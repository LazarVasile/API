
QI GONG Manual de inițiere 
Îi dedic această carte tatălui meu, Daniel Reid senior, care ar fi putut să mai fie încă în viață, sănătos, dacă ar fi practicat qi gong, și socrului meu, Chou Yun-yu, care este în viață tocmai pentru că face acest lucru, precum și tuturor persoanelor de pretutindeni care cultivă energia vieții cu înțelepciune și compasiune. 

Mulțumiri 
Doresc să menționez ajutorul pe care mi l-au acordat următoarele persoane și să le mulțumesc pentru încurajările, contribuțiile și sprijinul pe care mi le-au oferit pentru terminarea acestei cărți: lui Lo Teh-hsiu, maestru de qi gong din Taiwan, pentru sfaturile sale utile și pentru informațiile despre teoria și practica qi gong; lui Howard Brewer, pentru că m-a inițiat în qi gong și mi-a prezentat profesori de qi gong acum douăzeci de ani în Taiwan și pentru că m-a antrenat de-a lungul tuturor acestor ani; lui Dexter Chou, pentru că a creat încă o dată ilustrațiile pentru cartea mea, în conformitate cu specificațiile mele; lui Peter Turner, redactorul meu de la Shambhala, pentru că mi-a îngrijit cartea cu minuțiozitate; lui Moriah St. Clair, pentru că mi-a arătat care este adevărata putere de vindecare a energiei universale și mi-a elucidat legătura ei funcțională cu înțelepciunea și compasiunea; lui Chou Tung Reid, partenera mea de qi gong și de viață, pentru ajutorul inspirat pe care mi l-a acordat în interpretarea materialelor ezoterice chinezești și pentru compania ei luminoasă în practică. Lui Ingrid Cornell și tuturor celorlalți excelenți redactori de la editura Simon & Schuster din Londra, pentru încrederea continuă în munca mea și pentru atenția deosebită acordată fiecărui aspect al manuscrisului meu. 

Prefață 
Timp de mai bine de 5 000 de ani, qi gong a fost unul dintre secretele cel mai bine păstrate din lume. Practicat în liniște în spatele zidurilor înalte și al porților ferecate ale vechilor mănăstiri budiste și ale sihăstriilor taoiste îndepărtate, în vilele particulare ale persoanelor bogate și cu influență și în palatele păzite ale împăraților, qi gong a devenit tradiția cea mai ezoterică a Chinei. Era o artă lăsată moștenire personal discipolilor special aleși de maeștri, prin viu grai, în descendențe neîncălcate de-a lungul a mii de ani. Cei care erau suficient de norocoși să li se transmită secretul deveneau membri ai unei fraternități exclusiviste de practicieni, cunoscuți, pur și simplu, sub numele de nei-jia, tradus literal ca „familia internă”, o comunitate informală de adepți ai qi gong-ului, care includea prinți și poeți, călugări și practicanții ai artelor marțiale, luptători și înțelepți, toți fiind dedicați cultivării „tao-ului vieții” (yang-sheng dao), lucrând cu energia universală. Puținele texte clasice în care au fost înregistrate pentru posteritate informații referitoare la qi gong au fost scrise intenționat în termeni codificați, atât de vagi, încât doar inițiații cu practică îndelungată le puteau descifra adevăratele înțelesuri și, astfel, aceste texte circulau și erau înțelese numai în cadrul cercurilor restrânse din lumea qi gong-ului. Astăzi, toate acestea s-au schimbat. Asemenea multor altor învățături ezoterice din vechime, qi gong oferă erei informației secretele bine păstrate din timpuri străvechi și, astfel, practicile care erau odinioară revelate doar celor mai selecte cercuri de inițiați pot fi învățate de oricine. Totuși, spre deosebire de atâtea alte tradiții din vechime, qi gong este și astăzi la fel de incitant, atractiv și relevant la nivel universal ca și acum 5 000 de ani, dacă nu chiar mai mult, din moment ce încă recompensează practica tenace cu singurele lucruri pe care umanitatea le-a considerat întotdeauna valoroase în viață și pe care continuă să le considere astfel, mai mult chiar decât celebritatea și bogăția. Aceste recompense sunt sănătatea și longevitatea, iar qi gong le oferă deopotrivă prințului și cerșetorului, bărbatului și femeii, credinciosului și hedonistului, doar cu prețul a puțin timp și multă practică. Din acest motiv, qi gong-ul este un adevărat chilipir, mai ales dacă avem în vedere riscurile pentru sănătate pe care le presupune era contemporană. Nu e de mirare așadar că în ultimii ani au invadat piața o mulțime de noi cărți despre qi gong, dintre care unele erau scrise de „maeștri” autoproclamați de descendență nedocumentată, conținând informații prezentate în moduri care pot fi înșelătoare și uneori chiar periculoase pentru cititorii neinițiați ce le iau prea literal. Așadar, scopul cărții de față este acela de a le prezenta cititorilor occidentali o relatare bine informată despre qi gong, incluzând evoluția sa istorică în China, o trecere în revistă a numeroaselor sale stiluri și forme, contextul său filozofic și cele mai importante precepte ale sale pentru practica personală. Intenția autorului, care a studiat qi gong timp de doisprezece ani cu maeștri chinezi consacrați în Taiwan și care a practicat zilnic, timp de mai bine de douăzeci de ani, este aceea de a le clarifica cititorilor occidentali ce înseamnă qi gong, discutând despre această practică în termeni ce vă sunt familiari, fără a compromite spiritul și intenția învățăturilor originale; de a corecta cele mai frecvente idei teoretice eronate care pot duce la devieri în practică; de a construi un cadru semnificativ pentru înțelegerea de către occidentali a termenilor și ideilor ezoterice chineze pe care se bazează qi gong; de a stabili un fundament solid pentru practica de bază care va servi ca rampă de lansare către sănătate și longevitate, în același timp inspirându-vă să urmați o viziune spirituală mai înaltă pe care practica îndelungată a qi gong-ului o produce mai devreme sau mai târziu. Practic, toate tradițiile spirituale, atât cele orientale, cât și cele occidentale, coincid în ceea ce privește două aspecte de bază: ideea că puterea care a creat universul și care susține toate formele de viață din acesta se ghidează după o serie de principii primordiale care transcende toate definițiile culturale și poate fi denumită generic „înțelepciune” sau „adevăr” și că această putere universală de creație a fost întotdeauna motivată de empatia plină de compasiune față de viață, cunoscută în lume sub numele de „iubire”, și, de aceea, nu ar trebui să fie niciodată invocată fără ea. Înțelepciunea, iubirea și puterea – acestea sunt cele trei virtuți inseparabile, treimea forțelor transcendente ale universului. Cunoscute în tradiția chineză sub numele de „Tao” sau „Calea” și atribuite cu respect puterii „Cerului”, legile universale ale energiei creative constituie codul fundamental al practicii qi gong. Dar, pentru a-l parafraza pe Shakespeare, „Tao, oricum îi spui, este de aceeași măreție”*. Astfel, în tradițiile occidentale monoteiste, aceeași trinitate unită a înțelepciunii, iubirii și puterii este cunoscută sub numele de „Dumnezeu”, în hinduism e „Trimurti”, format din Brahma, Vișnu și Șiva, în budism este reprezentat de vidul, strălucirea și energia lui „Bodhi” sau a „Minții Luminate”, iar în tradiția amerindiană se numește „Marele Spirit”. Datorită naturii sacre a acestei puteri creatoare, accesul la ea a fost protejat cu atâta grijă de practicienii profani și a fost ținută secret față de simplii amatori de curiozități. În lumea de azi, puterea a ajuns să fie privită ca o virtute prin ea însăși, separată de înțelepciune și iubire, prin raționalizările științei și ale tehnologiei. Abuzul și distrugerea care s-au abătut asupra lumii noastre din cauza oamenilor ce folosesc tehnologia pentru a stăpâni puterea universală sunt destul de evidente pentru oricine, un exemplu fiind utilizarea energiei nucleare pentru scopuri care contrazic legile înțelepciunii universale și deviază de la motivația plină de compasiune a iubirii universale. Dar puțini sunt cei dispuși să admită că problema proastei administrări a resurselor lumii începe, de fapt, cu proasta administrare individuală a celei mai prețioase resurse personale pe care o deținem – energia noastră personală. Este suficient să spunem că, fără înțelepciune, puterea este oarbă și, de obicei, arogantă și agresivă. Fără iubire, puterea este rece, calculată, de multe ori crudă și își urmărește întotdeauna propriile scopuri. În schimb, înțelepciunea fără puterea de a fi pusă în practică este inutilă, iar dragostea fără puterea de a fi exprimată e neputincioasă. Astfel, toți cei trei factori – înțelepciunea, dragostea și puterea – au o importanță egală în marea ecuație a „Unității Triptice” și pentru toate elementele acesteia. Cartea de față este despre qi gong, care presupune folosirea energiei pentru a stăpâni puterea universului în beneficiul umanității. Din moment ce punctele teoretice și cele tehnice ale practicii sunt de un interes major pentru cititorii care doresc să afle informații despre qi gong, aceste aspecte practice constituie temele principale ale capitolelor ce urmează. Totuși, pentru cei care doresc să își cultive energia personală stăpânind puterea universului prin qi gong, autorul dorește să sublinieze importanța deosebită pe care o are învățarea și practicarea acestei arte în strânsă legătură cu „Marele Spirit” al înțelepciunii și iubirii ce îndrumă energia universală de-a lungul nenumăratelor aspecte ale naturii și cosmosului. Așa ar trebui practicată arta qi gong – ca o expresie înțeleaptă și plină de compasiune a energiei – și din acest motiv – în trecut – tehnica era predată doar celor care demonstraseră deja un angajament față de aceste virtuți spirituale. De asemenea, este singura modalitate prin care umanitatea poate stăpâni puterea universului pentru îmbunătățirea vieții pe pământ fără a-și asuma riscul – menționat odinioară de maeștrii taoiști – ca, în cele din urmă, să „se joace cu focul și să provoace demonii” (dzou-huo ru-mo). Există destule forțe înflăcărate și demonice care au fost deja dezlănțuite în această lume de cei ce încearcă să dețină puterea energiilor universale fără a avea în vedere adevărul și compasiunea. Poate că acesta este motivul pentru care qi gong a renunțat deodată la păstrarea secretului și a devenit disponibil la nivel universal în acest moment crucial al istoriei – pentru a ajuta la aducerea înțelepciunii sacre și a apei cristaline și reci a compasiunii într-o lume supraîncălzită și necugetată. Poate că arta qi gong, prin crearea unei relații personale directe între fiecare practician individual și puterea creatoare a universului, va genera din nou respect față de înțelepciunea și iubirea ce fac ca această putere să merite numele pe care Tao teking i-l dă: „Mamă a tuturor lucrurilor de sub Cer”. Poate că la asta se rezumă, de fapt, arta qi gong – la a le oferi oamenilor puterea de a se salva de boala, de indispoziția și de comportamentul autodistructiv care sunt rezultatele folosirii necugetate a puterii de către umanitate, arătându-le cum să-și restabilească legăturile personale cu înțelepciunea primordială și cu dragostea necondiționată ce înlesnesc înțelegerea puterii extraordinare a universului pentru cei care practică qi gong. Cartea de față a fost scrisă cu aceste intenții. 

Happy Hill Chiang Mai, Thailanda Septembrie 1997 
Introducere Termeni și concepte de bază 
Qi gong este un sistem chinezesc antic de autocultivare, ce a fost elaborat special ca mod prin care fiecare individ să își asume întreaga responsabilitate personală pentru protejarea sănătății, promovarea vitalității și prelungirea vieții, în timp ce cultivă conștiința spirituală și profunzimea. Fiind bazată pe principiile filozofiei taoiste clasice, arta qi gong este simplă și practică – practicianul învață cum să stăpânească forțele fundamentale ale cosmosului (Cerului), să le echilibreze cu energiile elementare ale naturii (Pământului) și să le armonizeze pe amândouă cu esența, energia și spiritul (adică „Cele Trei Comori”) ale vieții oamenilor (Umanității). Qi gong îi permite, astfel, individului să își amplifice puterea personală cu ajutorul puterii infinite a universului. Cunoscute în tradiția chineză sub numele de „Cele Trei Puteri”, Cerul (tien), Pământul (di) și Umanitatea (ren) reprezintă suma tuturor forțelor și factorilor ce acționează la toate nivelurile existenței umane în cadrul universului pe care îl cunoaștem. Doar cu ajutorul echilibrului și armoniei între aceste puteri putem să ne bucurăm de sănătate și vitalitate, să atingem puterea și longevitatea, să ne îmbunătățim nivelul de conștientizare și profunzimea spirituală, să ne depășim frica instinctivă de moarte și să obținem nemurirea primordială a spiritului uman. Deși imaginația populară occidentală o asociază, de obicei, cu medicina, călugării și artele marțiale, arta qi gong era practicată în China tradițională și de miniștri de stat și de magistrați, de prinți și prelați, de poeți și pictori, fiecare dintre ei folosindu-se de această putere pentru a-și cultiva talentele personale, a-și îmbunătăți performanțele profesionale, a-și proteja sănătatea, a-și îmbunătăți energia și a-și prelungi viața. În lumea de astăzi, caracterizată prin competitivitate acerbă și dominată de stres, această unealtă personală cu diverse utilizări – pentru promovarea productivității, prevenirea bolilor, echilibrarea sentimentelor și calmarea minții – are un potențial mai mare ca niciodată pentru individ și pentru societate. Pentru persoanele ocupate, care nu au timp sau înclinație pentru programe elaborate de exerciții fizice, pentru sporturi costisitoare și manevre greu de învățat, qi gong oferă un sistem rapid și simplu pentru îngrijirea personală a sănătății, ce este și sigur, și ușor de învățat și poate fi practicat la orice oră din zi și din noapte, acasă sau la serviciu, în aer liber sau interior, fără a necesita vreun echipament special, accesorii costisitoare sau abilități atletice, ci doar o instruire de bază. Deși pare foarte simplu, capacitățile curative și celelalte beneficii ale artei qi gong sunt atât de puternice, încât unele dintre vindecările și celelalte efecte obținute sunt catalogate ca „miracole” chiar și de martorii oculari – în ciuda dovezilor – sau sunt luate în râs de scepticii neîncrezători, pe motiv că sunt „dovezi anecdotice”. Acestea se întâmplă, pur și simplu, pentru că qi gong presupune mult mai multe lucruri decât ceea ce se observă cu ochiul liber. De fapt, ce se vede la exterior în qi gong este doar un mic vârf al unui aisberg masiv care plutește cu seninătate pe marea întinsă a energiei universale. Qi înseamnă „respirație” și „aer” și, prin extensie, denotă și „energie” și „vitalitate”. Gong este un termen general care înseamnă „muncă” și e folosit cu referire la orice tehnică sau abilitate ce necesită timp și efort, răbdare și exercițiu pentru a fi perfecționată. În consecință, termenul qi gong poate fi tradus ca „exercițiu de respirație”, dar și ca „lucru cu energia” și, într-adevăr, abilitatea subtilă de controlare a respirației este cheia cultivării controlului asupra fluxului și echilibrului energiei din corp și a armonizării energiei umane cu energiile elementare ale naturii și cosmosului. Qi se manifestă într-o mulțime de moduri în tărâmul naturii (Pământului), al cosmosului (Cerului) și al sistemului uman (Umanității). Legat de qi gong, cele mai importante manifestări ale qi-ului sunt următoarele trei: qi este „materialul” fundamental al întregului univers vizibil, piatra de temelie a întregii materii, energia imaterială care constituie toate formele materiale. Fizica cuantică modernă a demonstrat de curând o realitate care era de mult timp evidentă pentru știința taoistă antică: faptul că natura esențială chiar și a celor mai elementari atomi și molecule nu reprezintă nici mai mult, nici mai puțin decât o multitudine de energii diferite, organizate după anumite modele. Qi este așadar energia de bază care cuprinde întreaga materie și animă toate viețuitoarele și e forța fundamentală ce dirijează toate activitățile și transformările din natură și din univers, de la cele galactice la cele microscopice, de la nașterea, creșterea, deteriorarea și moartea stelelor până la formarea și dezintegrarea atomilor, a moleculelor și a celulelor din corpul uman; qi este forța vitală fundamentală a tuturor celor trei niveluri ale existenței umane – corpul, energia și mintea. Acesta constituie factorul definitoriu în toate aspectele și fazele vieții umane, de la nivelul molecular al metabolismului și diviziunii celulare, până la funcțiile organice mai complexe, cum ar fi digestia și excreția, respirația și circulația, și până la cele mai înalte facultăți, cum ar fi sentimentele și gândurile, conștiința și percepția. Qi este matrița principală invizibilă care stă la baza tuturor formelor vizibile și a funcțiilor vitale ale sistemului uman și, în consecință, e cel mai important factor răspunzător pentru sănătatea și bolile omului, măsura principală a vitalității și longevității, puntea de legătură între corp și minte și numitorul comun în toate ecuațiile complexe ale vieții fizice, emoționale și spirituale. Qi gong oferă un mod eficient de mediere și manipulare a energiilor vitale ale vieții pentru a le echilibra și armoniza pentru a avea o sănătate optimă și longevitate, echilibru emoțional și conștiință spirituală; qi alcătuiește și domeniul polar dinamic în care se deplasează toată energia și din care se emană toată puterea. Fiecare tip de energie funcționează în cadrul câmpului său de forță specific, de la cele mai joase vibrații ale materiei la cele mai înalte frecvențe ale spiritului, de la cele mai grele la cele mai ușoare, de la cele mai poluate la cele mai pure forme. Așadar, puritatea și puterea qi-ului individual al unei persoane determină tipul de energie universală cu ajutorul căreia funcționează sistemul respectivei persoane, iar acest lucru domină, la rândul lui, natura relației unui individ cu forțele superioare sau cu zonele spirituale ale universului. Qi gong îi permite practicianului să își purifice sau să își potențeze domeniul energiei personale, astfel încât să funcționeze în armonie cu cele mai pure energii și cele mai puternice forțe spirituale din univers, oferind, astfel, umanității energie infinită, înțelepciune și alte virtuți primordiale ale Cerului și Pământului. 

Cele mai multe forme de qi gong implică diferite grade de mișcare ușoară sau de nemișcare a corpului, echilibrată cu o respirație controlată ritmic, toate acestea fiind armonizate în pace de o minte calmă, fără grabă și concentrată. Mișcările ușoare, lejere ale corpului previn rigiditatea și stagnarea care duc la degenerare și moarte. După cum spune Lao Zi în versul clasic din Tao te king: 
Cu adevărat, a fi rigid și dur este calea morții; A fi lejer și suplu este calea vieții. 

Importanța mișcărilor lejere și fluente a fost observată și de Confucius. În textul clasic numit Anale de primăvară și toamnă, înțeleptul spune: 
Apa curgătoare nu stagnează niciodată, iar balamalele unei uși folosite nu ruginesc niciodată. Aceasta se datorează mișcării. Același principiu este valabil și pentru esență și energie. Dacă trupul nu se mișcă, esența nu curge. Atunci când esența nu curge, energia stagnează. 

Exercițiile de qi gong, ca grațiosul dans ritmic Tai Chi Chuan, sunt deseori denumite „meditație prin mișcare” deoarece combină mișcările lejere, ușoare ale corpului cu o stare de spirit calmă, contemplativă. Totuși, pentru a înțelege pe deplin rolul mișcării în qi gong, trebuie să înțelegem și importanța crucială a nemișcării, ca și legătura complementară dintre cele două. De exemplu, în formele de meditație qi gong în poziție șezândă, există și mișcare, dar toată mișcarea este internă – fiind prezentă în fluxul de energie prin canale, în circulația sângelui prin vase și în valurile ciclice de respirație –, în timp ce, la exterior, corpul fizic se odihnește într-o seninătate nemișcată. În formele de qi gong implicând mișcare, mișcările ritmice externe ale corpului pot fi menținute și păstrate în armonie cu creșterea și descreșterea ciclice ale respirației doar de o minte care se odihnește cu seninătate într-o stare de nemișcare interioară neîntreruptă. Astfel, asemenea fluxului și refluxului eterne ale valurilor mării și schimbărilor ciclice ale zilei și nopții pe firmament, mișcarea și nemișcarea consituie polii esențiali yin și yang în qi gong și sunt pietrele de temelie complementare în toate formele de practică. 

Termenul Tao transcende definirea precisă în cuvinte și este mai bine înțeles prin intermediul simbolurilor arhetipale folosite în mod tradițional pentru a-l reprezenta – actul sexual între mascul și femelă, interacțiunea constantă a energiilor elementare ale naturii, dansul ritmic al forțelor macrocosmice în universul exterior și reflecțiile lor microcosmice în lumea interioară a corpului uman. În canoanele clasice ale literaturii taoiste, misterele Tao sunt elucidate prin formulările simbolice ale trigramelor și hexagramelor în cartea antică de divinație cunoscută sub numele de Yi Jing (Cartea schimbărilor) și sunt aluzii frapante și metafore clare ca lumina zilei ale lucrării Tao te king, controversatul tratat de 5 000 de caractere despre Tao, atribuit înțeleptului Lao Zi. Versurile concise ale acestui text antic constituie o sursă de cunoaștere universală și adevăr incisiv atât de importantă, încât se numără printre cărțile cele mai populare, atractive și traduse în cele mai multe țări din lumea de astăzi. Ideograma chineză originală pentru Tao este constituită din simbolurile pentru „cap” și „a umbla”. Ca substantiv, înseamnă, de obicei, „drum” sau „cale”, iar ca verb – „a spune” sau „a ști”. Acest lucru implică faptul că Tao este o cale în viață pe care o adoptăm urmând impulsul minții, și nu pe cel al corpului; de asemenea, indică faptul că Tao este sursa originară a tot ceea ce înseamnă cunoaștere veritabilă și cuvinte adevărate. „Era ceva fără formă și totuși complet care exista înaintea Cerului și a Pământului”, afirmă Lao Zi în Tao te king. „Nu îi cunosc adevăratul nume. Tao este porecla pe care i-am dat-o.” Dintre toate miriadele de elemente din natură din care se inspiră terminologia taoistă, apa este cea care reușește să exprime cel mai adecvat esența fundamentală și întregul potențial pe care le implică Tao și, astfel, aceasta a devenit simbolul chintesenței Tao în filozofie, artă și știință. Natura supusă și totuși, în cele din urmă, atotputernică a apei pătrunde în fiecare aspect al artei qi gong și oferă o metaforă convenabilă prin intermediul căreia teoria qi gong poate fi înțeleasă, iar practica însușită cu ușurință. Sângele și energia circulă prin canalele aferente din corp la fel cum apa curge în râuri – liberă, la debit maxim și fără piedici – și orice obstacol în calea circulației libere și a echilibrului natural cauzează devieri care dau naștere dezechilibrelor energetice, iar acest lucru are repercusiuni grave asupra întregului sistem. Modul în care corpul se mișcă și se simte în timpul practicării artei qi gong se aseamănă cu înotul – liniștit și ușor, lent și ritmic. Respirația diafragmatică prelungită și profundă practicată qi gong urcă și coboară cu aceeași regularitate ritmică a valurilor oceanului, în timp ce mintea umană care se odihnește în liniștea netulburată a meditației este adesea comparată cu suprafața unui lac într-o zi fără vânt, reflectând calm claritatea liniștită a Cerurilor de deasupra. Apa simbolizează, de asemenea, relația schimbătoare dintre materie și energie, dintre nemișcare și mișcare, precum și transformările activate în sistemul uman de „alchimia internă” a practicii qi gong. Esența fluidă yin din „marea” sacrului este transformată și sublimată de „adierea” respirației care funcționează ca un „muget” menit să o „evapore”, să o purifice și să o rafineze în energie yang. Această energie urcă de-a lungul șirei spinării sub îndrumarea minții și intră în cap, unde este rafinată în continuare pentru a hrăni spiritul. Spiritul o condensează și o răcește din nou, determinând-o să curgă în jos prin canalul frontal, sub formă de energie acvatică, și să se depoziteze în „câmpul elixirului inferior” (dan-tien), situat sub ombilic. Terminologia taoistă tradițională își are rădăcinile în simbolurile universale ale naturii și cosmosului, motiv pentru care filozofia taoistă a rezistat de-a lungul timpului și a produs idei cu o semnificație care transcende limitele culturale. În loc să creeze cuvinte noi pentru a reprezenta idei noi, așa cum se obișnuiește în civilizația occidentală, chinezii și-au exprimat întotdeauna ideile prin limbajul simbolic al naturii și, de aceea, nu este nevoie decât de puțină imaginație pentru a înțelege până și cele mai ezoterice concepte taoiste. Ideile taoiste, prezentate în imagini sugestive care le sunt familiare tuturor, sunt lipsite de ambiguitatea și jargonul complex ce caracterizează discuțiile filozofice și dezbaterile științifice din tradițiile altor culturi. Într-adevăr, până și cele mai tehnice aspecte științifice ale gândirii taoiste sunt, de multe ori, exprimate în termeni atât de plini de imaginație poetică și simbolism universal, încât semnificațiile lor îi sunt redate mult mai clar omului de rând decât dacă s-ar folosi terminologia tehnică a științei occidentale, iar acest lucru face ca viziunea taoistă asupra naturii și a vieții să fie atât de atrăgătoare pentru oamenii din toată lumea. Contrar părerilor greșite răspândite, taoismul nu este, de fapt, o religie, ci mai curând un întreg mod de viață. Deși o religie populară cunoscută sub numele de „Tao Chiao”, având chiar și un „papă” ereditar, s-a dezvoltat din corpul principal al gândirii taoiste ca reacție la afluența budismului din India în secolele al III-lea – al V-lea d.Hr., adevărata linie a teoriei și practicii taoiste, cunoscută în mod tradițional sub numele de „Tao Chia”, era o filozofie nesectară ateistă, devotată studiului naturii, al cosmosului și al relației dintre acestea și condiția umană. Principiile universale ale naturii și preceptele de viață descoperite și dezvoltate de filozofii taoiști stau la baza tuturor artelor și științelor chineze tradiționale – de la artele marțiale până la știința medicinei, de la poezie și pictură până la alchimie și geomanție, de la gastronomie la cosmologie – și au dat naștere unui mod de viață care a adus corpul, energia și mintea umane într-o stare de sincronizare echilibrată și rezonanță armonioasă cu forțele primordiale ale Cerului și elementele temporale ale Pământului. În sistemul taoist de gândire și practică, qi gong a devenit o unealtă personală eficientă pentru descifrarea misterelor vieții și stăpânirea forțelor universale ale Cerului în scopul de a controla energiile elementare ale Pământului, astfel încât să deservească nevoile Umanității. Taoismul este, probabil, singurul sistem filozofic din lume care se bazează mai mult pe practică decât pe predică, iar qi gong constituie una dintre cele mai importante practici ale sale. Nu trebuie să-i reamintești unui adevărat taoist să aplice ceea ce predică, deoarece, dacă un taoist predică ceva, de obicei acel lucru este importanța critică a practicii. Astfel, modul de viață taoist preîntâmpină ipocrizia des întâlnită de a predica un lucru și de a practica altceva, deoarece, prin definiție, singurul mod de a cunoaște Tao este acela de a experimenta forța sa în practică, nu doar a vorbi despre ea în teorie. După cum specifică foarte clar prima frază din Tao te king: „Tao care poate fi rostit nu este Tao cel etern...”. Ce-a fost de spus, s-a spus. În ciuda întâietății practicii, pentru a ne putea implica într-o discuție în cunoștință de cauză despre qi gong, trebuie, mai întâi, să definim termenii de bază și să înțelegem conceptele-cheie ce formează contextul teoretic pe baza căruia s-au dezvoltat aspectele practice. Prin urmare, să începem cu începutul. 

Polaritatea 
Într-un moment foarte îndepărtat din trecut, unitatea primordială nediferențiată care a precedat formarea stelelor, a planetelor și a tuturor elementelor și energiilor diferite ale universului a fost scindată pentru a produce două forțe polare, ce au pus în mișcare fluxul continuu al creației. Cunoscut în cosmologia occidentală sub numele de „Big Bang”, acest moment primordial este descris succint în Tao te king: „Din unul s-au născut doi”. Cele două forțe au ajuns să fie cunoscute sub numele de yin și yang, iar polaritatea pe care au produs-o și care, la rândul ei, a dat naștere la tot ceea ce există în univers se numește „Marele principiu yin-yang”. Polaritatea este premisa fundamentală a tot ceea ce înseamnă existență concretă, e baza oricărei creații, fundamentul oricărei mutații sau schimbări și reprezintă câmpul în care energia și materia se angajează în jocul lor neîncetat de formare și dizolvare, de interacțiune și transformare. yin, ideograma căruia însemna inițial „panta umbrită a unui deal”, se referă la aspectul negativ și întunecos, la principiul pasiv, feminin, la lună și la apă, la ceea ce este docil și maleabil, la aspectele interne și inferioare ale oricărui domeniu, ale unei creații sau ale unui sistem energetic. yang, care însemna „panta însorită a unui deal”, denotă aspectul pozitiv și lumina, principiul activ, masculin, soarele și focul, ceea ce este dur și agresiv, aspectele exterioare și de suprafață. Este important să ne dăm seama că yin și yang nu sunt două tipuri diferite de energie, ci, mai degrabă, cei doi poli opuși, dar complementari ai oricărei forme, funcții sau ai oricărui câmp de energie. În plus, după cum indică în mod clar și ideogramele originale, yin și yang se pot transforma una în cealaltă, deoarece, atunci când planeta se rotește și unghiul luminii soarelui se schimbă, partea însorită – yang – a dealului devine întunecoasa yin, în timp ce partea yin se luminează și devine yang. Polaritatea yin-yang se manifestă în fiecare aspect al artei qi gong, ca și în corpul uman și în sistemul energetic al omului. În cazul respirației, inspirația este yin, iar expirația e yang. În corp, partea superioară, cea exterioară și spatele sunt yang, iar partea inferioară, interiorul și fața sunt yin. Sângele ține de yin, fiind în legătură cu energia, care ține de yang. Capul este yang, iar zona sacrală e yin. Organele fu, „goale pe dinăuntru”, sunt yang, iar cele dzang, „masive”, sunt yin. Gândurile sunt yang, în timp ce sentimentele sunt yin și așa mai departe, în cadrul fiecărui aspect al corpului, al energiei și al minții. Termenii polari apar în mod constant în fiecare fațetă a artei qi gong, așadar să trecem în revistă câteva dintre cele mai frecvente și mai importante perechi, dintre care fiecare reprezintă diferite aspecte funcționale ale principiilor yin și yang: Prenatal (sian-tien) și Postnatal (hou-tien) – toate nivelurile vieții umane au aspectele lor prenatale și postnatale. Aspectul prenatal este potențialul primordial pe care îl aducem în viața noastră la naștere, în timp ce aspectul postnatal e forma temporală pe care acest potențial o adoptă în cursul vieții noastre materiale. Astfel, esența prenatală este potențialul creativ pe care îl primim în momentul concepției, din fuziunea spermatozoidului cu ovulul date de părinții noștri. Această esență primordială este stocată în glandele noastre sexuale masculine sau feminine și e apoi terminată mai departe din generație în generație, prin reproducerea sexuală. Esența postnatală este produsă în timpul vieții, din hrană, apă și aer, și ia forma sângelui, a hormonilor, a limfei și a altor fluide vitale ale corpului. În același mod, energia prenatală, cunoscută în limba chineză și sub numele de yuan-qi (energia primordială), este energia transformată din esența prenatală a glandelor, ca și energia asimilată din sursele cosmice din Cer. Energia postnatală vine din sursele pământești, cum ar fi hrana și apa, plantele medicinale și aerul, extrase și rafinate de sistemele digestiv și respirator. Spiritul prenatal este „mintea primordială Tao”, sufletul nemuritor și scânteia originală a conștiinței care „nu se naște și nu moare”. Spiritul postnatal este mintea umană a realității temporale de pe pământ, inclusiv percepția senzorială, gândurile și sentimentele, personalitatea și eul. Scopul celor mai înalte niveluri de practică qi gong este acela de a dezvolta conștiința vie a spiritului primordial, o sarcină dificilă, care necesită recunoașterea și acceptarea naturii artificiale și efemere a eului. Atingerea conștientizări primordiale a minții Tao este cunoscută sub numele de „iluminare” sau „nemurire”; Focul (hou) și Apa (shui) – Focul este simbolul arhetipal al principiului yang, în timp ce Apa reprezintă principiul yin. În sistemul energetic uman, Focul este forma temporală a energiei produse de metabolism și respirație, iar Apa este energia primordială stocată în glande. În cursul normal al vieții, Focul se aprinde în sens vertical și se disipează în gânduri discursive, emoții contradictorii și activități fizice ale vieții de fiecare zi, în timp ce energia Apei din glande curge în jos și în afară, disipându-se prin activitate sexuală și stres. Scopul alchimiei interne, cunoscută în practica taoistă sub numele de nei-gong („activitate internă”), este acela de a inversa cursul Focului și al Apei și, astfel, de a încetini procesul de îmbătrânire și de a prelungi viața. Acest lucru este obținut prin menținerea energiei Focului în afara capului, a inimii și a plexului solar, ea fiind, în schimb, rafinată și redirecționată prin canalele majore și stocată în câmpul elixirului inferior, situat sub ombilic. În același timp, prețioasa energie a Apei, care se disipează în mod normal prin activitate sexuală și stres, e conservată și ridicată prin canalele spinale spre cap, unde este folosită pentru a hrăni facultățile spirituale; Mișcarea (dung) și Nemișcarea (jing) – mișcarea este o formă de manifestare a activității yang, iar nemișcarea reflectă calmul, liniștea reconfortantă a princiupiului yin. Activitatea agitată a vieții de fiecare zi face ca Focul să se aprindă și să consume rezervele de esență și energie, în timp ce nemișcarea meditației calmează sistemul, răcește Focul și conservă resursele vitale. Astfel, practica nemișcării constituie una dintre metodele principale de conservare a sănătății și de prelungire a vieții în practica qi gong. Nemișcarea nu se referă doar la nemișcare fizică, ci presupune și pace a minții și liniște emoțională. În qi gong, mișcarea și nemișcarea sunt întotdeauna echilibrate între ele, cum ar fi nemișcarea interioară a minții echilibrate cu mișcarea exterioară a corpului în exercițiile mobile sau mișcarea energiei interioare care are loc în timpul meditației prin nemișcare. În viața de zi cu zi, majoritatea oamenilor nu experimentează niciodată adevărata liniște, deoarece mințile lor sunt întotdeauna pline de gânduri și, chiar și în somn, mințile și corpurile lor se zbuciumă din cauza viselor tulburătoare provocate de grijile zilnice; Interiorul (nei) și Exteriorul (wai) – aspectele exterioare ale practicii qi gong sunt cunoscute sub numele de wai-gong; acestea includ toate mișcările corpului și aparțin aspectului yang; activitatea internă este numită nei-gong și implică, în principal, mintea și respirația, aparținând aspectului yin. Atingerea unui echilibru armonios între aspectele exterioare și cele interioare ale practicii reprezintă un principiu fundamental în qi gong. De asemenea, folosirea mâncărurilor, a plantelor medicinale și a altor suplimente materiale pentru a menține sănătatea fizică este considerată o metodă exterioară de practică, în timp ce utilizarea elementelor imateriale ale spiritului și energiei aparține practicii interioare. În toate aceste aspecte diferite ale polarității yin și yang, scopul practicii qi gong este acela de a atinge întotdeauna un echilibru optim între cei doi poli și de a evita extremele în oricare din cele două direcții. Conform principiilor MTC (Medicinei Tradiționale Chineze), dezechilibrul în polaritățile yin-yang ale diferitelor sisteme energetice din corp este cauza tuturor bolilor și, în consecință, cele mai bune moduri de a vindeca și a preveni bolile, precum și de a stopa degenerarea țesuturilor sunt recuperarea și menținerea unui echilibru natural sănătos în toate aspectele și stadiile sistemului energetic uman. Qi gong este modul cel mai direct și mai eficient de atingere a acestui scop. 

Trinitatea 
O trinitate fundamentală de forțe și factori se manifestă în întreaga filozofie taoistă, ca și în majoritatea celorlalte tradiții spirituale. În creștinism, există Tatăl, Fiul și Sfântul Duh; în budism, găsim cele trei nestemate ale lui Buddha, Dharma și Sangha; în hinduism, există Trimurti, format din Brahma, Vișnu și Șiva. În tradițiile orientale, cele trei calități primordiale ale universului sunt vidul, strălucirea și energia, care, la rândul lor, sunt surse ale virtuților primordiale ale înțelepciunii, iubirii și puterii. În tradiția taoistă, trinitatea se manifestă la nivel macrocosmic în cele Trei Forțe ale Cerului, Pământului și Umanității și la nivel microcosmic, în cadrul sistemului uman, sub forma celor Trei Comori ale esenței (jing), energiei (qi) și spiritului (shen), ca și în aspectele lor postnatale ale corpului, respirației și minții. Locațiile aspectelor primordiale ale celor Trei Comori în corpul uman sunt cunoscute sub numele de cele Trei Câmpuri ale Elixirelor (san dan-tien): esența primordială este localizată în câmpul elixirului inferior de sub ombilic și e asociată glandelor sexuale; energia primordială se află în câmpul elixirului median din plexul solar și este asociată glandelor suprarenale; spiritul primordial se află în câmpul elixirului superior din centrul capului și este asociat glandelor pituitară și pineală. În tradiția budistă tibetană, aceste trei fațete ale existenței umane sunt denumite corp, vorbire și minte, vorbirea reprezentând energia. Aceasta pentru că vorbirea este cea mai puternică expresie a energiei în sistemul uman, ceea ce justifică importanța centrală a mantrei (incantarea unor silabe sacre) în practica tibetană. Tradiția taoistă recunoaște, de asemenea, puterea sunetului ca manifestare a energiei, iar în qi gong există câteva practici speciale care implică sunetul, cum ar fi Secretul Celor Șase Silabe, folosit pentru vindecare, și anumite tonuri speciale, folosite pentru activarea și echilibrarea diferiților centri energetici (chakre). Cele Trei Comori (san bao) și cele Trei Forțe (san tsai) constituie baza alchimiei interne taoiste, prin care esența este transformată în energie, energia în spirit și spiritul e armonizat cu valorile esențiale ale universului – vidul, luminozitatea și puterea. Qi gong este implicat în toate stadiile practicii pentru a activa și echilibra diferitele transformări mediate de alchimia internă a nei-gong-ului. Are rolul de legătură funcțională între aspectele fizice și cele spirituale ale practicilor și este factorul care canalizează, dirijează și echilibrează diferitele energii implicate. 

Cele Cinci Energii Elementare 
După cum a demonstrat fizica modernă, întreaga materie – de la atomi și molecule până la planete și stele – este formată din energie ordonată după diferite modele de vibrație solidară, unite de forțe electromagnetice și nucleare, adică prin forța polarității. În paradigma taoistă chineză tradițională a creației și a formelor vizibile, întreaga materie de pe pământ este alcătuită și controlată de ceea ce este cunoscut sub numele de cele Cinci Energii Elementare (wu shing). Tratatul clasic de medicină internă al Împăratului Galben afirmă: „Cele Cinci Energii Elementare ale Lemnului, Focului, Pământului, Metalului și Apei cuprind toate miriade de fenomene din natură. Această paradigmă este la fel de adevărată și în cazul oamenilor”. Un alt text medical chinez antic menționează: „Cele Cinci Energii Elementare se combină și se recombină în nenumărate moduri, pentru a produce existența manifestă. Toate lucrurile conțin cele Cinci Energii Elementare în diferite proporții”. Există două cicluri de transformare fundamentale, în care aceste energii interacționează și se echilibrează între ele pentru a menține homeostazia. Unul din ele este numit ciclul creativ (sheng) sau generativ, în cadrul căruia o energie o stimulează și o amplifică pe următoarea. Astfel, Apa generează Lemn, ce generează Foc, care generează Pământ, ce produce Metal, care, la rândul său, completează ciclul, creând Apă. Celălalt se numește ciclul de control (ke) sau subjugător, în cadrul căruia o energie împiedică și reduce activitatea celeilalte. În acest ciclu, Apa oprește Focul, care reduce Metalul, ce despică Lemnul, ceea ce reduce Pământul, care completează ciclul prin diminuarea Apei. Qi gong oferă un mecanism cu ajutorul căruia se pot dirija și echilibra cele Cinci Energii Elementare ce alcătuiesc sistemul uman, utilizând ciclul de control și pe cel creativ pentru a recăpăta echilibrul normal și pentru a menține balanța naturală între energiile vitale care controlează organele interne și reglează funcțiile și țesuturile corespunzătoare acestora. Toate organele vitale sunt perechi yin și yang și fiecare pereche este asociată uneia dintre cele Cinci Energii Elementare. De exemplu, inima yin și intestinul subțire yang, ca și funcțiile conexe ale circulației și asimilației, plus emoția asociată de bucurie și culoarea roșie sunt toate dominate de energia Focului. În același mod, rinichii yin și vezica yang sunt dominate de Apă, care controlează și țesuturile asociate ale oaselor, creierului și măduvei, reglează fluidele cum sunt urina și sperma, adăpostește emoția fricii și se reflectă în culoarea neagră. Având în vedere că există anumite exerciții qi gong speciale pentru influențarea energiilor fiecărui sistem de organe vitale prin intermediul meridianelor lor, o inimă slabă poate fi tonifiată prin exerciții care stimulează energia sa de Foc și, invers, o inimă hiperactivă poate fi controlată făcând exerciții ce stimulează energia de Apă a rinichilor, ce apoi domolește Focul excesiv al inimii prin ciclul de control al Apei asupra Focului. Rezultate similare pot fi obținute și prin aplicarea altor elemente asociate pentru a stimula sau a calma diferite energii. Astfel, energia de Foc a inimii poate fi amplificată prin purtarea hainelor de culoare roșie sau consumarea alimentelor și plantelor medicinale amare cu aromă de Foc, în timp ce energia de Lemn a ficatului poate fi stimulată prin purtarea hainelor verzi și consumarea mâncărurilor acre de Lemn. Energia de Pământ a splinei și a stomacului este tonifiată prin consumarea mâncărurilor și a ierburilor dulci cu energie de Pământ, iar energia de Metal a plămânilor și a intestinului gros poate fi tonifiată prin folosirea silabei curative shee. Permutările și combinările acestui sistem sunt nenumărate și reflectă potențialul vast al folosirii artei qi gong atât pentru tratamentul curativ, cât și pentru îngrijirea preventivă. În tabelul 1 se enumeră diferitele organe, funcții, emoții, culori, gusturi și alte atribute asociate celor Cinci Energii Elementare din sistemul microcosmic al corpului și minții umane, ca și din lumea macrocosmică exterioară. 

Meridianele 
În timp ce medicina occidentală recunoaște și are de-a face cu doar două rețele circulatorii din corpul uman – nervii și vasele de sânge –, MTC include un al treilea sistem: rețeaua energetică a meridianelor, pe care o consideră a fi rețeaua funcțională principală din sistemul uman, factorul decisiv în ceea ce privește sănătatea oamenilor și sistemul ce trebuie abordat în primul rând în tratamentul bolilor umane. Tratatul clasic de medicină internă al Împăratului Galben afirmă: „Energia controlează sângele: acolo unde se duce energia, sângele o urmează”, ceea ce înseamnă că factorul decisiv în circulația sângelui spre organe și țesuturi este fluxul liber de energie către acele zone, prin intermediul rețelei de canale energetice. Din același motiv, afecțiunile sistemului nervos reacționează bine la tratamentul cu acupunctură tocmai pentru că acupunctura stimulează sau sedează fluxul de energie din meridiane, care, la rândul său, echilibrează întregul sistem nervos și le permite nervilor să funcționeze normal. 

Tabelul 1. Cele Cinci Energii Elementare și asocierile lor macrocosmice și microcosmice 
Categorie Lemn Foc Pământ Metal Apă Macrocosmos universal Culoare Verde Roșu Galben Alb Negru Gust Acru Amar Dulce Iute Sărat Climat Vântos Călduros Umed Uscat Rece Ore 3-7 a.m. 9 a.m. – 1p.m. 1-3, 7-9 a.m. 1-3, 7-9 p.m. 3-7 p.m. 9 p.m. – 1 a.m. Fază de dezvoltare Răsărire, creștere Înflorire, rodire Coacere, recoltare Ofilire, degradare Stagnare, depozitare Direcție Est Sud Centru Vest Nord Anotimp Primăvară Vară Vară târzie Toamnă Iarnă Activitate Generează Extinde Stabilizează Contractă Conservă Microcosmos uman Organ yin Ficat Inimă, pericard Splină Plămâni Rinichi Organ yang Vezică biliară Intestin subțire, Triplu Arzător Stomac Intestin gros Vezică Funcție vitală Sistem nervos Sânge, aparat endocrin Digestie, sistem limfatic, sistem muscular Respirație, piele Aparat excretor, reproducător Secreții corporale Lacrimi Transpirație Salivă Mucus Urină, fluide sexuale Emoție Furie Bucurie Obsesie Jale Frică Deschideri la exterior Ochi Limbă, gât Buze, gură Nas Urechi Ciclu de viață Copilărie Tinerețe Maturitate Bătrânețe Moarte Sunet curativ Hsü Her Hoo Shee Chway Țesut Ligamente, nervi, unghii Vase de sânge Grăsime, mușchi Piele, păr Oase, măduvă, creier Trăsături psihice și de personalitate Tip de energie În expansiune În fuzionare Moderatoare În condensare În conservare Abilitate Inițiativă Comunicare Negociere Discriminare Imaginație Preocupare mentală Muncă Stimulare Detaliu Ritual Secret, mister Obsesii Răspunsuri, alegeri, obiective Plăcere, dorință, iubire, divinitate Manipulare, loialitate, siguranță Perfecțiune, ordine, standarde Mistere, moarte, viziuni, fapte Tendințe Risc, cantitate mare de muncă Entuziasm, contact Confort, companie Se supune ordinelor, emite judecăți Solitudine, izolare Nevoie emoțională Excitare Să fie îndrăgostit Să se simtă necesar Să aibă dreptate Să se simtă protejat Frică psihică Neputință Izolare Confuzie Corupție Dispariție Virtute Bunăvoință Bună-cuviință Credință Corectitudine Înțelepciune Slăbiciune emoțională Depresie Instabilitate Obsesie Neliniște Frică 
Sistemul energetic uman este constituit dintr-o rețea de canale invizibilă, dar deosebit de funcțională, care străbate întregul corp uman – un fel de matriță principală, atât pentru sistemul circulator, cât și pentru cel nervos, ca și pentru toate celelalte organe vitale și pentru funcțiile lor. Orice congestie sau obstrucție în sistemul circulator sau în cel nervos poate fi, de obicei, pusă pe seama unui blocaj sau dezechilibru în rețeaua energetică și deci tratată prin eliberarea respectivului canal și reechilibrarea fluxului de energie care trece prin el. Cele mai puternice vase energetice din sistemul uman se numesc mai sau „canale” și constituie un fel de rezervor din care toate celelalte căi își iau energia. Acest sistem principal de canale majore se numește qi jing ba mai, „Cele Opt Canale Extraordinare”, și constituie rețeaua care este activată, echilibrată și umplută cu energie în cele mai multe forme de qi gong, inclusiv cele ce implică exerciții de meditație prin nemișcare în poziție șezândă sau prin mișcare. Cele trei canale majore ale acestei rețele sunt Canalul Conducător, care se găsește de-a lungul coloanei vertebrale, Canalul Concepției, de-a lungul părții frontale a corpului, și Canalul Central sau Pătrunzător, ce coboară din vârful capului, prin centrul corpului, spre perineu (fig.1). 

Fig. 1. Canalul Conducător (spate), cel al Concepției (față) și cel Pătrunzător (central) și Câmpurile Elixirelor Superior (capul) și Inferior (abdomenul) 
Cele douăsprezece căi organ-energie, cunoscute și sub numele de „meridiane” (jing), ocupă următorul loc în ordinea puterii și a importanței. Fiecare este asociată unuia dintre cele douăsprezece organe vitale recunoscute în practica MTC, inclusiv Triplul Arzător∗ și pericardul, care nu sunt considerate organe în medicina occidentală. Aceste douăsprezece meridiane curg asemenea râurilor, de-a lungul întregului corp, transportând energie organelor și glandelor corespunzătoare, reglând funcțiile și calitățile asociate acestora, irigând diferite țesuturi și membre și echilibrându-se în mod automat între ele prin ciclurile creativ și de control ale celor Cinci Energii Elementare. Din cele opt canale majore și cele douăsprezece meridiane ale organelor se răsfiră, sub forma unor filamente fine, o rețea complicată de vase mai mici numite luo sau „capilare”, care transmit energie fiecărui țesut fiecărei celule ale corpului. În diferite puncte din corp sunt localizate terminale energetice sensibile, cunoscute sub numele de shueh sau „puncte vitale”, ce servesc drept stații-releu prin care energia din canalele aferente poate fi amplificată sau atenuată prin intermediul acupuncturii, al moxibustiei, al presopuncturii sau al masajului. Sensibilitatea acută în aceste puncte servește ca indicator de avertisment al dezechilibrelor în respectivele meridiane și la nivelul organelor corespunzătoare. Prin umplerea rezervoarelor celor opt canale majore cu energie extrasă din surse externe din natură și din cosmos și prin dirijarea ulterioară a energiei spre organe și glande, prin intermediul meridianelor, și prin inundarea fiecărui țesut și a fiecărei celule cu energie prin capilare, qi gong oferă un mod simplu și eficient de reîncărcare și reechilibrare a întregului sistem energetic uman în fiecare zi, astfel prevenind și corectând deficiențele și dezechilibrele care pot provoca boli și stări degenerative ale corpului. Prin qi gong se preîntâmpină problemele care pot să se fi declanșat deja, restabilindu-se echilibrul și armonia optime ale întregului sistem și activându-se, astfel, reacțiile de vindecare proprii corpului. 

Tipuri de energie umană 
În limbajul folosit în qi gong, se folosesc o varietate de termeni diferiți pentru a descrie tipurile de energie care există și circulă în sistemul uman. Aceste energii sunt forțele fundamentale implicate în practica qi gong. Tipurile majore de energie umană sunt descrise pe scurt în cele ce urmează: yuan-qi (energia primordială) – aceasta este energia prenatală pe care o are fiecare ființă umană la naștere. Aceasta este dată de plasma sexuală a tatălui și a mamei la concepție și e stocată după naștere în testicule la bărbați, în ovare la femei și în cortexul suprarenal în cazul amândurora. Ea constituie o rezervă de energie vitală pe care corpul o poate folosi atunci când resursele normale de energie postnatală de Foc extrasă din hrană, apă și aer se împuținează. Totuși, din moment ce fiecare individ se naște cu un potențial limitat de yuan-qi, cu cât o folosiți mai repede din cauza dietei necorespunzătoare, a bolilor frecvente, a stresului cronic sau a ritmului agitat de viață, cu atât veți trăi mai puțin și cu atât mai slabe vor deveni reacțiile sistemului dumneavoastră imunitar. Uneori numită și energia de Apă, yuan-qi este considerată a fi o bază importantă pentru menținerea unei sănătăți de fier și pentru atingerea longevității, iar conservarea și tonifierea ei constituie principii fundamentale ale practicii qi gong; jen-qi (energia veritabilă) – aceasta este energia postnatală obținută prin digestie, respirație, metabolism și celelalte funcții corporale de bază și constituie sprijinul principal al vieții de fiecare zi. Cunoscută și sub numele de energie de Foc, aceasta începe să furnizeze corpului energie din momentul în care bebelușului i se taie cordonul ombilical și copilul trage aer în piept pentru prima dată. Energia veritabilă este produsă în sânge atunci când energiile nutritive rafinate din hrana digerată în stomac se întâlnesc și fuzionează în fluxul sanguin cu energiile atmosferice extrase din aer prin intermediul plămânilor. Qi gong îmbunătățește capacitatea corpului de a produce energie Veritabilă, mai ales atunci când se urmează o dietă sănătoasă, iar metodele de respirație folosite în qi gong cresc eficiența plămânilor la extragerea energiei din aer. Astfel, practica qi gong ajută la conservarea depozitelor valoroase de yuan-qi, prin mărirea resurselor de jen-qi ale corpului. Energia veritabilă adoptă două forme funcționale de bază în sistemul uman: energia nutritivă și energia protectoare; ying-qi (energia nutritivă) – ying-qi este combustibilul metabolismului și al altor funcții vitale ale organelor și celulelor și circulă prin vasele de sânge și prin meridianele de energie care o distribuie la fiecare organ, glandă, țesut și celulă din corp, oferind nutriția și energia de bază ce activează întregul sistem. Forța sa depinde de calitatea hranei și a apei consumate, de puritatea aerului respirat și de eficiența sistemelor digestiv, respirator și circulator. Respirația corectă, sângele curat și inima și ficatul puternice sunt condiții necesare pentru fluxul neînfrânat al sângelui și al energiei necesare pentru livrarea eficientă a energiei nutritive către toate părțile corpului. Practica qi gong oferă un impuls puternic tuturor acestor funcții, asigurând resurse adecvate din această energie întregului sistem; wei-qi (energia protectoare) – energia protectoare se deplasează în afara fluxului sanguin și a canalelor energetice și este distribuită în mod egal pe toată suprafața corpului, în țesutul subcutanat al pielii și în jurul suprafeței exterioare, unde formează un înveliș protector care rezistă la invaziile energiilor externe aberante din mediu, cum ar fi extremele în ceea ce privește vremea, radiațiile și energiile negative din partea altor persoane. Forța și densitatea energiei Protectoare a unei persoane determină nivelul de rezistență generală a corpului la factorii externi cu energie dezechilibrată, care provoacă boli. Wei-qi reacționează automat la schimbările energiilor din mediul ambiant, pentru a menține echilibrul optim între forțele interne și cele externe. Respirația, porii, nivelul pH-ului și alte funcții vitale ale pielii au un rol esențial în modul în care energia Protectoare reacționează la provocările ridicate de mediul înconjurător. Din moment ce pielea este o prelungire la exterior a plămânilor, respirația qi gong ajută la menținerea unei aure defensive puternice de energie Protectoare în jurul întregii suprafețe a corpului; dzang și fu qi (energia organelor masive și a celor goale pe dinăuntru) – acestea sunt energiile asociate organelor „masive” yin (dzang) și celor „goale pe dinăuntru” yang (fu), dintre care fiecare pereche este controlată de una din cele Cinci Energii Elementare. Aceste energii sunt implicate în toate funcțiile vitale ale corpului și au asociate anumite calități, după cum s-a schițat în tabelul 1 (vezi pagina 18). Căile organ-energie vitale ale organelor masive și goale reacționează la sursele externe ale celor Cinci Energii Elementare extrase din natură prin intermediul hranei, apei, aerului, factorilor care țin de vreme, culorilor și plantelor medicinale, ca și la factorii interni corespunzători, cum ar fi emoțiile, gândurile, hormonii și procesele metabolice, iar echilibrul lor reciproc, care poate fi mediat prin qi gong, este un indicator principal al stării de sănătate și un factor de importanță majoră în vitalitatea și longevitatea generală; jing-qi (energia esențială) – acesta este un tip puternic de energie provenită din transformarea celor mai pure și mai puternice forme de esență din corp, mai ales a fluidelor sexuale, a hormonilor și a elementelor neurochimice. Atunci când aceste fluide esențiale sunt conservate, și nu disipate, ele pot fi transformate în puternica energie jing-qi, prin intermediul alchimiei interne (nei-gong) a celor Trei Comori. Acest tip de energie inundă întregul corp cu o vitalitate debordantă, care mărește imunitatea, îmbunătățește claritatea în gândire, mărește rezistența și prelungește viața; ling-qi (energia spirituală) – ling-qi este cea mai subtilă și mai rafinată dintre toate energiile din sistemul uman și e produsul celor mai avansate stadii de practică, în timpul cărora energiile obișnuite ale corpului sunt transformate în vitalitate spirituală pură. Acest tip de energie rafinată îmbunătățește conștiința spirituală, intensifică toate funcțiile cerebrale și constituie combustibilul de bază pentru cel mai înalt nivel de activitate spirituală, cum ar gestația „Embrionului Spiritual” (ling-tai) al nemuririi, atingând starea de iluminare și obținând corpul de lumină pură cunoscut sub numele de „Corpul-Curcubeu”, care are rolul de vehicul al intrării în tărâmurile astrale ale existenței de dincolo de lumea materială. 

Metode fundamentale de deplasare a energiei 
În toate formele de qi gong, există o varietate de metode diferite de deplasare a energiei prin sistemul uman, ca și înăuntrul și în afara câmpului energetic uman. Toate sunt dirijate de facultatea mentală cunoscută sub numele de yi (intenția sau puterea voinței) și sunt reglate prin controlul respirației. Cel puțin câteva dintre aceste metode sunt, în general, implicate în orice stil particular de practică qi gong și metodele alese pentru a lucra cu energia depind de scopul general al exercițiului. Metodele fundamentale de deplasare a energiei care sunt utilizate cel mai frecvent în qi gong sunt descrise pe scurt în cele ce urmează: shi-qi (atragerea energiei în interior) – acest termen se referă la metodele prin care energia este atrasă în sistem din surse externe, prin intermediul porților de energie vitală din corp. Punctele cel mai frecvent folosite în acest scop sunt yung-chuan (Izvorul Clocotitor) de pe tălpile picioarelor, lao-gong (Palatul Muncii) de pe palme, ni-wang-gong (Palatul Medicinei) și bai-hui (O Sută de Confluențe) de pe creștetul capului, hui-yin (Confluența Yin) din perineu și tan-jung (Terasa Centrală) din inimă. Această metodă necesită o concentrare mentală unidirecționată asupra porților energetice alese pentru practică, vizualizarea energiei ca lumină care trece prin punctul respectiv și aplicarea concentrată a voinței pentru atragerea energiei prin porți; shing-qi (circulația energiei) – această metodă este folosită pentru a face ca energia să circule prin canalele majore, prin meridianele vitale și prin capilarele minore ale rețelei energetice umane. Scopul este acela de a îndepărta obstacolele și de a elimina energia stagnantă din canale, de a iriga organele și țesuturile cu energie proaspătă, de a echilibra polaritatea yin-yang în întregul sistem și de a armoniza funcțiile vitale controlate de cele Cinci Energii Elementare. Poate fi folosită și pentru a trata anumite organe sau țesuturi cu energie curativă sau pentru a deplasa energia în anumite canale, în vederea rafinării și a transformării, ca în cazul practicii de meditație a Orbitei Microcosmice; pai-qi (eliminarea energiei) – această metodă este folosită pentru eliminarea energiilor stagnante, toxice, excesive sau nedorite din sistem, îndepărtându-le prin porți energetice specifice, cum ar fi cele de pe palme sau tălpi și punctul dintre sprâncene. Acest tip de energie este, de obicei, vizualizat ca o ceață întunecoasă sau ca un fum negru care este îndepărtat din sistem și eliminat în faza de expirație a respirației. Poate fi folosită pentru a curăța întregul sistem de qi-ul stagnant sau pentru a purifica anumite organe prin meridianele sau punctele corespunzătoare lor; huan-qi (schimbarea energiei) – schimbarea energiei înseamnă amestecarea energiei unei persoane cu o sursă exterioară, cu scopul de a împrospăta, reîncărca și reechilibra întregul sistem energetic al respectivei persoane. De exemplu, practicarea metodei huan-qi pe plajă sau în munți, la mare altitudine, reîncarcă rapid întregul sistem cu energii pure și puternice, generate de oceane și munți. Practicarea acestei metode în pădure vă permite să faceți schimb de energie cu arborii, care produc un qi foarte puternic. În stilul Cultivării Duale din yoga sexuală taoistă, bărbatul și femeia se amestecă și fac schimb de energie pentru a-și intensifica și echilibra vitalitatea reciproc, prin intermediul alchimiei interne a esenței și energiei sexuale; yang-qi (cultivarea energiei) – aceasta se referă la faza practicii în care energia internă este concentrată și stocată în câmpul elixirului inferior de sub ombilic, în alte centre majore de depozitare sau într-un anumit organ avut în vedere pentru tonifiere. Poate vă doriți, de exemplu, să vă cultivați energia de Lemn pentru ficat, energia de Apă pentru rinichi ori cea esențială a hormonilor, pentru a vă stimula vitalitatea; lien-qi (rafinarea energiei) – rafinarea energiei înseamnă creșterea purității și a forței unui anumit tip de energie și acest lucru este, de obicei, realizat în cadrul practicii meditației prin nemișcare, folosindu-se o fuziune a minții și a respirației pentru rafinarea energiei în „cazanul” câmpului elixirului inferior, după care ea este ridicată încet de-a lungul coloanei vertebrale, spre câmpul elixirului superior din cap. Această metodă interioară de practică este adesea comparată cu alchimia externă prin care se încearcă rafinarea aurului pur din metale inferioare, folosindu-se „Focul” căldurii interioare, „Apa” esenței vitale și „vântul” respirației în cazanul centrului energetic din abdomen; hua-qi (transformarea energiei) – transformarea esenței în energie și a energiei în spirit constituie una dintre formulele fundamentale ale alchimiei interne a celor Trei Comori ale vieții. Primul stadiu presupune conservarea, concentrarea și purificarea esenței vitale, mai ales a hormonilor, a fluidelor sexuale și a neurotransmițătorilor. Aceste fluide sunt apoi „evaporate” în centrii energetici, pentru a fi transformate în forme superioare de energie, cea mai înaltă formă de energie fiind ling-qi, folosită pentru activitatea spirituală avansată; fa-qi (emiterea energiei) – aceasta este metoda de activare a energiei folosită de maeștrii vindecători qi gong pentru a transmite energia curativă din propriile câmpuri energetice către sistemele clienților lor. Energia de acest tip este aproape întotdeauna emisă din punctul lao-gong din palmă, deși uneori pot fi folosite și vârfurile degetelor, laba piciorului, punctul dintre sprâncene sau chiar întregul corp pentru transmiterea energiei curative. În China, cei care practicau artele marțiale foloseau uneori această tehnică pentru a da o „lovitură energetică” în punctele vulnerabile din corpurile oponenților lor sau pentru a se învălui într-un scut protector de energie pentru a respinge loviturile similare îndreptate către ei. 

Manevrarea energiei cu „mintea de Apă” a voinței 
Aspectul postnatal al spiritului care ne controlează viața de zi cu zi este cunoscut în practica taoistă sub numele de „mintea umană” și are două fațete complet diferite. Una este „mintea emoțiilor” sau „mintea de Foc”, care își are locul în inimă. Cealaltă este „mintea voinței” sau „mintea de Apă”, care se găsește în cap. Asemenea focului, mintea emoțiilor este volatilă, fierbinte și imprevizibilă, cu tendința de a scăpa cu ușurință de sub control și aprinsă repede de vântul stimulilor exteriori. Dimpotrivă, mintea voinței este asemenea apei – limpede, rece, calmă și stabilă, capabilă să reflecte „tot ceea ce se află sub Cer” fără să își tulbure propria natură. În timp ce mintea de Foc este direct legată de cele cinci simțuri și reacționează emoțional la jocul constant al percepțiilor senzoriale, mintea de Apă, atunci când este nemișcată și liniștită, se bucură de accesul direct la înțelepciunea infinită și conștientizarea spiritului primordial. Voința este facultatea prin intermediul căreia mintea de Apă poate să preia comanda sistemului uman, să stingă flăcările minții emoționale de Foc și să manevreze energia umană în concordanță cu legile universale ale înțelepciunii și compasiunii, și nu cu impulsurile orgoliului personal sau ale dorințelor egoiste. După cum a scris acum șase secole înțeleptul taoist și maestrul qi gong Chang San-feng, „atunci când înțelepciunea controlează dorința, trăiești o viață lungă; atunci când dorința depășeșete înțelepciunea, mori repede”. Unul dintre principalele obiective ale practicii qi gong este acela de a învăța cum să înfrânezi pasiunea cu ajutorul înțelepciuni, cum să controlezi Focul cu ajutorul Apei și cum să folosești voința pentru a manevra energia în loc să lași ca aceasta să se piardă prin intermediul emoțiilor. Scopul transformării esenței în energie, al rafinării energiei și al ridicării ei prin canalele spinale spre cap și apoi al transformării ei în spirit este acela de a hrăni conștiința și controlul volitiv al minții de Apă și de a intensifica puterea voinței de a controla emoțiile și de a manevra energia. Odată ce s-a reușit acest lucru, a doua fază a alchimiei interne poate fi pusă în practică; în această fază, spiritul controlează energia și energia controlează esența, ceea ce înseamnă că mintea capătă un control puternic asupra corpului prin intermediul energiei, atingând puterea primordială a „minții asupra materiei”. Stadiul final al autocultivării taoiste și al alchimiei interne constă în a înțelege misterele conștiinței înseși și de a căpăta control volitiv asupra celor mai înalte facultăți spirituale ale noastre. „Dacă puteți deschide această poartă”, afirmă o axiomă taoistă antică, „toate celelalte porți se vor deschide de la sine”. La baza oricărei practici qi gong – prin mișcare sau nemișcare, marțială sau medicală – este fântâna liniștită și adâncă a minții de Apă, în care se reflectă limpede toată înțelepciunea din univers. Punctul crucial este aducerea înțelepciunii primordiale în lumina conștiinței pe durata vieții în loc să fie lăsată să zacă dezrădăcinată în ungherele întunecate ale subconștientului de la o existență la alta. Pentru a realiza acest lucru, trebuie să antrenați toată puterea voinței, pentru a controla răspunsurile volatile ale minții emoționale de Foc și a vă organiza viața în concordanță cu principiile primordiale ale „Minții Tao”. După cum afirmă tratatul clasic vechi de 2 000 de ani Wen Tzu, „atunci când spiritul preia controlul, corpul îl urmează în mod natural, iar acest aranjament este benefic pentru toate cele Trei Comori. Atunci când corpul conduce, spiritul îl urmează și acest lucru dăunează celor Trei Comori”. 

Qi gong ca suport al vieții Qi gong constituie o componentă implicită și esențială a sistemului taoist antic de îngrijire a sănătății, prelungire a vieții și autocultivare spirituală, cunoscut sub numele de yang-sheng dao sau „Tao pentru cultivarea vieții”. Acest sistem este modelat după căile eterne ale naturii și legile transcendente ale universului și include toate aspectele, de la dietă și suplimente din plante medicinale la respirație și exerciții, yoga sexuală și qi gong, meditație și alchimie internă, conștientizare și atitudine. Pentru a beneficia din plin de qi gong, acesta trebuie practicat adecvat, întotdeauna în cadrul contextului general al întregului sistem yang-sheng de cultivare a vieții. Dintre toate metodele diferite yang-sheng de cultivare a sănătății și longevității, qi gong este modul cel mai ușor și eficient de hrănire, echilibrare și organizare a energiilor de bază ale vieții. În afară de faptul că se aplică la nivel fizic asupra corpului, practica qi gong intensifică și funcțiile cerebrale și trezește talente și abilități latente care, altfel, ar putea rămâne inactive pentru totdeauna. De asemenea, calmează emoțiile, echilibrează stările de spirit și stimulează cultivarea celor mai înalte virtuți spirituale, pentru că deschide mintea către înțelepciunea universală a conștiinței iluminate. Cultivarea virtuților spirituale cum sunt înțelepciunea, compasiunea, răbdarea și toleranța este la fel de importantă în practica qi gong ca și cultivarea forței fizice, a sănătății și a puterii, deoarece, fără virtuțile spiritului, puterea qi gong este înclinată cu ușurință spre scopuri deviante de către mintea superficială de Foc a orgoliului uman și a emoțiilor egoiste. Prin folosirea puterii și a abilităților latente trezite de qi gong pentru luptă, prezicerea viitorului, jocurile de noroc și profitul sunt exemple tipice de lucruri ce se pot întâmpla atunci când arta qi gong este practicată fără îndrumare din partea înțelepciunii și a voinței spiritului. Rezultatul final al tuturor utilizărilor deviante ale artei qi gong este pierderea totală a puterii, erodarea sănătății, scurtarea vieții și în, cele din urmă, excluderea din tărâmurile superioare de existență după moarte. Motivul este foarte clar: în afară de faptul că alimentează energiile necesare pentru viața pe pământ și promovează longevitatea corpului fizic, qi gong deschide și porțile către forțele infinit de puternice ale universului și stabilește o legătură directă între câmpul energetic personal al practicianului individual și câmpurile energetice universale ale cosmosului și ale tuturor creațiilor. Oricine încearcă să stăpânească această forță fără să respecte înțelepciunea și compasiunea de care este inseparabil legată la sursa creației nu face decât să „se joace cu focul” și are foarte mari șanse să se frigă. În viața umană, cele mai multe persoane își înrobesc mințile și își consumă energiile pentru a-și sluji corpul și a-și satisface dorințele, „confundând servitorul cu stăpânul”. În ordinile superioare ale universului, pe care viața umană a fost menită să le reflecte, spiritul este stăpânul, iar energia e unealta prin intermediul căreia spiritul se exprimă creativ în formă materială. Pentru a stăpâni forța universului în beneficiul umanității, ființele umane trebuie să își modeleze atât corpurile, cât și mințile, în concordanță cu ordinea universală a creației ce se reflectă în natură și în cosmos și este cunoscută sub numele de Tao, căci acesta e contextul în care a evoluat viața umană. Atunci când practicați Tao, trebuie să învățați să echilibrați sănătatea fizică și vitalitatea, pe de o parte, și conștiința spirituală și virtutea, pe de altă parte, deoarece acesta este singurul mod în care funcționează Tao. 

Capitolul 1 Dezvoltarea istorică a artei qi gong în China 
Arta qi gong își are rădăcinile în timpurile preistorice în China antică, atunci când s-a descoperit că un dans tribal ceremonial cunoscut sub numele de „Marele Dans” (da-wu) avea efecte terapeutice asupra celor care îl practicau în mod frecvent. Această descoperire a fost făcută, probabil, cu aproximativ 10 000 de ani în urmă și marchează nașterea practicii qi gong, cea mai timpurie ramură a Medicinei Tradiționale Chineze (MTC). La momentul respectiv, qi gong și toate formele de medicină erau domeniul exclusiv al șamanilor tribali, al căror rol era acela de a păstra o legătură strânsă cu forțele Cerului (tien) și ale Pământului (di) în beneficiul Umanității (ren). Până în secolul al III-lea î.Hr., qi gong își dobândise deja rolul de practică principală în cele trei domenii majore cu care încă se identifică și astăzi: medicina, artele marțiale și meditația. În înțelepciunea taoistă, strămoșul practicilor de sănătate și longevitate cu care arta qi gong a fost asociată atât de mult timp a fost Împăratul Galben (Huang Di), ce a domnit peste o confederație de clanuri tribale din nordul Chinei în jurul anului 2700 î.Hr. Se spune despre Împăratul Galben că practica meditația și exercițiile de respirație și cultiva alchimia internă prin yoga sexuală taoistă, având contacte sexuale frecvente fără ejaculare în cadrul haremului său de 1 200 de femei, ajungând, astfel, la vârsta de 111 ani și obținând nemurirea spirituală. Discuțiile lui Huang Di despre sănătate și longevitate pe care le-a avut cu sfetnicul său medical principal, Chi Po, sunt reținute în importanta lucrare intitulată Tratatul clasic de medicină internă al Împăratului Galben (Huang Di Nei Ching), care a apărut pentru prima dată sub formă de text scris undeva în jurul secolului al III-lea î.Hr. Primele referiri la qi gong scrise în China pot fi găsite în texte care datează de aproximativ 4 000 de ani, atunci când un alt dans elaborat special pentru a îndepărta bolile, a regla respirația și a echilibra energia se practica drept terapie de medicină preventivă în bazinul mereu amenințat de inundații al Râului Galben din nordul Chinei, acolo unde a luat naștere civilizația chineză. Umiditatea ridicată din această regiune era cauza reumatismului, a circulației dificile și a stagnării energiei la oamenii care locuiau aici. Dansul qi gong, care combina controlul respirației cu mișcările corporale ritmice, modelate după mișcările animalelor în natură, se practica pentru a îndepărta umiditatea din încheieturi, mușchi și alte țesuturi ale corpului, pentru a stimula circulația sângelui și a energiei și pentru a împlini întregul sistem cu infuzii noi de qi. Din acele vremuri antice, multe ramuri diferite au apărut și s-au dezvoltat din trunchiul principal al practicii qi gong, fiecare având propriul stil și scop, toate asigurând aceleași beneficii fundamentale – sănătatea și longevitatea, echilibrul fiziologic și emoțional, claritatea minții și armonia spirituală. Astăzi, arta și știința qi gong continuă să se dezvolte mai repede ca niciodată, pe măsură ce noi informații teoretice și aplicații practice sunt descoperite de practicienii contemporani. După cum a scris înțeleptul Fu Yi acum aproape 2 000 de ani, „qi gong este o artă care mulțumește sufletul, încetinește procesul de îmbătrânire și prelungește viața”. În această eră a nemulțumirii spirituale, a bolilor cronice degenerative și a modurilor de viață periculoase, potențialul pe care îl are qi gong atât pentru vindecarea curativă și pentru îngrijirea medicală profilactică, cât și pentru autocultivarea personală și inspirația spirituală este mai ridicat ca niciodată. Să vedem așadar cum această remarcabilă artă și știință de a trăi s-a dezvoltat și a progresat de-a lungul principalelor epoci dinastice ale istoriei chineze, evoluând treptat pentru a deveni unul dintre cele mai mari daruri pe care civilizația chineză le-a oferit lumii. 

Perioadele Shang și Zou (secolele al XVIII – al IV-lea î.Hr.) 
Una dintre figurile majore la care se face referire în textele din această eră timpurie este legendarul „Matusalem” al Chinei antice, Peng Tzu, despre care se spune că ar fi trăit 800 de ani datorită beneficiilor practicii qi gong. Considerat creatorul metodei dao-yin de deplasare a qi-ului prin corp folosind mișcări lungi și lente ale membrelor combinate cu respirația abdominală profundă, se spune despre Peng Tzu că se trezea în fiecare dimineață la 3 pentru a medita în tăcere în poziție șezândă până în zori. Printre practicile sale favorite se numărau masarea ochilor și a altor părți ale corpului cu ajutorul palmelor, agitarea limbii în gură pentru a stimula secreția de salivă binefăcătoare, cunoscută sub numele de „rouă dulce” (gan-lu), din canalele de sub limbă și înghițirea acesteia, precum și exercițiile dao-yin foarte lente, controlate. Peng Tzu este așadar considerat a fi strămoșul practicii qi gong ca metodă de atingere a longevității. În această perioadă, China era o societate complet agrară și, de aceea, acorda foarte multă atenție ritmurilor recurente ale naturii și fenomenelor cosmice ciclice. Șamanii, care erau primii „vraci”, se ocupau de sănătatea membrilor triburilor și un mod de a-și îndeplini această datorie consta în încercarea de a armoniza treburile lumești cu modelele eterne ale naturii (Pământului) și ale cosmosului (Cerului). Se spune că Wang Chih-chiao, un prinț de vază din perioada de început a dinastiei Zou, ar fi practicat metoda de respirație cunoscută sub numele de tu-na („elimină și inspiră”) în timp ce stătea în poziție de meditație prin nemișcare, ca modalitate de recuperarea a vitalității primordiale. Această referință istorică timpurie la qi gong în casa regală demonstrează că, încă din vremuri îndepărtate, era practicat ca element integrant al vieții de zi cu zi a fețelor regale și a aristocrației din China și situația a rămas aceeași până în secolul XX. Perioada Zou timpurie a produs și o carte antică de divinație numită Yi Jing (Cartea Schimbărilor), unul dintre cele mai importante și mai influente texte ale civilizației chineze antice. Yi Jing se bazează pe un sistem de divinație cunoscut sub numele de cele opt triagrame (ba-gua), din combinația cărora se formează 64 hexagrame folosite pentru a prezice probabilitatea evenimentelor viitoare și pentru a invoca principiile universale ale Cerului și Pământului ca soluții la problemele Umanității. Acest lucru este realizat prin „citirea” modelelor care predomină și a transformărilor ciclice ale naturii și cosmosului, după cum se reflectă acestea în aranjamentele liniilor din hexagramele specifice apărute ca răspuns la anumite întrebări. Conceptul aplicării principiilor universale ale naturii și cosmosului la problemele temporale ale vieții umane a devenit un principiu fundamental al filozofiei taoiste timpurii și un precept de bază al practicii qi gong. Din Yi Jing au fost preluate patru principii importante în această perioadă de formare și ele au fost adaptate ca bază teoretică pentru qi gong: 1. sănătatea și bolile umane, fericirea și nenorocirea, toate acestea urmează transformările ciclice ale Cerului și Pământului; 2. atunci când gândurile, emoțiile și activitățile umane ating o stare stabilă de echilibru integral și armonie funcțională, această situație produce condițiile cele mai favorabile vieții umane; 3. atunci când o persoană se îmbolnăvește sau dă peste un necaz, cel mai bun mod de a rezolva situația este să-și liniștească mintea, să-și se calmeze emoțiile, să-și armonizeze funcțiile corporale și se cultive o stare de echilibru și de stăpânire de sine. Această abordare are ca rezultate recuperarea completă a stării de sănătate, recăpătarea integrală a vitalității și reapariția neîntârziată a norocului prin aducerea sistemului uman într-o stare de echilibru sinergetic cu forțele Cerului și ale Pământului, fără a recurge la medicamente sau la orice alte metode externe; 4. mișcarea și nemișcarea sunt poli relativi ai unei stări existențiale unice și unificate și nu sunt fenomene separate, așa cum yin și yang sunt poli complementari ai aceleiași energii universale de bază. Aceste principii au constituit rădăcinile filozofice fundamentale ale practicii qi gong în toate epocile ulterioare. 

Epoca Statelor Războinice și perioadele Qin și Han (403 î.Hr. – 220 d.Hr.) 
Pe măsură ce dinastia Zou începea să se dezintegreze, a început în China o perioadă de frământări politice și sociale, cunoscută sub numele de perioada Statelor Războinice. Dar aceasta a fost și o perioadă de creativitate intelectuală de excepție, acum născându-se Confucius, Lao Zi și mulți alți înțelepți și învățați. Unele dintre cele mai importante texte medicale ale Chinei au fost realizate în această epocă, pe baza tradițiilor orale transmise din generație în generație de-a lungul a mii de ani. Din moment ce „Bătrânul maestru” Lao Zi, căruia i se atribuie Tao te king, era considerat a fi filozoful taoist de frunte al epocii, tradiția taoistă a ajuns să fie cunoscută în această perioadă sub numele de Huang Lao Tao sau „Calea Împăratului Galben și a Bătrânului maestru”. În anul 221 î.Hr., agresivul regat Qin s-a extins dinspre granița de nord-est și a unit statele războinice ale Chinei într-un singur imperiu pentru prima dată în istorie. Occidentul a derivat numele „China” de la regatul militant Qin. Împăratul fondator, Qinshi Huang di, era foarte interesat de alchimie ca modalitate de atingere a longevității și, de aceea, avea mulți alchimiști la curte. Totuși, el a urmat în mod eronat școala alchimiei externe, care, asemenea corespondentelor sale din Europa medievală, a încercat să creeze o „Pilulă de Aur” (jin-dan) a nemuririi, din minerale, metale grele și plante toxice. Această abordare de tipul „glontele magic” a sănătății și longevității, care se aseamănă din multe puncte de vedere cu abordarea chimică a medicinei occidentale moderne de vindecare a bolilor, a fost încurajată de împărații dinastiei Han, cum ar fi Wu Di. Numeroși prinți din dinastiile Qin și Han și-au găsit moartea înainte de vreme în urma ingerării acestor amestecuri din minerale toxice. Totuși, printre alchimiștii care slujeau la curțile regale ale Chinei se numărau și câțiva adepți veritabili ai taoismului care au păstrat adevăratele tradiții ale filozofiei Huang Lao Tao și au continuat să elaboreze practica qi gong și alte tehnici naturale pentru sănătate și longevitate. De exemplu, primul-ministru din perioada Qin, Lu Pu-wei, a compilat un text denumit Cartea de primăvară și de toamnă a lui Lu, în care a notat și a comentat multe practici antice care implicau „Armonia Cerului și a Umanității”, în special integrarea activității umane în ciclurile anotimpurilor și ale altor forțe naturale. Sistemul taoist complet de îngrijire a sănătății cunoscut sub numele de Yang Sheng Dao, „Calea de cultivare a vieții” a fost codificat în această perioadă și i s-au adăugat metode empirice cum ar fi regimul echilibrat, respirația profundă, exerciții în stil dao-yin și yoga sexuală. În timpul dinastiei Han Târzii, a apărut una dintre cele mai importante figuri atât pentru istoria MTC cât și pentru alchimia internă taoistă – medicul Hua Tuo, care a sistematizat forma de exercițiu cunoscută sub numele de „Joaca celor Cinci Fiare” (wu-chin-qi) într-un tip de gimnastică igieno-medicală pentru vindecarea bolilor. Unul dintre cei mai remarcabili susținători și pacienți ai lui Hua Tuo a fost celebrul erou militar Tsao Tsao, care practica arta qi gong ca parte a regimului său personal de sănătate. Adeptul taoist Wei Po-yang a trăit și el în timpul dinastiiei Han Târzii și a scris unul dintre cele mai importante texte despre alchimia taoistă, Tsan Tung Qi (Uniunea ecuației triple), în care abordează alchimia internă a respirației profunde și a trasformării energiei și Cultivarea Duală din yoga sexuală. Tai Ping Ching („Tratatul clasic al marii păci”) a apărut și el în această perioadă, rezumând multe dintre învățăturile tradiției Huang Lao. Săpăturile arheologice recente la mormintele Ma Wang din Changsha, provincia Hunan, au scos la iveală dovezi istorice concrete că multe dintre cele mai importante metode qi gong care încă mai sunt folosite astăzi erau practicate pe scară largă în China în timpul dinastiei Han Târzii, cu aproape 2 000 de ani în urmă. S-au găsit în aceste morminte documente și pergamente cu diagrame detaliate ale sistemului energetic uman, instrucțiuni amănunțite pentru realizarea exercițiilor dao-yin și a altor exerciții qi gong și schițe anatomice care arătau modul cum funcționează respirația diafragmatică profundă. Aceste descoperiri au oferit dovezi concludent că, în secolul al II-lea d.Hr., școala internă de cultivare a energiei deja înlocuise școala externă a componentelor din minerale toxice ca bază pentru alchimia longevității umane și că sistemul energetic uman fusese recunoscut clar ca fiind cheia sănătății și a longevității. Astfel, spre sfârșitul dinastiei Han, accentul pe practicile sănătății și longevității își schimbase complet orientarea de la „licorile magice” la metodele interne de manevrare a energiei care au predominat de atunci. Aceasta a fost un progres esențial în evoluția practicii qi gong, deoarece reflecta recunoaștere faptului că unicul adevărat „elixir al vieții” era elixirul imaterial al energiei interioare și singura modalitate de a-l obține era prin practică personală disciplinată. Acest lucru a făcut ca sănătatea și longevitatea să fie disponibile oricărei persoane dispuse să învețe și să practice aceste tehnici, și nu doar claselor sociale înstărite și influente, care își puteau permite medicamente costisitoare. Plantele medicinale și dieta au rămas în continuare suplimente importante ale practicii qi gong, dar, începând cu acest moment, accentul principal în ceea ce privește sănătatea și longevitatea umană a fost pus pe energie. Importanța critică a energiei rămâne în continuare marca distinctivă a practicii qi gong, ca și a MTC în general, deosebind-o net de medicina occidentală, care încă mai încearcă să învingă bolile și să prelungească viața cu ajutorul metodelor discreditate de multă vreme, cum ar fi medicamentele costisitoare, componentele chimice toxice și dispozitivele mecanice. 

Cele trei imperii și dinastiile din Nord și din Sud (200-580 d.Hr.) 
După dizolvarea dinastiei Han, a urmat o altă perioadă de frământări politice și schimbări sociale rapide care au produs progrese semnificative în domeniul medicinei și al practicii qi gong. În jurul anului 300 d.Hr., în regatul Qin, a apărut un text important numit Huang Ting Ching („Tratatul clasic de la curtea galbenă”), în care curentul elixirului interior (nei-dan) a devenit baza teoretică dominantă a artei qi gong, menționând energia internă ca element-cheie al practicii, și nu componentele medicinale externe. Teoria alchimiei interne a Celor Trei Câmpuri ale Elixirului a fost, de asemenea, explicată amănunțit în acest text, cu centrele de energie vitală localizate în creier, în plexul solar și în partea de jos a abdomenului funcționând ca trei puncte de transformare a energiei, și spiritul, mai ales voința (yi) controlând cu fermitate întregul proces. Acest text descrie și practicile prin care esența hormonală secretată de glandele sexuale și de alte glande este utilizată ca sursă de energie esențială, care este mai apoi rafinată în continuare și ridicată prin canalele spinale spre creier pentru a hrăni facultățile spirituale superioare, o tehnică numită huan jing bu nao sau „reciclarea esenței pentru tonifierea creierului”. În prima parte a secolului al IV-lea d.Hr., un filozof taoist, medic și practician qi gong numit Ko Hung a scris un compendiu foarte important în teoria și practica taoiste, cu titlul Pao Pu Tze („Cel care îmbrățișează piatra nesculptată”). Considerat în continuare a fi unul dintre textele cu cea mai mare influență în dezvoltarea practicii qi gong, Pao Pu Tze a fost prima carte care a făcut clar distincția între cele două obiective – longevitatea fizică și nemurirea spirituală, ce timp de multe secole i-au dezorientat și i-au indus în eroare pe mulți dintre practicieni, făcându-i să creadă că puteau, într-adevăr, să obțină nemurirea corpului fizic. Ko Hung a precizat că, prin practică disciplinată, longevitatea corporală putea fi, cu siguranță, obținută, dar că scopul principal al practicii era nemurirea spirituală, care putea fi obținută prin abandonarea, în cele din urmă, a corpului fizic. Aceste două obiective puteau fi urmărite împreună, a precizat el, deoarece elementul comun amândurora este energia. Astfel, prin cultivarea energiei interioare, o persoană ar putea trăi o viață lungă și sănătoasă în această lume, câștigând, totodată, suficient timp și energie pentru a pune bazele existenței nemuritoare în lumea spirituală după moartea corpului. Ko Hung a subliniat importanța respirației corecte ca element-cheie al energiei prenatale și, astfel, al cultivării energiei interioare. El a combinat controlul respirației cu o formă ușoară, lentă de exerciții dao-yun, rezultatul fiind stilul de practică a meditației prin mișcare, care încă mai predomină în qi gong de astăzi. În plus, a susținut practicarea zilnică a meditației prin nemișcare, folosind concentrarea internă a atenției (tsun seh), conștiința concentrată într-un singur punct (shou-yi) și vizualizarea (guan-siang) ca tehnici principale de reglare a energiei direct cu ajutorul minții. Ca parte a stilului său eclectic de practică, a susținut pe larg și beneficiile Cultivării Duale din yoga sexuală (shuang-shiou) ca modalitate rapidă de antrenare a energiei interne pentru folosirea în practica spirituală mai elevată. Această metodă implică un contact sexual prelungit fără ejacularea bărbatului și cu orgasm multiplu al femeii pentru a construi polaritatea puternică între masculin și feminin, astfel încât, la momentul orgasmului femeii, să aibă loc o fuziune spontană a energiilor yin și yang în ambii parteneri, echilibrându-le qi-ul și ridicându-le vitalitatea la niveluri și mai înalte. În timpul dinastiei Liang de Sud (502-557 d.Hr.), a apărut în China un bătrân călugăr budist excentric numit Bodhidharma. Chinezii l-au numit Ta Mo. Îmbrăcat în haine zdrențuite și prredicând un stil neortodox de budism tantric, Ta Mo a intrat în faimosul Templu Shao Lin s-a retras într-o încăpere rece din piatră și a stat acolo izolat timp de nouă ani, meditând într-o liniște totală. Se spune că un călugăr chinez, dornic să primească învățături de la Ta Mo, și-a tăiat propria mână și i-a adus-o maestrului pe tavă pentru a-l trezi din reveria îndelungată, dar Ta Mo nu a fost mișcat de acest act. Când s-a trezit, în cele din urmă, din meditație, Ta Mo a început să îi învețe pe călugării din Templul Shao Lin cum să-și întărească trupurile ca fundament pentru practici spirituale superioare. În același timp, i-a învățat pe chinezii care practică artele marțiale cum să aplice cultivarea spirituală pentru îmbunătățirea abilităților lor. Înainte de sosirea lui Ta Mo, adepții taoiști se concentrau exclusiv fie asupra meditației prin nemișcare prelungită cu scopuri spirituale, fie pe antrenamentul fizic riguros pentru a-și dezvolta talentul marțial. În consecință, călugării chinezi sufereau de tot felul de indispoziții fizice cauzate de lipsa de exercițiu, în timp ce practicienii artelor marțiale deveneau luptători violenți și agresivi, care nu aveau nici un fundament în ceea ce privește conștiința spirituală. Ta Mo a unit meditația și artele marțiale într-un singur sistem de practică, revoluționând complet atât cultivarea spirituală, cât și cea marțială în China. Prin introducerea exercițiilor de respirație pranayama și a tehnicilor de yoga din India, el le-a combinat cu exercițiile chineze indigene dao-yin și cu regimurile „Joaca celor cinci fiare”. Rezultatul a fost practica qi gong și artele marțiale chineze așa cum le cunoaștem astăzi. Ta Mo a devenit fondatorul budismului Chan, care combina elemente din taoismul chinez cu budismul tantric pe care l-a adus din India. Această formă de budism s-a răspândit mai târziu în Coreea și Japonia, unde a devenit cunoscut sub numele de Zen. Paradoxul ulterior al călugărilor luptători și al practicienilor artelor marțiale spirituali care a caracterizat în continuare scena budistă și taoistă din China s-a dezvoltat ca rezultat direct al învățăturilor lui Ta Mo. Ta Mo este considerat a fi autorul a două cărți pline de învățături care au fost ținute timp de multe secole ca secret bine păstrat de călugării bătrâni și maeștrii artelor marțiale. Aceste două tratate clasice constituie fundamentul tuturor școlilor ulterioare de practică qi gong bazată pe stilul intern (nei-gong) din China și sunt, probabil, cele mai influente texte scrise din întreaga istorie a artei qi gong. Primul se numește Yi Chin Ching sau „Tratatul clasic de schimbare a tendoanelor” și al doilea volum, mai ezoteric, se intitulează Hsi Sui Ching sau „Tratatul clasic de curățare a măduvei”. Împreună, aceste două volume acoperă totul, de la exercițiile fundamentale de întindere și relaxare care încălzesc corpul atât pentru meditație, cât și pentru practicarea artelor marțiale până la cele mai avansate practici ale alchimiei interne, inclusiv tehnici pentru transformarea esenței și energiei sexuale în vitalitate spirituală. Importanța acestor două texte pentru evoluția practicii qi gong, a artelor marțiale și a autocultivării spirituale în China este extrem de mare și totuși toate acestea sunt în continuare relativ necunoscute în lumea occidentală. Marea contribuție a lui Ta Mo la qi gong a fost unirea corpului și a minții în vederea autocultivării spirituale și fizice, legând acești doi poli ai practicii prin concentrarea atenției asupra numitorului comun al energiei. Această fuziune a creat și o punte între interior și exterior, mișcare și nemișcare, forță și conștiință, precum și între alte calități duale care încă mai împart filozofia, religia și știința occidentale în două tabere adverse. Conform învățăturilor lui Ta Mo, cheia atingerii celei mai înalte stări de conștiență o constituie evitarea efectuării distincțiilor arbitrarea între „acesta” și „acela” și transcenderea tuturor diferențierilor prin găsirea elementului comun al amândurora. După cum a scris în Tratatul clasic de schimbare a tendoanelor, „este de o importanță capitală să se caute mișcarea în liniște și liniștea în mișcare, mișcându-ne încet și continuu până când ajungem în starea sublimă”. Starea sublimă se poate referi la conștiința spirituală, vitalitatea fizică, echilibrul emoțional sau o sănătate de fier, în funcție de elementul pe care se concentrează practica, în timp ce fuziunea mișcării și liniștii poate fi întâlnită în exercițiile cu mișcări lente sau în meditația prin nemișcare, în funcție de forma de practică. În cele din urmă, nu există nici o diferență, deoarece, atunci când corpul și mintea sunt legate prin intermediul energiei, atât obiectivele practicii spirituale, cât și cele ale practicii fizice sunt atinse simultan. După cum afirmă o veche maximă taoistă, „dacă poți deschide această ușă, toate celelalte uși se vor deschide și ele”. 

Dinastia Tang (618-906 d.Hr.) 
Considerată de mulți a fi „Epoca de Aur” a civilizației chineze, dinastia Tang a fost o perioadă deosebit de fertilă pentru taoism în China, iar arta qi gong a continuat să se dezvolte sub auspiciile patronajului imperial. Din moment ce familia imperială avea același nume (Li) ca și marele înțelept taoist Lao Zi, împărații Tang se considerau a fi descendenți direcți ai venerabilului personaj figuri și, de aceea, taoismul s-a bucurat de o atitudine foarte favorabilă în. Medicul și adeptul taoist Sun Ssu-miao, care a trăit până la vârsta de 101 ani la începutul dinastiei Tang, slujind mai mulți împărați, a scris un important tratat de medicină, intitulat Chian Chin Fang („Rețete prețioase”), în care a descris câteva metode de vindecare a corpului cu ajutorul practicii qi gong. Metoda de vindecare cu ajutorul sunetului, cunoscută sub numele de „Secretul Celor Șase Silabe”, a fost explicată detaliat în această carte, care a subliniat și importanța respirației corecte ca modalitate de reglare a energiei umane. Un alt medic, numit Chao Yuan-fang, a scris Chu Ping Yuan Hou Lun („Discuție asupra cauzelor și simptomelor bolilor”), în care a descris peste 250 de modalități de intensificare a fluxului de energie din sistemul uman folosind diferite forme de qi gong. Adeptul taoist Ssu-ma Cheng Chen (647-735), care a susținut respectarea strictă a spiritului liniștit originar explicat de Lao Zi în Tao te king, a scris mult despre metoda elixirului intern (nei-dan) a meditației taoiste. El a subliniat că elementul-cheie al animării ling-qi sau a „energiei spirituale” era, mai întâi, liniștea minții umane postnatale, adică golirea ei de gânduri. Pentru a trezi spiritul primordial veritabil și a activa energia conștiinței superioare, trebuie mai întâi să reducem creierul la tăcere, mai ales cortexul cerebral. Aici vedem încă o dată interacțiunea subtilă a mișcării și nemișcării în practica taoistă. În acest caz, atât timp cât mintea umană (creierul) se află în mișcare, fiind ocupată cu gândirea discursivă permanentă, spiritul primordial al conștiinței superioare rămâne în stare latentă. Dar, atunci când liniștim creierul, îi permitem, astfel, spiritului original să se trezească și să transforme energia noastră mentală în conștiință primordială pură. Ssu-ma recomanda, de asemenea, un regim vegetarian strict, afirmând că mâncărurile de natură animală, cum ar fi carnea, stimulează excesiv și poluează corpul, îngreunând intrarea minții într-o stare de liniște. Unii alchimiști continuau totuși să promoveze abordarea de tip „glonte magic” ca metodă rapidă de obținere a longevității. Totuși, atunci când împăratul Hsien Tzung a murit în floarea vârstei în anul 820, după ce ingerase o pilulă pregătită pentru el din minerale toxice și metale grele de către alchimistul Liu Piu, această abordare chimică în obținerea sănătății și a longevității a căzut, în sfârșit în dizgrație o dată pentru totdeauna, iar școala elixirului interior (nei-dan), care susținea activarea energiei interioare ca unică modalitate eficientă pentru atingerea stării de sănătate și longevitate a fost acceptată definitiv. Un alt nume important în taoism în timpul dinastiei Tang a fost adeptul Lu Tung-ping, care a fost mai târziu recunoscut ca fiind unul dintre iubiții „Opt Nemuritori” ai taoismului. Lu a scris mult despre școala de practică a elixirului interior și a subliniat importanța alchimiei interne a celor Trei Comori ca unică modalitate de atingere a conștiinței primordiale a iluminării. După cum afirmă Lu Tung-ping: 
Corpul uman este constituit în întregime din esență, energie și spirit și acestea sunt cunoscute sub numele de cele Trei Comori. Atât iluminarea, cât și spontaneitatea sunt activate de acestea, totuși foarte puțini oameni recunosc cele Trei Comori, chiar și în manifestările lor postnatale... Esența poate fi concentrată doar cu ajutorul energiei, dar atât esența, cât și energia pot fi reglate doar de spirit, iar cultivarea energiei este doar o chestiune de conservare a spiritului. Pentru a ne conserva spiritul, trebuie să ne oprim din a gândi. 

Dinastiile Sung și Yuan (960-1368 d.Hr.) 
În timpul perioadei Sung, arta qi gong a continuat să progreseze rapid, mai ales în școala elixirului interior. Dintre nenumărații maeștri care au apărut în China în această perioadă, cel mai remarcabil a fost Chang Po-tuan, principalul deținător al descendenței Școlii Realității Complete a taoismului. Chang susținea practicarea intensă a alchimiei interne a celor Trei Comori ca fiind calea principală atât către sănătate și longevitate, cât și către iluminare spirituală, dar a subliniat și importanța altor regimuri suplimentare, cum ar fi dieta și folosirea plantelor medicinale, exercițiul fizic și disciplina sexuală, pentru susținerea practicilor elixirului interior. Chang Po-tuan a scris multe texte importante în domeniul alchimiei interne, incluzând instrucțiuni detaliate în ceea ce privește practica și explicații lucide ale principiilor teoretice. Dintre scrierile sale, cele mai remarcabile sunt Secretul deschiderii trecerilor, Tratatul de patru sute de caractere asupra Elixirului de Aur și cea mai importantă lucrare dintre toate, Înțelegerea realității. Fragmente din lucrările lui au fost traduse în limba engleză de Thomas Cleary în Vitality, Energy, Spirit (Shambhala Publications), incluzând aceste fragmente despre alchimia internă extrase din textul său despre Elixirul de Aur: 
Atunci când ochii nu privesc, urechile nu ascultă, limba nu vorbește, nasul nu miroase, iar membrele nu se mișcă, această stare este aceea a celor cinci energii care se întorc la sursă. Atunci când vitalitatea se transformă în energie, energia se transformă în spirit, iar spiritul este transformat în spațiu; această stare este aceea a celor trei flori adunate în vârf... Rafinarea vitalității înseamnă rafinarea vitalității de bază. Nu se referă la vitalitatea simțită prin intermediul sexualității. Rafinarea energiei înseamnă rafinarea energiei de bază. Nu se referă la energia folosită pentru a respira pe nas și pe gură. Rafinarea spiritului înseamnă rafinarea spiritului de bază. Nu se referă la spiritul minții și al gândului. 

Un alt maestru important de la începutul perioadei Sung a fost Wang Che, practicant al artelor marțiale și erudit din nordul Chinei care s-a retras dintr-o carieră profesională înfloritoare la vârsta de 47 de ani, pentru a se dedica în totalitate practicii interne Tao. El este renumit mai ales pentru instruirea riguroasă a șapte discipoli devotați care au dus mai departe flacăra taoismului Realității Complete în lungul și în latul Chinei. Rolul important al artei qi gong în Medicina Tradițională Chineză a primit și el un impuls major în această perioadă, atunci când medicul Wang Wei-yi l-a vindecat pe împăratul Jen Tzung de o afecțiune serioasă, folosind acupunctura. Ca urmare, împăratul însuși a început să învețe să practice acupunctura, a fondat un institut imperial pentru cercetarea și predarea acestei metode și a construit un templu în onoarea medicului antic Pien Chueh, proclamându-l sfânt protector al acupuncturii. În anul 1026 d.Hr., Wang Wei-yi a conceput faimosul „Om de Alamă”, care mai este folosit și astăzi ca model principal pentru cele mai importante meridiane și puncte folosite în terapia prin acupunctură. Aceste progrese au stabilit în continuare qi-ul ca fiind factorul principal în tratarea bolilor. Spre sfârșitul dinastiei Sung de Sud, marele erou militar Yueh Fei a creat un sistem de exerciții qi gong care este în continuare practicat pe scară largă în lume în ziua de azi. Acest faimos set de exerciții se numește „Opt piese de brocart” și a fost conceput pentru a stimula și a echilibra fluxul de energie prin întregul sistem uman, în același timp tonificând și musculatura, întinzând tendoanele și relaxând încheieturile din corp. Rămâne, în continuare, unul dintre cele mai eficient și mai practice seturi de exerciții din întregul repertoriu qi gong. Yueh Fei este recunoscut și pentru elaborarea bine cunoscutului stil Hsing-Yi de arte marțiale bazate pe energia interioară. Cel mai renumit maestru care a apărut în următoarea dinastie mongolă Yuan a fost Chang San-feng, strămoșul formei de qi gong care a ajuns să fie cea mai practicată din lume în ziua de astăzi – Tai Chi Chuan. Dar Chang a fost mai mult decât un specialist în arte marțiale. El a fost și un maestru meditator, un practician al medicinei și un filozof taoist erudit. Tema implicită în toate practicile și scrierile sale este importanța critică a qi-ului ca fundament pentru elixirul interior care oferă sănătate, longevitate și conștiință spirituală. Iată un fragment din scrierile sale extras din compendiul lui Thomas Cleary Vitality, Energy, Spirit: 
Se spune că, atunci când expiri, intri în contact cu Rădăcina Cerului și trăiești o senzație de deschidere, iar atunci când inspiri, intri în contact cu Rădăcina Pământului și trăiești o senzație de masivitate. Expirația este asociată cu fluiditatea dragonului, inspirația cu forța tigrului. Pe măsură ce continui să respiri în această stare de spirit, făcând aceste asocieri, alternând între mișcare și nemișcare, este important să nu îți schimbi punctul de concentrare a minții. Lasă respirația veritabilă să intre și să iasă, ca o continuitate subtilă pe marginea existenței. Calibrează respirația până când reușești să primești aer fără să respiri; devin una cu respirația, iar apoi spiritul poate fi solidificat și elixirul poate fi produs. 

Dinastiile Ming și Qing (1368-1912 d.Hr.) 
Dinastiile Ming și Qing au fost perioade de consolidare și integrare a tuturor ramurilor de practică qi gong. Rolul jucat de qi gong în medicină a devenit din ce în ce mai important ca formă principală de terapie în tratarea bolilor, în același timp această practică devenind elementul central al artelor marțiale chineze, această evoluție având ca rezultat ascendența formelor ușoare „interne” asupra formelor grele „externe”. Al treilea mare stil intern de arte marțiale a fost dezvoltat în această perioadă de Tung Hai-chuan. Cunoscut sub numele de Pa Kua Chang („Palma celor opt triagrame”), acest stil complicat, dar și spectaculos de practică implică manevre circulare continue în jurul adversarului, cu întoarceri grațioase și mișcări ritmice ale membrelor și ale trunchiului, bazate pe transformările ciclice ale celor opt triagrame din Yi Jing. Împreună, Tai Chi Chuan, Hsing Yi și Pa Kua Chang au devenit triumviratul stilurilor de arte marțiale interne, în care rolul principal este jucat de qi gong. Distincțiile dintre aplicațiile taoiste, budiste și confucianiste ale artei qi gong au început și ele să dispară în această perioadă, acesta devenind un sistem de sine stătător, depășind limitele sectare arbitrare. În trecut, distincțiile dintre „prenatal” și „postnatal”, „intern” și „extern”, „natură” și „cosmos” și așa mai departe împărțiseră practica qi gong în două stadii, două școli, două aspecte și alte distincții dualiste. În timpul perioadelor Ming și Qing, maeștrii qi gong au subliniat din ce în ce mai mult unitatea fundamentală a primordialului și temporalului, a respirației și energiei, a trupului și minții, a mișcării și nemișcării, încurajându-i pe practicieni să caute rezultate în experiența concretă și să renunțe la dezbaterile despre doctrină. Acestea au culminat în abordarea sincretică inițiată de Ta Mo în secolul al VI-lea și au pregătit terenul pentru răspândirea artei qi gong în lume în timpul celei de-a doua jumătăți a secolului XX. Un bun exemplu de sincretizare care a avut loc în timpul acestei perioade este activitatea adeptului și scriitorului Liu I-ming. Liu și-a petrecut cea mai mare parte din viață în căutarea învățăturilor diferitor maeștri din timpul său, practicând ceea ce învăța, alegând tradițiile reale de cele false și scriind explicații lucide pe baza descoperirilor sale. O selecție deosebită a cugetărilor sale se găsește în traducerea lui Thomas Cleary în Awakening to the Tao, printre care și această remarcă atentă: 
Tao este unic, fără dualitate – atunci de ce îl divid persoanele eronat în sus și jos?... Atunci când vei recunoaște că principiile înțelepților sunt aceleași, îți vei dai seama că taoismul și budismul se aseamănă. Dacă nu vei înțelege acest lucru și vei căuta răspunsul în altă parte, te vei pierde pe drumuri ocolite și îți vei irosi viața imaginându-ți în van. 

Spre finalul acestei perioade, secretul care învăluia odinioară arta qi gong a început să se risipească, aceasta devenind disponibil oricărei persoane care dorea să o învețe și să practice. Din păcate, acest lucru a provocat abuzuri ocazionale, cel mai șocant exemplu fiind așa-numita „Rebeliune a Boxerilor” de la începutul secolului. Mii de țărani săraci au fost recrutați pentru a participa la o rebeliune în masă împotriva ocupației străine din Beijing, cu acordul tacit al faimoasei împărătese Dowager și a curții sale Manciuriene decadente. Antrenați pe o perioadă scurtă în arte marțiale și exerciții qi gong rudimentare și împuterniciți prin intermediul unor pseudoceremonii de ințiere, această gloată de insurgenți a fost asigurată că trupurile lor sunt acum imune la gloanțele și la loviturile de tun ale armatei străine, datorită protecției oferite de „armura de fier” a qi-ului. Au descoperit în curând că lucrurile săteau tocmai pe dos și mii dintre ei, înarmați doar cu săbii și sulițe, au murit în timpul asediilor împotriva buncărelor bine fortificate și a tunurilor încărcate ale trupelor occidentale. 

Epoca modernă (1912-prezent) 
Astăzi, practica qi gong continuă să se dezvolte într-un ritm mai rapid ca niciodată, fiind susținută de programe științifice de cercetare din China și din alte părți ale lumii, precum și de popularitatea sa din ce în ce mai mare peste tot în lume ca sistem de îngrijire preventivă a sănătății. Deși rolul esențial jucat de qi gong în artele marțiale chineze și în meditație rămâne important, domeniul medicinei este cel în care a trezit cel mai mare interes și sprijin pentru dezvoltarea ulterioară. De asemenea, tot în medicină dă naștere celor mai numeroase controverse și opoziții acerbe din partea susținătorilor convinși ai medicinei chimice și chirurgicale. Primul eveniment de acest fel din China a avut loc în Shanghai în 1929, atunci când câțiva tineri studenți chinezi instruiți în Japonia în domeniul medicinei moderne occidentale s-au întors în China și au cerut ca toate formele de Medicină Tradițională Chineză să fie interzise prin lege ca fiind rămășițe superstițioase ale trecutului. Acest eveniment a provocat resentimente printre categoriile sociale mai în vârstă, care preferau în continuare terapiile holistice ale MTC în locul tehnicilor caustice, invazive ale medicinei moderne occidentale. O delegație de medici chinezi renumiți a fost desemnată să înainteze o petiție guvernului naționalist, cerând sprijin oficial pentru profesia lor și garanții legale că vor continua să își practice meseria alături de medicii instruiți în medicina modernă occidentală. Din moment ce atât de mulți dintre conducătorii în vârstă ai guvernului naționalist depindeau ei înșiși de MTC, petiția a fost acceptată și pe 17 martie a fost adoptată o lege care îi proteja pe practicienii tradiționali de interferența susținătorilor medicinei moderne. Această zi este în continuare sărbătorită în China sub numele de „Ziua Doctorului Chinez”. 

Mai recent, după preluarea puterii de către comuniști în China, și mai ales în timpul „Revoluției culturale”, revoluționarii radicali au început să amenințe din nou anihilarea în masă a tot ceea ce este asociat culturii chineze tradiționale, inclusiv medicina și practica qi gong. Totuși, ca și înainte, arta qi gong a fost salvată de uitare datorită sprijinului oferit chiar de conducătorii chinezi. Președintele Mao a spuns că cele mai importante două daruri pe care le-a oferit civilizația chineză lumii se va dovedi a fi mâncarea chinezească și medicina chineză, o predicție ce se dovedește, cu siguranță a fi adevărată. Observatorii occidentali comentează adesea pe marginea longevității remarcabile a conducătorilor chinezi, mai ales în cazul răposatului Deng Xiaoping, care, în ciuda obiceiului de-o viață de a fuma țigară de la țigară, a atenției reduse acordate dietei și a multor greutăți întâmpinate de-a lungul vieții, a reușit să trăiască până la vârsta de 92 de ani. Alții au trăit și mai mult. Motivul longevității lor este bine cunoscut în China: fiecare conducător e tratat zilnic cu qi degajat de maeștri terapeuți qi gong pe timpul întregului mandat, iar această terapie continuă și după retragerea lor. Deși spre finalul vieții folosesc și suplimente din plante și urmează instrucțiuni speciale în ceea ce privește dieta, factorul principal în menținerea vitalității lor surprinzătoare și a longevității tenace sunt infuziile zilnice cu qi curativ din partea maeștrilor recunoscuți care practică această metodă. Într-adevăr, una dintre modalitățile cele mai rapide de a vă asigura o viață confortabilă în China este să demonstrați că aveți darul fa-qi, „emiterea qi-ului”, deoarece astfel de practicieni sunt foarte căutați de persoanele din elita celor bogați și puternici din China. Între timp, în societate, arta qi gong este practicată cu tot mai mult entuziasm în China și în alte părți ale lumii, atât ca formă de medicină preventivă, cât și ca formă ortodoxă de terapie în medicina curativă. Există acum spitale în China în care singurul tratament oferit constă în qi gong –, atât forma sa de practicare personală, cât și ca qi emis de maeștri vindecători, fără utilizarea suplimentară a plantelor medicinale chineze sau a medicamentelor occidentale. Aceste spitale au tratat zeci de mii de pacienți, inclusiv cazuri avansate de cancer, cu o rată de vindecări reușite care depășește orice s-a realizat vreodată cu ajutorul medicinei tradiționale pe baza plantelor sau a terapiilor occidentale moderne. În capitolul 5 vă prezentăm exemple de astfel de vindecări. Este suficient să spunem aici că practica qi gong promite să devină următorul mare val în medicina alternativă în secolul XXI și că va avea un impact mult mai mare asupra abordării mondiale a îngrijirii sănătății și că va constitui o provocare mult mai serioasă pentru abordarea chimică/mecanică a medicinei moderne decât orice altă formă de terapie tradițională de până acum. 

Capitolul 2 Principalele categorii ale practicii qi gong 
În China există nenumărate stiluri, forme și clasificări ale artei qi gong, acestea fiind bazate pe diversele curente de gândire, pe diferitele scopuri și elemente accentuate în practică. Sursele chineze citează între 2 000 și 4 000 de stiluri diferite de a practica qi gong. Unele au la bază principalele tradiții filozofice, cum ar fi taoismul, budismul și confucianismul, iar altele s-au dezvoltat pentru obținerea anumitor rezultate, cum ar fi vindecarea, puterea marțială sau revelația spirituală, pe când altele sunt forme puternic stilizate, ce poartă numele maeștrilor care le-au creat. În ciuda acestei diversități, toate formele de practicare a artei qi gong au în comun anumite elemente fundamentale. Toate folosesc energia, străduindu-se să atingă echilibrul între polaritatea yin și yang și armonia funcțională între cele Cinci Energii Elementare care guvernează organele interne. Toate formele presupun o fuziune subtilă a interiorului cu exteriorul, a mișcării cu nemișcarea și antrenează cele Trei Comori – esența, energia și spiritul – ca elemente fundamentale ale practicii. Într-adevăr, una dintre caracteristicile distinctive ale artei qi gong este gama largă a aplicațiilor sale practice. Din moment ce lucrează cu toate aspectele, începând de la funcțiile biologice de bază și factorii fiziologici, cum ar fi sexul și hormonii, sângele și digestia, până la cele mai subtile facultăți spirituale și forțe cosmice superioare, cum ar fi intuiția și voința, energia astrală și puterile de mediu, qi gong acoperă întregul spectru al autocultivării, oferind opțiuni diferite pentru persoane diferite, fără să compromită fundamentele sale în principiile universale Tao. Putem contura cinci obiective de bază ca principale zone de interes în practica qi gong: îngrijirea sănătății; vindecarea bolilor; prelungirea vieții; dezvoltarea forței fizice și a dibăciei marțiale; cultivarea conștientizării spirituale, a iluminării și a eliberării din ciclul existenței materiale; Diversele curente de gândire și stiluri de practică au pus accentul pe aceste elemente în măsuri diferite. Principalele categorii prezentate mai jos sunt cele care au tradiția istorică cea mai îndelungată în China, fiind în general, acceptate în cercurile de qi gong de azi ca fiind cele mai importante stiluri. 

Principalele curente de gândire în qi gong 
Cele trei mari școli filozofice care au modelat civilizația chineză veche sunt taoismul, confucianismul și budismul. Fiecare dintre aceste școli a adoptat arta qi gong ca sistem de autocultivare și a adaptat practicile scopului particular pe care îl urmărea. În plus, odată cu marile școli filozofice, au mai evoluat două curente de gândire care au un caracter nesectar, fiind bazate pe aplicațiile profesionale primare ale artei qi gong: școala medicală și cea a artelor marțiale. 

Școala taoistă 
Taoismul este cea mai veche școală de gândire legată de qi gong, din moment ce se găsește în toate aspectele civilizației chineze tradiționale. Într-adevăr, teoria și practica fundamentale din qi gong se sprijină în întregime pe principiile esențiale Tao, pe baza cărora s-au fondat toate artele și științele tradiționale din China. În practica Tao, scopul principal implicat de qi gong este acela de a „atinge nemurirea” (cheng-shien). Acest lucru implică gestația treptată a unui „embrion spiritual” (ling-tai), care îndeplinește rolul de vehicul pentru transportarea conștiinței într-un tărâm superior existenței după moarte, un tărâm imaculat, imaterial al spiritului pur și al conștienței primordiale, dincolo de limitele temporale ale spațiului și timpului. Pentru a atinge acest scop, adeptul trebuie să își conserve și să își rafineze în permanență esența vitală, să cultive energia vitală și să le transforme în vitalitate spirituală pură (ling-qi), din care se dezvoltă treptat embrionul spiritual al nemuririi. Pasul final în acest proces și ultimul stadiu al alchimiei interne a celor Trei Comori ce poartă numele de „întoarcerea spiritului în neant” sau „întoarcerea la origini”. Totuși, pentru a atinge acest scop, adepții taoismului credeau că trebuie să își cultive sănătatea fizică și longevitatea ca fundament pentru practicile mai elevate și, astfel, au dezvoltat un sistem complex de îngrijire a sănătății și prelungire a vieții, cunoscut sub numele de yang-sheng („cultivarea vieții”). Acest sistem constă în dietă și nutriție corespunzătoare, plante medicinale și exerciții, yoga sexuală și masaje, ca și o atenție deosebită acordată armonizării activităților umane cu ritmurile naturii și ciclurile cosmosului. Ideea stăpânirii forțelor universului pentru a-i ajuta pe oameni în căutarea sănătății, a longevității și a nemuririi spirituale finale a fost o contribuție pur taoistă la qi gong și aceasta a dus la dezvoltarea multor arte și științe care au fost mai târziu adoptate pentru valoarea lor practică în alte domenii, cum ar fi medicina, artele marțiale, astrologia și geomanția. Cele mai importante elemente ale școlii taoiste tradiționale de practică qi gong sunt descrise pe scurt în continuare: conceptul de rafinare a spiritului pentru a ajunge la niveluri din ce în ce mai înalte de conștiență, prin ridicarea energiei din centrul sacral și cel abdominal înspre cap, este cel mai important principiu al practicii taoiste. Acest proces de rafinare este o condiție a iluminării și a nemuririi și necesită mulți ani de practică disciplinată pentru a-l finaliza; principalul element asupra căruia se concentrează practica este energia, de unde vine și termenul qi gong sau „lucrarea energiei”. Energia este absorbită din multe surse – din aer prin respirație, din hrană prin digestie, din natură și cosmos în timpul meditației, din soare, lună și stele, de la parteneri în yoga sexuală și așa mai departe. Toate formele de energie sunt atrase în sistemul uman, rafinate, cultivate și transformate pentru aplicații spirituale mai înalte; un aspect unic al practicii qi gong taoiste este folosirea „porților de energie” aflate în corp, pentru a „respira energia” direct în sistemul uman din sursele externe; facultatea mentală a vizualizării este folosită pentru amplificarea puterii și facilitarea fluxului energetic în qi gong, pe baza axiomei alchimiei interne conform căreia „spiritul comandă energia”. Vizualizarea poate așadar să fie folosită pentru a dirija energia din surse externe în corp și pentru a o face să circule oriunde în cadrul sistemului uman; „elixirul interior” (nei-dan) este fundamentul sănătății fizice și al longevității, precum și al iluminării spirituale. Acest elixir este rafinat din esență umană și energie, nu din substanțe medicinale. Scopul alchimiei interne în practica qi gong taoistă este acela de a produce elixirul interior, prin transformarea esenței fluidelor corporale vitale și ei acesteia cu diferite alte surse de energie. Elixirul interior constituie hrana de bază a „embrionului spiritual” al nemuririi; în afară de meditația prin nemișcare, practica qi gong taoistă include și o formă unică de „meditație prin mișcare”, folosită pentru dezvoltarea corpului, prevenirea și vindecarea bolilor, stimularea secrețiilor vitale și prelungirea vieții. Acest tip de meditație presupune mișcări ritmice lente ale corpului, însoțite de o respirație abdominală adâncă. Cunoscute și sub numele de tao-yin („indu și ghidează”) și wu-chin-shi („Joaca celor Cinci Fiare”), aceste exerciții au fost elaborate inițial după modul în care se mișcă animalele în natură. Au fost rafinate apoi de călugărul indian Ta Mo, care le-a combinat cu respirația pranayama și cu meditația, iar acest stil de practică a „meditației prin mișcare” a devenit mai târziu baza tuturor formelor de „școală internă” a artelor marțiale chineze; adepții artei qi gong taoiste practică și un fel de post periodic, numit bi-gu (tradus literal ca „abține-te de la semințe”). Acesta presupune abținerea nu numai de la consumarea semințelor, ci și a legumelor, a fructelor și a tuturor mâncărurilor gătite. În timpul acestor perioade de post, adeptul consumă doar plante medicinale și practică qi. Scopul postului bi-gu nu este numai acela de a detoxifia și a purifica trupul, ci și de a-l obișnui să își ia energia direct din sursele externe, prin intermediul porților sale de energie, și să producă energia internă din diferite forme de esență, păstrate în corp cu ajutorul alchimiei interne. În timpul perioadelor de bi-gu, qi gong se practică intensiv, pentru a stimula secrețiile de esență vitală și a cataliza transformările sale în energie și pentru a păstra deschise porțile majore, pentru intrarea fluxului de energie din natură și din cosmos. Scepticii care iau în râs posibilitatea de a trăi timp îndelungat doar pe baza „[energiei] vântului și a apei” ar trebui să ia în considerare faptul că, în 1995, un yoghin de 70 de ani a ținut post timp de 200 de zile, sub observație strictă, consumând zilnic doar două căni de apă și mult qi, fără să piardă în greutate sau să sufere vreun alt neajuns. Atunci când mâncarea este complet îndepărtată din corp, alchimia internă a transformării, activate de qi gong, a esenței în energie devine mult mai eficientă, iar sistemul uman de energie învață în mod natural să apeleze la rezervele infinite ale energiei universale libere. După ce se încheie fiecare perioadă de bi-gu, cantitatea de mâncare necesară descrește în fiecare zi, datorită eficienței ridicate a digestiei și a asimilației care rezultă din această practică. Cantitatea de somn necesară în fiecare noapte descrește și ea, datorită asimilației ridicate a energiei care provine din surse externe; yoga sexuală a fost un element suplimentar distinctiv în practica qi gong taoistă. Aceasta presupune un act sexual prelungit, fără ejaculare din partea bărbatului, dar cu orgasme multiple pentru femeie. Ideea este aceea de a amplifica și a echilibra energiile ambilor parteneri, stimulând secrețiile sexuale din abundență și energia sexuală, conservându-le, transformându-le și ridicându-le prin șira spinării spre cap. Principiul de bază aplicat aici era cunoscut sub numele de „reciclarea esenței pentru hrănirea creierului” (huan jing bu nao). Din moment ce o componentă importantă a spermei bărbatului este fluidul cerebrospinal, există o bază științifică solidă în favoarea practicii reținerii spermei pentru a hrăni creierul; practica qi gong taoistă a elaborat un sistem de îngrijire completă a sănătății, cunoscut sub numele de yang-sheng tao („Tao pentru cultivarea vieții”) ca sprijin general al practicii principale qi gong. Acest sistem acoperea, practic, toate aspectele vieții, în vederea stabilirii unei „armonii sinergetice a Cerului, Pământului și Umanității”, asigurând, astfel, progresul rapid în planul practicii. Principiile de bază implicate de yang-sheng sunt următoarele: pentru a atinge nemurirea spirituală, trebuie mai întâi să îți îngrijești bine corpul, ca instrument de bază pentru practică.; corpul este alcătuit din diferite tipuri de energie vitală care sunt luate din Cer și Pământ. Astfel, cultivarea vieții înseamnă cultivarea energiei.; sistemul uman este un microcosmos al naturii și al cosmosului, așadar sănătatea și longevitatea se pot cultiva doar armonizând sistemul uman cu ritmurile Cerului și Pământului.; condițiile fundamentale pentru practică sunt liniștea spirituală și calmul mental, echilibrul emoțional și relaxarea fizică.; există o uniune fundamentală și indivizibilă între trup și minte, între practica fizică și cea spirituală, între factorii interni și cei externi, între sănătatea fizică și puritatea spirituală, acestea fiind unite de energie. Astfel, progresul și succesul în qi gong depind de practicarea sistemului întreg. Dintre toate școlile de practică qi gong, sistemul taoist este cel mai cuprinzător și mai eclectic, deoarece acordă o importanță la fel de mare sănătății fizice și conștiinței spirituale, consideră un corp sănătos și o viață lungă a fi cele mai importante fundamente pentru scopul final al iluminării spirituale, implică și integrează fiecare aspect al vieții în calea practicii și unește totul cu numitorul comun al energiei. În plus, în abordarea taoistă, fiecare qi gong este liber să practice într-un mod care se potrivește cel mai bine înclinațiilor sale personale, deoarece calea taoistă se bazează în întregime pe principiile universale ale naturii și cosmosului, nu pe o dogmă socială sau religioasă strictă. Singurele lucruri necesare pentru practica qi gong taoistă sunt corpul, energia și mintea persoanei respective, precum și un loc liniștit unde să poată sta în picioare sau așezată. 

Școala confucianistă 
Occidentalii și-l imaginează, de obicei, pe Confucius ca fiind un erudit bătrân și plicticos căruia îi plăcea să țină discursuri în fața lumii, ce conțineau aforisme filozofice inteligente, și nu ca pe o persoană care să practice qi gong. Totuși, în realitate, Confucius (King Futzi) manifesta un viu interes pentru taoism și se spune că l-ar fi apreciat mult pe marele înțelept taoist Lao Zi. Confucius și moștenitorul său filozofic, Mencius (Meng Tzi), considerau practica qi gong ca fiind un sistem important de autocultivare, dar ei l-au abordat dintr-un unghi complet diferit de cel al școlii taoiste. În timp ce taoiștii foloseau practica qi gong ca modalitate de obținere a iluminării spirituale individuale și considerau corpul ca fiind un vehicul în atingerea acestui obiectiv, confucianiștii o priveau ca pe o modalitate de echilibrare și purificare a minții și de controlare a emoțiilor, astfel încât oamenii să devină mai buni membri ai societății. Confucius credea că multe boli fizice sunt cauzate de dezechilibre mentale și emoționale și, prin extensie, „boala” dezordinii politice și sociale este produsă tot de o minte tulburată. „Pentru a cultiva trupul”, a scris el, „trebuie mai întâi să fie corectată mintea”. Mencius a elaborat această idee atunci când a scris: „Pentru a cultiva mintea, trebuie mai întâi eliminată dorința și cultivată energia primordială pură a naturii”. Aceasta se rezumă la ideea că individul trebuie să-și purifice mintea și să-și echilibreze emoțiile pentru a obține sănătatea fizică și a deveni un membru util al societății. Aceasta se aplică mai ales în cazul celor care doresc să guverneze o societate: liderii politici și sociali își pot face datoria așa cum trebuie doar după o perioadă de autocultivare intensivă pentru eliminarea lăcomiei, a agresiunii, a mândriei și a altor „boli” ale spiritului ce duc la comportamente necorespunzătoare și la neîndeplinirea datoriei. Școala confucianistă de gândire considera natura și cosmosul ca fiind modelul pentru societatea umană și, din acest punct de vedere, erau de acord cu școala taoistă. Diferența era că taoiștii se concentrau asupra autocultivării și a armoniei cu forțele universale ca modalitate de atingere a iluminării individuale și a nemuririi spirituale, în timp ce confucianiștii se axau pe obținerea ordinii politice și sociale, nu a libertății individuale. Practica qi gong a devenit, astfel, o metodă prin intermediul căreia individul învăța să își găsească propriul loc în societate prin cultivarea virtuților echilibrului și stăpânirii de sine. Din moment ce societatea era considerată a fi un microcosmos al ordinii universale, dacă învăța să se supună legilor universale ale naturii, o persoană învăța, implicit, și să respecte legile societății. Astfel, o stare de spirit liniștită și ordonată a devenit baza unei societăți dominate de pace și de ordine. Școala confucianistă de qi gong s-a bucurat de o scurtă perioadă de înflorire în timpul perioadei Statelor Războinice și sub dinastia Han Timpurie. Autocultivarea individuală prin qi gong era practicată ca modalitate de reinstaurare a ordinii sociale după o perioadă prelungită de haos și pentru a inspira un simț al datoriei și al serviciului altruist printre învățații care au ajuns la putere atunci când filozofia confucianistă a fost acceptată oficial ca fiind crezul de stat. Dar, nu după multă vreme, pe măsură ce decadența și corupția au început din nou să se răspândească în rândurile claselor conducătoare ale Chinei, „școala socială” a practicii qi gong confucianiste s-a dizolvat. Într-adevăr, unele dintre motivele principale pentru care budismul și taoismul au devenit din ce în ce mai populare în China începând cu perioada Han și până în perioada Tang au fost interesul personal cinic și comportamentul lipsit de etică afișate de elita confucianistă ce guverna Imperiul. În timpul dinastiei Sung, ca răspuns la influența crescândă a budismului, care era încă privit ca o religie străină, și a taoismului, a cărui concentrare asupra libertății individuale era considerată a fi o amenințare la adresa coeziunii sociale, adepții școlii confucianiste reformate au inițiat o reînviere a filozofiei confucianiste clasice. Împrumutând multe de la rivalii lor budiști și taoiști, acești confucianiști renăscuți susțineau încă o dată autocultivarea prin practica meditației, a controlului respirației și a alchimiei interne pentru a cultiva armonia socială și corectitudinea politică. Intenția era aceea de a-i atrage pe oameni din nou spre confucianism, oferindu-le un sistem de dezvoltare spirituală care putea să concureze cu religiile majore și, astfel, să le satisfacă nevoia de hrană spirituală. Cel mai înverșunat susținător al acestei reforme, cunoscute sub numele de mișcarea neoconfucianistă, era învățatul Chu Hsi, care manifesta interes intens în ceea ce privește tehnicile taoiste de meditație și susținea liniștea mentală ca fiind cel mai bun mod de a cultiva pacea, armonia și alte virtuți ideale ale Cerului în inima umană și, astfel, de a le insufla societății pe Pământ. Pentru practicienii taoiști și budiști, primul pas pe calea spre dezvoltarea spirituală era părăsirea familiei, abandonarea societății și retragerea la o mănăstire sau abație în munți, pentru cultivarea iluminării. În cazul școlii neoconfucianiste, dezvoltarea spirituală era adaptată pentru a deservi societatea, și nu individul, iar virtuțile spirituale erau cultivate ca bază pentru nutrirea virtuților sociale. În plus, prin promovarea sănătății fizice și a vitalității, arta qi gong făcea ca individul să fie un membru al societății mai productiv și mai util. Acesta a fost un mod unic și practic tipic chinezesc de a coopta o tradiție spirituală independentă și de a o aplica la scopuri politice și sociale. 

Școala budistă 
Înainte ca Ta Mo să ajungerea în China, călugării budiști își concentrau atenția în totalitate asupra obținerii stării „Buddha” sau a iluminării spirituale, prin practicarea intensivă a meditației prin nemișcare. Cuvântul Buddha înseamnă „cel care a fost trezit” și, astfel, scopul practicii budiste este trezirea spirituală, pur și simplu. Din punct de vedere taoist, aceasta înseamnă subjugarea minții umane postnatale a emoțiilor și a orgoliului personal pentru a reinstaura mintea prenatală a conștiinței primordiale și a scăpa, astfel, din ciclul nesfârșit al karmei și al reîncarnării. Spre deosebire de școala taoistă totuși, școala budistă de gândire considera corpul a fi un impediment în calea practicii spirituale, iar budiștii acordau puțină importanță sănătății fizice și longevității. Odată cu sosirea lui Ta Mo din India, cel care a răspândit ideea că un corp sănătos este o fundație importantă pentru cultivarea spirituală, școala budistă din China a început să includă și exerciții fizice în practica spirituală. Templul Shao Lin a devenit, astfel, faimos, atât drept centru pentru artele marțiale, cât și pentru meditație, iar qi gong a devenit practica principală deopotrivă pentru autocultivarea fizică și pentru cea spirituală. Totuși, școala budistă sublinia, în continuare, importanța esențială a cultivării virtuților spirituale, în particular încetarea dorinței și a agresiunii, iar budiștii nu priveau cu ochi buni practica taoistă folosind yoga sexuală ca modalitate de cultivarea a energiei pentru activitatea spirituală. Budiștii considerau că, dacă cineva ar atinge niveluri înalte de forță prin practicarea artelor marțiale și a qi gong-ului sexual, fără a-și fi învins mai întâi orgoliul, forța obținută prin astfel de practici ar fi folosită în scopuri deviante. Talentul marțial, de exemplu, era privit ca un atribut periculos la o persoană care nu și-a eliminat în totalitate mânia, iar yoga sexuală era considerată un simplu pretext pentru desfrâu. Astfel, virtuțile budiste tradiționale ale celibatului, nonviolenței, compasiunii, abstinenței de la intoxicații și așa mai departe și-au păstrat în continuare importanța principală în școala budistă de qi gong și acest lucru a preîntâmpinat folosirea multora dintre practicile energetice suplimentare utilizate de adepții taoismului. În cazul școlii budiste de qi gong, atenția rămânea puternic concentrată asupra spiritului, exercițiile fizice fiind folosite doar pentru a contracara efectele stagnante ale șederii prelungite în timpul meditației prin nemișcare. Cultivarea forței personale prin intermediul activității energetice interne a fost descurajată din cauza riscurilor de deviere. Exercițiile de respirație erau folosite, în primul rând, ca punct de focalizare în meditațiile prin samatha (liniște) și vipassana (gândire), și nu ca modalități de cultivare a energiei prin intermediul alchimiei interne. Aceste restricții se aplicau totuși doar călugărilor hirotonisiți în ordine monastice consacrate. În cazul practicienilor laici ai budismului, se manifesta o tendință crescândă de a combina practicile sănătății și longevității și libertatea personală a școlii taoiste cu virtutea spirituală și comportamentul disciplinat al școlii budiste și astăzi, practic, toți chinezii care practică qi gong urmează această cale sincretică. 

Școala medicală 
Dovezile sugerează că practica qi gong a evoluat în China antică, fiind inițial o formă de medicină preventivă și curativă, și că, de fapt, a fost prima ramură oficială a Medicinei Tradiționale Chineze. Ulterior, interesul s-a concentrat mai mult asupra aplicațiilor practicii qi gong în artele marțiale și în meditație și ca metodă de cultivare a energiei personale, a stabilității emoționale și a liniștii mentale în viața de zi cu zi. Deși medicii chinezi au continuat să prescrie practica qi gong ca terapie medicală suplimentară de-a lungul istoriei chineze, școlile marțială și meditativă au rămas stilurile predominante de practică până la jumătatea secolului XX, când interesul față de aplicațiile sale medicale a reînviat brusc. Astăzi, enormul potențial al practicii qi gong ca terapie medicală folosită pentru sănătatea și vindecarea umană este cel care atrage cea mai mare atenție asupra domeniului, mai ales atenție științifică, pregătind terenul pentru răspândirea sa în lume. În cazul practicii qi gong medicale, principiile taoiste fundamentale yin și yang, cele Cinci Energii Elementare (vezi pagina 15), echilibrul și armonia și așa mai departe sunt toate aplicate diagnosticării și tratării bolilor. Simptomele fizice externe ale bolilor sunt considerate a fi semnale care indică dezechilibre energetice interne. În MTC, cauza fundamentală a tuturor bolilor este întotdeauna pusă pe seama unui dezechilibru major între energiile vitale ale corpului și, astfel, tratamentul implică întodeauna restabilirea echilibrului normal între energiile sistemului uman și a armoniei între câmpul energetic uman și forțele naturii și ale cosmosului. De exemplu, atunci când printre simptomele unui pacient se numără dureri de ochi și vedere încețoșată, primul lucru la care gândește un medic chinez este un dezechilibru la nivelul energiei ficatului, și nu o problemă oculară în sine, deoarece qi-ul intern de la nivelul ficatului se manifestă la exterior în starea de sănătate a ochilor și a vederii. În același mod, durerea de urechi și problemele de auz reflectă, de obicei, dezechilibre funcționale la nivelul sistemului organ-energie al rinichilor. Atunci când dezechilibrul energetic intern este corectat și funcțiile normale ale organului respectiv sunt recuperate, simptomele fizice externe, pur și simplu, dispar, iar boala e vindecată. Diagnosticarea și tratarea bolilor în funcție de echilibrul energetic este cea mai distinctivă marcă a MTC și se bazează în întregime pe principiile qi gong. Școala medicală de qi gong evidențiază, de asemenea, importanța exercițiilor fizice ca modalitate de menținere a corpului tonifiat și echilibrat și de stimulare a fluxului liber de sânge și energie prin întregul sistem. Totuși, tipul de exerciții recomandate în MTC diferă cu mult de principiul „fără durere nu se câștigă nimic”, care încă predomină în ideile occidentale moderne despre condiția fizică bună. Qi gong-ul medical chinezesc accentuează mișcările ușoare, lente și ritmice ale corpului, sincronizate cu respirația diafragmatică profundă. Scopul acestor exerciții este întinderea tendoanelor, relaxarea încheieturilor și tonifierea mușchilor, pentru a stimula circulația sângelui și a regla toate funcțiile vitale ale corpului. Școala medicală a adaptat multe forme de exerciții aparținând „meditației prin mișcare” în scopuri terapeutice, inclusiv străvechile exerciții dao-yin și „Joaca celor Cinci Fiare”, bazate pe mișcările animalelor, formele marțiale cum ar fi „Cele Opt Piese de Brocart”, Tai Chi Chuan și exerciții elaborate special pentru tratarea diferitelor organe interne. Masajul și presopunctura, care s-au dezvoltat inițial ca ramuri ale artei qi gong pentru a-i ajuta pe practicieni să își regleze energia internă, erau și ele incluse în școala medicală. Deși școala medicală de qi gong se axează mai mult pe legăturile dintre energie și corp ca bază pentru diagnosticarea și vindecarea bolilor, rolul minții, cu siguranță, nu este trecut cu vederea. De exemplu, vizualizarea, care este folosită, în mod normal, în meditația taoistă pentru a manevra energia în scopuri spirituale, e utilizată și în qi gong-ul medical, pentru a facilita transportul de energie către anumite organe, în scopuri terapeutice. Importanța liniștii mentale și a echilibrului emoțional drept condiții necesare pentru restabilirea echilibrului câmpului energetic uman reprezintă și ea un principiu esențial al qi gong-ului medical și uneori meditația prin nemișcare este prescrisă ca modalitate de stabilire, mai întâi, a echilibrului mental și emoțional, înainte de efectuarea exercițiilor prin mișcare, care echilibrează energia prin activitatea corpului și a respirației. Există, practic, două tipuri de qi gong medical – preventiv și curativ – și două forme de terapie: îngrijirea individuală prin practică personală și transmiterea energiei de la vindecător la pacient. Ca formă de îngrijire preventivă a sănătății, este o parte integrantă a fiecărui stil și a fiecărei școli de practică qi gong, nu doar a celei medicale. Într-adevăr, una dintre motivațiile principale de practicare a acestuia în toate școlile de gândire a fost întotdeauna protejarea sănătății și prevenirea bolilor, stimularea vitalității și prelungirea vieții. Din acest punct de vedere, considerațiile medicale constituie un numitor comun al tuturor stilurilor de practică. Aplicațiile curative ale practicii qi gong sunt mai specifice școlii medicale și acesta este aspectul care atrage la ora actuală o atenție populară atât de entuziastă și un interes științific serios asupra acestui domeniu. Există două modalități de vindecare a bolilor prin qi gong. Una constă în practicarea exercițiilor specifice, concepute pentru a corecta dezechilibrele fundamentale care sunt răspunzătoare pentru anumite boli. Acestea sunt aceleași tipuri de exerciții ca și cele folosite în practica qi gong preventivă, cu deosebirea că, atunci când sunt folosite în terapia curativă, exercițiile se efectuează timp de trei până la cinci ore și uneori chiar zece ore pe zi, și nu doar o oră sau două. Cealaltă modalitate prin care se poate aplica a qi gong ca terapie curativă pentru boli constă în transmiterea energiei vindecătoare de la maestrul vindecător la pacient. Cunoscut în limba chineză sub numele de „emiterea energiei” (fa-qi), această tehnică este studiată în momentul de față în China, ca modalitate de tratare a bolilor cum ar fi cancerul, SIDA, Parkinson și Alzheimer, scleroza multiplă, distrofia musculară și alte flageluri pe care medicina modernă nu a reușit să le trateze cu eficacitate. Energia se transmite de la vindecător la pacient prin punctele lao-gong de pe palmele vindecătorului. De obicei, acest procedeu nu implică prezența contactului fizic: în schimb, vindecătorul stă în picioare sau așezat lângă pacient, cu mâinile la distanță între 15 centimetri și 90 de centimetri față de părțile corpului pacientului care necesită tratament. După ce se asigură că pacientul este mai relaxat din punct de vedere fizic, cât mai calm din punct de vedere emoțional și cât mai linștit din punct de vedere mental, având în vedere circumstanțele, vindecătorul începe să emită energie din palmele sale, pe care o canalizează în sistemul pacientului. În funcție de natura bolii pacientului, vindecătorul modulează energia radiată către pacient astfel încât să aibă anumite efecte terapeutice. Pentru a dizolva o tumoare, vindecătorul folosește o energie asemănătoare laserului, care distruge celulele canceroase fără a dăuna celulelor sănătoase. Pentru a vindeca bolile infecțioase cum ar fi hepatita B sau tuberculoza, vindecătorul emite un tip de „qi ucigător” direcționat într-un anumit punct, pentru a distruge agentul patogen respectiv implicat. În cazul bolilor Parkinson, Alzheimer și al altor deficiențe cerebrale, se emite un tip de energie care echilibrează polaritatea electromagnetică din celulele creierului, stimulează circulația sângelui și a energiei prin creier și activează sintetizarea și secreția neurotransmițătorilor vitali a căror reducere produce aceste afecțiuni. Astfel, energia emisă de mâinile vindecătorului are forță terapeutică, dar conține și informații specifice imprimate de mintea vindecătorului. Din fericire, datorită tehnologiei moderne, acum este posibil să se înregistreze și să se măsoare efectele vindecătoare ale energiei emise, astfel încât să nu mai poată fi disprețuită de sceptici ca fiind o „dovadă anecdotică” sau „medicină voodoo”. Studiile științifice care demonstrează forța curativă a practicii qi gong în aproape orice tip de cancer au fost prezentate la conferințe medicale internaționale din lume și aceste lucrări sunt disponibile la câteva instituții medicale din China. În mod previzibil, publicațiile medicale occidentale importante nu au fost deosebit de dornice să tipărească aceste studii, deoarece rezultatele lor arată că medicamentele, operațiile, chimioterapia, razele și alte forme de terapie folosind o tehnologie înaltă, costisitoare favorizate de medicina modernă convențională nu numai că sunt mai puțin eficiente în tratarea cancerului, a bolilor de inimă, SIDA și a altor afecțiuni degenerative, dar, în realitate, pot agrava și mai mult aceste afecțiuni prin afectarea organelor vitale, poluarea sângelui, inhibarea reacțiilor sistemului imunitar și dezechilibrarea întregului sistem. Totuși, acum există destui medici occidentali profesioniști ce au văzut cu ochii lor care sunt forțele curative ale qi-ului emis în condiții controlate științific pentru ca practica qi gong să fie luată în serios în cercurile medicale occidentale. 

Școala marțială 
Aplicațiile marțiale ale artei qi gong s-au dezvoltat în două stadii diferite în istoria chineză. Înainte de sosirea în China a călugărului budist Ta Mo din India, doar aspectele fizice externe ale practicii qi gong erau aplicate în artele marțiale. Exercițiile bazate pe mișcările pe care le folosesc animalele atunci când se luptă erau practicate pentru creșterea forței musculare, a vitezei, pentru a învăța elemente tactice, dar nu exista conceptul folosirii minții pentru a direcționa energia sau cel al sincronizării mișcărilor fizice cu respirația. După ce Ta Mo a început să-i antreneze pe călugării chinezi pentru a integra exercițiile fizice în meditație și i-a învățat pe practicienii artelor marțiale chinezi cum să își intensifice talentul fizic prin cultivarea spirituală, atât școala marțială, cât și cea meditativă de qi gong și-au construit practica pe principiul „elixirului interior” (nei-dan) de energie ca fundament al forței fizice și al conștiinței spirituale. Încă de pe vremea lui Ta Mo, artele marțiale chineze au urmat calea practicii energiei interioare, folosind spiritul pentru a cultiva controlul asupra energiei și energia pentru a cultiva abilitățile marțiale. Cele trei școli principale de arte marțiale interne cu stil ușor care au evoluat în China în urma acestei schimbări sunt Tai Chi Chuan, Hsing Yi și Pa Kua, fiecare dintre ele dând naștere la nenumărate variante. Școala marțială a împrumutat, de asemenea, anumite tehnici de la școala medicală de qi gong. De exemplu, meridianele și punctele de forță ale sistemului energetic uman au fost studiate cu grijă pentru a învăța modul în care energiile se mișcă în corp și au fost elaborate tehnici specifice de luptă pentru a anihila un adversar doar prin lovirea unui anumit punct într-o manieră ce îi imobiliza corpul imediat. Cunoscută sub numele de dian-shueh („Apăsarea Punctelor”), această tehnică necesită o sincronizare atentă și o mare precizie în lovituri, dar efectele sale în luptă sunt mult mai devastatoare decât orice se poate face prin simpla utilizare a forței fizice. Deși talentul în luptă era obiectivul principal al artei marțiale qi gong în China tradițională, astăzi artele marțiale se practică mai mult ca formă de îngrijire preventivă a sănătății decât pentru luptă. Din moment ce toate formele interne de arte marțiale sunt concepute pentru „supunerea energiei” sub controlul minții, ele pot fi practicate la fel de bine având ca scop sănătatea și longevitatea sau lupta în sine. Artele marțiale chineze de stil ușor se practică la fel de mult pentru fortificarea și coordonarea corpului, pentru îmbunătățirea sănătății și a vitalității și pentru cultivarea spiritului, pe de o parte, și pentru îmbunătățirea talentului de luptă, pe de altă parte. Acestea sunt, de fapt, aceleași obiective urmărite în toate formele de practică qi gong. Singura diferență reală între școlile de practică marțială, medicală și meditativă o reprezintă modul în care energia universală cultivată prin qi gong este aplicată în viața umană. 

Forme prin mișcare și nemișcare 
Practica prin nemișcare (jing-gong) și practica prin mișcare (dung-gong) sunt aspectele yin și yang ale artei qi gong-ului, cei doi poli complementari ai practicii în toate stilurile. Această modalitate de clasificare a formelor de qi gong se bazează pe echilibrul relativ între nemișcarea și mișcarea corpului și a minții în orice formă specifică de practică. Formele prin mișcare sunt, în general, definite ca fiind cele care implică mișcările externe ale corpului mediate de nemișcarea internă a minții. Astfel, toate stilurile de practică ale artelor marțiale și „meditației prin mișcare” sunt considerate a fi forme prin mișcare. Printre principiile de bază care controlează toate formele prin mișcare se numără ușurința (rou), încetineala (man) și blândețea (ho) mișcării, echilibrul în posturile fizice și regularitatea ritmică în sincronizarea mișcărilor corporale și respirației. Scopul formelor prin mișcare este acela de a menține părțile în mișcare ale corpului mobile și flexibile, de a stimula circulația sângelui și a energiei prin tot sistemul și de a armoniza mișcările externe ale membrelor cu fluxul intern de energie. Una dintre cele mai importante indicații în practica formelor prin mișcare este rezumată în următoarea frază: „Caută nemișcarea în mișcare”. Formele prin nemișcare sunt definite în mod esențial prin nemișcarea externă a corpului, combinată cu mișcarea internă a energiei sau „căutarea mișcării în nemișcare”. Formele de meditație qi gong prin nemișcare pot fi practicate în poziție șezândă, în picioare sau stând întins. Spre deosebire de concentrarea asupra sincronizării corpului cu respirația, ca în cazul formelor prin mișcare, în practica prin nemișcare accentul cade pe menținerea minții în acord perfect cu respirația. Totuși, înainte de practicarea oricărei forme prin nemișcare, corpul trebuie mai întâi să fie echilibrat cu ajutorul unei serii de exerciții de întindere și relaxare, la fel cum și mintea trebuie să fie liniștită, iar emoțiile calmate ca pregătire pentru practicarea formelor prin mișcare. În concluzie, formele prin mișcare și cele prin nemișcare sunt cele două mari diviziuni care separă toate stilurile și școlile de practică qi gong. Formele prin mișcare sunt asociate mai mult cu trupul și cu aspectele externe ale practicii, iar formele prin nemișcare se asociază mai mult cu mintea și cu aspectele interne, respirația funcționând ca legătură funcțională între mișcare și nemișcare, între interior și exterior, între corp și minte. În plus, toate școlile și stilurile de qi gong folosesc atât formele de practică prin mișcare, cât și cele prin nemișcare, indiferent de aspectul asupra căruia se concentrează cea mai multă atenție. De când Ta Mo a unit tradiția marțială a practicii qi gong chinezești cu cea meditativă, la Templul Shao Lin, mișcarea și nemișcarea au avut roluri la fel de importante. Persoanele al căror obiectiv principal îl constituie iluminarea spirituală, folosind meditația prin nemișcare, practică și formele prin mișcare, pentru a proteja sănătatea și a prelungi viața corpului fizic, iar persoanele ce își cultivă forța marțială, utilizând formele prin mișcare, practică, de asemenea, și meditația prin nemișcare, pentru a dezvolta controlul volițional al minții asupra energiei și a cultiva virtutea spirituală ca metodă preventivă împotriva abuzului de forța marțială pe care o au. 

Cultivarea naturii și cultivarea vieții 
Cultivarea naturii (shiou-shing), cultivarea vieții (shiou-ming) și cultivarea naturii și a vieții la un loc (shing-ming shuang-shiou) sunt sintagme pe marginea cărora s-a dezbătut în cercurile de qi gong din China încă din momentul când au apărut pentru prima dată în timpul perioadei Tang, dar nu există doi profesori sau două texte care să se pună de acord asupra semnificației lor exacte. În acest context, „natura” se referă, practic, la „natura umană”, așa cum se reflectă aceasta în tendințele și înclinațiile ființelor umane în viața lor de zi ci zi pe pământ. Printre acestea se numără sexualitatea, personalitatea, psihologia, orgoliul și eul, familia și munca, precum și alte aspecte ale vieții umane postnatale. În ceea ce privește cele Trei Forțe ale Cerului, Pământului și Umanității, „natura” reflectă polul pământesc din ființele umane, grijile temporale ale vieții care definesc existența zilnică. „Viața” se referă la aspectele primordiale ale existenței umane, la spiritul nemuritor și la energia universală care animă corpul uman în timpul vieții, dar supraviețuiesc și după moartea acestuia. Acestea sunt atributele prenatale ale Cerului, pe care toți le avem la naștere, dar care rămân latente în cele mai multe persoane până la momentul morții. Printre acestea se numără conștiința primordială, forța vitală de bază a energiei primordiale, facultăți spirituale ezoterice cum ar fi clarviziunea și telepatia și așa mai departe. Formele pentru cultivarea naturii ar include, în consecință, toate practicile care implică esențele și energiile postnatale ale corpului fizic și ale minții umane obișnuite. Yoga sexuală, de exemplu, este o practică pentru cultivarea aspectului sexual al naturii umane. Dieta și plantele medicinale activează energiile organelor interne și mișcarea lentă ritmică a exercițiilor „meditației prin mișcare” cultivă esențele corpului fizic. Formele de cultivare au de-a face, în principal, cu aspectele primordiale ale sistemului uman, folosind meditația în nemișcare ca principală metodă de practică. Acesta era tipul de cultivare spirituală unidirecționată practicată de călugării budiști din China înainte de sosirea lui Ta Mo. Cei care cultivă exclusiv forțele spirituale primordiale ale minții fără să acorde atenție necesităților temporale și tendințelor senzuale ale corpului ajung de multe ori să sufere de pe urma unei sănătăți fizice deteriorate, a dezechilibrului psihic și a unei stări emoționale proaste, după cum se vede în multe dintre mănăstirile din toată lumea de astăzi. În același fel, cei care cultivă doar sănătatea fizică, forța corporală, potența sexuală și alte atribute temporale ale naturii umane fără să ia în considerare aspectele superioare ale spiritului ce transcend, în cele din urmă, viața pe pământ ajung, în cele din urmă, să fie complet subjugați de aspectul material al existenței, pierd din vedere spiritul și de multe ori fac abuz de forțele oferite de practicile lor în scopuri deviante. Aceasta este enigma fundamentală a artei qi gong, care a fost, în cele din urmă, rezolvată prin „cultivarea naturii și a vieții la un loc”. Aceasta înseamnă că arta qi gong trebuie întotdeauna practicată într-un mod cuprinzător, echilibrat, care cultivă atât aspectele pământești ale naturii umane, cât și fațetele universale ale spiritului primordial. Maeștrii qi gong recunosc faptul că oamenii trebuie să trăiască prin corpurile și emoțiile lor, că poftele legate de mâncare și sex sunt la fel de fundamentale pentru natura umană cum sunt mușchii și oasele pentru corp, iar cerințele familiei și ale societății trebuie îndeplinite chiar și de cei care doresc să își dedice viața cultivării spirituale. În același fel, până și cei mai materialiști și senzuali hedoniști sunt înzestrați cu aceeași energie fundamentală și același spirit nemuritor ca și cei mai elevați sfinți. Singurul mod de a rezolva contradicțiile fundamentale din viața umană dintre trup și spirit, dintre preocupările temporale și cele spirituale, dintra natură umană și spiritul universal constă în cultivarea ambelor aspecte deodată, astfel încât să se echilibreze și să se sprijine reciproc. Acesta a fost curentul din arta chineză qi gong ca formă de autocultivare încă de la așa-numita reînviere neoconfucianistă din timpul dinastiei Sung, atunci când învățații confucianiști au început să aplice aceleași practici folosite de budiști și taoiști pentru iluminarea spirituală autocultivării individuale a virtuților sociale și a ordinii politice. Prin eliminarea diferențelor dintre aplicațiile laice și cele spirituale, atenția era concentrată din ce în ce mai mult asupra factorului fundamental al vieții care leagă trupul și spiritul, intersectează temporalul cu universalul și acoperă golul dintre aspectul practic și cel spiritual al autocultivării în qi gong, iar acel factor este energia. În consecință, cultivarea naturii și a vieții împreună înseamnă cultivarea energiei fundamentale a vieții care leagă natura umană individuală de sursa primordială a tuturor creațiilor din univers. Atunci când această energie este puternică și bine echilibrată, se obțin nu doar sănătatea fizică, ci și cea spirituală, sunt satisfăcute atât necesitățile corpului, cât și cele ale minții, iar legătura primordială a individului cu universul restabilită. Acest tip de dezvoltare echilibrată a trupului și spiritului prin cultivarea energiei fundamentale de care depind ambele a devenit o bază comună a tuturor formelor de qi gong chinezesc. 

Forme bazate pe poziția corpului 
Această modalitate de clasificare a formelor de qi gong se bazează pe poziția adoptată pentru practică și include patru categorii de bază: mersul, statul în picioare, poziția șezândă și poziția întinsă. Mersul – acestea sunt forme care implică o mișcare ambulatorie a corpului, nu doar mișcările ritmice ale membrelor. Majoritatea artelor marțiale tradiționale bazate pe qi gong se înscriu în această categorie, cum ar fi Tai Chi, Hsing Yi și Pa Kua, deși există și formele de „meditație prin mișcare” folosite pentru practica spirituală și formele prin mers ale qi gong-ului medical pentru vindecarea bolilor, cum ar fi Guo Lin, care s-a dezvoltat în ultima vreme în China ca tratament pentru cancer. În toate cazurile, mersul se face încet, controlat și este sincronizat ritmic cu respirația. Statul în picioare – formele în această poziție includ multe dintre seturile de exerciții qi gong care sunt realizate în tradiționala „Postură a calului”. Aceasta este o poziție foarte stabilă care are un centru de greutate coborât, concepută să cultive echilibrul fizic și o puternică legătură a „rădăcinilor” cu pământul. În cadrul exercițiilor de meditație prin mișcare, cum ar fi „Cele Opt Piese de Brocart”, picioarele rămân puternic fixate pe sol, în timp ce brațele, capul și trunchiul se mișcă în conformitate cu diferite modele recomandate, sincronizate cu stadiile de inspirație și expirație. Mai există și forme de meditație qi gong prin nemișcare care sunt practicate stând în picioare, ceea ce facilitează fluxul liber al energiei interioare de la cap spre picioare. Poziția în picioare profită la maximum de factorul energetic numit „panta de potențial”, care determină forța câmpului polar în sistemul energetic uman dintre polul yang din creștetul capului și polul yin de pe tălpile picioarelor. Cu cât este mai mare distanța dintre cei doi poli în orice câmp energetic, cu atât se accentuează panta de potențial și fluxul de energie dintre poli e mai puternic. Polaritatea câmpului intensificat în această poziție mărește intensitatea și accelerează fluxul de energie prin meridiane și ajută la stabilirea rezonanței armonice dintre câmpul energetic uman și câmpurile mai puternice de forțe ale naturii (Pământului) și ale cosmosului (Cerului). În poziția șezândă, câmpul este îngustat, perineul de la baza coloanei vertebrale, și nu picioarele servind ca pol negativ yin, și, astfel, polaritatea totală a câmpului uman e redusă proporțional, rezultatul fiind un flux de energie mai ușor, mai puțin dinamic care poate produce o activitate spirituală rafinată. Poziția șezândă – formele în poziția șezândă sunt practicate fie în posturile tradiționale cu picioarele încrucișate, cum ar fi Lotus Complet sau Jumătate de Lotus fie în poziție șezândă pe marginea unui taburet sau scaun jos, cu picioarele fixate bine pe sol și cu un unghi de 90 de grade între coapsă și gambă. În timp ce aceste forme sunt, de obicei, asociate cu stilurile de meditație qi gong prin nemișcare, există și unele exerciții cu mișcare ce pot fi practicate în poziție șezândă, inclusiv setul Celor Opt Piese de Brocart. Cel mai important aspect în toate pozițiile șezânde este coloana vertebrală, care trebuie să fie ținută dreaptă și aliniată cu gâtul și cu capul. În timp ce poziția în picioare stimulează circulația nestingherită a energiei prin întregul sistem, inclusiv prin canalele din brațe și picioare, pozițiile șezânde au tendința de a canaliza energia, în primul rând, pe Orbita Microcosmică a canalelor Controlului și Concepției care se găsesc de-a lungul coloanei vertebrale, trec prin cap și coboară prin partea din față a corpului spre abdomenul inferior. Acestea sunt principalele canale implicate în alchimia internă a celor Trei Comori și în transformarea și transportarea energiei în centrii celor Trei Câmpuri ale Elixirului situați sub ombilic, în plexul solar și în cap. Formele în poziție șezândă sunt așadar cel mai frecvent utilizate în practicile qi gong care cultivă energia spirituală și se concentrează asupra alchimiei interne, în timp ce formele în poziția în picioare sunt folosite mai mult pentru cultivarea energiei pentru forță fizică, putere marțială și vitalitate generală. Poziția întinsă – poziția întinsă este folosită doar atunci când formele practicate în picioare, așezat sau în mers nu pot fi aplicate, ca în cazul persoanelor slăbite sau în vârstă ori ale celor care se recuperează în urma unor boli grave. Doar aspectele legate de respirație și cele meditative din qi gong sunt practicate în poziția întinsă, nu și exercițiile fizice care implică mișcarea. În această poziție, vizualizarea este folosită ca înlocuitor al mișcărilor fizice ale membrelor pentru a dirija energia către diferite părți ale corpului. Formele în poziție întinsă sunt folosite, în primul rând, pentru vindecare în cadrul qi gong-ului medical, deși persoanele slăbite care nu pot sta drept în poziție șezândă le pot folosi și pentru practicarea meditației. Datorită alinierii corpului paralel cu suprafața pământului în poziția întinsă, polaritatea câmpului din sistemul energetic uman este, practic, redusă la zero, ceea ce înseamnă că energia trebuie să fie mobilizată în totalitate cu ajutorul respirației și al controlului minții, cu un impuls foarte redus din partea pantei de potențial dintre cer și pământ. Din această cauză, e deosebit de dificil să se echilibreze energiile interne ale sistemului uman cu câmpurile de forțe ale Cerului și Pământului în poziția întinsă, dar această poziție este foarte folositoare pentru cultivarea controlului mental conștient asupra respirației și a energiei și aplicarea vizualizării, a voinței și a altor facultăți mentale pentru dirijarea energiei prin corp. 

Forme de echilibrare a corpului, a respirației și a minții 
Acest mod de clasificare a formelor de qi gong se bazează pe aspectul principal al sistemului uman care este echilibrat de un anumit exercițiu. Toate diferitele forme și școli de qi gong lucrează cu aceleași atribute de bază ale vieții postnatale: corpul, respirația și mintea. Fiecare dintre acești factori trebuie să fie echilibrat ca o condiție necesară pentru lucrul cu aspectele lor prenatale primordiale – esența, energia și spiritul – pentru a stăpâni puterea universului de a intensifica viața. Diferite exerciții qi gong pot fi, astfel, clasificate în conformitate cu aspectul sistemului uman pe care îl echilibrează. Echilibrarea Corpului (tiao-shen) – în qi gong, echilibrarea corpului este obținută prin realizarea unei serii de exerciții de întindere și relaxare care elimină toate tensiunile din corp și instaurează o stare de relaxare fizică totală. Relaxarea totală a corpului este o condiție necesară pentru menținerea posturii adecvate în timpul practicii, pentru circulația liberă a sângelui și a energiei, pentru o respirație corectă și pentru instaurarea unei stări stabile de liniște mentală. Orice tensiune în mușchi și tendoane sau disconfort în zona încheieturilor are tendința de a dezechilibra corpul, de a îngreuna circulația, de a inhiba respirația abdominală profundă și de a distrage mintea. Această categorie de exerciții include manevre menite să întindă și să relaxeze anumite părți ale corpului, cum ar fi picioarele, umerii și gâtul, de calistenii lente și ritmice pentru stimularea circulației și încălzirea întregului corp și diferite tipuri de masaj, lovire ușoară, frecare și presopunctură pentru calmarea și echilibrarea anumitor mușchi, încheieturi și a altor țesuturi. Pe măsură ce corpul devine din ce în ce mai relaxat, sistemul nervos autonom predă controlul ramurii parasimpatice, calmante și tonifiante, care echilibrează sistemul endocrin (hormonal) și activează mecanismele interne de vindecare ale corpului. Din moment ce esența prenatală este stocată, în principal, în glande, aceste exerciții de echilibrare a corpului influențează, în cele din urmă, esența, reglând reacțiile de vindecare ale sistemului endocrin. Echilibrarea Respirației (tiao-shi – echilibrarea respirației înseamnă stabilirea controlului volițional asupra respirației și cultivarea unui model de respirație ritmică produsă de dilatarea și contractarea diafragmei. Modelele noastre normale de respirație nu sunt deloc echilibrate: sunt în mod constant întrerupte atunci când vorbim, sunt accelerate sau inhibate de schimbările de dispoziție, împiedicate de tensiune, încordate de efortul fizic sau nesupravegheate din cauza minții distrate. Din moment ce respirația reflectă energia din sistemul uman, modelele dezordonate ale respirației reflectă și induc un flux de energie neregulat și, astfel, pentru a echilibra energia, trebuie mai întâi să se echilibreze respirația. Diferitele faze ale respirației pot fi echilibrate prin practicarea diferitelor exerciții de respirație, cum ar fi respirația-muget, respirația compresată, respirația alternativă prin fiecare nară și așa mai departe. Această categorie de exerciții include, astfel, toate modurile diferite ale respirației abdominale profunde folosite în practica qi gong. La fel cum exercițiile fizice pot fi folosite separat doar pentru echilibrarea corpului în pregătirea pentru qi gong, exercițiile de respirație pot fi făcute separat pentru a echilibra respirația înainte de realizarea practicii principale. Echilibrarea respirației echilibrează și sistemul energetic. Controlul respirației stabilește echilibrul emoțional, armonizează cele Cinci Energii Elementare ale organelor, echilibrează polaritatea yin-yang, stimulează circulația energiei prin meridiane și sincronizează câmpul energetic uman cu câmpurile electormagnetice ale pământului, planetelor și stelelor. Echilibrarea Minții (tiao-shin) – echilibrarea minții înseamnă controlarea funcțiilor cerebrale postnatale ale minții umane, astfel încât forțele prenatale ale spiritului primordial să se poată manifesta. Aceasta presupune eliberarea minții de gândirea discursivă și centrarea atenției dinspre lumea exterioară percepută prin intermediul celor cinci simțuri spre lumea interioară a esenței, energiei și spiritului. O stare de spirit calmă, liniștită, lipsită de gânduri și de distracții senzoriale este o condiție absolut necesară pentru orice formă de lucru cu energia interioară în qi gong. Nici corpul, nici respirația nu pot să ajungă și să rămână într-o stare de echilibru decât dacă și mintea este echilibrată. Există diferite metode care pot fi folosite pentru echilibrarea minții, cum ar fi menținerea „conștiinței unidirecționate” prin concentrarea atenției asupra unui anumit obiect sau a unei imagini, lăsând gândurile să se destrame în mod natural pe măsură ce apar, blocarea tuturor senzațiilor fizice, numărarea respirațiile și așa mai departe. Multe dintre aceste tehnici sunt mijloace standard de inducere a unei stări stabile de liniște mentală, claritate și atenție concentrată spre interior înainte de meditație. În qi gong, cel mai ușor mod de echilibrare a minții constă în concentrarea deplină a conștiinței asupra echilibrării corpului și a respirației. Acest lucru oferă un punct de concentrare convenabil pentru direcționarea atenției spre interior în timpul practicii și menținerea ei suficient timp pentru ca distracțiile exterioare să se piardă în fundal. Apoi, când corpul este complet relaxat, respirația sub control, sistemul nervos și cel endocrin sunt sincronizate pentru a activa reacții de vindecare și energiile interioare se deplasează în acord cu fluxul ritmic al respirației, mintea intră în mod firesc în aceeași stare de echilibru și armonie stabilită de corp și de respirație. Dacă un factor de natură mentală, emoțională sau senzorială vă distrage atenția în timpul practicii, în loc să-i permiteți să vă preocupe și să vă deranjeze, astfel, mintea, trebuie doar să vă concentrați atenția din nou asupra unui anumit punct de echilibru al corpului și al respirației și acel factor dispare. Cheia controlării atenției minții și, implicit, a conștienței este facultatea spiritului primordial cunoscută sub numele de yi (intenție, voință). Voința este agentul care ne permite să ne exercităm controlul volițional asupra corpului, respirației și minții, în loc să le lăsăm să fie controlate de alte forțe și alți factori, cum ar fi emoțiile, percepțiile senzoriale, energiile externe, aștepările altor persoane și așa mai departe. În practică totuși, este mult mai ușor să folosim voința pentru a controla corpul și a echilibra respirația decât mintea – simplul act de a echilibra în mod conștient corpul și respirația tinde să echilibreze și mintea. În plus, nu prea contează dacă actul echilibrării începe cu trupul, cu respirația sau cu mintea, deoarece, în cele din urmă, toate trei trebuie echilibrate pentru a practica qi gong. 

Lăsând la o parte toate aceste școli, stiluri, forme și variante, qi gong se rezumă, de fapt, la trei mari categorii de practică în care pot fi incluse toate tradițiile, obiectivele și aplicațiile sale diferite. Aceștia sunt „cei trei de M” ai artei qi gong: medicina, meditația și artele marțiale. Într-un fel sau altul, fiecare stil de practică poate fi inclus în una dintre aceste categorii principale și multe dintre ele au aplicații în toate trei. De fapt, aproape toți marii maeștri qi gong din China, atât de-a lungul istoriei, cât și astăzi, și-au început instruirea în unul dintre aceste domenii și apoi și-au extins practica pentru a le îmbrățișa pe toate trei. Practic, toți maeștrii școlilor interne de arte marțiale chineze, de exemplu, sunt și meditatori împliniți, și vindecători foarte înzestrați, în timp ce majoritatea doctorilor specializați în medicina tradițională chineză practică și artele marțiale pentru sănătate și meditația pentru cultivarea energiei interne pentru vindecare. Și, încă din vremea lui Ta Mo, călugării chinezi au practicat qi gong nu numai, pentru iluminarea spirituală, ci și pentru sănătatea fizică și pentru vindecare. Numitorul comun care leagă medicina, meditația și artele marțiale este qi, energia universală liberă a vieții ce vindecă trupul, iluminează mintea și îl întărește pe practician, atât din punct de vedere fizic, cât și spiritual. Indiferent dacă intrați pe poarta medicinei, a meditației sau a artelor marțiale, odată ce ajunge în timplul artei qi gong, veți descoperi că toate aceste distincții și multe altele sunt irelevante, deoarece energia de bază cu care aveți de-a face în qi gong este, după cum subliniază Lao Zi în Tao te king, „fără sunet, fără substanță, nu depinde de nimic, nu se schimbă, pătrunde peste tot și nu dă greș. O putem considera mama tuturor lucrurilor de sub Cer”. 

Capitolul 3 Qi gong și cele Trei Forțe: armonia Cerului, Pământului și Umanității 
Cerul (tien), Pământul (di) și Umanitatea (ren) sunt cunoscute în filozofia taoistă sub numele de cele Trei Forțe (san tsai). Umanitatea are forme și funcții într-o poziție centrală între forțele cosmice ale tien-ului și forțele naturale ale di-ului, fiind „acoperită de Cerul de deasupra și sprijinită de Pământul de dedesubt”, și viața umană înflorește în măsura în care se armonizează cu forțele cosmosului și cu elementele naturii ce o modelează. „Cerul” este sursa spiritului primordial și a conștiinței universale, a virtuții înțelepciunii și a puterii voliționale a intenției, ca și a tuturor facultăților mentale asociate cu mintea umană postnatală. În esența sa deschis și gol, în mod natural strălucitor și senin și înzestrat cu putere nemărginită, Cerul inundă spiritul uman cu primordiala „Virtute Tao” (dao-deh), care îi oferă minții umane capacitatea de a atinge conștiința primordială pură cunoscută sub numele de „iluminare” în budism și „nemurire” în tradiția taoistă. Cerul este reședința zeităților și e sinonim cu puterea creatoare divină cunoscută sub numele de „Tao” sau „Izvorul” în tradiția chineză, „Brahma” în hinduism, „Buddha” sau „Bodhi” în gândirea budistă și „Dumnezeu” în religiile occidentale. Cerul își manifestă forța primordială în viața umană prn forțele misterioase ale sorții și destinului (ming), prin legile universale ale karmei (yin-guo) și ale reîncarnării (lun-hui), precum și prin darurile mistice ale inspirației divine (ling-gan) și ale comuniunii spirituale (tung-ling) cu ființele divine. Cerul este penultima expresie a principiului yang în viața umană și cele mai evidente manifestări ale sale vizibile pe pământ sunt soarele și firmamentul, planetele și stelele, precum și alte surse celeste dinspre care un flux nesfârșit de forțe cosmice inundă Pământul și Umanitatea. Vechea știință taoistă a astrologiei și cea a divinației au evoluat ca modalitate de analizare, interpretare și predicție a felului în care diferitele forțe ale Cerului influențează și dirijează viața oamenilor pe Pământ. Bolta cerească este principalul simbol al Cerului în filozofia taoistă și de aceea ideogramele pentru „Cer” și „boltă cerească” sunt aceleași în limba chineză – tien∗. Vremea, care reflectă diferitele stări și transformări ale energiei pe bolta cerească, este așadar văzută ca o manifestare pământească a toanelor Cerului, fiind e numită în limba chineză tien-qi, ce înseamnă „Temperamentul Cerului” sau, pur și simplu, „Energia celestă”, în funcție de nuanța dorită. „Pământul” se referă la lumea materială a solului și a apei, a munților și a râurilor, a uscatului și a oceanelor, a plantelor și a animalelor, care constituie contextul concret al vieții umane materiale. Este sursa forțelor naturale și a elementelor și energiilor fundamentale care alcătuiesc și reglează corpurile noastre fizice și „fac ca lumea noastră să se învârtă”. În esența sa masiv și stabil, ritmic și echilibrat, Pământul este fântâna celor Cinci Energii Elementare și scena transformărilor ciclice ale naturii care modelează formele fiziologice și controlează funcțiile biologice ale corpului uman. Sistemul uman extrage elementele telurice și energiile terestre din sursele postnatale primare, cum ar fi hrana, apa și aerul, din care produce Energia Veritabilă care alimentează corpul fizic. Oamenii își asigură nutriția postnatală și din alte surse suplimentare din natură, cum ar fi plantele medicinale și mineralele, sunetele și culorile și puternica energie sexuală. Într-adevăr, sexul este atât de important și de puternic ca sursă de energie vitală în viața umană, încât în chineza scrisă se folosește aceeași ideogramă pentru a reprezenta cuvintele natură și sex. Pământul este așadar corespondentul polar yin al puterii yang a Cerului în viața umană. „Cerul a fost creat prin acumularea de yang”, afirmă Tratatul clasic de medicină internă al Împăratului Galben, „și Pământul s-a format prin acumularea de yin”. Pământul își exprimă forța în viața umană prin instinctele de supraviețuire și pornirile primare de a procrea și a perpetua specia prin reproducere sexuală. Principalele sale manifestări sunt însăși planeta Pământ, Luna și ciclurile lunare ale mareelor și timpului pe care orbita sa în jurul Pământului le controlează, miriadele de specii de plante și animale, schimbările ciclice ale anotimpurilor, fazele nașterii, maturizării, deteriorării și morții și alte forțe și ritmuri fundamentale ale naturii. Pământul este așadar principalul punct focal în medicină și artele marțiale, în știința nutriției și fiziologie, în geomanție, fizică și yoga sexuală. Armonia Pământului cu Umanitatea se obține, în primul rând, prin mijloace fiziologice. Desigur, prin qi gong se intensifică și se sprinjină aceste funcții prin mărirea eficienței digestiei și a metabolismului, îmbunătățind respirația și circulația și echilibrând toate funcțiile vitale ale corpului, și de aceea joacă un rol important în orchestrarea unei relații sănătoase și armonioase între Pământ și Umanitate și în îmbunătățirea eficienței sistemului uman de a utiliza resursele temporale ale pământului. În armonia dintre Cer și Umanitate practica, qi gong joacă cel mai direct și mai indispensabil rol ca mediator de energie. Spre deosebire de Pământ, Cerul este etern și nemuritor și puterea sa este, în consecință, infinită și inepuizabilă. Energiile pe care oamenii le iau din univers prin practica qi gong depășesc funcțiile fiziologice ale corpului și intră în sistemul energetic uman direct prin porțile energetice, pulsând prin rețeaua de meridiane a corpului asemenea unor valuri sau curenți de energie primordială pură. Spre deosebire de hrană, apa și aerul de pe Pământ, care dau naștere la produse reziduale în corp pe măsură ce produc energie – reziduuri ce poluează sistemul și necesită multă energie pentru a fi eliminate –, lor energia primordială stelelor și planetelor și a altor surse astrale ale universului alimentează sistemul uman fără a-l polua, oferindu-i o rezervă nelimitată de energie de cea mai înaltă calitate, fără să coste nimic. Iată motivul pentru care această energie este numită în mod curent în limba engleză universal free energy („energie universală liberă”) – deoarece este disponibilă oricărei ființe din univers care învață cum să se conecteze la ea. Qi gong este singura tehnologie de care veți avea nevoie vreodată pentru a vă conecta sistemul personal de energie la „Internetul” energiei universale libere, aceeași energie ce alimentează stelele și planetele, creează toate lucrurile de sub Cer și susține toate formele de viață din univers. Dar, pentru a utiliza această tehnologie simplă, este important să înțelegeți mai întâi cum funcționează aparatura umană implicată în manevrarea energii. 

Microcosmos și macrocosmos: „universul interior” 
Corpul uman și rețeaua sa de canale energetice și puncte de forță formează o replică microcosmică a universului macrocosmic exterior – „universul interior” –, care are propriul „Cer” și „Pământ”, propria „vreme” emoțională interioară și „ecosisteme” ale organelor, propriile „râuri” de sânge și „munți” de carne, propriile „zăcăminte” minerale de oase și „oceane” saline de fluide celulare. Fiecare celulă, țesut, organ și orice altă parte a corpului emană propriul câmp electromagnetic, care pulsează cu propria frecvență și își reglează proprii, curenți interni de energie, în timp ce întregul corp radiază un câmp energetic auric ce se extinde pe o rază de aproximativ un metru în jur. Câmpul energetic uman interacționează cu și este influențat de câmpurile energetice mai mari din jurul său, cum ar fi cele produse de rețeaua electrică din case și clădiri, de formațiunile geologice ale pământului, de grupurile mari de persoane, de continente și oceane, de câmpul gravitațional al planetei înseși și de câmpurile cosmice mai mari ale sistemului solar, ale stelelor și galaxiilor. Un efect pozitiv de întărire se produce atunci când sistemul uman și toate părțile sale funcționează în armonie cu câmpurile energetice ale naturii și ale cosmosului, care sunt echilibrate în mod natural și vibrează în mod dinamic. Apar efecte negative de debilitare în corp atunci când li se permite unor câmpuri de energie artificială haotică și dezechilibrată, cum ar fi cele produse de linii și transformatoare de înaltă tensiune, de televizoare și computere, de telefoane celulare și cuptoare cu microunde, să suprime, să distorsioneze și să interfereze în vreun alt fel cu oscilațiile naturale ale câmpului energetic uman. Câmpul energetic uman funcționează ca un microcosmos al întregului cosmos și al tuturor elementelor care îl compun, cum ar fi stelele și planetele, soarele și luna. Capul este asociat cu polul pozitiv yang al Cerului, iar regiunea sacrală adăpostește polul negativ yin al Pământului și acești doi poli sunt legați prin intermediul „scării spre Cer”. În corpul fizic, această scară este coloana vertebrală, dar în corpul aurei de energie este Canalul Central, cunoscut în chineză și sub numele de „Canalul Pătrunzător” (chung-mai), de-a lungul căruia sunt localizați cei șapte centri energetici numiți „câmpuri ale elixirelor” (dan-tien) sau „chakre”. Fiecare dintre acești centri oscilează la o anumită frecvență și fiecare chakră, atunci când este deschisă și echilibrată, intră în rezonanță cu anumite benzi de energie superioară din cosmos, astfel atrăgând forțele mai înalte care se găsesc pe acele frecvențe direct în sistemul uman, unde sunt transformate în pulsuri de energie specifice corpului și minții umane. Cele șapte chakre funcționează ca receptori și transformatori pentru energiile cosmice ale Cerului și energiile naturale ale Pământului atrase de qi gong în sistemul uman prin diferite „porți energetice” (qi-guan) de pe corp (fig. 2). Porțile principale de intrare pentru energiile astrale ale Cerului sunt punctele ni-wan-gong și bai-hui de pe creștetul capului, în timp ce porțile majore pentru forțele Pământului sunt punctele hui-yin din perineu, lao-gong de pe palme și yung-chuan de pe tălpi. Energia cosmică intră în chakra a șaptea de pe creștetul capului sub forma unei lumini albe, strălucitoare, care conține întregul spectru energetic astral. Atunci când această energie ajunge la chakra a șasea sau în „câmpul elixirului superior”, ea este refractată în diferite raze colorate asociate cu fiecare dintre celelalte chakre: violet pentru a șasea (creier/glanda pituitară), azuiru pentru a cincea (gât, tiroidă), verde deschis pentru a patra (inimă/timus), galben-auriu pentru a treia (plexul solar/suprarenală), portocaliu pentru a doua (ombilic/testicule și ovare) și roșu pentru prima (perineu/orificiile anal și sexual). Pe măsură ce această energie coboară în sistem, este temperată progresiv pentru a fi folosită de subsistemele din ce în ce mai joase și mai lente ale corpului uman. 

Fig. 2. „Porțile energetice” majore de pe corpul uman: creștetul capului, fruntea, inima, ombilicul, perineul, palmele și tălpile 
În același fel, atunci când energiile mai dense ale pământului sunt atrase în corp prin punctele din tălpi și perineu, ele sunt activate de chakre pe măsură ce urcă spre cap, de la energia de Foc roșie și consistentă a organelor sexuale și excretoare spre energia albă, pură, de Apă a creierului și a facultăților superioare ale spiritului. Astfel, cele trei chakre superioare sunt asociate cu forțele spirituale primordiale și cu facultățile mentale postnatale, pe când cele trei inferioare sunt implicate în funcțiile fiziologice ale corpului, chakra a patra centrală fiind în zona inimii și adăpostind conștiința umană (Umanitatea), care are rolul de echilibru central între Cer și Pământ. În alchimia internă taoistă, doar trei dintre aceste chakre sunt implicate, în general, în majoritatea practicilor. Acestea sunt cunoscute sub numele de cele „Trei Câmpuri ale Elixirelor” (san dan-tien): centrul inferior situat în chakra a doua de sub ombilic controlează esența vitală și corpul; centrul median din chakra a treia adăpostește energia postnatală de Foc a emoțiilor și orgoliului; centrul superior din creier este implicat în practica spirituală și adăpostește forțele primordiale trezite de o astfel de practică. Întregul sistem energetic uman constituie un „câmp energetic organizator subtil” (CEOS), un câmp de forțe dinamic care organizează energiile și elementele din interiorul său în sisteme organice integrate necesare pentru susținerea oricărei forme de viață. În cazul oamenilor, de exemplu, CEOS organizează elementele și energiile atomice sub forma trupului uman în concordanță cu modelul conținut în matrița inițială a ADN-ului. Astfel de câmpuri energetice sunt asociate tuturor organismelor vii și reprezintă singura forță din univers care rezistă legii entropiei, adică dizolvarea tuturor materiilor compuse. Aceste câmpuri energetice vii susțin așadar viața organică sub formă materială, dar numai atâta timp cât mențin o stare de polaritate dinamică, reîncărcându-se și reechilibrându-se în mod constant prin rezonanța sincronizată cu câmpurile superioare de forțe, cum ar fi planetele, stelele și galaxiile. Qi gong-ul reprezintă un mod de armonizare a câmpului energetic uman cu aceste câmpuri superioare de forțe, reîncărcând astfel bateriile unui aparat fără fir, conectându-l la o sursă continuă de energie electrică. Un alt mod în care sistemul uman transformă energiile pe care le asimilează prin practica qi gong e prin intermediul a ceea ce este cunoscut în știința occidentală sub numele de „efect piezoelectric”. Acesta se referă la o proprietate unică posedată de toate structurile cristaline, prin care orice tip de energie prin vibrații sau unde aplicată la o structură cristalină este transformată în impulsuri electromagnetice. Corpul uman conține o varietate de țesuturi care au o structură cristalină în matricea lor, în special oasele, țesuturile conjunctive și electroliții din anumite fluide corporale. Aceste structuri cristaline au capacitatea de a converti diferite tipuri de energie prin unde de frecvență înaltă la care sunt expuse, cum ar fi lumina sau sunetul, producând impulsuri electromagnetice specifice care sunt conduse de meridiane și nervi și utilizate de diferite organe și țesuturi ale corpului. Acesta este mecanismul prin care mantra, muzica și diferitele silabe sacre pot fi folosite pentru a echilibra și vindeca trupul: pe măsură ce undele sonore vibrează prin corp, structurile cristaline din cadrul țesuturilor le transformă în curenți pulsați ce sunt mai apoi conduși spre diferite organe și glande, în funcție de frecvența și amplitudinea semnalului undei care intră. Qi Gong-ul deschide sistemul uman către unele dintre cele mai înalte benzi de unde energetice din univers, care sunt transformate în interiorul corpului pentru a produce pulsuri de energie vindecătoare care reechilibrează întregul sistem și pot fi folosite pentru a vindeca, dar și pentru a preveni bolile și pentru a vindeca anumite organe. Efectul piezoelectric este unul dintre aspectele cele mai caracteristice și importante ale qi gong ca metodă de îngrijire a sănătății și prelungire a vieții. Astfel, Armonia Cerului și Umanității este obținută prin acordarea microcosmosului sistemului energetic uman cu câmpurile energetice macrocosmice ale ecosistemelor, sistemului solar, ale celor stelare, galactice și așa mai departe, menținând, astfel, o stare de polaritate dinamică ce păstrează toate funcțiile din corp într-un echilibru perfect. Dacă o astfel de stare este menținută prin practică zilinică, dezechilibrele care produc boli fizice în corp nu pot apărea, rezultatele fiind sănătatea și longevitatea. Acesta este motivul pentru care înțelepții și misticii din China antică au dedicat atât de mult timp și atenție studiului forțelor cosmice, schimbărilor ciclice din natură, influențelor planetare și stelare, câmpurilor de forțe geomantice ale pământului și altor factori ce influențează sistemul energetic uman. Ei au elaborat, de asemenea, practici specifice pentru a stăpâni aceste forțe și a le armoniza cu energiile umane și, dintre toate, qi gong a devenit metoda principală de atingere a Armoniei între Cer și Umanitate care servește ca fundament al sănătății fizice, al vieții lungi și al conștiinței spirituale, „precum în Cer, așa și pe Pământ”. 

Ciclurile ritmice ale naturii și cosmosului 
Tot ce se găsește în natură și în cosmos, de la nivel atomic până la nivel galactic și de la celule la organisme complexe, funcționează în conformitate cu ritmurile naturale și ciclurile regulate determinate de legile universale ale energiei. Aceste legi, transformările ciclice și ritmurile organice ale vieții cărora le dau naștere sunt cunoscute sub numele de „Tao”, „Calea” eternă a universului și marele „Drum” al vieții. „Cei care își modelează viața în conformitate cu Tao trăiesc mult”, afirmă un text chinez antic. „Cei care i se împotrivesc pier timpuriu.” Unul dintre cele mai vechi sisteme chineze de calculare a ciclurilor cosmice și a ritmurilor naturale ale Cerului și Pământului pentru a le armoniza cu problemele oamenilor și a le utiliza pentru sănătate și longevitate este cunoscut sub numele de „Cele Zece Tulpini Celeste și cele Douăsprezece Ramuri Telurice”. Cele Zece Tulpini Celeste se referă la câmpurile radiante de forțe care transmit raze de energie cosmică spre pământ în sistemul energetic uman de la planete și de la sistemul solar. Asemenea cosmologiei antice din Egipt și India, tradiția taoistă clasică din China citează existența a zece în loc de nouă planete în sistemul nostru solar și observațiile astronomice recente par să confirme prezența celei de-a zecea planete „lipsă”, despre care se spune că se învârte în jurul soarelui într-o elipsă largă situată într-un plan diferit față de celelalte planete. Multe dintre fenomenele misterioase și transferurile de energie inexplicabile experimentate în momentul de față în sistemul nostru solar și pe planeta noastră sunt atribuite de unii astronomi întoarcerii iminente a acestei a zecea planete într-o orbită mai apropiată de soare, care o va aduce și mai aproape de pământ, provocând niște tranformări majore în câmpul electromagnetic al pământului. Cele Zece Tulpini Celeste se referă așadar la „arterele” prin care energiile celor zece planete, inclusiv forțele proprii pământului, intră în sistemul energetic uman și îl influențează, iar qi gong stabilește condițiile de echilibru și armonie care îi permit sistemului uman să intre într-o rezonanță sincronizată cu aceste forțe, și nu să se afle în conflict cu ele. Această sincronicitate le permite chakrelor și structurilor cristaline să primească și să transfome aceste frecvențe celeste în impulsuri energetice care pot fi folosite pentru a reîncărca și reechilibra sistemul uman. Cele Douăsprezece Ramuri Telurice se referă la cele douăsprezece meridiane organ-energie și la legăturile lor ombilicale cu surse externe de energii pământești corespunzătoare din natură. Cele Cinci Energii Elementare ale naturii curg prin aceste ramuri, la fel ca toate celelalte tipuri de energie produse din resursele pământului, cum ar fi hrana, apa, aerul, culoarea, aroma, sunetul și atingerea. Cele Douăsprezece Ramuri Telurice se manifestă în tot felul de cicluri ritmice de câte douăsprezece elemente, influențând echilibrul și funcțiile sistemului uman și aspectele vieții umane în multe moduri – douăsprezece luni ale anului, cele douăsprezece perioade de câte două ore ale zilei din sistemul chinezesc „duodecimal” de măsurare a timpului, cele șase organe masive yin și cele șase organe goale yang ale corpului, cele douăsprezece case ale zodiacului și așa mai departe. Figura 3 ilustrează câteva dintre cele mai importante corelații între cele Douăsprezece Ramuri Telurice și modul în care pot fi folosite acestea pentru a armoniza sistemul uman cu fluxul de forțe reprezentat de timp și anotimpuri. De exemplu, ramura cunoscută sub numele de chou corespunde ficatului și energia sa se găsește la punctul maxim în luna decembrie, în intervalul orar 1-3 în timpul zilei. Așadar, dacă practicați exerciții qi gong speciale pentru tonifierea energiei ficatului, cel mai bun moment pentru a culege acea energie din mediu este între ora 1 și ora 3 după-amiaza și luna cea mai benefică pentru practică e decembrie. 
yin/Ianuarie/Plămâni mao/Februarie/Intestin gros chen/Martie/Stomac seh/Aprilie/Splină wu/Mai/Inimă wei/Iunie/Intestin subțire shew/Iulie/Vezică yio/August/Rinichi shu/Septembrie/Pericard hai/Octombrie/Triplu Arzător dze/Noiembrie/Bilă chou/Decembrie/Ficat 
Fig. 3. Cele „Douăsprezece Ramuri Telurice” și orele, lunile și organele interne asociate acestora 
Alte perioade de energie maximă sunt solstițiile de vară și de iarnă, care sunt cea mai lungă și, respectiv, cea mai scurtă zi a anului, și echinocțiile de primăvară și de toamnă, când ecuatorul Pământului se apropie cel mai mult de Soare în orbita sa eliptică prin sistemul solar, ziua și noaptea având exact aceeași durată. Aceste momente sunt excelente pentru recoltarea energiei din sistemul solar cu ajutorul practicii qi gong. Nopțile cu lună plină și lună nouă sunt, de asemenea, momente preferate pentru meditații lungi, uneori de la miezul nopții până în zori, pentru a inunda sistemul cu aspectele yang, respectiv yin ale energiei lunare. Anumite ore din zi sunt considerate a fi mai benefice decât altele pentru practica qi gong. Orele de la miezul nopții până la amiază sunt desemnate ca perioada yang a zilei, iar de la amiază până la miezul nopții predomină yin. În sistemul chinez duodecimal de măsurare a timpului, orele de la 11 p.m. până la 1 a.m. sunt considerate a fi una dintre cele mai bune perioade pentru practica implicând energia interioară, deoarece acesta este momentul în care energia predominantă a planetei trece de la aspectul yin descendent la aspectul yang ascendent. După cum am văzut, yang este principiul activ al luminii asociate Cerului, în timp ce yin este asociat energiilor mai pasive, mai întunecate ale Pământului. Un alt moment propice pentru practică este perioada de la ora 5 a.m. la ora 7 a.m., atunci când energia yang atinge nivelul maxim înainte să coboare spre Yin la amiază. Deși practica qi gong este întotdeauna eficientă în echilibrarea și reîncărcarea sistemului energetic uman, aceste două perioade ale zilei dau rezultate deosebit de puternice. Există, de asemenea, anumite momente când adepții sunt sfătuiți să nu practice qi gong, din cauza condițiilor astrale și planetare adverse sau a fenomenelor cerești negative prevăzute. Dacă se practică qi gong în astfel de momente, se imprimă modelele deviante și influențele negative ale acestor condiții nefavorabile sau dezechilibrate asupra sistemului energetic interior al practicianului, provocând dezechilibre extreme ale energiei interioare care pot cauza afecțiuni grave și tulburări emoționale. De exemplu, taoiștii consideră eclipsele de soare și de lună ca fiind momente extrem de nepotrivite pentru practica qi gong, deoarece schimbarea bruscă și timpurie pe care o cauzează în fluxul natural al energiilor solară și selenară poate provoca o „eclipsă” similară și în sistemul uman. De asemenea, maeștrii taoiști nu recomandă practica qi gong atunci când trece o cometă („o stea cu coadă”) pe cer, deoarece cometele sunt corpuri autonome astrale și nu se conformează marilor ritmuri cosmice ale planetelor și stelelor, iar prezența lor arzătoare traversând cerul poate deregla pulsul normal al energiilor cosmice care ajung pe Pământ, distorsionând câmpurile de forțe ale Soarelui, Lunii și ale celor Zece Tulpini Celeste și transmițând modelele lor neregulate de energie oricărei persoane ce își acordează sistemul cu condițiile cosmice predominante dacă practică qi gong într-un astfel de moment. Furtunile, uraganele, valurile de căldură excesivă, frigul ieșit din comun și orice alt tip de extremă sau de anomalie a vremii sunt, de asemenea, considerate a fi momente neprielnice pentru ca Umanitatea să își sincronizeze energiile cu forțele Cerului și Pământului. În afară de momentele deosebit de bune sau de nepotrivite pentru practică, există și locuri deosebit de bune sau de nepotrivite. Există anumite locuri pe planetă, cunoscute sub numele de „puncte de forță” (qi-di), care produc efecte deosebit de puternice în sistemul energetic uman atunci când se practică qi gong acolo, mai ales într-un moment deosebit de favorabil al anului, lunii sau zilei. Cei cinci munți sacri din China – Omei Shan, Wu Tai Shan, Tai Shan, Hua Shan și Chung Shan – reprezintă astfel de puncte de forță și, timp de mii de ani, călugării taoiști și cei budiști s-au dus în aceste locuri pentru a-și perfecționa practica prin accesarea puternicelor „Vene de energie ale Dragonului” (lung-mai) despre care se știe că trec prin acele vârfuri sfințite. Într-adevăr, toți munții înalți bătuți de vânt, care se află departe de civilizația umană, sunt considerați a fi locuri superioare pentru practică, datorită energiilor deosebit de puternice de acolo, dintre care menționăm un număr mare de ioni negativi în aer, claritatea luminii, puritatea apei și puternica polaritate a câmpului care predomină la altitudini mari. Totuși, unii munți sunt mai puternici decât alții datorită pozițiilor specifice față de soare, lună, planete, stele și diferite constelații. Vârful Shasta din California și muntele Red Rock din Australia Centrală, Vârful Ararat din Turcia și multe dintre vârfurile din Himalaya reprezintă alte exemple de munți localizați favorabil pentru folosirea energiei interioare și practicile spirituale avansate. În timpurile străvechi, atunci când aceste chestiuni erau mult mai bine înțelese decât sunt astăzi, toate edificiile importante, cum ar fi templele sau palatele, erau construite cu precizie în locuri despre care se știa că sunt puncte de forță. Aceste locații erau calculate cu grijă de maeștri în astronomie și geomanție, astfel încât clădirile construite acolo să servească drept puncte focale pentru forțele Cerului și Pământului care convergeau în punctul respectiv. Știința geomanției, cunoscută în limba chineză sub numele de feng shui („Vânt și Apă”), era deosebit de importantă în China antică și chiar și în ziua de azi geomanții sunt consultați în mod frecvent înainte de construirea clădirilor de birouri și a locuințelor particulare în locuri cum ar fi Taiwan sau Hong Kong, pentru a se asigura că fluxul forțelor electromagnetice ale pământului se sincronizează în mod armonios și nu intră în conflict cu energiile persoanelor care trăiesc și lucrează în locurile respective. Din moment ce templele și palatele, ca și mormintele imperiale și monumentele importante ale lumii antice au fost toate localizate în puncte special alese ca fiind confluențe de forțe astrale favorabile și energii telurice armonioase, astăzi aceste locuri încă sunt bune pentru practicarea meditației și a altor forme de qi gong. Deși o parte din termenii și conceptele discutate mai sus îi pot părea arhaice sau anacronice cititorului modern neinițiat, de fapt, principiile implicate aici sunt absolut științifice și sunt la fel de valabile astăzi ca și atunci când au fost formulate pentru prima dată, cu mii de ani în urmă. Deși civilizația umană s-a schimbat mult față de timpurile străvechi, sistemul energetic uman rămâne, în mare, la fel, ca și forțele fundamentale ale Cerului și Pământului. Într-adevăr, chiar și o privire rapidă la lumea modernă este suficientă pentru a demonstra că umanitatea și-a pierdut, cu siguranță, sincronicitatea cu natura și cosmosul și este posibil ca acesta să fie unul dintre motivele deteriorării sănătății oamenilor și ale nemulțumirii spirituale prin care se caracterizează perioada contemporană. Știința și tehnologia moderne și cultul materialismului și cel al consumerismului aproape au anihilat legăturile organice ale umanității cu natura, îndepărtându-i pe oameni de însăși sursa energiilor care susțin viața. În consecință, arta qi gong, care restabilește legăturile individului cu forțele naturale ale Cerului și Pământului, este chiar mai important astăzi decât a fost înainte ca modalitate de cultivare a echilibrului și armoniei naturale, care au constituit dintotdeauna fundamentul sănătății și longevității umane, al fericirii și al liniștii sufletești. În ziua de azi, puține persoane sunt conștiente de efectele insidioase ale „poluării energiei” care predomină în lume. Văzduhul este invadat de microunde, unde radio, semnale de radar și strat peste strat de câmpuri de radiații electromagnetice artificiale care izolează sistemul uman de resursele sale energetice de bază și au efecte sufocante asupra vitalității umane. În comparație cu efectele distrugătoare ale acestei poluări invizibile a energiei, poluarea aerului cu fum și smog, care îi preocupă pe cei mai mulți dintre noi, este relativ benignă, pentru că până și cel mai pur aer din punct de vedere chimic e neputincios dacă a fost deposedat de undele sale naturale de energie, de ionii săi negativi și de câmpurile sale dinamice de forțe. Medicina modernă convențională, care nici măcar nu recunoaște câmpurile de forțe ca factori ce influențează sănătatea umană și îmbolnăvirea, pierde în mod evident lupta împotriva cancerului, SIDA, a bolii Alzheimer și a altor boli degenerative asociate stilurilor de viață industriale contemporane și unul dintre motive ar putea fi chiar dependența ei încăpățânată de abordări chimice și tehnologice, care nu fac decât să agraveze și mai mult dezechilibrele din sistemul energetic uman. Practica qi gong, care este o formă sigură și eficace de „medicină prin energie”, poate ajuta sistemul uman să reziste la influențele inhibitorii ale energiilor artificiale și ale câmpurilor de forțe negative din mediu și să reinstaureze echilibrul natural și armonia între energiile interne și cele externe de care depinde sănătatea umană. „Viața mea este în mâinile mele”, a afirmat înțeleptul Lao Zi cu 2 500 de ani în urmă, „și nu sub controlul Cerului și al Pământului”. Prin aceasta, a vrut să spună că persoanele care învață să practice principiile Tao ca mod de viață pot să-și ia viața în mâini și să câștige controlul asupra forțelor Cerului și Pământului. O astfel de declarație de independență față de „forțele care există” poate fi făcută doar de cei care învață cum să subjuge forțele naturii și ale cosmosului, să le înhame la trăsura vieții umane și să țină frâiele puterii cu fermitate în mâini. Pentru aceasta, individul trebuie mai întâi să-și elibereze trupul de obiceiuri nesănătoase și pofte autodistructive induse de societate, energia de sub tirania toanelor furtunoase, a obsesiei orgoliului și a frământării emoționale și mintea din cătușele ignoranței, agresiunii și dorinței. Arta qi gong unește corpul, energia și mintea într-o stare de armonie echilibrată cu forțele superioare ale universului și cu cele pozitive ale naturii și activează alchimia internă a „minții care stăpânește materia”, permițându-i, astfel, practicianului să cultive controlul conștient asupra forțelor sălbatice ale instinctelor animalice și a dorințelor nesățioase ce seacă energiile atât de multor oameni în ziua de azi. Qi gong apelează direct la resursele inepuizabile de energie ale universului, le canalizează în rezervoare ale sistemului energetic uman și, făcând acest lucru, deschide și o poartă spirituală care restabilește legăturile primordiale ale spiritului uman cu marea înțelepciune și compasiune ce controlează puterea creatoare a universului la izvorul ei. Armonia cu înțelepciunea și puterea universului sau a „Cerului” este cheia sănătății și a longevității pe Pământ și calea către pacea și fericirea Umanității. 

Capitolul 4 Qi gong și cele Trei Comori: alchimia esenței, energiei și spiritului 
Cele Trei Comori (san bao) reprezintă fundamentele vieții umane și bunurile indispensabile ale existenței. Ele constituie și legătura triplă dintre fiecare ființă umană și puterea și înțelepciunea infinite ale universului, constituind componentele funcționale de bază ale școlii de qi gong nei-gong („activitate internă”) prin „alchimie internă”. Tratatul clasic al lui Wen Tze, scris acum aproximativ 2 000 de ani, afirmă: „Corpul este templul vieții. Energia este forța vieții. Spiritul este conducătorul vieții. Dacă una dintre cele trei părți se dezechilibrează, toate au de suferit”. În calitatea sa de conducător al vieții, spiritul sălășluiește în templul corpului și dirijează forța vitală a energiei, „iar acest aranjament este benefic pentru toate cele Trei Comori”. Dar, dacă templul nu este întreținut corespunzător din cauza neglijenței sau dacă forța vitală e risipită prin obiceiuri dăunătoare ori conducătorul este corupt de dorințe lumești și nu își face datoria, atunci spiritul își pierde controlul asupra energiei, corpul degenerează, „iar aceasta dăunează tuturor celor Trei Comori”. Astfel, scopul alchimiei interne în qi gong este acela de a face ca spiritul să-și asume cu forță rolul de conducător al vieții, de a reface și îngriji cu atenție templul corpului și de a conserva și a controla forța vitală a energiei, mai ales valoroasa rezervă de forță oferită de yuan-qi, „energia primordială”. Înainte de naștere, cele Trei Comori sunt legate într-o unitate strânsă nediferențiată, cunoscută ca reprezentând aspectul lor „prenatal” (sian-tien). Aceasta este fațeta primordială a vieții care precedă existența carnală, sămânța vieții ce doarme în brazda întinsă a universului, ca o picătură de apă care plutește în mare (fig. 4). Această sămânță începe să răsară în momentul concepției, diferențiindu-se de restul universului ca o picătură de apă care sare dintr-un val din mare. Deși sămânța reține pentru totdeauna legăturile sale primordiale cu universul din care s-a născut, odată ce a răsărit și adoptă un ciclu de viață individual, cele Trei Comori se separă în manifestările lor postnatale distinctive ale corpului, respirației și minții, în timp ce rădăcinile lor prenatale sunt păstrate în rezerve ascunse sub forma esenței, energiei și spiritului primordiale. 

SPIRIT MINTE ESENȚĂ RESPIRAȚIE ENERGIE CORP 
Fig.4. Aspectele prenatale și postnatale ale celor Trei Comori ale Vieții: unitatea primordială a esenței, energiei și spiritului se divide în funcțiile temporale ale corpului, respirației și minții 
Ca preambul la discuția noastră despre modul în care alchimia internă a artei qi gong reglează și transformă cele Trei Comori ale esenței/corpului, energiei/respirației și spiritului/minții pentru a proteja sănătatea, a prelungi viața și a stimula conștiința, să trecem în revistă pe scurt aspectele lor prenatale și postnatale și să vedem cum se manifestă acestea în viața umană. Esența prenatală este forța creativă primordială a universului, instinctul primar de procreare și proliferare a vieții sub formă materială, forța polară a sexului care asigură regenerarea perpetuă a tuturor speciilor în viață. Fiecare ființă umană primește o anumită cantitate din esența primordială a universului din fuziunea între spermatozoid și ovul și această esență se manifestă în viață sub forma sexului biologic, sexualității și vitalității produse de hormonii sexuali. Este stocată în glandele sexuale masculine și feminine și în glandele suprarenale la ambele sexe și e transmisă continuu de la generație la generație, prin reproducere sexuală. Această scânteie primordială a vieții, care se manifestă în corpul temporal sub formă de plasmă sexuală, este așadar singura formă a esenței umane ce este cu adevărat nemuritoare, deoarece sămânța sexuală transmite codul genetic al corpului de la generație la generație. Esența postnatală se referă la corpul din carne și oase care se dezvoltă din fuziunea esenței sexuale masculine și feminine după concepție. Este sintetizată din esența nutritivă materială a hranei, apei și aerului și cele mai importante forme ale sale sunt fluidele corporale vitale, cum ar fi sângele și hormonii, neurotransmițătorii și fluidul cerebrospinal, enzimele și electroliții. Locul unde sălășluiește esența postnatală este regiunea sacrală și energia corespunzătoare se află în câmpul elixirului inferior situat sub ombilic. La bărbați este cel mai ușor afectată și secătuit, prin pierderea excesivă de spermă în timpul actului sexual și la femei prin pierderea excesivă de sânge și fluide corporale în timpul menstruației. Atât la bărbați, cât și la femei, esența este secătuită și prin stres, oboseală, subnutriție și boli cronice. Energia prenatală este forța primordială a universului, a mișcărilor și ciclurilor stelelor și planetelor, vibrația atomilor și moleculelor și energiile universale ale cosmosului, cum ar fi lumina și căldura, forțele electromagnetice și cele nucleare. Natura sa este caracterizată de activitatea neîncetată și transformarea perpetuă. În viața postnatală, energia prenatală se manifestă ca energie primordială yuan-qi, care are rolul de baterie de rezervă de energie și este un barometru fundamental al sănătății și vitalității. Sălășluiește în principal în cortexul suprarenal și în măduvă și este în strânsă legătură cu esența prenatală. Energiile primordiale ale cosmosului pot fi asimilate în sistemul uman postnatal și din lumină și alte unde energetice care radiază din bolta cerească prin deschiderea porților energetice ale corpului cu ajutorul practicii qi gong. Energia postnatală se referă la energiile telurice produse din resurse naturale, cum ar fi hrana, apa și aerul, cele Cinci Energii Elementare ale sistemelor organelor vitale, respirația și vorbirea, mișcările corporale, metabolismul celular și energiile emoțiilor. Această energie este concentrată în câmpul elixirului median din plexul solar și poate fi controlată și echilibrată direct prin metodele de respirație regulată folosite în qi gong. Spiritul prenatal este „Mintea Tao” primordială care invadează universul și înzestrează fiecare ființă sensibilă cu lumina originală a conștienței. Fiind nemuritor, imaterial și luminos, spiritul primordial este oceanul infinit al conștiinței din care izvorăște spiritul etern al fiecărui individ. Dacă spațiul infinit al universului ar fi comparat cu întinderea vastă a oceanului, conștiința omniprezentă a spiritului primordial ar putea fi comparată cu umezeala apei oceanului, datorită calității sale pătrunzătoare, cuprinzătoare a întregului univers. În calitatea sa de „minte transcendentă a universului”, spiritul primordial este sursa înțelepciunii, compasiunii și a tuturor virtuților spirituale, lumina care dirijează și controlează forțele creației, arhitectul fiecărui atom sau molecule, stele sau planete din templul aflat în continuă expansiune al universului manifest. Spiritul prenatal este ascuns, asemenea unei perle prețioase, în scoica temporală a minții umane postnatale. Asemenea unui nomad fără odihnă, călătorește de la o existență la alta, făcându-și tabăra într-un corp, apoi trecând la altul, fără să fie vreodată recunoscut sau ținut minte de gazdele sale temporare – până în ziua din viața unei anumite ființe când mintea umană temporală conștientizează prezența subtilă a spiritului primordial și îl eliberează de amăgirile care îl leagă de corpul muritor. Acest aspect prenatal al minții umane este nemuritor și, de aceea, recunoașterea lui reprezintă cheia depășirii fricii instinctive de moarte și a descoperirii păcii interioare în timpul vieții. Acesta este scopul principal al tuturor practicilor spirituale. Spiritul postnatal se manifestă în viața umană sub forma percepției senzoriale și a gândirii raționale, a personalității, orgoliului și a amăgirilor duale care îi separă pe indivizi unii de alții. Se exprimă prin facultățile mentale ale rațiunii, intuiției, învățării, memoriei și prin alte funcții cerebrale. Spiritul postnatal sălășluiește în câmpul elixirului superior din centrul capului, de unde controlează corpul și respirația de dedesubt și menține legătura cu spiritul primordial de deasupra. Această legătură este trambulina pentru „saltul final în spațiu” care are loc în cele mai avansate stadii de practică și care duce la eliberarea spirituală totală. Există o semnificație adâncă în folosirea sintagmei Trei Comori pentru a face referire la treimea primordială a esenței, energiei și spiritului și – expresia sa temporală – corp, respirație și minte – a vieții postnatale. Acest lucru implică în mod corect faptul că aceste trei atribute sunt cele mai de preț bunuri ale vieții și că trebuie așadar să fie tratate literal ca niște comori veritabile: să fie conservate, protejate, iubite și apreciate, adică „prețuite”. Totuși, cei mai mulți oameni nu își apreciază îndeajuns corpurile și le epuizează ca motoare ale plăcerii, în loc să aibă grijă de ele cu afecțiune, tratându-le ca pe niște temple sacre ale vieții. Își consumă energia la fel cum cheltuiesc banii, în loc să o păstreze ca pe o comoară prețioasă a vieții. Își folosesc mintea exclusiv pentru obținerea celebrității și a bogăției temporale și rezolvarea problemelor pământești, neluând în considerare nevoile înalte ale spiritului lor și vorbind doar despre înțelepciunea sfinților și a înțelepților. Permit ca grijile materiale să le conducă mintea și își cheltuiesc necugetat prețioasele resurse, la fel cum comerțul și industria consumă resursele planetei. Scopul alchimiei interne a celor Trei Comori este de a inversa această tendință prin conservarea și cultivarea prețioaselor comori ale vieții. Și, în cele din urmă, timpul și efortul investite într-o astfel de autocultivare se dovedesc întotdeauna a fi o alegere înțeleaptă, deoarece rezultatele sunt darurile sănătății și longevității, fără de care nu putem realiza și nu ne putem bucura de nimic în viață. 

Nei-gong: alchimia internă a activității energetice 
Atunci când priviți o persoană în timp ce practică qi gong, ceea ce vedeți reprezintă aspectele exterioare ale practicii, wai-gong („activitatea externă”). Printre acestea se numără mișcările ritmice și posturile echilibrate ale trupului, menite să lucreze asupra corpului fizic. Lucrurile pe care nu le vedeți, dar pe care practicianul le simte cel mai intens și asupra cărora se concentrează cel mai mult, sunt aspectele interioare ale practicii, nei-gong („activitatea internă”), la care ne referim de multe ori sub numele de „alchimie internă”. În timp ce wai-gong stabilește cadrul fizic pentru practică și ajută la fortificarea corpului, nei-gong este punctul de concentrare maximă și sursa principală de beneficii în practica qi gong. În vremurile antice, atât în lumea orientală, cât și în cea occidentală, alchimiștii îndrumați greșit își petreceau viața căutând în zadar o modalitate de a crea „Elixirul Vieții” sau „Piatra Filozofală” din metale de bază și alte minerale. Mulți și-au pierdut viața în aceste experimente, care, în cele din urmă, au discreditat întregul domeniu al achimiei, până când, în final, s-a făcut descoperirea epocală că formula secretă și toate ingredientele esențiale și instrumentele necesare alchimiei longevității fizice și nemuririi spirituale sunt încuiate adânc în spațiul corpului uman, nu în minerale, plante medicinale sau în laboratorul alchimistului și că fiecare ființă umană se naște complet pregătită pentru practicarea alchimiei. După cum afirmă Uniunea ecuației triple: 
Lăsați ca vidul să fie cazanul vostru; lăsați natura să fie furnalul vostru; ca ingredient principal, luați nemișcarea; ca reactiv, folosiți liniștea; în loc de mercur, utilizați esența voastră vitală; în loc de plumb, energia voastră zilnică; în loc de apă, înfrânarea; în loc de foc, meditația. 

În textele taoiste, alchimia internă activată de qi gong este denumită „Unitatea Triplă” a esenței, energiei și spiritului, în timp ce metoda externă de practică folosită pentru a pune în mișcare acest proces se numește „echilibrarea corpului, respirației și minții”. Asemenea celor Cinci Energii Elementare din natură, alchimia internă a celor Trei Comori implică două cicluri complementare – ciclul de hrănire al transformării și ciclul de comandă al controlului (fig. 5) – și fiecare dintre cele Trei Comori sălășluiește în unul dintre cele „Trei Câmpuri ale Elixirelor”. În Yoga taoistă, maestrul Chao Pi-chen descrie ciclul de transformare a alchimiei interne, referindu-se la câmpurile elixirelor, după cum urmează: 
ALCHIMIA INTERNĂ A CELOR TREI COMORI CICLUL DE NUTRIȚIE yin (inferior) îl hrănește pe Yang (superior) Apa urcă Aspectele prenatale ale celor Trei Comori SPIRIT ENERGIE ESENȚĂ 
MINTE RESPIRAȚIE CORP CICLUL DE COMANDĂ yang (superior) îl controlează pe yin (inferior) Focul coboară Aspectele postnatale ale celor Trei Comori 
Fig. 5. Ciclurile de „nutriție” și de „comandă” din „alchimia internă” a celor Trei Comori 
Câmpul Elixirului inferior de sub ombilic este locul în care forța generativă [esența] e sublimată în vitalitate [energie]; Câmpul Elixirului median din plexul solar este locul în care vitalitatea e sublimată în spirit; și Câmpul Elixirului superior din creier este locul în care spiritul e sublimat pentru zborul său în spațiu. 

Cu alte cuvinte, esența vitală a hormonilor, mai ales a secrețiilor sexuale, este transformată în energie în chakra a doua de sub ombilic. Această energie este apoi ridicată spre chakra a treia, acolo fiind transformată și rafinată în energie spirituală, care, la rândul său, este ridicată spre chakra a șasea din creier, sub formă de combustibil pentru cel mai înalt stadiu de practică – restabilind legătura dintre mintea umană finită și înțelepciunea și puterea infinite ale universului, prin propulsarea conștiinței umane înapoi în oceanul vast al spiritului primordial. Pentru aceasta, practicianul trebuie să își conserve toate resursele de esență și energie și să și le transforme în ling-qi, energia cea mai rafinată asociată spiritului. După cum afirmă alt text taoist, „Ling-qi [spiritul-energia] este cel care ajunge în vârf”. Ciclul de nutriție, în cadrul căruia se rafinează energia spirtuală din energia esențială din zona sacrală, reprezintă aspectul yin al alchimiei interne. Ciclul de comandă, care exercită puterea „minții asupra materiei” prin controlul conștient al respirației și energiei, reprezintă aspectul yang. Asemenea tuturor aspectelor polare de tip yin și yang, aceste două cicluri sunt interactive și interdependente. Pentru ca spiritul să ajungă să dețină controlul asupra corpului și energiilor sale, trebuie mai întâi să fie hrănit cu energie rafinată din esență și, pentru a dirija acea alchimie subtilă, spiritul trebuie să își exercite controlul ferm asupra esenței și energiei. În timpul tuturor fazelor din ambele cicluri ale alchimiei interne, nemișcarea, stabilitatea și concentrarea constituie elementele de bază ale practicii. După cum afirmă maestrul Chao Pi-chen în Yoga taoistă: 
Forța generativă [esența] se transformă în vitalitate [energie] atunci când corpul este nemișcat; vitalitatea se transformă în spirit atunci când inima este nefrământată; și spiritul revine la nimicnicie datorită gândului neschimbat. 

Există opt stadii progresive de practică în alchimia internă și în Unitatea Triplă a celor Trei Comori: conservarea esenței: pentru bărbați, aceasta presupune, în principal, conservarea spermei, fie prin celibatul periodic în timpul intervalelor de practică intensivă, fie prin integrarea metodei Cultivării Duale din yoga sexuală taoistă ca parte a practicii. Aceasta presupune contacte sexuale prelungite fără ejaculare, de preferat cu o parteneră care înțelege respectiva practică. Pentru femei, înseamnă reglarea ciclurilor menstruale astfel încât să se piardă o cantitate minimă de sânge în fiecare lună. Pentru ambele sexe, presupune și evitarea stresului, a frământării emoționale, a extenuării fizice și a gândurilor obsesive, deoarece toate acestea secătuiesc hormonii esențiali și elementele neurochimice, mai ales de pe axa suprarenală/pituitară a sistemului endocrin. „Atunci când uleiul este epuizat”, precizează o veche zicală taoistă, „lampa se stinge”. Din moment ce esența constituie uleiul de bază care alimentează lampa vieții, primul pas în alchimia internă a celor Trei Comori constă în conservarea esenței; recuperarea esenței: din moment ce majoritatea oamenilor și-au petrecut deja mulți ani risipindu-și rezervele valoroase de esență sexuală, endocrină și cerebrală înainte de a adopta practica alchimiei interne, este important nu numai să stopăm risipirea și să începem să conservăm esența, ci și să luăm măsuri pentru recuperarea acesteia și atingerea stadiului inițial de puritate și putere. Acest lucru se poate realiza prin aplicarea metodelor suplimentare de yang-sheng (cultivare a vieții), cum ar fi schimbarea nutriției și a regimului alimentar, folosirea plantelor medicinale tonifiante, executarea unor exerciții fizice corespunzătoare, respirația corectă și atenția deosebită acordată obiceiurilor ale vieții cotidiene; transformarea esenței: atunci când energia este integrală și suficient de pură și de puternică, poate fi transformată în jing-qi sau „energie esențială”. Acest proces are loc în centrul energetic din câmpul elixirului inferior situat sub ombilic, prin folosirea respirației ca un muget pentru evaporarea esenței și sublimarea energiei sale în cazanul abdomenului și prin utilizarea minții pentru a controla procesul și a ridica energia recoltată prin Canalul Conducător spre cap; alimentarea energiei: acest stadiu presupune intensificarea vitalității generale a unei persoane prin rafinarea continuă a energiei din esență și îmbunătățirea eficienței funcțiilor metabolice ale persoanei respective, astfel încât rezervele de yuan-qi (energie primordială) să fie conservate, ridicând nivelul de putere al forței vitale fundamentale a individului, în vederea pregătirii pentru stadiile mai înalte de practică. Energia primordială este alimentată în continuare prin învățarea metodei de conectare la energiile naturii și ale cosmosului și de atragere a lor în sistem, prin porțile energetice, de a le dirija prin meridiane și de a le stoca în centrii energetici ai corpului; transformarea energiei: atunci când adeptul a acumulat suficiente rezerve de energie în câmpul elixirului inferior, este momentul să ridice această energie spre câmpul elixirului superior și să o transforme într-o energie mai rafinată, asociată conștiinței și altor facultăți spirituale. Acesta este un tip de energie luminoasă, care ia parte la natura undelor de energie ale luminii mai mult decât la curenții electromagnetici asociați funcțiilor fiziologice ale corpului. Puterile spirituale ezoterice cum sunt telepatia, percepția extrasenzorială, clarviziunea, telekinezia și așa mai departe utilizează această formă de enegie. Aceste puteri, cunoscute sub numele de sheng-tung („pătrunderi spirituale”) în limba chineză și siddi în sanscrită, sunt considerate a fi semne ale progresului în practica spirituală avansată, neconstituind obiective prin ele însele, și sunt utilizate doar cu cea mai mare discreție atunci când sunt absolut necesare pentru beneficiul celorlalți și niciodată pentru beneficiul personal, pentru putere sau celebritate. Într-adevăr, există nenumărate povești în China și în India care vorbesc despre practicieni ce se abat de la calea cea dreaptă, folosind astfel de puteri pentru câștigul personal, după care le pierd brusc pe toate și ajung din nou pe cea mai joasă treaptă. La acest nivel de practică, puterea spirituală trebuie să fie folosită întotdeauna împreună cu înțelepciunea și compasiunea de care este legată în mod inextricabil în ordinea universală; hrănirea spiritului: acest stadiu de practică presupune concentrarea energiei în câmpul elixirului superior din centrul capului, acolo unde trezește și iluminează fațetele primordiale latente ale spiritului. „Hrănirea spiritului este sarcina cea mai înaltă”, afirmă Tratatul clasic de medicină internă al Împăratului Galben. Această practică cere ca adeptul să își liniștească în totalitate mintea postnatală a gândirii discursive, să îndepărteze toți factorii senzoriali ce l-ar putea distrage și să calmeze „Huliganul-Șef” al emoțiilor conflictuale, limitând rolul orgoliului la cel al unui martor tăcut și pasiv, spre deosebire de rolul puștiului răsfățat, gălăgios și pretențios pe care îl joacă în mod normal în viața de zi cu zi. transformarea spiritului: atunci când conștiința predominantă a minții părăsește în liniște și fără efort conștiența duală produsă de cuvinte și de gândirea rațională, dorința senzuală și percepția senzorială și se supune conștienței radiante, înțelepciunii universale și puterii infinite ale spiritului primordial, atunci conștiența finită a minții omenești obișnuite se transformă și se extinde în mod spontan în conștiența transcendentă fără limite a nemuritoarei „Minți Tao”. Această transformare, cunoscută sub diferite nume în limba engleză, ca enlightement („iluminare”), transcendece („transcendență”), liberation („eliberare”) și awakening („trezire”), în tradiția Zen a Japoniei ca satori, în sanscrită ca nirvana și în limbajul taoist ca wu-dao („trezirea către Cale”), se produce, de obicei, brusc și pe neașteptate, în urma practicii îndelungate și tenace, într-o strălucire orbitoare de inspirație universală care transportă mintea dincolo de cuvinte și concepte, într-un loc mai înalt de conștiență în care se găsesc răspunsuri la toate întrebările și se rezolvă toate îndoielile, într-o viziune luminoasă unică. În urma acestei experiențe, adeptul este transformat pentru totdeauna, aflându-se încă în lume, dar nemaiaparținându-i, și nu îi mai rămâne nimic de făcut în viață decât să îi ajute și pe alții să atingă aceeași stare sublimă; întoarcerea la izvoare: acesta este stadiul suprem și final al practicii, proverbialul „zbor în spațiu”. Atunci când un adept care și-a dizolvat deja orgoliul și a experimentat conștiența iluminată consideră că este momentul să renunțe la corpul material, se pregătește să părăsească lumea în mod conștient, într-un vehicul adamantin pur de energie și spirit, numit uneori „Corpul-Curcubeu”. Este cunoscut în tradiția taoistă sub numele de ling-tai („embrionul spiritual”) și gestația sa poate fi înlesnită prin anumite practici, printre care se numără tehnici cum ar fi proiectarea conștiinței în spațiu, pentru a lăsa spiritul să umble liber și să „repete” pentru plecarea finală din corp și a familiariza conștiința adeptului cu terenul spiritului primordial. Ca fuziune de lumină strălucitoare și conștiență pură ivite din esența, energia și spiritul adeptului, Corpul-Curcubeu restabilește uniunea primordială a celor Trei Comori și le restituie izvorului universal al tuturor creațiilor, „ca o picătură de apă care alunecă în marea strălucitoare”. Totuși, spre deosebire de dizolvarea unei picături de apă atunci când alunecă înapoi în mare, spiritul unui individ iluminat se extinde, pentru a îmbrățișa conștiența universală, spațiul infinit și energia fără limite a izvorului la care se întoarce. Spiritul devine una cu universul în loc să se dizolve în acesta și rămâne acolo pentru totdeauna, într-o stare de strălucitoare conștiență universală exaltată, în loc să se rostogolească orbește prin el, simțind frică, furie și alte rămășițe karmice ale vieții – doar pentru a se naște din nou, în același vechi carusel al reîncarnării. Foarte puțini practicieni reușesc să încheie acest stadiu de practică, dar cei care reușesc, devin „nemuritori” (shian), fiind eliberați pentru totdeauna de ciclurile nesfârșite ale nașterii și morții ce caracterizează existența carnală, deși unii dintre ei aleg să se întoarcă la suferința vieții materiale de bună-voie, pentru a-i ajuta pe alții să atingă aceeași stare de autoeliberare. Astfel, singurul adevărat „elixir al vieții” este energia și unica nemurire pe care o poate obține o ființă umană e pur spirituală. Cultivarea energiei primordiale a vieții și atingerea stării de iluminare a conștienței primordiale sunt obiectivele supreme ale „familiei interne” (nei-jia) de practicieni qi gong. Totuși, cultivarea energiei primordiale (yuan-qi) are și beneficii practice pentru obiectivele mai imediate, mai puțin înalte ale protejării sănătății și prelungirii vieții corpului fizic. Majoritatea oamenilor nici măcar nu sunt conștienți de faptul că posedă o astfel de energie primordială și că ea are un rol decisiv în bunăstarea lor fizică. În consecință, ei își risipesc în mod neglijent acest bun de preț, fără ca măcar să își dea seama. De fiecare dată când vă pierdeți cumpătul, vă supuneți stresului, vă extenuați corpul, vă neglijați sănătatea și vă lăsați sistemul să se prăbușească, vă suprasolicitați sursele metabolice normale de Energie Veritabilă postnatală obținută din hrană, apă și aer, determinându-vă, astfel, sistemul să recurgă la rezervele prețioase și de neînlocuit ale energiei primordiale, multe dintre ele fiind situate în glandele suprarenale, în cea pituitară și în alte glande. Dacă acest lucru s-ar întâmpla doar rareori în viață, nu ar avea un impact negativ semnificativ asupra sănătății și longevității, dar pentru majoritatea oamenilor, acest tip de „cheltuială deficitară” a devenit standardul vieții de fiecare zi, atât la serviciu, cât și în timpul liber, iar sistemul endocrin și reacția sistemului nostru imunitar sunt primele care prezintă disfuncții ca urmare a acestei suprasolicitări. Acesta este punctul de vedere al medicilor chinezi tradiționali în legătură cu afecțiunea cunoscută la ora actuală sub numele de „sindromul imunodeficienței dobândite”. Calitatea și cantitatea de energie primordială pe care o primim la naștere depind de trei factori principali: puritatea și puterea plasmei genetice a părinților; starea de sănătate și vitalitatea părinților și starea relației lor afective în momentul concepției; factorii spirituali, cum ar fi karma, care sunt induși în această viață prin intermediul spiritului nou-venit. Karma, care se referă la anumite circumstanțe care apar în decursul acestei vieți ca rezultat cumulativ al activităților și obiceiurilor cultivate în viețile anterioare, și reîncarnarea – transmigrația ciclică a seminței spirituale nemuritoare de la o viață la alta, de la un trup la altul – sunt considerate a fi realități fundamentale ale vieții în gândirea tradițională orientală, nefiind principii doctrinare ale nici unei religii în particular, și așadar sunt considerate a fi și factori de bază care influențează sănătatea, longevitatea și dezvoltarea spirituală. Într-adevăr, până în momentul în care au fost radiate din scripturi prin decret bisericesc în secolul al IX-lea d.Hr, karma și reîncarnarea erau părți integrante și în gândirea creștină. Din moment ce acești factori dezvăluie adeseori micile mistere și explică problemele persistente în viață care sfidează orice altă explicație, inclusiv problemele de sănătate, este de datoria noastră să păstrăm cel puțin o atitudine deschisă față de subiectul karmei și al reîncarnării, mai ales când e vorba despre energie, ce este legată strâns de spirit. Yuan-qi este așadar forța vitală fundamentală pe care fiecare ființă umană o aduce în această lume la naștere. Este un lucru ce nu poate fi înlocuit, schimbat sau achiziționat și nu poate fi nici obținut din surse suplimentare, nici transplantat din alte surse. Poate totuși să fie conservată, cultivată și controlată, iar puritatea și puterea sa pot fi intensificate prin practica qi gong și prin alte regimuri yang-sheng, cum ar fi dieta și suplimentele nutritive, exerciții fizice și yoga sexuală, relaxarea și meditația. Aceste practici au menirea de a asigura întotdeauna o rezervă suficientă de Energie Veritabilă postnatală pentru a satisface cerințele energetice zilnice ale corpului și ale minții, contracarând, în același timp, efectele stresului, ale subnutriției și ale extenuării care secătuiesc atât de repede Energia Veritabilă, conservând, astfel, proviziile de rezervă de energie primordială, pentru a susține stadiile avansate ale alchimiei interne. Atunci când yuan-qi este împrumutat pentru a sprijini funcțiile fiziologice în perioadele de stres, boală sau în alte condiții de deficiență, acesta este pierdut în mod irevocabil, dar, atunci când e încorporat în alchimia internă a celor Trei Comori, este consolidat, rafinat și redirijat în întregul sistem, astfel conservându-se. Conservarea și cultivarea energiei primordiale prin qi gong intern amplifică puterea întregului sistem energetic uman, asemănându-se cu intensificarea curentului într-un circuit electric, astfel încât toate luminile devin deodată mai puternice. Aceasta este proverbiala „strălucire a sănătății” – obrajii îmbujorați și ochii strălucitori, pasul săltăreț și claritatea radiantă a spiritului. Atunci când este conservată și amplificată prin practică, energia primordială are o calitate radiantă intensă, care se distribuie în întregul sistem, inundând fiecare organ, țesut și celulă cu aura protectoare a câmpului său de forță și învăluind tot corpul într-un scut luminos de energie ce îl protejează împotriva invaziilor energiilor aberante din mediu și a câmpurilor electromagnetice nocive și anihilează influențele negative ale spiritelor răuvoitoare, ale intențiilor rele și ale forțelor demonice. Ultimul beneficiu menționat, cunoscut în limba chineză sub numele de bi-shieh („îndepărtarea răului”), li se poate părea misterios și superfluu cititorilor occidentali, dar în Asia protejarea împotriva energiilor ostile, a răutății spirituale proiectate inconștient sau intenționat de alții și împotriva influențelor parazitarea ale entităților maligne este considerată a fi element foarte important al practicii qi gong. Ca și în cazul karmei și al reîncarnării, dacă nu ați întâlnit dovezi clare că astfel de forțe nu există, ar putea fi o idee bună să acordăm prezumția de nevinovăție experienței maeștrilor spirituali care spun că ele există și așadar să le luați în considerare ca factori de influență în viață și în practică. Acum, să trecem rapid în revistă unele dintre beneficiile practice ale practicii qi gong și alchimiei interne a celor Trei Comori în ceea ce privește sănătatea umană, longevitatea și conștiența. 

Qi gong și esența 
După cum am văzut, esența se manifestă în viața postnatală sub forma corpului fizic în general și a diferitelor sale fluide vitale în particular, în timp ce energia se manifestă sub forma respirației. Conform principiilor alchimiei interne, „energia controlează esența”, ceea ce înseamnă că respirația controlează secreția și circulația fluidelor vitale în corp. Respirația diafragmatică profundă folosită în qi gong dă un impuls puternic circulației sângelui prin corp, prin comprimarea și eliberarea alternativă a presiunilor din cavitățile abdominală și toracică, diafragma acționând ca o „a doua inimă” care pompează sângele prin vase. Fiecare inspirație abdominală profundă ajută la pomparea sângelui prin sistem și ușurează cu mult sarcina inimii. Atunci când acest tip de respirație este practicat în timpul zilei, are rolul de măsură preventivă extrem de eficientă împotriva bolilor de inimă și ajută la prelungirea vieții. Mișcările lungi, ritmice ale membrelor și ale trunchiului realizate în cadrul exercițiilor qi gong stimulează circulația limfei prin corp. Din moment ce limfa ajută la purificarea sângelui și a fluidelor intercelulare, exercițiile qi gong stimulează detoxifierea întregului corp, până la cea mai mică celulă. Un alt mod prin care respirația qi gong stimulează fluidele corporale constă în masarea organelor abdominale. Pe măsură ce diafragma coboară în timpul inhalării, ea stoarce sângele stătut, bila și alte fluide stagnante din ficat și din alte organe, iar atunci când presiunea scade în timpul expirației, pe măsură ce diafragma urcă, sângele proaspăt pătrunde în organe și le reîmprospătează cu oxigen și elemente nutritive. Această presiune diafragmatică internă stimulează și secrețiile de hormoni vitali din glandele situate în abdomen și în zona sacrală, mai ales cele din cortexul suprarenal de deasupra rinichilor. Respirația profundă intensifică mult oxigenarea sângelui și eliminarea dioxidului de carbon din plămâni, prin creșterea suprafeței alveolelor implicate în schimbul de gaze cu fluxul sanguin. Alături de intensificarea circulației și distribuției sângelui prin pomparea diafragmei, rezultatul net al acestei creșteri a eficienței respiratorii este o sporire semnificativă a oxigenării și detoxifierii țesuturilor și celulelor din întregul corp. Importanța acestui efect în ziua de azi este extrem de mare. Cu două sute de ani în urmă, aerul pe care îl respiram conținea 38% oxigen și doar 1% dioxid de carbon. Acum, din cauza unor factori cum ar fi defrișarea, arderea combustibililor fosili și poluarea industrială, nivelul de oxigen din aer a scăzut la jumătate, la numai 19%, în timp ce dioxidul de carbon a crescut la un nivel amețitor de 25%. Aceasta înseamnă că, de fiecare dată când inspirăm, corpul nostru primește doar jumătate din cantitatea de oxigen pe care o primeau strămoșii noștri, iar aerul conține de 25 de ori mai mult dioxid de carbon, ce este un deșeu metabolic, pe care ar trebui să îl eliminăm prin respirație. Astfel, asimilarea crescută de oxigen și eliminarea dioxidului de carbon pe care qi gong le cauzează în corp sunt mai importante ca niciodată pentru sănătatea oamenilor și doar acest factor este mai mult decât suficient pentru a justifica timpul și efortul necesare pentru a practica qi gong zilnic. În 1931, doctorul Otto Warburg a primit premiul Nobel pentru medicină după ce a descoperit că afecțiunea principală asociată tuturor formelor de cancer este lipsa severă a oxigenului din celulele din țesuturilor bolnave și că țesuturile care sunt suficient oxigenate nu pot fi afectate de cancer. Această descoperire, ce a fost ignorată de stabilimentul medical, este sprijinită în continuare de faptul că sporirea la nivel mondial a incidenței cancerului evoluează paralel cu scăderea concomitentă a nivelurilor de oxigen și că zonele în care cancerul se răspândește cel mai rapid sunt regiunile cel mai puternic industrializate din lume, acolo unde nivelurile de oxigen sunt cele mai scăzute. Concluzia evidentă aici este că măsura preventivă cea mai bună împotriva cancerului constă în a ne asigura că toate celulele și țesuturile din corp primesc suficient oxigen și modul cel mai simplu și mai eficient de a face acest lucru e practica zilnică a artei qi gong, care nu numai că îmbunătățește oxigenarea sângelui, ci asigură și distribuția completă a acestuia la fiecare celulă din corp, eliminând, în același timp, deșeurile toxice a căror acumulare în țesuturi le predispune și mai mult la dezvoltarea cancerului. Atunci când oamenii din lumea occidentală se gândesc la „exerciții”, de obicei le vin în minte antrenamentele epuizante de la sala de gimnastică unde „trag de fiare”, joggingul până „cazi lat” de oboseală și alte sporturi care necesită mult efort fizic, aliniindu-se axiomei „Fără durere, nu câștigi nimic”. În realitate, de fapt, aceste tipuri de exerciții mai mult dăunează corpului, mai ales atunci când sunt practicate sporadic, fără încălzirea prealabilă a corpului și fără reoxigenarea ulterioară a sângelui și a țesuturilor prin respirație profundă. După vârsta de 30 de ani, acest tip de exerciții extenuante dăunează și mai mult. Acest tip de exerciții au tendința de a comprima mușchii, de a încorda tendoanele, de a rigidiza încheieturile și de a acidifia sângele și țesuturile cu exces de acid lactic, dioxid de carbon și alte reziduri metabolice. În timp ce atleții profesionști iau măsuri elaborate pentru contracararea acestor dezavantaje, foarte puțini dintre amatori se obosesc să facă același lucru și majoritatea oamenilor nici măcar nu sunt conștienți de pericolul cumulativ cauzat de astfel de activități. Pe de altă parte, exercițiile qi gong, care implică mișcări ușoare, încete, line și curgătoare armonizate cu o respirație diafragmatică profundă, întind și tonifică mușchii și tendoanele, relaxează și încălzesc încheieturile și ligamentele, măresc flexibilitatea părților mobile ale corpului și stimulează toate organele și glandele interne cu ajutorul masajului terapeutic profund, efectuat prin contractarea și dilatarea diafragmei. În același timp, sângele și fluidele intercelulare sunt oxigenate și alcalinizate, și nu carbonate și acidifiate, sistemul endocrin este echilibrat, și nu inundat excesiv cu adrenalină, sisteml nervos e relaxat, și nu suprasolicitat, iar energia este colectată și depozitată, nu împrăștiată și secătuită. Concluzia în ceea ce privește practica qi gong poate fi rezumată prin axioma taoistă „Mai puțină tensiune, mai mult câștig”. În plus, pentru qi gong nu sunt necesare aparatura costisitoare și permisele de club exclusiviste, nu presupune competiție, ținerea scorului, este nevoie de puțin antrenament și un efort foarte mic și presupune o investiție de timp și o bătaie de cap mult mai reduse decât în cazul sporturilor și al jocurilor, livrând un procent maxim de sănătate în schimbul unei investiții minime de efort. Iată ce câștigă corpul prin practicarea exercițiilor qi gong la domiciliu, pentru o condiția fizică bună. 

Qi gong și energia 
Respirația este metoda principală de controlare a echilibrului și a fluxului energiilor din sistemul uman, dar numai atunci când preluăm controlul conștient al respirației noastre și îl folosim pentru reglarea energiei. Atunci când respirăm inconștient, pe „pilot automat”, așa cum fac majoritatea oamenilor 24 de ore pe zi de-a lungul vieților lor, modelele noastre de respirație sunt determinate de diferiți factori energetici interni și externi, cum ar fi gândurile și emoțiile, tensiunea și stresul, vremea, mediul înconjurător, forțele și câmpurile nenaturale produse de linii de înaltă tensiune, de turnuri de transmisie, de televizoare, de aparate electrice și de alte dispozitive. În acest mod pasiv de respirație, energia nu este reglată și echilibrată prin respirație; în schimb, adoptă modele haotice de respirație și este supusă acelorași factori distrugători. Pe de altă parte, atunci când învățăm cum să respirăm în mod conștient și corect, ca în practica qi gong, respirația devine factorul principal care reglează fiecare tip de energie din sistemul uman, echilibrând energiile emoționale și cele cerebrale, controlând cele Cinci Energii Elementare din sistemele de organe și armonizând sistemul energetic uman cu puternicele câmpuri de forțe din natură și din cosmos. Acest lucru se realizează prin ciclul de comandă al alchimiei interne, în cadrul căruia mintea controlează corpul prin dominarea respirației. Unul dintre cele mai importante beneficii ale practicii qi gong în ceea ce privește energia este echilibrul emoțional. MTC consideră emoțiile a fi forme de energie haotică, ce circulă necontrolat prin sistem, și nu le privește ca pe niște fenomene mentale, ca în medicina occidentală. Din acest punct de vedere, emoția nu este altceva decât energie în mișcare. Atunci când li se permite să circule libere prin sistem, emoțiile sunt considerate de MTC a fi cauzele interne principale ale bolilor. Astfel, Tratatul clasic de medicină internă al Împăratului Galben afirmă: 
Furia face ca energia să se ridice, bucuria face ca energia să încetinească, jalea determină energia să se disipeze, frica face ca energia să coboare, sperietura face ca energia să se împrăștie, extenuarea face ca energia să se ofilească, grija determină energia să stagneze. 

În loc să clasifice dezechilibrele emoționale ca afecțiuni mentale și să trimită pacienții cu probleme emoționale la psihiatru sau la psiholog, așa cum se întâmplă în practica medicală modernă, MTC diagnostichează dezechilibrele emoționale mai mult în legătură cu disfuncțiile organice ale corpului, cu deficiențele nutriționale, cu factorii de mediu și cu efectele distructive ale forțelor și câmpurilor energetice, externe asupra sistemului uman. În cadrul analizei de față, afecțiunile mentale asociate dezechilibrelor emoționale sunt considerate, de obicei, a fi simptomele, și nu cauzele problemelor. S-a descoperit de curând că schizofrenia, de exemplu, reacținează foarte bine la doze foarte mari de niacină (vitamina B3), un element nutritiv esențial, implicat în producerea neurotransmițătorilor vitali din creier, iar acest tip de terapie nutrițională a demonstrat că are o rată de vindecare mult mai mare decât psihoterapia convențională. În acest caz, dezechilibrul în energia emoțională asociat schizofreniei este cauzat de o simplă deficiență nutritivă, și nu de o problemă mentală, iar această afecțiune nu poate fi corectată prin „consiliere”, oricât de mult s-ar insista cu această metodă. După cum am văzut, fiecare dintre cele Cinci Energii Elementare controlează funcțiile unei anumite perechi de organe interne și fiecare este asociată, de asemenea, cu o anumită reacție emoțională (vezi pagina 14). Atunci când o reacție emoțională devine extremă sau frecventă și i se permite să se aprindă și să își urmeze cursul fără control, ajunge, în mod invariabil, să se situeze în organul corespunzător și să îi afecteze funcțiile și, dacă i se permite să continue, ajunge să dăuneze matricei celulare. Furia extrem de puternică, de exemplu, inflamează ficatul, făcându-vă să vă simțiți „livizi”. Dacă furia devine o reacție obișnuită în viață, aceasta poate duce cu ușurință la o boală cronică a ficatului, iar această boală, la rândul ei, creează o predispoziție pentru furia frecventă, creând un cerc vicios de autodistrugere. Frica împiedică buna funcționare a rinichilor și, după cum știm, atunci când frica devine extrem de intensă și se transformă în sperietură, poate provoca o schimbare atât de radicală la nivelul energiei rinichilor, încât vezica se golește singură, în mod spontan. Emoțiile pot fi așadar un factor major în apariția bolilor cronice în corp, deși nu sunt recunoscute ca atare în medicina convențională modernă. Dacă sunteți atent la modelele de respirație ale dumneavoastră și ale altora din momentele de dezechilibru emoțional, veți observa că fiecare tip de reacție emoțională necontrolată cauzează un anumit dezechilibru în respirație. Anxietatea face ca respirația să fie scurtă, superficială și rapidă, ca a unui câine care gâfâie, și să se ridice în partea de sus a plămânilor. Furia provoacă o respirație greoaie, haotică și respirația nu se mai face pe nas, așa cum ar trebui, ci pe gură. Frica produce o înecare, înghițire și reținere a respirației, aerul fiind ținut în piept mult timp și expirația fiind scurtă și superficială. Jalea reduce respirația la un suspin foarte scurt, lent și superficial și uneori o stopează complet. Așadar, dezechilibrele emoționale nu dăunează doar organelor asociate, ci împiedică și respirația, lipsind, astfel, corpul de o cantitate suficientă de oxigen și permițând ca reziduurile celulare toxice să se acumuleze, inhibând circulația sângelui și a energiei și făcând întregul sistem să stagneze. Indiferent de ce anume provoacă un anumit dezechilibru emoțional și de consecințele pe care le are acesta asupra restului corpului, la o analiză finală, nu este nimic mai mult decât o „energie în mișcare” scăpată de sub control și, în consecință, poate oricând să fie controlată și reechilibrată cu ușurință cu ajutorul câtorva minute de respirație diafragmatică profundă. Este important, totuși, să faceți acest lucru imediat ce apare reacția emoțională, înainte să apuce să afecteze și să deranjeze întregul sistem. Acest tip de „control timpuriu al pagubelor” necesită recunoașterea conștientă a emoțiilor extreme așa cum sunt în realitate – energii scăpate de sub control din cauza stimulilor externi – în loc să le confundăm cu „sentimentele”, care sunt forme intuitive de gânduri ce pot fi destul de folositoare. Dacă sunteți receptivi și îndepărtați izbucnirile emoționale de la început, puteți să preveniți multe probleme de sănătate și să economisiți o cantitate mare de energie valoroasă. Vă puteți demonstra cu ușurință eficacitatea controlului respirației ca metodă de control emoțional, pur și simplu folosind timp de câteva minute tehnica respirației diafragmatice profunde data viitoare când simțiți că furia, anxietatea, frica sau jalea iau naștere în sistemul dumneavoastră. Funcționează imediat și fără greș, pentru calmarea emoției și reechilibrarea întregului sistem energetic. În plus, dacă se practică qi gong zilnic, acesta funcționează ca o măsură preventivă împotriva izbucnirilor emoționale, deoarece, după o ședință de practică, veți avea tendința să respirați corect pe durata întregii zile, preîntâmpinând schimbările radicale în energia emoțională. Un alt efect benefic al practicii qi gong asupra energiei constă în stabilirea rezonanței armonice între sistemul energetic uman și pulsul energiei ambiente a planetei. Frecvența predominantă a câmpului electromagnetic al pământului pulsează cu o frecvență de 7,8 hertzi (cicluri pe secundă) și nenumărate studii au demonstrat că această frecvență conduce cu ușurință la activarea reacțiilor de vindecare din partea corpului. Cunoscută sub numele de Rezonanța Schumann, 7,8 hertzi este frecvența exactă la care sistemul energetic uman activează reacțiile imune înnăscute proprii corpului. Prin acordarea câmpului microscopic de energie umană pentru a se sincroniza cu cel macroscopic al pământului, qi gong curăță întregul sistem energetic uman de toate energiile negative și de modelele energetice haotice și stabilește condițiile ideale pentru vindecarea și activitatea reparatorie internă. Acest efect constituie și un foarte bun antidot împotriva afluenței constante de energii dezechilibrate și de câmpuri de forțe dăunătoare la care este expus corpul uman prin intermediul liniilor de înaltă tensiune, al transformatorilor, al radiațiilor de microunde, al aparatelor electrocasnice, al turnurilor de transmisie și al altor forme de „poluare a energiei” produse de tehnologia modernă. Relaxarea fizică, calmul mental, echilibrul emoțional și respirația abdominală profundă care predomină în timpul practicii qi gong permit deschiderea celor Douăsprezece Meridiane Organe-Energie și a celor Opt Canale Extraordinare și permit ca energia să curgă liber prin întregul sistem. Aceasta servește ca îmbunătățire generală a tuturor funcțiilor vitale ale corpului, echilibrează toate energiile și atrage resurse suplimentare de energie în sistem, din natură și din cosmos, prin curățarea canalelor de energia stagnantă. Din moment ce energia constituie fundamentul sănătății atât fizice, cât și mentale, qi gong reîncarcă și reechilibrează deopotrivă corpul și mintea și le armonizează pe amândouă cu ajutorul puterilor de întinerire ale Cerului și Pământului. 

Qi Gong și spiritul 
Marele avantaj al practicării artei qi gong ca formă de exerciții zilnice și de îngrijire preventivă a sănătății este acela că funcționează pe atât de multe niveluri diferite. În timp ce protejează corpul împotriva bolilor și a degenerării și menține întregul sistem energetic în echilibru, intensifică și toate facultățile spiritului, îmbunătățind funcțiile cerebrale postnatale ale creierului și activând legătura inerentă dintre mintea umană și spiritul primordial al universului. Fiecare ființă umană se naște cu „perla prețioasă” a conștienței primordiale – o „Nestemată care Îndeplinește Dorințe” cu o putere și o înțelepciune infinite –, dar foarte puțini oameni au timpul sau înclinația necesare disciplina spirituală riguroasă utilizată în mod tradițional pentru trezirea acestei intuiții și puteri. Practica qi gong oferă un compromis viabil, înlesnind o cale gradată și mult mai puțin solicitantă către același scop, permițându-i, în același timp, practicianului să urmeze cursul vieții lumești. Deși e posibil să nu ajungeți la iluminarea spirituală doar practicând qi gong, cu siguranță vă va propulsa cu putere în această direcție. În plus, deși prin qi gong se cultivă energiile necesare unor scopuri practice, cum ar fi sănătatea și longevitatea, productivitatea și plăcerea, în același timp, se asigură și energia necesară pentru scopuri spirituale, deoarece energia este combustibilul fundamental pentru corp, dar și pentru minte. În primul rând, să vedem modul în care qi gong intensifică funcțiile cerebrale practice ale creierului. Creierul este irigat prin intermediul a sute de metri de capilare minuscule care pompează sute de litri de sânge între milioanele de neuroni. Dintre toate țesuturile corpului, creierul este cel mai puternic afectat de deficiența cronică de oxigen care a devenit o situație atât de comună în lumea de astăzi, mai ales în regiunile dezvoltate din punct de vedere industrial. În mod normal, creierul consumă aproximativ 25% din energia metabolică totală a corpului, acest lucru depinzând de alimentarea adecvată cu oxigen. Așadar, creierul este cel care manifestă îmbunătățirea cea mai importantă în ceea ce privește funcționarea, în urma oxigenării crescute a sângelui și a țesuturilor și a ameliorării microcirculației produse de practica qi gong. Studiile efectuate la diferite universități din China au demonstrat o îmbunătățire evidentă la nivelul memoriei de lungă și scurtă durată, al învățării și concentrării și al altor funcții cerebrale de bază, după doar câteva săptămâni de practicare zilnică a exercițiilor qi gong, iar aceste beneficii continuă să se acumuleze în urma practicii de lungă durată. Tulburările de atenție la copii, care în America sunt adesea tratate cu amfetamine, au avut și ele o reacție bună la terapia prin qi gong. Atunci când sistemul nervos autonom trece pe circuitul parasimpatic restaurativ în timpul practicii qi gong, creierul începe să sintetizeze și să secrete rezerve noi de neurotransmițători esențiali, necesari pentru funcțiile normale ale creierului și pentru echilibrul cerebral adecvat. Atunci când creierul funcționează continuu pe circuitul simpatic activ, așa cum fac cei mai mulți oameni în ziua de azi, acesta epuizează rapid toate rezervele de elemente neurochimice vitale, rezultatele fiind simptome ca oboseala, iritabilitatea, pierderile de memorie, starea de confuzie, depresia, insomnia și alte disfuncții cerebrale. Multe persoane apelează la medicamentele ca Prozac, amfetamine și barbiturice sau la stimulenți cum sunt cafeina și nicotina, pentru a contracara aceste simptome ale dezechilibrului cerebral, dar această abordare oferă doar o alinare temporară, creează dependență și, în cele din urmă, înrăutățește situația prin agravarea suprimării secrețiilor normale de neurotransmițători vitali. De fapt, studiile recente arată că adevăratul motiv pentru care unele persoane folosesc așa-numitele „droguri recreaționale”, cum ar fi cocaina, heroina și canabisul, nu este constituit de efectele lor de intoxicare ci reprezintă, mai curând, o modalitate de contracarare a dezechilibrelor inerente sau dobândite în ceea ce privește neurotransmițătorii. O jumătate de oră de practică qi gong în fiecare dimineață și seară îi furnizează creierului tot oxigenul nutrienții și energia cerebrală pe care le necesită pentru a-și completa rezerva și a-și reechilibra secrețiile la spectrul complet de neurotransmițători de care are nevoie pentru a funcționa adecvat. Acest efect este chiar mai pronunțat împreună cu o dietă echilibrată adecvat și cu folosirea suplimentelor nutriționale sinergetice. Un alt mod prin care practica qi gong stimulează luciditatea mentală, echilibrul cerebral și conștiența spirituală constă în ridicarea energiei prin canalele spinale în centrul câmpul elixirului superior din cap. Chiar dacă nu sunteți conștient de acest proces pe măsură ce are loc în timpul practicii, puteți simți întotdeauna rezultatele în mod evident după ce se încheie sesiunea. Atât timp cât exercițiile sunt practicate corect în ceea ce privește postura, controlul respirației și concentrarea mentală, alchimia internă pe care o activează își urmează drumul în sistem, indiferent dacă sunteți conștient de acest lucru sau nu, rafinând și ridicând energia din zona sacrală și hrănind centrii superiori din cap cu ajutorul ei. Acesta este motivul pentru care controlul respirației e un principiu fundamental al celor mai elevate practici ale tuturor tradițiilor spirituale și mistice. Dar, chiar și pentru practicienii de rând, care au obiective mai modeste, mecanismul de bază al alchimiei interne funcționează în același mod, pentru a îmbunătăți calitatea energiei și a-i mări cantitatea disponibilă spiritului. Este alegerea fiecăruia dacă această energie este folosită pentru intensificarea funcțiilor cerebrale postnatale ale creierului în viața de fiecare zi sau pentru inducerea unei conștiențe mai înalte a spiritului primordial, în vederea pregătirii pentru existența de după moarte. Majoritatea oamenilor încep să practice qi gong pentru a-și îmbunătăți starea de sănătate, pentru a-și intensifica vitalitatea și pentru a-și prelungi viața, dar aproape toți cei care continuă să practice încep în cele din urmă să își dea seama și de beneficiile sale spirituale. Încet, dar sigur, pe măsură ce puterile spirituale latente cum ar fi intuiția, profunzimea și intenția încep să se trezească, veți descoperi un interes și o apreciere crescute pentru aspectele spirituale ale existenței. De asemenea, veți începe să înțelegeți puterea „minții asupra materiei” și să vă dați seama că multe dintre afecțiunile noastre fizice sunt cauzate de gânduri negative și de „atitudini provocatoare”. Această înțelegere este, de obicei, suficientă pentru a ne concentra atenția mai mult asupra modului în care funcționează mintea, deoarece nimeni nu dorește să dea naștere unui disconfort inutil sau chiar unor boli fatale în propriul corp. Toate aceste intuiții și inspirații apar în urma experienței personale a activității cu energiile proprii. Este puțin probabil ca tenisul, ridicarea greutăților sau joggingul să vă îndrume pe calea descoperirii spirituale, dar qi gong, datorită modului în care activează alchimia internă a esenței, energie și spiritului și a felului cum echilibrează corpul, respirația și mintea, reușește să facă exact acest lucru, chiar și fără un efort deosebit în această direcție. În această eră pragmatică a comodității și a considerațiilor de eficacitate materială, această calitate face ca practica qi gong să fie „o afacere bună”. 

Qi gong și psihoneuroimunologia 
Atunci când citesc cărți cum este cea de față, personale care nu sunt familiarizate cu teoria și practica qi gong și cu MTC se întreabă uneori ce au de-a face noțiuni ca esență, energie și spirit, alchimie internă, controlul respirației și alte idei taoiste cu elementele științei medicale moderne. Studii recente în domeniul reacției înnăscute de vindecare a oamenilor, cunoscută în medicina occidentală sub numele de „psihoneuroimunologie” (PNI), au scos la iveală elemente paralele foarte interesante între paradigmele chineze de sănătate și vindecare umană și cele mai recente descoperiri din știința medicală modernă. Descoperirea mecanismului PNI de vindecare oferă o dovadă științifică clară care validează alchimia internă a celor Trei Comori ca bază pentru sănătatea și longevitatea umane. Cel mai cunoscut caz de PNI a fost cel al lui Norman Cousins. După ce a îndurat disconfortul deosebit și efectele debilitante ale unei lupte lungi și fără sorți de izbândă împotriva unei afecțiuni spinale care îi provoca o infirmitate, recurgând la diferite terapii medicale moderne convenționale, Cousins a decis brusc să schimbe tactica și nu a făcut altceva decât să râdă până s-a vindecat complet și și-a revenit, uitându-se la toate filmele vechi făcute de frații Marx și la cele cu Stan și Bran pe care le-a putut găsi. De asemenea, a insistat să se mute din salonul de spital într-o cameră confortabilă de hotel, eliberându-și, astfel, sistemul de efectele imunorepresive ale energiilor nesănătoase – și a mâncării nesănătoase cunoscute de toată lumea – la care sunt supuși pacienții din marile instituții medicale. După puțin timp, știința medicală occidentală a început să înțeleagă ceea ce MTC știa de mii de ani – și anume că starea de spirit a pacientului poate determina starea de boală sau de sănătate, viața sau moartea și că mintea are puterea de a vindeca trupul prin reechilibrarea energiilor sale fără ajutorul medicamentelor și al medicilor. După cum notează Cousins în cartea pe care a scris-o despre experiența sa, „dorința de a trăi nu este o abstracțiune teoretică, ci o realitate fiziologică având caracteristici terapeutice”. Un articol din numărul din mai 1992 al revistei americane Omni descrie reacția PNI după cum urmează: 
De-a lungul ultimilor zece ani s-a înregistrat o explozie de dovezi care pun în legătură puterea minții [a spiritului] cu sănătatea corpului [a esenței] și experții din noul domeniu al psihoneuroimunologiei sau PNI încep să înțeleagă mai bine modul în care creierul și corpul pot coopera pentru a învinge boala. S-a descoperit, de exemplu, că există fibre nervoase în timus, glanda principală a sistemului imunitar, ca și în splină, în nodurile limfatice și în măduva osoasă – toate acestea fiind părți vitale ale sistemului imunitar. Unele celule ale sistemului imunitar au receptori pentru neuropeptide, elemente chimice care sunt produse în creier... ceea ce înseamnă că sistemul imunitar și creierul comunică direct... Întrebarea este următoarea: ce anume determină creierul să secrete acele elemente neurochimice care sunt responsabile de activarea reacțiilor de vindecare ale sistemului imunitar? După cum demonstrează cazul lui Norman Cousins, o modalitate de a obține acest lucru constă în crearea unei stări de spirit pozitive, caracterizate de fericire și de lipsă de griji, aceasta fiind singura abordare recunoscută până acum în cercurile medicale moderne. Din păcate, nu toată lumea este capabilă să își controleze mintea și să își echilibreze sentimentele suficient pentru a activa reacția PNI doar prin intermediul „forței gândirii pozitive” și mulți pacienți, în special cei care sunt au tulburări emoționale sau mentale, nu pot așadar să își pornească și să își oprească sistemul imunitar în acest fel. Teoretic, oricine – inclusiv persoanele care suferă de demență senilă – poate învăța posturile și exercițiile de respirație de bază folosite în qi gong sau poate cel puțin, să fie tratat cu ajutorul qi-ului emis de maeștrii vindecători. Acest tratament activează reacția PNI într-un mod care încă nu a fost înțeles de medicina modernă convențională – pe calea sistemului energetic uman, care unește corpul și mintea și care poate fi reglat direct prin respirație. Cu alte cuvinte, qi gong, fie că este practicat de un pacient fie că e aplicat de un vindecător, comută creierul și sistemul nervos central pe modul de operare în care se produc neurotransmițătorii responsabili cu activarea sistemului imunitar. Având în vedere că este mult mai ușor să vă controlați respirația decât mintea, qi gong oferă o modalitate ușoară și eficientă de activare a mecanismelor de vindecare înnăscute implicate în reacția PNI. După cum precizează Lo Te-hsiou, un maestru de qi gong din Taiwan: 
Atunci când este practicat așa cum trebuie, qi gong activează circuitul parasimpatic al sistemului nervos central, stimulând, astfel, producerea elementelor neurochimice care determină sistemul endocrin să secrete hormoni ce intensifică vitalitatea și întăresc imunitatea. Acești hormoni de vindecare ajută, la rândul lor, la susținerea producției continue de neurotransmițători parasimpatici calmanți, stabilind un ciclu de feedback biologic care îi permite corpului să se vindece singur în mod natural. Din punctul de vedere al alchimiei interne, spiritul/mintea controlează energia/respirația, iar energia/respirația controlează esența/corpul. Din punctul de vedere al medicinei occidentale, neurotransmițătorii secretați de creier atunci când sistemul nervos operează pe circuitul parasimpatic reprezintă factorul minții în alchimia internă. Hormonii de vindecare care sunt secretați în glandele sistemului imunitar datorită acestor neurotransmițători reprezintă esența vitală a corpului. Respirația, care încă nu este recunoscută de medicina occidentală ca fiind un mecanism principal de control în activarea forțelor de vindecare ale PNI, reprezintă și reglează sistemul energetic uman, ce nu e nici el recunoscut de medicina occidentală. Totuși, respirația și energiile pe care aceasta le controlează sunt elementele ce mediază puterea „minții asupra materiei” prin producerea în creier a unei secreții de elemente neurochimice care determină sistemul imunitar să vindece corpul. Acest circuit reprezintă ciclul de comandă al alchimiei interne. Ciclul complementar de nutriție în cadrul căruia esența hrănește energia și energia hrănește spiritul are, de asemenea, un rol în PNI. Odată ce s-a stabilit feedback biologic pozitiv între sistemul nervos și cel imunitar, elementele neurochimice calmante și hormonii de vindecare (adică „esența”) secretate în corp au un efect puternic linștitor asupra minții (adică a „spiritului”) și o influență echilibrantă asupra emoțiilor (adică a „energiei”). Acest efect consolidează întreaga reacție PNI prin susținerea condițiilor de calm mental și echilibru emoțional, permițând ca procesul de vindecare să continue chiar și după ce practica qi gong propriu-zisă a luat sfârșit. Dacă mintea devine agitată sau dacă emoțiile sunt provocate și, astfel, este întreruptă reacția de vindecare, pentru reactivarea reacției PNI, pacientul nu trebuie decât să mai facă încă o ședință de qi gong, pentru a fi îndeplinite din nou condițiile necesare, prin interacțiunea corpului, respirației și minții. Astfel, vechea maximă medicală chineză conform căreia mintea este principalul vindecător al corpului și elixirul sănătății și al longevității sălășluiește în sistemul uman, și nu într-o pastilă începe să se contureze ca o realitate a științei medicale moderne. Cu două mii de ani în urmă, Tratatul clasic de medicină internă al Împăratului Galben susținea că, „dacă ne menținem spiritul netulburat, nu ne va afecta nici o boală”. În Maximum Imunity, doctorul Weiner parafrazează, practic, această afirmație atunci când notează: „Dacă învățăm cum să ne controlăm mintea, apar schimbări hormonale subtile care ne controlează în continuare realitatea biochimică”. Qi gong este o metodă simplă și eficientă de a ne controla mintea, de a ne echilibra sentimentele și de a crea, astfel, schimbările hormonale subtile care produc realitatea biochimică a sănătății și longevității. Practica qi gong antrenează cele Trei Comori ale corpului, energiei și minții într-un proces de vindecare armonios și integral care cuprinde aspectele fizice, emoționale și mentale ale sănătății. Medicina modernă desparte bolile mentale și cele fizice în două categorii separate, asociind-o pe cea dintâi cu psihologia și pe a doua cu fiziologia, după care fragmentează în continuare ambele domenii în ramuri specializate de terapie pe baza simptomatologiei, fără a lua măcar în considerare sistemul energetic care unește cele două aspecte într-un fenomen interdependent, inseparabil. Vindecare completă a întregului sistem nu poate fi obținută niciodată în acest mod, deoarece nu tratează niciodată dezechilibrele energetice fundamentale care stau la baza tuturor bolilor și care intersectează atât simptomele fizice, cât și pe cele mentale. În vindecarea prin qi gong, stările mentale și emoționale ale pacientului sunt la fel de importante în diagnosticarea și tratarea bolilor ca și rezultatele analizelor de sânge și ale radiografiilor, un argument pe care medicina alopatică modernă îl găsește greu de acceptat. Așa-zisele vindecări „miraculoase” și „imposibile”, obținute în ultimii ani prin qi gong, în cazul cancerului, al paraliziei cerebrale, al bolii Parkinson și al altor afecțiuni considerate a fi „incurabile” de medicina occidentală, au fost încununate de succes deoarece terapeutul a diagnosticat și a tratat cazul, la nivelul invizibil, dar, în cele din urmă, decisiv, al energiei și nu a abordat doar simptomele fizice superficiale care apăreau la nivelul corpului. Atunci când cauzele de bază ale unor astfel de boli sunt identificate ca fiind dezechilibrele energetice și acele dezechilibre sunt mai apoi corectate, simptomele fizice pe care le cauzează, cum ar fi tumorile sau paralizia, pur și simplu se dizolvă și dispar. La multe astfel de vindecări au fost martori în ultima vreme în China medici occidentali veniți în vizită, care nu le mai consideră a fi miracole odată ce au aflat cum funcționează sistemul energetic uman și au văzut cum acțiunează practica qi gong. „Să vezi înseamnă să crezi” și aceștia sunt medicii ce încep să aducă în atenția colegilor și a pacienților lor din Occident beneficiile practicii qi gong și ale „alchimiei interne” a vindecării pe care aceasta o activează. 

Capitolul 5 Qi gong și sănătatea: vindecarea prin energie „O modalitate de a privi boala”, scrie Jack Schwartz în Human Energy System „constă în caracterizarea ei ca energie stagnantă care nu este transformată”. În MTC, toate bolile, atât fizice, cât și mentale și emoționale, sunt diagnosticate și tratate ca fiind dezechilibre fundamentale la nivelul energiilor vitale ale sistemului uman. Astăzi, așa-numita „medicină energetică” reprezintă cea mai nouă ramură a științei medicale occidentale moderne, dar în China „lucrul cu energia” (adică qi gong) a fost folosit pentru prevenirea și vindecarea bolilor de mii de ani și cercetările recente au început să confirme eficacitatea terapeutică a acestei abordări a sănătății și vindecării umane. Numeroase studii efectuate atât în China, cât și în America au stabilit o bază științifică solidă pentru qi gong ca modalitate principală de prevenire și vindecare a bolilor. Practica qi gong poate fi utilizată cu o eficacitate la fel de mare atât pentru prevenirea, cât și pentru vindecarea bolilor. Pentru îngrijirea preventivă a sănătății, un regim regulat de practică zilnică, asemenea celui recomandat în capitolul 10, protejează practicianul atât împotriva bolilor acute, cât și a afecțiunilor degenerative cronice, prin întărirea imunității și mărirea rezistenței, reglarea funcțiilor vitale, intensificarea vitalității și menținerea sistemului energetic uman într-un echilibru perfect. Pentru vindecarea bolilor și corectarea afecțiunilor degenerative care s-au instaurat deja, autoterapia, prin practicarea intensivă a exercițiilor qi gong, este suplimentată de transmiterea de energie curativă de la vindecător la pacient. Atât în îngrijirea preventivă, cât și în cea curativă, în autoterapia prin practică și în transmiterea energiei de la vindecător la pacient, agentul curativ de bază este energia ambientală liberă din univers și sistemul de livrare al acestui medicament e mintea. Cu aproximativ două sute de ani în urmă, vindecătorul taoist și maestrul qi gong Shih Chien-wu a scris: „Energia este un medicament care îți prelungește viața. Mintea este aspectul spiritului care controlează energia. Așadar, dacă puteți învăța cum să vă folosiți mintea ca să controlați energia, puteți deveni vrăjitori”. Maeștrii qi gong din China și-au folosit mintea pentru a controla energia și energia pentru a vindeca bolile și a prelungi viața de mii de ani, dar, până de curând, occidentalii neîncrezători nu i-au luat în serios pe acești vindecători, condiderându-i „vrăjitori” vicleni care își obțineau rezultatele printr-un fel de sugestie hipnotică sau prin vindecarea cu ajutorul credinței. Acum totuși, în urma dovezilor științifice irefutabile, medicii occidentali privesc cu mai mare atenție vindecarea prin qi gong. În loc să vadă vrăjitori, văd acum vindecători, iar acolo unde vedeau odinioară magie, acum văd știință. 

Qi gong ca metodă de îngrijire preventivă a sănătății 
Din timpuri străvechi, arta qi gong a fost cunoscută în China ca fiind „metoda de prevenire a bolilor și de prelungire a vieții”. Se pare că, în cele din urmă, medicina modernă a ajuns exact în punctul din care a plecat în ceea ce privește concepția despre sănătatea oamenilor și vindecare. După câteva secole în care s-a încercat să se „învingă” bolile cu ajutorul medicamentelor chimice, al radiațiilor, al operațiilor radicale și al altor soluții tehnologice și după ce s-a încercat prevenirea bolilor cu ajutorul vaccinurilor, al aditivilor sintetici pentru mărirea puterii nutritive a alimentelor și al unui întreg arsenal chimic împotriva germenilor, știința medicală începe să își dea seama că, într-adevăr, „cel mai bun atac este apărarea” că cea mai bună apărare o reprezintă un sistem energetic puternic, bine echilibrat. În cele din urmă, practica zilnică de qi gong este cea mai bună măsură preventivă pentru sănătate împotriva bolilor acute, a dezvoltării afecțiunilor degenerative, a efectelor distrugătoare ale stresului și a pericolelor reprezentate de poluarea mediului – inclusiv factorii mai puțin evidenți, dar la fel de dăunători ai „poluării energetice”, realizată de câmpurile electromagnetice artificiale, de radiațiile de microunde, de emanațiile de la liniile de înaltă tensiune, de la computere și aparatura de uz casnic și așa mai departe. Să aruncăm o privire asupra câtorva dintre modurile în care practica qi gong protejează sănătatea și prelungește viața prin trecerea în revistă a celor mai importante beneficii pe care această practică le are asupra diferitelor aspecte ale sistemului uman. 

Creierul și sistemul nervos central 
După cum am văzut deja, prin qi gong se comută sistemul nervos autonom de pe modul combativ asociat cu stresul al ramurii simpatice pe modul restaurativ de vindecare al ramurii parasimpatice. Atunci când acest lucru se întâmplă în regim zilnic datorită practicii regulate, corpul are șansa de a se vindeca singur și de a-și restabili echilibrul zi de zi, cu mult înainte ca vreo afecțiune fiziologică gravă să aibă ocazia să se dezvolte. Pentru ca sistemul nervos să funcționeze pe modul de vindecare al ramurii parasimpatice, cortexul cerebral, locul în care apare sporovăiala neîncetată a „dialogului interior”, trebuie să fie calmat. Monitorizarea electroencefalografică (EEG) a persoanelor ce practică qi gong a demonstrat că, în timpul unei ședințe și după aceea, cortexul cerebral intră într-o stare de calm și liniște pe care puțini o experimentează chiar și în timpul somnului. Este un fapt bine cunoscut că, în medie, oamenii își utilizează doar între 5 și 10% din cele 15 miliarde de celule nervoase pe care le au. Este ca și cum am încerca să operăm un computer care are încărcat doar între 5 și 10% din software-ul său: multe funcții fundamentale pur și simplu nu se pot desfășura adecvat în astfel de condiții. Nu e de mirare atunci că atât de multe persoane au sisteme imunitare ale căror funcții refuză să reacționeze eficient la provocările bolilor și ale poluării mediului și că, până în momentul în care ajung la o vârstă înaintată, atât de multe dintre ele manifestă pierderi de memorie, senilitate și alte simptome de deficiență cerebrală. Testele EEG au demonstrat că qi gong activează cele 90 de procente stagnante ale creierului uman prin stimularea până și a celor mai adânci straturi ale creierului mare cu ajutorul curenților bioelectrici care activează funcțiile ce stagnează de mult timp și produc o excitare electrică măsurabilă a celulelor nervoase care înainte nu prezentau nici un semn de activitate. Printre rezultatele practice ale acestui efect se numără îmbunătățirea semnificativă a memoriei, a capacității de învățare și a altor factori ai inteligenței, intensificarea funcțiilor fiziologice controlate de creier și stimularea forțelor psihice latente, cum ar fi percepția extrasenzorială. De interes deosebit aici este faptul că diagramele EEG ale creierului adulților și bătrânilor care practică qi gong prezintă în mod regulat o valoare maximă și o frecvență ce sunt caracteristice modelelor înregistrate în cazul copiilor. Acest lucru face lumină din punct de vedere științific asupra frecventelor referiri din textele medicale chineze la efectele de „întinerire” (huan-tung) ale practicii qi gong. După cum știm din axiomele fundamentale ale alchimiei interne, „energia controlează esența”. La nivelul funcțiilor cerebrale, intensificarea și echilibrarea energiilor bioelectrice asociate activității cerebrale observate la persoanele care practică qi gong ar trebui, la rândul lor, să aibă ca efecte îmbunătățiri semnificative la nivelul reacțiilor chimice din creier, adică la nivelul sintezei și secreției de neurotransmițători vitali, ceea ce s-a și dovedit a fi adevărat. Numeroase studii din China și America au demnostrat că după o ședință de qi gong se înregistrează o creștere semnificativă a nivelului de neurotransmițători esențiali din sânge, creier și fluidele cerebrospinale, mai ales în cazul norepinefrinei, al aceticolinei, serotoninei și dopaminei. Deficiențele și dezechilibrele la nivelul acestor elemente neurochimice sunt factori cauzali ai afecțiunilor care devin din ce în ce mai comune, cum ar fi boala Parkinson, Alzheimer, depresia cronică, insomnia și dependența de droguri. Prin menținerea unei rezerve constante de neurotransmițători și a echilibrului adecvat al acestora, practica qi gong reușește nu doar să prevină bolile produse de deficiența cerebrală, ci și să elimine nevoia de droguri recreaționale și de medicamente prescrise pe care atât de multe persoane le folosesc astăzi, într-un efort de a-și echilibra reacțiile chimice la nivelul creierului. Una dintre cele mai puternice categorii de elemente neurochimice din creierul uman este grupa endorfinelor. Endorfinele au o structură moleculară analogă morfinei, dar efectele lor analgezice sunt de aproximativ două sute de ori mai puternice decât cele ale morfinei. Unul dintre aceste elemente neurochimice analgezice naturale se numește encefalină și testele au demonstrat că practica qi gong stimulează creierul să producă encefalină în cantități mari, intensificând, în același timp, capacitatea receptorilor endorfinici de a recepta și păstra encefalina. Fără îndoială, aceasta explică unele dintre cele mai uimitoare experiențe pe care unii adepți le au sub influența artei qi gong, cum ar fi mersul pe cărămizi fierbinți, înfigerea cuțitelor în obraji și așa mai departe. Acest efect explică bine cunoscutul efect analgezic al exercițiilor qi gong și explică, în continuare, de ce majoritatea practicienilor de qi gong nu au nevoie de substanțe care creează dependență. 

Reacția sistemului imunitar 
Strâns legată de îmbunătățirea funcțiilor cerebrale este întărirea semnificativă a imunității și a rezistenței care rezultă în urma practicii qi gong. După cum am văzut, mecanismele de vindecare înnăscute, cunoscute sub numele de psihoneuroimunologie, sunt mediate de feedbackul biologic pozitiv între sistemul nervos și cel endocrin, iar prin qi gong se activează această reacție, stimulându-se producerea de neurotransmițători, hormoni și alți factori imunitari necesari pentru vindecare. Unul dintre factorii principali ai imunității este activitatea globulelor albe, care sunt produse în măduva osoasă. Prin qi gong nu se mărește doar producerea globule albe prin stimularea măduvei, ci s-a demonstrat și că se intensifică activitatea fagocitică a acestor celule care curăță sângele. Amintiți-vă că titlul uneia din cele două biblii clasice din qi gong, atribuite lui Ta Mo (Bodhidharma), este Tratatul clasic de curățare a măduvei. Aceasta pentru că unul dintre cele mai importante beneficii pe care practica qi gong le are produce pentru sănătatea umană este revitalizarea măduvei osoase. MTC a știut de mii de ani că măduva osoasă este o sursă principală de factori imunitari în corp, dar doar acum mai puțin de o sută de ani s-a descoperit acest fapt și de către medicina occidentală. Testele de sânge efectuate asupra practicienilor au demnostrat că prin qi gong se mărește și producerea de celule T în timus. Celulele T sunt un alt element principal al reacției imunitare umane și dispariția lor practică din limfa sanguină este una dintre primele indicații ale îmbonăvirii cu SIDA. Prin qi gong se stimulează secreția glandei pituitare, a suprarenalelor și a altor glande, menținându-se astfel, întregul sistem endocrin într-un echilibru adecvat. Un studiu important efectuat în China arată că doar treizeci de minute de practică qi gong produc și o creștere a numărului de globule roșii, ceea ce mărește capacitatea fluxului sanguin de a transporta și livra oxigenul la celule și îmbunătățește în continuare reacția imunitară. Un alt mod în care practica qi gong întărește imunitatea constă în inhibarea secreției de adrenalină și cortizol, ambele fiind substanțe eliberate ca reacție la stres, surescitare și hiperactivitate, bine cunoscute pentru efectele lor de diminuare a reacției imunitare. Stresul cronic este recunoscut din ce în ce mai des în medicina occidentală ca fiind una dintre factor cauzele principale ale imunodeficienței, ale afecțiunilor degenerative cronice și ale cancerului. Prin contracararea efectelor fiziologice ale stresului, practica qi gong funcționează ca un protector puternic al reacției imunitarea și factor preventiv împotriva bolii și a degenerării. Beneficiile bine documentate ale practicii qi gong pentru cei care suferă de artrită se datorează intensificării producerii steroizilor naturali în corp. Steroizii sintetici folosiți în mod normal pentru tratarea artritei în medicina alopatică au efecte secundare periculoase, printre care se numără suprimarea reacției imunitare normale, dar, practic-nduâse zilnic qi gong, se ameliorează și se corectează afecțiunea, atât prin activarea producerii naturale a steroizilor, cât și prin lubrifierea și relaxarea încheieturilor înțepenite cu ajutorul exercițiilor ritmice ușoare. După cum spune vechiul proverb chinez referitor la qi gong: „Balamalele unei uși care se mișcă nu ruginesc”. În afară de acești factori biochimici ai „esenței”, prin qi gong se întărește și rezistența în mod direct la nivelul energiei, prin mărirea câmpului de forțe și intensificarea puterii protectoare a scutului natural de Energie Protectoare (wei-qi) care înconjură corpul uman. Existența acestui scut a fost demonstrată științific cu ajutorul fotografiei Kirlian, o metodă de a înregistra vizual aure energetice, inventată în Rusia. Fotografiile Kirlian ale oamenilor înainte și după ce practică qi gong arată clar strălucirea intensificată, puterea și circumferința acestui câmp de energie protectoare după practică. 

Inima și sistemul circulator 
Unul dintre cele mai pronunțate efecte ale practicii practicii qi gong asupra sistemului uman este reprezentat de o îmbunătățire dramatică a circulației sângelui prin corp, mai ales a microcirculației la nivelul creierului, al extremităților și al țesuturilor profunde ale organelor vitale. După cum afirmă o altă axiomă a alchimiei interne: „Sângele se duce acolo unde îl conduce energia”. Direcționând energia spre fiecare țesut și celulă din corp, prin qi gong asigură circulația adecvată a sângelui, care, la rândul ei, garantează livrarea resurselor suficiente de oxigen și elemente nutritive necesare pentru menținerea stării de sănătate. Practica Qi Gong scutește inima de o cantitate mare de efort prin transformarea diafragmei într-o „a doua inimă” pentru susținerea circulației, prevenind, astfel, extenuarea mușchiului inimii și prelungind viața. Studiile efectuate în China au demonstrat că între douăzeci și treizeci de minute de practică qi gong reduc pulsul cu o medie de 15% și că acest efect se menține timp de câteva ore după ședință. Această reducere a pulsului inimii este însoțită de o mărire generală a vitezei circulației, dovedind că prin qi gong transferă o mare parte din sarcina circulatorie de la inimă la respirație. Tensiunea arterială ridicată poate fi prevenită cu ușurință și chiar vindecată, practicând zilnic qi gong. Aceasta a devenit una dintre cele mai mari probleme ale sănătății umane în ziua de azi, iar abordarea convențională a acestei probleme constă în prescrierea unor medicamente care pot avea efecte secundare periculoase și recomandarea unei reduceri a consumului de sare. Medicamentele prescrise pentru tensiunea arterială ridicată în ziua de astăzi agravează, de fapt, cauzele originale ale afecțiunii, prin deprivarea sângelui chiar de mineralele necesare pentru reglarea tensiunii arteriale, permanentizând, astfel, afecțiunea. În plus, nu sarea este cea care cauzează creșterea tensiunii, ci mai degrabă tipul de sare industrială denaturată și lipsită de minerale, produsă în industria alimentară. Sarea integrală din mare ajută, de fapt, la reglarea tensiunii arteriale, prin asigurarea unui echilibru adecvat al mineralelor esențiale din fluxul sanguin. Întreaga problemă a tensiunii arteriale ridicate poate fi prevenită cu ușurință, practicând qi gong, ceea ce echilibrează tensiunea arterială în întregul sistem circulator. Un studiu efectuat pe 100 de cazuri de hipertensiune cronică la Institutul de Cercetare pentru Hipertensiune din Shanghai a demonstrat că, după doar cinci minute de practică qi gong, tensiunea arterială a început să scadă în cazul fiecărui pacient, iar după douăzeci de minute, tensiunea lor arterială a fost redusă la același nivel pe care îl atingea în mod normal la trei ore după ce luau medicamentele prescrise pentru hipertensiune arterială. 97 dintre acești pacienți au putut preveni reapariția hipertensiunii practicând qi gong, reușind, astfel, să se vindece efectiv, iar trei dintre ei au suferit noi crize atunci când au încetat practica. Având în vedere că diferite forme de boli ale inimii și ale sistemului circulator au devenit cauza principală a deceselor premature în SUA și în multe părți din Europa, prin qi gong s-ar putea preveni milioane de decese inutile fără nici un cost din partea consumatorului și fără nici un fel de efecte secundare negative. 

Sistemul respirator 
Prin qi gong, în mod special prin respirația diafragmatică pe care o antrenează, se îmbunătățește considerabil funcțiile respiratorii și se protejează plămânii de leziunile cauzate de poluarea aerului. Respirația qi gong intensifică oxigenarea sângelui din plămâni, în timp ce mișcările de qi gong îmbunătățesc livrarea oxigenului la celule, rezultatul fiind o creștere semnificativă a nivelului general de eficiență a respirației. Având în vedere că nivelurile de oxigen din aerul pe care îl respirăm astăzi sunt reduse la doar jumătate din procentul de acum două sute de ani, doar efectul de oxigenare reprezintă un pas enorm înainte în ceea ce privește îngrijirea preventivă a sănătății, în special împotriva cancerului. Un studiu asupra respirației profunde efectuat în India a demonstrat că, după cincisprezece minute de practică, volumul mediu de aer introdus în plămâni la inhalare a crescut de la 482 ml înainte de practică la 740 ml după aceea, iar numărul mediu de respirații pe minut a scăzut de la cincisprezece la doar cinci. Aceasta reprezintă o îmbunătățire uriașă a eficienței respiratorii. Aceste beneficii se datorează rolului important pe care îl joacă diafragma în controlul respirației. Prin qi gong, ce implică diafragma ca o pompă pentru reglarea respirației și a circulației, se întărește acest mușchi puternic și se restabilește rolul natural pe care îl are în respirație, rezultatul fiind o îmbunătățire cumulată a eficienței respiratorii pe măsură ce exercițiile sunt practicate mai mult timp. De exemplu, un studiu recent din China a demonstrat că, după doar două luni de practică zilnică, flexibilitatea medie a diafragmei, care, de obicei, se întinde cu aproximativ trei centimetri la persoanele ce nu practică respirația diafragmatică, a crescut până la 6-9 centimetri, adică de două-trei ori. Su Tung-po, unul dintre poeții cei mai iubiți ai Chinei, care a început să practice qi gong pentru sănătate la vârsta mijlocie în timpul secolului al XII-lea, a lăudat efectele salutare ale exercițiilor de respirație profundă, după cum urmează: La început, se simte un efect minor, dar, după ce practicați exercițiile de respirație în mod regulat timp de aproximativ o sută de zile, eficacitatea acestei metode este nemăsurată, iar beneficiile sale sunt de o sută de ori mai mari decât cele ale oricărui medicament... Această metodă este, de fapt, destul de simplă... Dacă o încercați timp de doar douăzeci de zile, spiritul dumneavoastră se va simți deja altfel... Mijlocul și picioarele dumneavoastră vor fi mai relaxate și mai mobile, iar ochii și tenul vor radia de lumină și strălucire. Aceste beneficii sunt permanente, atât timp cât persoana respectivă continuă practica. 

Sistemul digestiv 
O altă manifestare evidentă a axiomei din alchimia internă conform căreia „energia controlează esența” este intensificarea remarcabilă a secrețiilor digestive observată la cei care practică qi gong. Acesta stimulează o creștere imediată a secreției de salivă în gură, a secrețiilor digestive din stomac și a fluidelor digestive esențiale din intestine. S-a demonstrat că doar cincisprezece minute de practică produc o creștere importantă a secreției de pepsină, una dintre cele mai importante enzime digestive din stomac. Pe lângă cantitatea crescută de enzime digestive din salivă, s-a demonstrat că prin qi gong se intensifică și producerea lizozimei, o enzimă cu proprietăți antibacteriene puternice. Într-adevăr, textele taoiste tradiționale numesc saliva secretată de canalele de sub limbă în timpul practicii qi gong „rouă dulce” (gan-lu) și „fluid de jad” (yu-yi) și subliniază importanța înghițirii acestei salive ca metodă de medicină preventivă. S-a demonstrat științific, de asemenea, că prin qi gong echilibrează nivelul pH-ului fluidelor digestive, element absolut esențial pentru digerarea adecvată a alimentelor și asimilarea elementelor nutritive. „Indigestia acidă” a devenit o afecțiune atât de comună în Occident, încât multe persoane nu pleacă niciodată de acasă fără să aibă un buzunar plin de medicamente antiacide. Echilibrul pH-ului este unul dintre cele mai importante aspecte ale echilibrului yin-yang din sănătatea umană și prin qi gong reglează și această formă vitală de „esență”, echilibrându-se energia care o controlează. Mișcarea diafragmei în timpul respirației, împreună cu mișcările corpului în timpul exercițiilor qi gong produc un masaj puternic stimulator al tuturor organelor digestive, ajutând astfel la reglarea funcțiilor și echilibrarea secrețiilor lor. Acest efect de masaj terapeutic intensifică și mișcarea peristaltică de-a lungul tractului digestiv, îmbunătățind digestia, asimilația și prevenind constipația și flatulența. Un beneficiu mai puțin cunoscut, dar la fel de important al practicii qi gong pentru sistemul digestiv constă în faptul că îmbunătățește cu mult capacitatea corpului de a extrage și a asimila elemente nutritive și de a le transforma în energie. După cum știm din discuțiile noastre despre alchimia internă, „esența se transformă în energie”, iar prin qi gong se produce o creștere de câteva ori a cantității de energie a corpului rezultată din elementele nutritive esențiale. De asemenea, îi permite corpului să aibă acces la rezervele bogate de elemente nutritive depozitate în corp. Aceasta este baza regimului de post bi-gu practicat de unii adepți ai artei qi gong: de fiecare dată când o persoană postește pe o perioadă de trei până la treizeci de zile sau mai multe, puterea digestivă a corpului și eficiența acestuia înregistrează salturi mari, iar cantitatea de alimente necesară din acel moment înainte scade proporțional. În timpul perioadelor de abstinență de la mâncare, prin qi gong produce transferul elementelor nutritive stocate din diferite țesuturi în fluidele digestive, care le livrează direct în stomac și duoden, într-o formă puternic rafinată și concentrată, pentru o asimilare rapidă și ușoară. Aici vedem din nou modul în care funcționează axioma alchimiei interne, conform căreia „esența se transformă în energie”, în termeni ce pot fi verificați din punct de vedere științific. 

Echilibrul acid/alcalin (pH) 
Unul dintre cele mai importante beneficii ale practicii qi gong în ceea ce privește îngrijirea preventivă a sănătății este modul în care echilibrează imediat nivelul pH-ului din sânge, din sucurile gastrice și din alte fluide corporale. Aciditatea excesivă cronică produce o afecțiune caracterizată prin dezechilibrul pH-ului, cunoscută sub numele de „acidoză”, care a devenit un factor cauzal principal în cazul multor afecțiuni degenerative comune din ziua de azi. Acest lucru este acuzat de proprietățile puternice ale dietelor moderne de a crea acizi, mai ales în cazul cărnii, al produselor lactate și al amidonului și zahărului rafinat. Stresul și extenuarea produc și ele mult acid în exces la nivelul sângelui și al mușchilor. Prin qi gong, în special prin respirația profundă, se restabilește echilibrul normal al pH-ului din sânge de fiecare dată când este practicat. Acest efect este legat de oxigenare: echilibrul adecvat al pH-ului poate fi menținut doar când există o cantitate suficientă de oxigen în sânge. În schimb, deficiența de oxigen predispune sângele și alte fluide corporale la aciditatea în exces. Amintiți-vă că aciditatea excesivă și oxigenul insuficient sunt cele două condiții de dezechilibru care predispun țesuturile la dezvoltarea cancerului. Astfel, practica qi gong ajută la prevenirea cancerului prin corectarea celor două dezechilibre principale asociate cu dezvoltarea sa. Medicii francezi Peschier și Walter Michel menționează beneficiile preventive pentru sănătate ale respirației profunde, după cum urmează: 
Fiecare dereglare organică sau funcțională care duce la stări de boală este posibil să reacționeze măcar la influența respirației controlate, dacă nu poate fi întotdeauna vindecată prin intermediul acesteia. Respirația controlată este cea mai uimitoare metodă cunoscută de mărire a rezistenței organice... Există întotdeauna o imunitate naturală atribuită echilibrului ionic din sânge și care depinde de respirație... Aceasta îi conferă echilibrului acid/bază o regularitate care se restabilește o dată cu fiecare respirație. 

Curățătorii de radicali liberi 
Știința medicală occidentală modernă acceptă acum teoria că mecanismul principal implicat în îmbătrânirea și degradarea corpului uman este constituit de daunele cumulative provocate de activitatea „radicalilor liberi”. Radicalii liberi sunt molecule instabile, extrem de reactive care sunt produse natural ca elemente secundare de către metabolism, dar, în ziua de azi, aceștia pătrund în sistemul uman și odată cu poluanții din aer și din apă, cu pesticidele și cu alți aditivi chimici, cu mâncărurile nesănătoase și cu cele semipreparate și prin intermediul multor altor factori nenaturali asociați stilului de viață modern. Rezultatul este saturarea țesuturilor cu radicali liberi, care bombardează în mod constant celulele sănătoase și produc, astfel, mai mulți radicali liberi, declanșând o reacție în lanț ce distruge gradat matricea celulară, inhibă funcțiile vitale și îmbătrânește prematur întregul corp. Radicalii liberi sunt controlați în corp de „curățătorii” de radicali liberi, cunoscuți și sub numele de „antioxidanți”, care neutralizează radicalii liberi prin echilibrarea sarcinii lor electrice. Majoritatea antioxidanților sunt fie elemente nutritive de bază, cum ar fi vitaminele A, C și E, și diferitele minerale și microelemente, cum ar fi seleniul, fie alte enzime specifice care sunt menite și secretate special pentru acest scop. Cel mai important curățător de radicali liberi din corp este enzima numită „superoxid dismutază” (SOD). Analiza de laborator a mostrelor de sânge luate de la persoane mai în vârstă care practică qi gong arată că, după o ședință, nivelul de SOD din fluxul lor sanguin crește la o cantitate dublă față de cea prezentă la alți oameni, indicând o intensificare importantă a activității antioxidante ca rezultat direct al practicii qi gong. Practica qi gong pare, de asemenea, să mărească disponibilitatea biologică a anumitor minerale și microelemente, mai ales a zincului și a seleniului, care sunt factori esențiali pentru producerea de SOD, peroxidază și alte enzime antioxidante. S-a demonstrat științific că activitatea antioxidantă intensificată din corp încetinește procesul de îmbătrânire și previne afecțiunile degenerative asociate vârstei înaintate și aici vedem, astfel, o altă validare științifică modernă a uneia dintre cele mai vechi revendicări în ceea ce privește practica qi gong – și anume, faptul că încetinește procesul de îmbătrânire, „readuce tinerețea” și prelungește viața. 

Aplicațiile curative ale practicii qi gong „Respirația și exercițiile asociate acesteia sunt de o sută de ori mai eficient ca terapie medicală decât orice medicament”, a scris maestrul taoist Shen Chia-shu din dinastia Qing. „Informațiile referitoare la acest aspect sunt indispensabile pentru om și fiecare medic ar trebui să studieze acest domeniu cu atenție.” Într-adevăr, dacă fiecare medic ar studia în amănunt puterile terapeutice ale „respirației și ale exercițiilor asociate acesteia” (adică qi gong) și le-ar aplica sub formă de terapie medicală, în scurt timp s-ar înregistra o îmbunătățire atât de drastică a sănătății populației încât industria medicală convențională s-ar reduce, probabil, la un procent foarte mic. Folosit în scopuri curative, arta qi gong este cea mai eficientă atunci când un program intensiv de practică individuală e combinat cu terapia cu energie vindecătoare prin qi-ul emis de un maestru qi gong calificat. Tipul de exerciții qi gong practicate pentru vindecarea bolilor se aseamănă, în mare măsură, cu cele folosite în îngrijirea preventivă zilnică a sănătății, dar, atunci când sunt folosite pentru terapia curativă, se acordă mult mai mult timp zilnic pentru practică decât în cazul utilizării preventive. Pentru afecțiunile ușoare, de exemplu, o persoană își poate exersa regimul qi gong timp de trei, până la patru ore zilnic, până se vindecă. Pentru boli grave, cum ar fi cancerul, pacienții din China practică adesea timp de opt până la douăsprezece ore pe zi. O serie eficientă de exerciții qi gong elaborate special pentru vindecare este Secretul celor Șase Silabe, discutat în capitolul 6. Acesta este, de fapt, un stil de practică standard de „meditație prin mișcare”; în afară de momentul expirării, practicianul aspiră o anumită silabă în partea superioară a gâtului, modulând, astfel, energia într-un mod care o dirijează spre un anumit organ. Întregul set de vindecare al celor Șase Silabe, cu tot cu instrucțiuni detaliate asupra modului în care se practică această tehnică, este prezentat într-o altă lucrare a mea, Guarding the Three Treasures. 

Qi-ul emis (fa-qi) 
Acesta este aspectul energiei vindecătoare care trezește atât de mult interes față de qi gong în ziua de azi, atât printre oamenii de rând, cât și în cercurile științifice. Dacă măcar jumătate din vindecările din China care sunt puse pe seama tratamentului cu qi emis ar fi adevărate – și dovezile indică în această direcție –, atunci vindecarea bolilor cu ajutorul qi-ului emis, împreună cu practica intensivă din partea pacientului, reprezintă cea mai mare revoluție din istoria medicală în ceea ce privește îngrijirea sănătății oamenilor. Mulți medici occidentali sunt în continuare sceptici în legătură cu vindecarea bolilor în acest fel, dar cei care au investit timp și energie să se ducă în China, să fie martori oculari la aplicarea acestei metode și să discute cu pacienții și terapeuții implicați în tratament s-au întors în Occident cu o viziune complet transformată asupra sănătății umane și a vindecării. Ironia în acest caz constă în faptul că practica qi gong a fost prima formă de terapie curativă înregistrată vreodată oriunde în lume. Cinci milenii mai târziu, după ce s-a experimentat, practic, cu fiecare varietate posibilă de plantă medicinală, medicament, tratament chimic, lăsare a sângelui, chirurgie, radiații și alte tehnici pentru vindecarea bolilor, vindecătorii, precum și pacienții încep să își dea seama, în cele din urmă, că atât problema, cât și soluția nu se găsesc în germeni, în simptomele fizice și în alți factori externi ai bolii și nici în resursele chimice sau mecanice pe care medicina modernă le antrenează împotriva corpului uman, în lupta cu boala, ci mai curând în cadrul invizibil al sistemului energetic uman și în echilibrul natural al energiilor interioare. S-au desfășurat studii științifice elaborate în China asupra maeștrilor qi gong care au abilitatea de a emite qi pentru vindecarea bolilor. S-a demonstrat prin mijloace științifice (cu ajutorul aparatelor care pot măsura vibrațiile energetice) că acești vindecători emit o rază de energie din punctele lao-gong din palmele lor, ele având aceleași proprietăți și puteri de penetrare ca o rază laser. Aceste raze pot trece prin câțiva centimetri de lemn, piele sau metal. Aceleași cercetări au demonstrat că, atunci când un vindecător direcționează o rază de qi emis spre un pacient, modelele câmpului de energie al pacientului devin identice celor ale vindecătorului. Cu alte cuvinte, vindecătorul își „conectează”, practic, energia la sistemul pacientului și, făcând acest lucru, orice dezechilibre, devieri, deficiențe și alte anormalități la nivelul modelelor energetice ale pacientului sunt corectate imediat. Acest lucru are sens din punct de vedere științific, deoarece în fizică este bine cunoscut faptul că un câmp energetic puternic predomină întotdeauna asupra unui câmp energetic mai slab, impunându-și modelele asupra câmpului inferior. Acest efect poate fi obținut și prin practicarea exercițiilor qi gong: prin sincronizarea sistemului energetic uman și a câmpului energetic al pământului, care este întotdeauna perfect echilibrat, qi gong determină forțele pământului să îndrepte în mod natural asperitățile și neregularitățile noastre, să suplimenteze orice deficiențe, să corecteze orice dezechilibre și să normalizeze orice modele anormale la nivelul sistemului energetic al practicianului. În cazul qi-ului emis, modelele perfect echilibrate ale câmpului puternic al vindecătorului sunt suprapuse celor ale sistemului slab, dezechilibrat al pacientului, acesta fiind imediat reechilibrat și reîncărcat. Atunci când se întâmplă acest lucru, orice probleme care au apărut în corpul pacientului în urma dezechilibrului la nivelul sistemului energetic dispar, pur și simplu, și sănătatea fiziologică normală este reinstaurată în mod natural. Aceste studii au demonstrat și că qi-ul emis poate omorî bacterii puternice care au devenit imune la medicamente, ca stafilococul și virusurile periculoase, cum ar fi cel al hepatitei B, dar acest lucru s-a întâmplat numai atunci când vindecătorului i s-a spus în prealabil că acesta este scopul tratamentului, astfel încât să își poată modula în mod conștient energia emisă pentru a produce „qi ucigător”. În acest caz putem găsi din nou confirmarea științifică a unei axiome antice a alchimiei interne: „Spiritul controlează energia”. Aceasta înseamnă că energia emisă de vindecător va îndeplini exact funcțiile de vindecare pe care vindecătorul i le imprimă cu ajutorul minții sale. Așadar, qi-ul emis trimite putere curativă, dar și informații și vindecă trupul pacientului exact în modul în care îi comandă mintea vindecătorului să facă acest lucru. S-a demonstrat, de asemenea, că, după tratarea câtorva pacienți, rezerva proprie de energie a unui vindecător este secătuită. Trupurile unora dintre vindecători adoptă, chiar, unele dintre simptomele fizice ale bolilor pe care tocmai le-au eliminat în cazul pacienților lor, cum ar fi ochii îngălbeniți în cazul hepatitei, diaree după tratarea afecțiunilor gastrointestinale, dureri de cap și așa mai departe. Uneori, corpul vindecătorului emană un miros acru, neplăcut după tratament. Acest lucru indică faptul că, în timp ce vindecătorul își trata pacientul, iar porțile energetice ale vindecătorului erau larg deschise, o parte din „energia tulbure” (juo-qi) a pacientului s-a strecurat în corpul vindecătorului. Este așadar foarte important ca vindecătorii qi gong să ia măsuri de precauție pentru a-și curăța sistemul de fiecare dată după ce tratează pacienți cu qi emis. Există anumite exerciții de respirație, mișcări corporale, vizualizări și sunete care au fost concepute special pentru acest scop. Cei mai desăvârșiți vindecători, care învață cum să lucreze în totalitate cu energia liberă universală canalizată prin sistemul lor și transmisă mai departe pacientului, fără a-și implica propria energie emoțională personală și propriul orgoliu, nu se contaminează la fel de mult cu energii poluate ale pacienților lor, dar există foarte puțini maeștri ce au atins acest nivel de practică, deoarece necesită un grad foarte înalt de dezvoltare spirituală și menținerea orgoliului personal complet în afara procesului de vindecare. Terapia curativă cu qi emis începe, de obicei, cu o analiză rapidă pentru diagnosticare realizată de vindecător, care își trece mâinile încet pe deasupra suprafeței corpului pacientului, fără a-l atinge, pentru a determina zonele unde energia este dezechilibrată, blocată, toxică sau anormală din orice alt punct de vedere. Uneori, metodele de diagnosticare ale MTC sunt folosite și ele – examinarea limbii încărcate, a ochilor, a pielii, mirosirea respirației și a corpului și palparea organelor –, dar cei mai buni vindecători qi gong simt starea de sănătate a unui pacient imediat, doar prin scanarea corpului cu mâinile lor sensibile. Pacientului i se spune apoi fie să stea întins, fie să șadă într-o poziție comodă, în timp ce vindecătorul emite energie spre pacient, de la o distanță între 15 și 170 de centimetri. O ședință poate dura între douăzeci de minute și o oră, iar tratamentul se repetă de câteva ori pe săptămână, atât timp cât este necesar pentru vindecarea afecțiunii. Să ne uităm la unele dintre afecțiunile care sunt la ora actuală tratate cu succes în China, cu ajutorul qi-ului emis. Dacă dumneavoastră, un prieten sau un membru al familiei suferiți de una dintre aceste afecțiuni și nu obțineți rezultate pozitive prin intermediul medicinei moderne convenționale, ar trebui să vă gândiți să mergeți într-o „vacanță de sănătate” în China, pentru a încerca această abordare, sau să contactați una dintre asociațiile de qi gong enumerate în anexă pentru a vedea dacă puteți localiza în Occident un maestru calificat în energia vindecătoare. 

Boala Parkinson, Alzheimer, demența senilă 
În China, qi-ul emis este folosit deja de câteva zeci de ani pentru tratarea persoanelor care suferă de afecțiuni degenerative ale creierului, cum ar fi bolile Parkinson și Alzheimer. Câțiva dintre conducătorii de vârf ai Chinei moderne, printre care și Deng Xiaoping, au fost tratați în această manieră, cu rezultate foarte bune. În 1985, un studiu controlat a fost întreprins pe pacienții din Columbia Lutheran Home, un azil de bătrâni din Seattle, pentru a testa terapia prin qi gong pentru bolile Parkinson, Alzheimer și alte forme de demență senilă. Vindecătoarea care a oferit terapia cu qi emis a fost doctorul Effie Chow din San Francisco. Ameliorarea în cazul acestor pacienți a fost atât de radicală, încât pesonalul de la azil a fost impresionat până la lacrimi. În aproape toate cazurile, majoritatea simptomelor fie dispăreau în totalitate, fie erau reduse semnificativ, iar unii pacienți au putut renunța la terapia cu medicamente puternice de care depindeau de ani de zile. Rezultatele acestor teste au fost prezentate mai târziu ca dovadă în cadrul congresului organizat de House Select Committee pentru discutarea problemei îmbătrânirii în Statele Unite. După cum am văzut, atunci când energia vindecătoare este transmisă în sistemele persoanelor care suferă de dezechilibre grave la nivelul reacțiilor chimice din creier, infuziile intense de energie cerebrală stimulează producerea elementelor neurochimice vitale, cum ar fi dopamina, a cărei deficiență este asociată cu boala Parkinson și cu alte boli cerebrale. După ce aceste dezechilibre sunt corectate cu qi-ul emis, dacă se practică zilnic qi gong la domiciliu, previne reapariția lor. Un element foarte semnificativ în acest caz este descoperirea remarcabilă că modelele EEG ale undelor din creier la pacienții în vârstă tratați cu ajutorul qi-ului emis devin identice celor descoperite la copii, ceea ce reprezintă o indicație clară a faptului că un efect veritabil de „întinerire” are loc. Dacă a existat vreodată o „fântână a tinereții” în medicină, qi-ul este, cu siguranță, apa din această fântână. 

Paralizia, atacul cerebral 
Qi-ul emis a stabilit un record foarte puternic ca terapie pentru paralizia cauzată de atacurile cerebrale, leziunile coloanei vertebrale și de alte afecțiuni. În 1991, un maestru qi gong din China, numit Wang Heng, a tratat trei victime ale atacurilor cerebrale complet paralizate, care fuseseră supuse terapiei medicale convenționale timp de câțiva ani. Tratamentul a fost administrat sub observație științifică strictă, monitorizat de observatori sceptici, într-un spital modern, sub supravegherea câtorva medici occidentali licențiați. După trei zile de tratament, doi dintre pacienți s-au ridicat din pat și au început să meargă! Medicii care erau de față au fost atât de uluiți de aceste rezultate, încât au inițiat imediat un alt studiu controlat, la un spital mai mare, de această dată cu o sută de pacienți paralizați în urma atacurilor cerebrale. După doar trei zile de tratament din partea maestrului Wang, 85 dintre acești pacienți au putut să meargă. Unul dintre ei s-a ridicat din pat după primul tratament și a coborât trei etaje pe scări, fără să fie ajutat, pentru a respira aer curat. Rezultate similare s-au obținut și la tratarea copiilor cu paralizie parțială și cu diformități ale membrelor cauzate de paralizia cerebrală. Doctorul Effie Chow, care este instruită atât în medicina occidentală, cât și în MTC, a tratat un pacient de 8 ani pe nume Eric, victimă a paraliziei cerebrale, în institutul său medical, fiind asistată de 75 de specialiști occidentali în domeniu. După douăzeci de minute, băiatul a putut să își miște brațele și mâinile, pe care înainte nu le putea folosi, să își îndrepte o gleznă pe care nu o folosise niciodată ca să pășească și să meargă normal prin cameră, fără nici un ajutor. Același tip de rezultate au fost observate în nenumărate alte cazuri și totuși practica qi gong încă nu este recunoscută ca fiind un tip valid de terapie pentru aceste afecțiuni în țările occidentale, în ciuda rezultatelor spectaculoase pe care le-a atins în cazul celor suficient de norocoși să întâlnească terapeuți calificați. 

Fracturile de coloană 
Terapia prin emiterea de qi a fost utilizată în China pentru a reabilita pacienții care rămăseseră cu handicapuri în urma unor fracturi grave ale coloanei vertebrale. Doctorul Yan Xin, un maestru qi gong care a stabilit de curând un nivel de înțelegere în acest sens în Statele Unite, a vindecat câteva astfel de cazuri, sub supraveghere atentă în China, la sfârșitul anilor ’80 și la începutul anilor ’90. În unul dintre cazuri, pacientul avea craniul fracturat, o vertebră L-2 fracturată în partea inferioară a spatelui și o leziune gravă a canalului spinal. Îi erau paralizate ambele picioare, nu putea să șadă sau să se întoarcă pe cealaltă parte în pat și era, practic, neajutorat. În timp ce pacientul stătea în pat într-un spital, doctorul Yan se afla într-un templu la o distanță de aproximativ cincisprezece kilometri, petrecându-și toată noaptea emițând energie vindecătoare spre pacient, care a declarat mai târziu că a avut o senzație de căldură calmantă ce îi inunda tot corpul în acea noapte și că a simțit un miros vag de lemn de santal în aerul din salon. Să vezi și să nu crezi! După ce a dormit profund timp de nouă ore fără întrerupere după tratament, pacientul a putut să se dea jos din pat și să meargă din nou. Doctorul Yan a tratat ulterior încă vreo zece cazuri similare, toate având rezultate la fel de bune. Acestea nu sunt cazuri de „dovezi anecdotice”, ci cazurile documentate ale unor pacienți spitalizați din cauza unor afecțiuni grave, aceste rezultate fiind monitorizate cu ajutorul radiografiilor, al testelor de sânge, al EEG-urilor și al altor tehnologii medicale moderne. Atunci când pacienții aflați în astfel de situații se ridică și merg din nou, după ani de stat în pat, urmând tratamente ale medicinei convenționale, dovezile sunt destul de greu de combătut. 

SIDA 
Unul dintre primele beneficii vizibile ale artei qi gong, atât în cazul practicii personale, cât și atunci când se urmează un tratament cu qi emis, este intensificarea imediată a reacției sistemului imunitar. Acest lucru se datorează, parțial, efectelor asupra sistemului nervos și celor asupra sistemului endocrin. Atunci când energia internă este readusă la starea de echilibru adecvată, reacțiile înnăscute de vindecare din ambele sisteme sunt activate și susținute prin stabilirea unui ciclu de feedback pozitiv între neurotransmițători și hormoni. Fiecare analiză făcută vreodată asupra sângelui persoanelor care practică de qi gong a indicat niveluri crescute de celule T, globule albe, enzime antioxidante și alți factori imunitari după o ședință de practică. Pacienții cu SIDA au fost tratați cu succes prin qi gong, atât în China, cât și în Statele Unite, dar numai în cazul în care nu au luat AZT și alte medicamente toxice folosite la ora actuală pentru tratarea persoanelor infectate cu HIV. Legătura cauzală dintre HIV și SIDA nu a fost niciodată dovedită concret și mulți specialiști în domeniul medical încep să creadă că medicamentele extrem de toxice care sunt folosite pentru tratarea SIDA contribuie chiar ele la imunodeficiența pacientului, din cauza efectelor lor secundare imunorepresive. În consecință, pentru a trata prin qi gong un pacient care suferă de SIDA, indiferent dacă este infectat și cu HIV sau nu, este important să se facă acest lucru înainte de administrarea oricăror medicamente toxice. Din păcate, sistemul medical a devenit atât de înverșunat în teoria HIV/SIDA și atât de convins că vindecarea poate fi obținută cu ajutorul substanțelor chimice, încât doctorii au refuzat, în marea majoritate a cazurilor, să ia în considerare rezultatele terapiei prin qi gong pentru această afecțiune. Totuși, realitatea este în continuare aceea că s-a dovedit că prin qi gong se intensifică fiecare aspect al reacțiilor imunitare umane, deci pare rezonabil că ar fi un tratament eficient pentru orice tip de imunodeficiență dobândită, atâta timp cât nu sunt folosite nici un fel de medicamente care să contracareze beneficiile sale și pacientul e de acord să își schimbe factorii din stilul de viață ce au produs afecțiunea imunodeficienței sale. 

Eradicarea microbilor puternici cu ajutorul qi-ului 
Studiile efectuate la Departamentul de microbiologie de la Universitatea Shandgong din China au demonstrat că qi-ul emis distruge bacteria stafilococ într-un mod mai eficient decât acidul carbolic, un dezinfectant folosit în mod obișnuit în acest scop. Opt minute de expunere la qi emis au produs o rată de distrugere de 76%. Alți microbi au fost eradicați cu o eficacitate la fel de mare, în condiții similare. Rezultate similare se observă și pe o gamă largă de bacterii și virusuri dacă pacienții infectați sunt tratați cu qi emis. Multe afecțiuni virale grave care adesea nu reacționează la terapia medicamentoasă, cum ar fi hepatita B, au fost vindecate cu succes prin tratarea cu „qi ucigător”. În America și în Canada, s-a descoperit în ultimii ani că unitățile de terapie intensivă au devenit terenuri propice pentru nenumărați stafilococi și alți germeni rezistenți la medicamente și că mulți pacienți din aceste spitale ajung să moară de boli contractate ca rezultat al expunerii la astfel de microbi puternici. Având în vedere eficacitatea dovedită a qi-ului în distrugerea acestor microbi, ar fi recomandabil să se efectueze unele studii prin aducerea maeștrilor de qi gong calificați pentru „curățarea terenului” din spitalele contaminate, pentru a elimina aceste hazarde periculoase ale sănătății. Cu siguranță, ar fi mult mai ieftin și mai sigur decât să se elaboreze încontinuu substanțe chimice și antibiotice din ce în ce mai puternice, care, în cele din urmă, nu fac decât să dea naștere unei serii de germeni încă și mai rezistenți. 

Cancerul 
În domeniul cancerului qi-ul emis are rezultatele cele mai uluitoare ca tratament. În primul rând, rata de incidență și mortalitate în cazul cancerului au crescut în mod constant în ultimii treizeci de ani, în timp ce tratamentele elaborate pentru această boală de către știința medicală modernă nu au dat rezultate bune în ceea ce privește vindecarea. În America, peste 40 de miliarde de dolari au fost investiți în cercetarea cancerului de la mijlocul anilor ’60 și jumătate din această sumă s-a cheltuit și în Marea Britanie, iar tratamentele au ajuns să fie atât de scumpe, încât aproape că nu te poți apropia de ele, dar un număr din ce în ce mai mare de persoane încă se mai îmbolnăvesc de cancer și continuă să moară din cauza asta, uneori ca rezultat imediat al terapiei înseși. În afară de exercițiile qi gong obișnuite folosite pentru prevenire, există și seturi speciale de exerciții, care au fost elaborate special pentru a vindeca anumite boli. În China, există și o formă curativă de qi gong, numită „Guo Lin qi gong”, care a fost elaborată ca tratament special pentru cancer, de către o femeie ce purta acest nume, cu aproximativ treizeci de ani în urmă. Nu numai că s-a vindecat de o formă gravă de cancer uterin cu ajutorul practicii sale, ci i-a învățat același set de exerciții și pe ceilalți pacienți suferind de cancer, dintre care majoritatea au obținut rezultate la fel de eficient. În cele din urmă, a fost înființată Societatea de Cercetare Guo Lin pentru studierea și predarea acestei forme de practică qi gong pacienților care suferă de cancer din toată China și se estimează că mai mult de un milion de bolnavi de cancer din China și din alte părți ale Asiei practică la ora actuală acest tip de tratament, preferându-l în locul terapiei convenționale. Un număr semnificativ dintre acești pacienți practicieni declară că tumorile fie s-au oprit din dezvoltare, fie au intrat în remisie, fie au dispărut complet, iar rata de supraviețuire pe termen lung pentru bolnavii de cancer care se vindecă în acest mod se dovedește a fi mult mai mare decât cea atinsă prin tratamente moderne convenționale, cum ar fi chimioterapia și radiațiile. Medicii occidentali sceptici care se îndoiesc de realitatea acestei afirmații nu trebuie decât să contacteze Societatea de Cercetare Guo Lin din China și să meargă să vadă ei înșiși realitatea sau să ceară copii ale dosarelor cuprinzătoare documentate științific, ce sunt păstrate în momentul de față în China, referitoare la tratamentele pentru vindecarea cancerului cu ajutorul practicii qi gong. Adevărata întrebare în acest caz nu este dacă qi gong dă rezultate sau nu ca tratament pentru cancer și alte boli catalogate ca „incurabile”, ci dacă sistemul medical occidental este dispus să ia în considerare o formă de tratament care, în realitate, ar elimina nevoia de medici, medicamente și spitale costisitoare. Există atât de multe cazuri de vindecări reușite ale cancerului cu ajutorul practicii qi gong, încât ar fi nevoie de câteva volume doar pentru a le clasifica, așadar vom discuta doar două aici. Cei interesați să afle mai multe despre vindecarea cancerului cu ajutorul practicii qi gong pot face acest lucru prin contactarea unora dintre organizațiile și instituțiile enumerate în anexă (vezi pagina). Unul dintre cazurile de cancer cele mai lăudate din China a fost cel al lui Feng Jian, un campion național la badminton și un erou popular. La vârsta de numai 21 de ani, a fost diagnosticat cu cancer pulmonar, care este aproape întotdeauna fatal. Medicii săi i-au sugerat operarea imediată, care să fie urmată de chimioterapie și tratament cu radiații – abordarea convențională de tip „taie, otrăvește și arde”. Totuși, Feng Jian a refuzat să urmeze sfatul lor. În schimb, a găsit un profesor și a început să practice qi gong Guo Lin, seria practică special elaborată pentru cancer, însoțită de o atenție deosebită acordată dietei, de exerciții regulate, de odihnă din plin și alte regimuri de sănătate yang-sheng. El a practicat qi gong în fiecare zi timp de zece luni, uneori până la douăsprezece ore pe zi, și când s-a întors la spital să își verifice starea de sănătate, medicii au fost uluiți să descopere că tumoarea canceroasă dispăruse cu desăvârșire. Douăzeci de ani mai târziu, încă este în viață și sănătos. În timp ce scria un articol despre qi gong-ul Qi-Lel în China, Luke Chan, autorul de lucrări despre sănătate, a fost invitat să stea în fața monitorului unei mașini cu ultrasunete și să se uite cum cancerul de vezică al unui pacient se dizolva, practic, în fața ochilor lui. Înainte de tratament, tumoarea putea fi văzută cu ușurință, atașată de peretele vezicii. În timp ce Chan avea privirea țintuită asupra imaginii de pe ecran, pacientul era tratat cu qi emis de patru terapeuți. În câteva minute, tumoarea a început să se dizolve și, la finalul tratamentului, abia se mai vedea. Zece zile mai târziu, după câteva alte tratamente și în urma practicii zilnice, pacientul a fost consultat din nou și tumoarea canceroasă îi dispăruse complet. Zeci de astfel de cazuri, toate documentate, au fost prezentate la Conferința medicală pentru schimb academic în domeniul qi gong medical, organizată în China în 1988 și, din nou, în 1993, cu participarea unor profesioniști în domeniul sănătății din toată lumea. Studiile de caz ale tratamentelor reușite practic pentru toate tipurile de cancer cunoscute au fost incluse în lucrările prezentate. Pacienții nu numai că erau vindecați de cancer, ci își recuperaseră și starea generală de sănătate și vitalitate și erau departe de starea de sănătate precară în care ajung majoritatea pacienților în urma terapiei convenționale pentru cancer, ce, practic, suprimă reacția imunitară umană, distruge ficatul, produce impotență și probleme digestive și slăbește întregul sistem. Terapia prin qi gong, în afară de faptul că dizolvă tumorile canceroase, întărește, de asemenea, întregul sistem imunitar, reechilibrează sângele, oxigenează întregul corp, normalizează toate funcțiile vitale și intensifică vitalitatea, permițându-le pacienților să își recupereze sănătatea în totalitate și să se bucure de anii care le rămân din viață. Din păcate, medicii convenționali din zilele noastre îi sperie pe pacienți, determinându-i să se opereze imediat și să se trateze cu chimioterapie și/sau radiații, înainte de a avea măcar șansa să ia în considerare abordările alternative. Mulți dintre acești pacienți ajung să încerce terapiile alternative – de exemplu, qi gong – după ce terapia convențională se dovedește ineficientă în vindecarea lor, dar în momentul acela deja corpul a fost atât de distrus, încât este mult mai dificil – uneori chiar imposibil – să se realizeze un tratament. Mecanismul exact prin care practica qi gong vindecă tumorile canceroase nu a fost identificat în întregime, dar, probabil, are de-a face, în mare măsură, cu oxigenarea și alcalinitatea. Dacă țesuturile în care crește tumoarea pot fi saturate cu oxigen și menținute într-o stare alcalină, cancerul se va micșora și se va dizolva în cele din urmă. Oxigenarea și alcalinizarea sângelui și a țesuturilor sunt cele mai importante efecte ale tratamentului qi gong. Alți factori implicați în terapia cu qi gong pentru tratarea cancerului ar putea fi intensificarea generală a reacției imunitare, care i-ar permite corpului să lupte și să distrugă celulele maligne, îmbunătățirea semnificativă a microcirculației, precum și reechilibrarea și reîncărcarea curenților bioelectrici la nivelul fiecărei celule din corp. Evident, cancerul nu apare într-un corp echilibrat adecvat și, din moment ce efectul general al tratamentului prin qi gong este de a echilibra corpul la un nivel adecvat, această terapie nu face decât să creeze niște condiții în care cancerul, pur și simplu, nu poate exista. Oxigenul și alcalinitatea suficiente sunt doi parametri de bază ai echilibrului ce pot fi măsurați cu ușurință, dar, fără îndoială, există și mulți alți factori, dintre care unii sunt încă necunoscuți, fiind implicați în echilibrul optim stabilite de qi gong în sistemul uman. 

Spitalele și centrele de cercetare qi gong 
Datorită interesului, atât popular, cât și academic, trezit de publicitatea făcută unora dintre vindecările spectaculoase obținute prin qi gong, s-au înființat un număr de spitale și centre de cercetare speciale, în China și în alte părți ale lumii, pentru continuarea studiilor și pentru punerea tratamentelor la dispoziția mai multor persoane care doresc să le încerce. Un astfel de spital este Wahzhan Zhineng Chigong Clinic and Training Centre (Clinica și centrul de instruire qi gong Wahzhan Zhineng), localizat într-un vechi spital al marinei din Qinhungdao, o localitate situată la o distanță de cinci ore cu trenul de Beijing. Fondat în 1988 de doctorul Pang Ming, spitalul nu folosește medicamente, plante medicinale și diete speciale și nici nu face operații de nici un fel. În schimb, oferă doar un singur fel de medicament și un singur fel de tratament, și anume qi-ul. În ultimii zece ani, spitalul a tratat sute de mii de pacienți pentru aproape două sute de tipuri de boli, având o rată de reușită uimitoare, de 95%. Printre bolile tratate și vindecate aici se numără diabetul, artrita, bolile cardiovasculare, paralizia, lupus și cancerul. Tipul de qi gong folosit în acest spital se numește „Qi Lel” și a fost elaborat de doctorul Pang special pentru vindecarea bolilor. Programul este alcătuit din patru părți: înțelegerea deplină a puterilor de vindecare ale qi-ului trebuie să fie prezentă în mintea pacientului. Pacienții sunt învățați, în primul rând, despre cum și de ce funcționează qi-ul pentru vindecarea corpului uman, astfel încât să nu existe nici o îndoială în mintea lor care să contracareze efectele energiei vindecătoare. Amintiți-vă de axioma fundamentală a alchimiei interioare: „Spiritul controlează energia”; ședințele de vindecare în grup – grupurile mari de pacienți sunt tratate concomitent, pentru a amplifica puterea energiei libere universale care circulă în grup; tratamentul individual cu qi – pacienții sunt tratați individual de maeștrii calificați, în conformitate cu cerințele lor; practica individuală – pacienții sunt instruiți în legătură cu diferite seturi de exerciții qi gong și își petrec întreaga zi și o mare parte din noapte aplicându-le; Conform registrelor medicale ținute la spital referitoare la aproximativ 10 000 de cazuri particulare alese pentru studiu, o rată generală de reușită de 95% a fost atinsă în aceste cazuri, după cum urmează: 15,20% s-au vindecat complet, toate funcțiile revenind la normal; 37,68% au avut rezultate „foarte bune”, ceea ce înseamnă că simptomele au dispărut aproape complet și analizele au indicat o îmbunătățire considerabilă a funcțiilor vitale; 42,09% au avut rezultate „bune”, ceea ce înseamnă că s-a înregistrat o ameliorare vizibilă, iar pacientul a fost din nou în stare să mănânce, să doarmă și să funcționeze normal. Doar 5% dintre persoanele tratate în cadrul acestui studiu nu au manifestat nici un fel de ameliorare. Orice persoană care a fost vreodată tratată într-un spital occidental modern sau care a fost în vizită la prieteni sau membri ai familiei într-un astfel de loc își poate da seama că acesta este un procent mult mai bun decât cel obținut prin tratamentul cu medicamente, prin operații sau prin terapiile folosind o tehnologie înaltă și presupune mult mai puține cheltuieli, riscuri și mai puțin disconfort. Astăzi, un număr semnificativ de persoane tratate cu mari cheltuieli în spitale moderne ajung să contracteze acolo boli grave, pe care nu le aveau înainte să se interneze. Costul mediu al tratamentului cu qi gong Qi-Lel la acest spital din China se ridică la suma de aproximativ 50 de lire sterline pe lună. Să comparăm această sumă cu cheltuielile medicale din orice mare spital occidental și vom descoperi încă un avantaj major al tratării bolilor prin qi gong. Singurul medicament folosit în vindecarea prin qi gong este energia liberă universală, care nu costă nimic și este disponibilă oricui, în cantitate nelimitată. Singura aparatură necesară pentru administrarea terapiei cu energie vindecătoare este reprezentată de corpul și mintea umană, așadar singurul cost real pe care îl presupune tratamentul în acest tip de spital îl constituie masa și cazarea. Societatea de cercetare Guo Lin este o altă organizație bine cunoscută care studiază și predă metoda qi gong curativ în China. Dezvoltat ca tratament specific pentru cancer, qi gong Guo Lin a fost folosit de milioane de bolnavi de cancer pentru a se vindeca. Cei care optează pentru terapia convențională pentru cancer, cum ar fi radiațiile sau chimioterapia, uneori practică qi gong Guo Lin pentru a ușura efectele secundare neplăcute ale acelor terapii. Societatea academică mondială pentru qi gong medical din Beijing organizează conferințe internaționale pentru a le prezenta rezultatele acestui tratament profesioniștilor din domeniul medical din toată lumea și pentru a face schimb de informații cu organizații similare din alte părți. În plus, există sute de maeștri qi gong care îl practică sub formă de terapie medicală în China și orice persoană ce face efortul de a se duce acolo și de a găsi un astfel de maestru va reuși, cu siguranță, să practice qi gong. Organizații similare încep să apară și în America, Australia și în alte părți ale lumii occidentale. În San Francisco și Vancouver există East West Academy of Healing Arts (Academia est-vest pentru arte curative) și Institutul de qi gong care oferă consultații personale, referințe profesionale și informații documentate asupra qi gong medical. Maestrul qi gong doctorul Yan Xin a înființat de curând centre de instruire pentru școala sa de qi gong curativ din SUA, după cum au făcut și alți maeștri demni de luat în seamă, cum ar fi doctorul Yang Jwing-ming din Taiwan și maestrul Hyunmoon Kim din Korea. În Marea Britanie, Consiliul Britanic pentru arte marțiale chineze și Institutul de qi gong din Manchester oferă cursuri, ateliere și consultații personale. Infrastructura pentru terapia prin qi gong curativ este deja stabilită în lumea occidentală, dar încă este nevoie să luați inițiativa de a găsi un maestru calificat și un stil care vi se potrivește, deoarece este foarte puțin probabil să vi se facă o recomandare de la medicul dumneavoastră de familie sau de la spitalul municipal. Adresele enumerate în anexă ar trebui să fie de ajutor pentru orientarea spre locul potrivit a oricărei persoane interesate să practice qi gong pentru îngrijirea preventivă a sănătății sau să găsească un maestru vindecător de la care să primească tratament prin emitere de qi. 

Capitolul 6 Energiile elementare: modalități de a lucra cu qi 
Având în vedere că qi înseamnă atât „respirație”, cât și „energie”, de obicei ne gândim la exerciții de respirație atunci când ne referim la qi gong. Și, de fapt, controlul respirației este modalitatea principală de a lucra cu energia, mai ales în scopul menținerii stării de sănătate și atingerii longevității. În Rețete prețioase, marele său volum despre îngrijirea sănătății și autocultivare, medicul Sun Ssu-miao din dinastia Tang, care a trăit până la vârsta de 101 ani urmându-și propriile sfaturi, a elogiat virtuțile respirației corespunzătoare: 
Atunci când este practicată respirația corectă, nu va apărea nici una dintre miile de afecțiuni existente. Atunci când respirația este redusă sau tensionată, tot felul de boli își vor face loc. Cei care doresc să își îngrijească viața trebuie mai întâi să învețe care sunt metodele corecte de controlare a respirației și de echilibrare a energiei. Aceste metode de respirație pot vindeca toate afecțiunile, mai grave sau mai puțin grave. 

Funcțiile respirației corecte în exercițiile qi gong sunt de a împlini, a echilibra și a dirija energia în sistemul energetic uman, de a sincroniza câmpul energetic uman și câmpurile superioare ale naturii și cosmosului și de a armoniza corpul și mintea cu respirația. Ca manifestare temporală a energiei primordiale în corpul uman, respirația oferă o unealtă eficientă pentru controlarea diferitelor energii interne și externe care alimentează funcțiile vitale și influențează sănătatea, dar eficiența respirației ca regulator de energie depinde în întregime de cât de bine ne exersăm capacitatea de control al respirației. Majoritatea oamenilor trec prin viață fără a inspira vreodată în mod conștient și controloat și fără să își dea seama că fiecare respirație are capacitatea potențială de a stăpâni puterea universului și de a o folosi în viața umane. Singurul moment în care oamenii respiră într-o manieră care le reechilibrează sistemul energetic este atunci când cască (o respirație spontană yin de reîncărcare) și când oftează (o respirație spontană yang de descărcare). Așa cum energia este mijlocul universal prin care spiritul primordial (Dumnezeu, Brahma, Tao, Creatorul, Marele Spirit...) se exprimă în formă materială în alchimia primară a creației, și respirația e agentul prin intermediul căruia mintea poate învăța să controleze și să vindece corpul în viața temporală pe pământ. În mod semnificativ, respirația este singura funcție vitală autonomă a corpului asupra căreia mințile noastre reușesc să exercite control volițional direct. Odată ce învățați să vă controlați respirația, o puteți folosi pentru a regla toate celelalte funcții vitale ale corpului, cum ar fi pulsul și circulația, digestia și excreția, sistemele endocrin și nervos, imunitatea și rezistența și reacțiile sexuale și emoționale. Deși respirația este elementul suprem de reglare a energiei din corp, există și alte modalități de a lucra cu energia pentru protejarea sănătății și prelungirea vieții, vindecarea corpului și ascuțirea minții. Energia adoptă multe forme în univers – lumină și culoare, sunet și ton, aromă și mireasmă, presiune și vibrație, forțe electrice și magnetice – și toate acestea pot fi controlate în beneficiul vieții umane, prin aplicarea diferitelor facultăți și funcții ale corpului și minții umane. Din moment ce controlul respirației este, de departe, cel mai important și mai eficient mod de recoltare a energiei din univers, direcționând-o prin sistemul uman și depozitând-o în rezervoarele de energie ale corpului, ne vom începe discuția analizând arta și știința respirației, după care vom trece la alte câteva metode fundamentale de a lucra cu energia. 

Arta și știința respirației 
În tradițiile spirituale ale Asiei, respirația a fost întotdeauna considerată a fi o știință foarte exactă de manevrare a energiei și o ramură importantă a artelor curative. Din moment ce medicina occidentală nici măcar nu recunoaște respirația și energia ca factori decisivi în sănătatea și vindecarea umană, noțiunile occidentale despre respirație sunt limitate la schimbul elementar de gaze la nivelul plămânilor. Dar respirația presupune mult mai mult decât „aer cald”. În medicina chineză, oxigenul este privit ca element nutritiv esențial al vieții postnatale, asemenea vitaminelor, mineralelor și proteinelor, și, în consecință, aerul, care furnizează acest element, e considerat ca un fel de „aliment”. Energia veritabilă care alimentează funcțiile postnatale este așadar o sinteză de nutrienți extrași din hrană și apă prin digestie și oxigen extras din aer, prin respirație. Totuși, aerul conține mai mult decât o combinație chimică de gaze elementare: conține și energie și are o puternică polaritate electromagnetică. Aceasta e forma atmosferică de energie asimilată prin respirație, qi-ul din qi gong-ul chinez și prana din practica pranayama din India și este exact la fel de important ca și oxigenul pentru sănătatea și vindecarea umană. Qi-ul se găsește în aer în fragmente moleculare hiperactive minuscule care au o sarcină negativă echivalentă cu aceea a unui electron. Cunoscute în știința occidentală sub numele de „ioni negativi”, aceste particule vibrante încărcate cu sarcină electromagnetică sunt produse în mod natural în aer prin acțiunea razelor de unde scurte radiate în atmosferă de Soare și de alte corpuri astrale; deasupra oceanelor, lacurilor și râurilor prin evaporarea și agitarea apei; prin mișcarea vântului deasupra spațiilor întinse deschise, cum sunt munții și deșerturile. Cunoscut sub numele de „ionizare”, acest proces sparge moleculele de aer în fragmente și încarcă cu energie particulele rezultante, sub forma unei sarcini negative. Ionii negativi reprezintă factorul care îi oferă aerului proaspăt vitalitatea sa caracteristică și, astfel, chinezii numesc aerul qi – energie. Cel mai puternic qi atmosferic se găsește la altitudini mari în munți, acolo unde radiațiile de ionizare de la soare și stele sunt cele mai puternice și se combină cu efectele de ionizare ale vântului care bate nestăvilit și ale râurilor repezi. Acesta este unul dintre motivele pentru care pustnicii și yoghinii din Asia au preferat în mod tradițional să trăiască și să își desfășoare practicile pe munți înalți, acolo unde qi-ul e întodeauna puternic, stabil și pur. Energia ionică negativă a qi-ului atmosferic explică și efectele revitalizante experimentate pe plajă sau în timpul navigării pe mare, acolo unde acțiunea vântului și cea a apei produc o rezervă abundentă de ioni negativi în aer. Pe de altă parte, poluanții atmosferici asemenea fumului, prafului, gazelor de eșapament și efluviilor de substanțe chimice toxice din industrie pătrund în aer sub forma unor molecule mari, încete și grele care au o sarcină pozitivă și a căror prezență secătuiește aerul de qi-ul său natural. Astfel de poluanți inhibă oscilația liberă a ionilor negativi, încătușându-i și privându-i de energia lor vibrantă. Aerul proaspăt de la munte sau de la țară conține un raport mediu de trei ioni negativi la unul pozitiv, iar acest tip de aer îi induce trupului o vitalitate puternică, odată cu fiecare respirație. Dimpotrivă, aerul dintr-un oraș mare tipic poluat are doar un ion negativ la cinci sute de ioni pozitivi, acest lucru reducând în mod drastic vitalitatea atmosferică, de 1 500 de ori. Instalațiile de aer condiționat și de încălzire centrală secătuiesc și ele aerul de forța sa vitală, prin neutralizarea energiei ionilor negativi. Celălalt factor energetic din aer este reprezentat de polaritatea câmpului său sau „panta de potențial”. Aceasta se referă la diferența de potențial în voltaj între două puncte, factor care determină forța totală a câmpului electromagnetic dintr-o anumită zonă. Forța acestui câmp determină, la rândul ei, cât de activ vibrează ionii negativi din câmpul respectiv sau cât de repede circulă energia între diferite puncte din cadrul câmpului. La munte, de exemplu, panta de potențial poate atinge câteva sute de volți pe metru, ceea ce înseamnă că, în cazul unei persoane care are o înălțime de doi metri, energia va circula cu o forță de potențial de 400 până la 500 de volți de la cap până la picioare. În orașele mari, aglomerate de clădirile înalte, ca și în spațiile închise dinăuntrul acestor clădiri, aerul nu are, practic, nici o pantă de potențial, aerul rămânând „necirculat”. Din punct de veder taoist, această polaritate atmosferică se reduce din nou la încărcătura pozitivă yang a bolți cerești (Cerul) și încărcătura negativă yin a scoarței (Pământului). Între acești doi poli se află oamenii (Umanitatea) și alte organisme vii, care au rolul de conductori ai fluxului de energie între bolta cerească și scoarța Pământului. Aceasta reprezintă o fațetă importantă a Armoniei Cerului, Pământului și Umanității discutate mai devreme. O pantă de potențial de câteva sute de volți pe metru facilitează cu mult fluxul liber de energie prin sistemul uman, asigurând, astfel, o încărcare completă cu qi a fiecărui țesut și a fiecărei celule din corp. Un raport realizat de o firmă ce fabrică generatoare de ioni negativi pentru module în care astronauții călătoresc în cadrul programelor spațiale din Statele Unite, afirmă: 
Curentul electric cauzat de prezența unui câmp electric trece prin toate celulele, organele și prin întregul sistem nervos și stimulează atât metabolismul, cât și toate celelalte funcții fiziologice ale organismelor vii... Dacă acest câmp este prea slab, se vor manifesta stări de oboseală, apatie și lipsă de vitalitate. Aceasta este cauza principală a oboselii și amorțelii pe care o simțim în mașini, avioane, tancuri, submarine și trenuri, iar acum și în capsulele spațiale. 

Dacă liniile aeriene ar instala generatoare de ioni negativi în avioane, așa cum se face în cazul tuturor capsulelor spațiale, acest lucru ar ușura cu mult starea de amețeală pe care o au pasagerii în timpul zborurilor lungi, prin încărcarea aerului din cabină cu polaritate energetică și de câmp. De asemenea, aerul din cabină ar fi purificat, pasagerii fiind, astfel, protejați împotriva infecțiilor produse de bacterii și alți poluanți existenți în aerul stătut recirculat pe care sunt obligați cu toții să îl împartă pe o perioadă atât de lungă de timp. O caracteristică unică a generatoarelor de ioni negativi este aceea că, în afară de reîncărcarea aerului stătut cu qi, fluxul continuu de ioni negativi pe care acestea îl produc neutralizează ionii pozitivi de praf, substanțe chimice, virusuri și alți poluanți aerieni, precipitându-i din aer spre podea. În plus, aceste aparate consumă mai puțină energie decât becurile și de aceea sunt foarte economice. În Japonia, unde puterea qi este înțeleasă, clădirile înalte de birouri sunt frecvent dotate cu generatoare de ioni negativi, lucru care ar putea foarte bine să constituie unul dintre secretele renumitei productivități a Japoniei. Spre deosebire de oxigen și dioxid de carbon, care trec în și din fluxul sanguin prin intermediul plămânilor, energia ionilor negativi a qi-ului este absorbită în sistemul uman în principal prin receptorii extrem de sensibili localizați de-a lungul canalelor nazale și a cavităților sinuzale ale nasului. Acesta este motivul pentru care aerul este întotdeauna inhalat pe nas în practica qi gong, și niciodată pe gură. Pe măsură ce aerul este inspirat prin canalele răsucite sau cornetele nazale, energia sa ionică e absorbită prin intermediul acestor receptori și transmisă direct atât prin meridiane, cât și prin nervi și prin fluxul sanguin, circulând ușor spre creier, spre sistemul nervos, organe și alte țesuturi. Această energie reîncarcă fiecare celulă din corp, echilibrează polaritatea tuturor celulelor și țesuturilor și dizolvă toxinele din sânge și alte fluide corporale, prin neutralizarea sarcinii lor pozitive, cu ajutorul propriei sarcini negative. Mărimea, forma și gradul de convoluție ale canalelor nazale sunt concepute în așa fel încât să extragă un maximum de energie din aer, făcând-o să treacă printr-un canal lung și întortocheat deasupra unei suprafețe întinse înainte să ajungă în plămâni. Aceste canale, care sunt presărate cu receptori qi, sunt reglate automat de țesutul erectil spongios din nas, asemănător ca funcție cu țesutul erectil din organele sexuale și din sâni. Aceste țesuturi controlează fluxul aerului prin nas prin deschiderea și închiderea alternative ale canalelor din partea dreaptă și din partea stângă. Cunoscută sub numele de „ritm infradian”, această comutare ciclică a canalelor nazale are loc în mod natural aproximativ la fiecare două ore, în conformitate cu sistemul chinez tradițional duodecimal de măsurare a timpului, și se află în strînsă legătură cu funcțiile emisferei stângi și ale celei drepte ale creierului, dar și cu echilibrul yin-yang al întregului sistem energetic. Dacă fiecare nară se blochează în mod cronic, echilibrul ritmic natural al respirației este distrus, ceea ce dă naștere unui dezechilibru grav la nivelul fluxului de energie din întregul sistem și afectează echilibrul normal al funcțiilor cerebrale. Dacă un astfel de dezechilibru continuă pe o perioadă lungă fără să fie corectat, acest lucru poate duce la disfuncții grave și la boli fiziologice. De aceea, atât qi gong, cât și pranayama includ exerciții speciale, cum ar fi respirația alternativă pe nări, menită să deschidă nările înfundate și să reechilibreze fluxul de aer pe ambele părți ale nasului. Suflatul pe nări sau inhalarea ajută, de asemenea la menținerea mișcării libere a aerului pe ambele părți, stimulând, astfel, echilibrul în întregul sistem energetic în timpul practicii. Clătirea nasului cu apă caldă sărată, ca în cazul dușului nazal „neti” recomandat în yoga indiană, este un alt mod eficient de menținere a nărilor libere și curate, astfel încât aerul să poată circula liber prin ambele părți și ritmul infradian să poată funcționa normal, zi și noapte. Aceasta este o practică deosebit de importantă în zonele în care aerul e contaminat cu praf, fum, grăsime, substanțe chimice și alte particule de materie. Poluarea atmosferică de acest fel înfundă nările deoarece aderă la cilii nazali și lasă o peliculă lipicioasă pe membranele delicate prin care se absoarbe qi-ul, desensibilizându-le, astfel, față de energia ionică negativă. Înotul în apa curată de ocean sau simpla inhalare a aerului oceanic proaspăt are efecte de curățare similare asupra membranelor nazale, ceea ce constituie un alt motiv pentru care oamenii se simt energizați după ce petrec o zi la plajă sau pe mare. „Nasul știe cel mai bine” când este vorba despre detectarea și extragerea qi-ului din aer, iar diafragma este mijlocul ideal în arta respirației corecte. Este, într-adevăr, uimitor ce mult influențează sănătatea și vitalitatea generală faptul că învățăm să respirăm profund din diafragmă, așa cum a intenționat natura, în loc să respirăm superficial cu ajutorul coastelor și claviculelor, așa cum au tendința să o facă majoritatea adulților. Uitați-vă la burtica unui bebeluș care doarme în pătuț sau a unui câine care a ațipit pe podea și veți vedea că natura ne-a construit sistemul de respirație astfel încât să funcționeze din diafragmă, și nu din piept. Atunci când este folosită diafragma, abdomenul inferior este cel care se dilată și se contractă odată cu fiecare respirație, și nu pieptul. Un mușchi dur, flexibil, care separă pieptul de cavitatea abdominală, diafragma este concepută să dirijeze respirația asemenea unei pompe de sucțiune, dar la majoritatea adulților sedentari a devenit un mușchi „înghețat” prin nefolosire, respirația fiind, astfel, constrânsă spre coaste și clavicule, unde doar o mică parte din capacitatea plămânilor este implicată în procesul de respirație. Respirația diafragmatică este tehnica de bază în toate formele de qi gong, ca și în yoga, pranayama și în toate practicile în care respirația are un rol central. Beneficiile respirației diafragmatice depășesc cu mult domeniul sistemului respirator, intensificând cu mult puterea sistemului circulator, echilibrând sistemul nervos, reglând sistemul endocrin și furnizând un masaj profund stimulator tuturor organelor sistemului digestiv. De fapt, qi gong-ul este numit uneori „exercițiul pentru organele interne” datorită beneficiilor terapeutice ale acestui masaj intern. Doctorul A Slamanoff elogiază virtuțile diafragmei, după cum urmează: 
Este mușchiul cel mai puternic din corp; funcționează ca o pompă de forță perfectă, comprimând ficatul, splina, intestinele și stimulând întreaga circulație abdominală și portală. Numărul de mișcări pe minut ale diafragmei reprezintă un sfert din numărul mișcărilor inimii. Dar puterea sa hemodinamică este mult mai mare decât cea a contracțiilor cardiace, deoarece suprafața pompei de forță e mult mai mare și puterea ei de propulsare este superioară celei a inimii. Nu trebuie decât să vizualizăm suprafața diafragmei pentru a accepta realitatea că funcționează ca o a doua inimă. 

Comprimarea profundă, calmantă a organelor abdominale și a glandelor, împreună cu intensificarea livrării de oxigen către creier, încetinirea pulsului și relaxarea totală a corpului, care sunt produse de respirația profundă diafragmatică, determină sistemul nervos autonom să comute de pe circuitul de „acțiune” sau „luptă sau fugă” al ramurii simpatice pe modul calmant, restaurativ al ramurii parasimpatice, iar acesta, la rândul său, îi trimite semnale sistemului imunitar să activeze reacțiile naturale de vindecare ale corpului. Este chiar atât de simplu să vă vindecați singuri. Totuși, majoritatea oamenilor nici măcar nu știu că au un mușchi numit diafragmă, cu atât mai puțin cum să îl folosească în mod corect pentru a dirija respirația, a pompa sângele și a regla sistemele nervos și endocrin. Pentru a clarifica această chestiune, să trecem în revistă cele patru faze, trei blocări și două modalități de respirație folosite în qi gong pentru controlarea respirației și a energiei, reglarea funcțiilor vitale și stimularea organelor interne. 

Cele patru faze 
Cele patru faze ale controlului respirației sunt inspirația, comprimarea, expirația și pauza (fig. 6). În practică, aceste patru stadii sunt legate unul de altul într-o secvență coerentă continuă, asemenea ridicării și coborârii valurilor pe mare, fiecare dintre ele jucând un anumit rol și toate fiind dirijate de diafragmă. Inspirația – cu plămânii goi și după ce ați suflat pe nări, relaxați diafragma și începeți o inspirație ușoară, înceată, lină pe nas, trăgând aer în mod intenționat adânc în plămâni, astfel încât diafragma să coboare și peretele abdominal să se dilate. Pe măsură ce lobii inferiori ai plămânilor se umplu cu aer și abdomenul se umflă, continuați să inspirați încet și profund, astfel încât secțiunea mediană a plămânilor să se umple în continuare, determinând cutia toracică să se dilate. Atunci când plămânii se simt confortabil de plini și atât abdomenul, cât și cutia toracică s-au dilatat, încetați inspirația. Nu încercați să suprasolicitați partea superioară a plămânilor luând încă o gură de aer, deoarece acest lucru vă va face să vă încovoiați umerii și să vă tensionați gâtul și, de asemenea, vă va determina diafragma să se ridice. O „gură bună de aer” în qi gong înseamnă că plămânii sunt plini în proporție de aproximativ două treimi, până la trei sferturi, majoritatea aerului fiind ținut în secțiunea inferioară și cea mediană. În cazul respirației superficiale la nivelul pieptului, doar secțiunile înguste superioare ale plămânilor se umplu, ceea ce reprezintă doar aproximativ un sfert din capacitatea pulmonară, dar, din cauza anilor în care au respirat superficial, oamenii au tendința să creadă că trebuie să umple aceste cavități pentru o „gură bună de aer”. Practica va elimina această tendință. 

A B C D 
Figura 6. Cele patru faze ale controlului respirației: inspirația: diafragma și planșeul pelvian coboară; peretele abdominal se dilată comprimarea: blocarea anală ridică planșeul pelvian; blocarea abdominală suge abdomenul puțin înăuntru; blocarea la nivelul gâtului întărește partea posterioară a gâtului expirația: diafragma se ridică; planșeul pelvian se relaxează; peretele abdominal se contractă pauza: diafragma și peretele abdominal se relaxează și revin la poziția normală, pentru următoarea respirație 
Comprimarea – această fază este destul de scurtă – de obicei, durează doar între trei și cinci secunde –, dar beneficiile sale sunt profunde și au multe fațete. Reținerile respirației pe perioade mai lungi de timp ar trebui practicate doar sub supravegherea personală a unui profesor calificat. Primul pas în faza de comprimare constă în împingerea diafragmei puternic în jos, pentru a așeza aerul în partea inferioară a plămânilor și a comprima cavitatea abdominală. Pe măsură ce faceți acest lucru, aplicați cele „trei blocări” care sunt descrise în secțiunea următoare. Atunci când este realizată corect, această scurtă reținere a respirației oferă câteva beneficii importante. Încetinește pulsul inimii și echilibrează tensiunea arterială în întregul sistem circulator. Prin mărirea presiunii pe care o exercită aerul asupra suprafeței plămânilor și menținând-o o perioadă scurtă, această comprimare intensifică mult schimbul de gaze, îmbogățind sângele cu rezerve suplimentare de oxigen și permițând eliminarea unei cantități mai mari de dioxid de carbon. De asemenea, îmbunătățește schimbul de gaze între fluxul sanguin și celulele din tot corpul, deoarece această comprimare de la nivelul plămânilor se extinde în întregul sistem circulator, mărind presiunea parțială a oxigenului asupra pereților vaselor capilare. Până și cele mai scurte rețineri ale respirației declanșează respirația celulară, o reacție înnăscută care determină celulele să „respire” singure atunci când aerul este reținut în plămâni. Atunci când se întâmplă acest lucru, zahărul din sânge este în mod spontan dezintegrat de celule, pentru a degaja oxigen și a produce căldură la nivelul corpului. Aceasta este baza așa-numitei „reacții de scufundare” care le permite focilor să se scufunde adânc în apa rece ca gheața pe perioade prelungite de timp, fără să respire, și copiilor ce cad în râuri și lacuri înghețate să supraviețuiască sub apă până la două ore și să își revină fără leziuni cerebrale atunci când sunt salvați. La majoritatea adulților, această reacție s-a atrofiat, dar câțiva ani de practicare a respirației profunde sunt, de obicei, suficienți pentru reinstaurarea ei. Faza de comprimare a respirației ajută și la menținerea sistemului nervos autonom pe modul de vindecare al circuitului parasimpatic. Suprasolicitarea excesivă a circuitului simpatic al „acțiunii” care are loc în stilul modern de viață provoacă o afecțiune numită „sindrom simpatic” sau „excesul energiei de Foc” în MTC, care provoacă afecțiuni cum ar fi indigestia cronică, constipația, hipertensiunea, insomnia, palpitațiile inimii, respirația superficială și disfuncțiile sexuale. Fiecare moment petrecut pe modul parasimpatic îi permite corpului să corecteze aceste dezechilibre, fiind unul dintre principalele moduri în care respirația profundă ajută la vindecarea corpului. Nu mențineți niciodată faza de comprimare mai mult decât vă simțiți comod. Dacă simțiți nevoia să trageți aer în piept sau să expirați cu putere înseamnă că ați menținut comprimarea prea mult și că ați pierdut controlul asupra respirației dumneavoastră. Expirația – când sunteți gata să expirați, eliberați cele trei blocări (vezi secțiunea următoare), relaxați diafragma și coastele și începeți să expirați încet și constant, într-un flux continuu, constant, pe nări sau printre buze, în funcție de exercițiu. În timp ce toate exercițiile qi gong implică inspirația nazală, unele necesită expirația orală, care facilitează eliminarea aerului și a energiei stagnante. Goliți-vă plămânii în ordinea inversă inspirației, începând cu partea superioară a plămânilor, apoi cea mediană și, în cele din urmă, partea inferioară. Continuați să expirați până când plămânii se golesc, lăsând peretele abdominal să se prăbușească și să se contracte spre interior și diafragma să urce spre piept, apoi expulzați ultimele rămășițe de aer din plămâni prin sugerea și mai tare a abdomenului înăuntru. Toată expirația ar trebui să fie realizată într-un flux lung, încet și constant, și nu cu o izbucnire explozivă bruscă. Dacă se întâmplă totuși acest lucru, scurtați faza de comprimare a următorului ciclu. Pauza – atunci când plămânii s-au golit și expirația este completă, nu începeți imediat inspirația următoare. În loc de aceasta, faceți o mică pauză, pentru a permite diafragmei și peretelui abdominal să se relaxeze și să revină la poziția inițială, în pregătirea pentru următoarea respirație. Dacă începeți să inspirați în timp ce diafragma și peretele abdominal încă mai sunt contractate spre interior, respirația va avea tendința să se ridice în plămâni, făcând mai dificilă împingerea aerului spre partea inferioară. Pauza trebuie folosită și pentru a verifica dacă umerii și gâtul sunt într-o stare de relaxare completă și dacă postura este corectă, dar nu luați o pauză prea mare, deoarece vă veți repezi asupra următoarei inspirații cu o înghițitură scurtă. 

Cele trei blocări 
Cele trei blocări sunt folosite pentru a crea o comprimare terapeutică în interiorul cavității abdominale. Această comprimare dă un impuls puternic circulației prin vene, deschide sistemul meridianelor și ajută la activarea nervilor pneumogastrici ai ramurii parasimpatice a sistemului nervos autonom. Blocările sunt aplicate la sau spre sfârșitul inspirației, menținute puțin în timpul comprimării și eliberate la expirație. La început poate părea dificil sau incomod să le aplicați fără să vă întrerupeți respirația, dar, prin practică, vor deveni o parte integrantă a modelului respirației dumneavoastră naturale. Asemenea celor patru faze, cele trei blocări trebuie realizate ușor și fără efort excesiv. Blocarea anală – cunoscută sub numele de mula bhanda în pranayama și ti-gang („ridicarea anusului”) în qi gong, blocarea anală are rolul de a ridica întregul planșeu pelvian pentru a bloca înăuntru și a mări comprimarea creată în cavitatea abdominală de diafragmă, când coboară în timpul inspirației. Creșterea care rezultă la nivelul presiunii abdominale are beneficii terapeutice profunde pentru toate organele interne și glandele, eliminând sângele stătut și reziduurile celulare din țesuturi și stimulând secreția de hormoni esențiali. Planșeul pelvian, cunoscut și sub numele de „diafragmă urogenitală”, este alcătuit dintr-o rețea flexibilă de mușchi și tendoane care susține colonul, prostata, uterul și glandele sacrale. Prin flexarea acestei diafragme inferioare, blocarea anală masează toate organele și glandele din regiunea sacrală, întărește țesuturile planșeului pelvian și dă un impuls stimulator rădăcinilor sacrale ale terminațiilor nervoase pneumogastrice, care ajută la activarea reacției imunitare a sistemului nervos parasimpatic. De asemenea, stimulează nervii unei glande mici cunoscute sub numele de „glanda Luschka”, ce atârnă de vârful coccisului, stimulând secreții care intensifică, în continuare, reacțiile neuroimunologice de vindecare. Pe măsură ce inspirația se apropie de final, blocarea anală este aplicată prin contractarea inelului extern al sfincterului anal, o bandă dură de mușchi care controlează deschiderea la exterior a anusului. Această manevră ridică anusul și contractă rețeaua întregii diafragme urogenitale. Pentru același efect puternic, contracția poate fi extinsă în profunzime la inelul intern a sfincterului anal, localizat la aproximativ trei centimetri deasupra inelului extern. Această acțiune ridică întregul perineu aflat între anus și organele sexuale și adâncește comprimarea în zona sacrală. Totuși, pentru practica obișnuită, contractarea inelului extern este suficientă, în timp ce inelul intern poate fi folosit atunci când se dorește stimularea mai puternică a zonei sacrale. Blocarea anală reprezintă o terapie preventivă și curativă eficientă pentru hemoroizi, o afecțiune cauzată de înfundarea capilarelor din sfincterul anal. Contractarea și relaxarea ritmică a sfincterului anal elimină sângele stagnant din vasele mici de sânge ale acestui mușchi și acestea sunt irigate cu sânge proaspăt oxigenat, în același timp tonificându-se și pereții leneși ai capilarelor, pentru a facilita libera circulație. Blocarea anală întinde și tonifică, de asemenea, țesuturile canalului urogenital de la vezică până la orificiul extern, acesta fiind un exercițiu excelent pentru bărbații care doresc să își dezvolte controlul ejaculării și pentru femeile care sunt predispuse la cistită. În plus efectele de flexare, irigare și tonifiere ale acestui exercițiu reprezintă o terapie benefică pentru inflamațiile prostatei și uterului. În aceste scopuri, blocarea anală poate fi practicată ca exercițiu de sine stătător timp de câteva minute, în orice moment din zi sau din noapte. Blocarea abdominală – scopul blocării abdominale este acela de a sigila comprimarea terapeutică din cavitatea abdominală, atunci când diafragma coboară și planșeul pelvian urcă în timpul blocării anale, la terminarea inspirației. Dacă peretele abdominal este, pur și simplu, lăsat să se dilate în afară, o mare parte din comprimarea sa se pierde, diminuându-se, astfel, efectul de masaj stimulator asupra organelor interne și a glandelor. În plus, impulsul puternic pe care diafragma îl dă circulației depinde, în mare parte, de presiunea abdominală mărită asupra venei cave, una dintre cele mai importante vene, care ridică sângele stătut din organele abdominale, pentru reîmprospătare, la nivelul plămânilor. Creșterea presiunii abdominale exercită o forță propulsivă puternică asupra venei cave, împingând sângele în sus spre piept, ca o pompă, și reducând, astfel, cu mult sarcina inimii. Acest efect este în mod deosebit benefic dimineața devreme, atunci când până la jumătate din rezerva de sânge stagnează în ficat și pancreas. Încercați să realizați doar câteva respirații diafragmatice cu cele trei blocări, în timp ce ședeți în pat, în momentul în care vă treziți dimineața, și veți simți forța propulsivă asupra circulației din cap până în picioare. Atunci când inspirația este completă și are loc blocarea anală, peretele abdominal va fi complet dilatat. Pentru a aplica blocarea abdominală, pur și simplu trebuie să sugeți partea inferioară a peretelui abdominal spre interior, înspre coloana vertebrală. Nu este nici necesar, nici de dorit să forțați această mișcare foarte mult sau să faceți un efort excesiv. Nu trebuie decât să îl trageți puțin înăuntru cu o contracție ușoară a mușchilor abdominali, să mențineți puțin această contracție și apoi să vă relaxați complet, pe măsură ce începeți expirația. Acel moment scurt de presiune abdominală mărită vă scutește inima de cel puțin douăzeci de bătăi, deci dacă veți practica acest tip de respirație în timpul zilei, vă puteți imagina cu ușurință cât de mult va prelungi viața inimii dumneavoastră. Blocarea la nivelul gâtului – blocarea de la nivelul gâtului are mai multe funcțiuni. Prin strângerea parțială a arterelor carotide din gât, previne excesul de sânge să inunde creierul ca urmare a presiunii circulatorii mărite de mai jos, direcționând, în schimb, o parte din el spre extremități, pentru o distribuție mai echilibrată. Comprimarea carotidei încetinește și adâncește pulsul, fiind așadar benefică în continuare pentru funcționarea inimii. Blocarea de la nivelul inimii oprește respirația în interiorul plămânilor după inspirație, astfel încât să nu se ridice și să provoace o presiune incomodă la nivelul gâtului, al nărilor și al trompelor lui Eustachi în timpul comprimării. De asemenea, întinde întreaga coloană vertebrală de la craniu până în regiunea sacrală, stimulând toți nervii și ganglionii de-a lungul său și deschizând canalele de energie. Efectul acesta ridică energia din regiunea sacrală spre cap, activând circuitul de energie al Orbitei Microcosmice. Se știe că presiunea ușoară pe care o manifestă asupra nervului sinusului carotid facilitează calmul mental și internalizarea conștienței, factori care sunt benefici pentru controlul respirației, mai ales în timpul meditației. Pentru aplicarea blocării la nivelul gâtului, așteptați ca blocările anală și abdominală să fie stabilite, apoi contractați mușchii gâtului și închideți glota peste trahee. (În caz că vă întrebați cum să faceți acest lucru, încercați să inspirați scurt de câteva ori consecutiv. Pe măsură ce „îndesați” fiecare inspirație în plămâni, ceea ce împiedică aerul să iasă înainte să mai inspirați o dată este închiderea glotei peste trahee.) Unor practicieni li se pare de ajutor să înghită mai întâi, ceea ce facilitează blocarea la nivelul gâtului și ajută la îndesarea aerului și a energiei în cavitatea toracică, dar acest pas nu este esențial. Atunci când gâtul este închis și contractat, aplecați bărbia puțin spre piept și întindeți partea posterioară a gâtului, fără a apleca însă gâtul în față. Asigurați-vă că aveți umerii relaxați, astfel încât să nu se încovoaie și să producă tensiune la nivelul mușchilor gâtului și umerilor și să blocheze fluxul de energie dinspre coloana vertebrală spre cap. Când sunteți pregătit să expirați, pur și simplu ridicați-vă bărbia puțin, relaxați-vă gâtul și lăsați aerul să curgă în afară. În ceea ce privește cele patru faze și cele trei blocări, aveți în vedere că sunt stadii ale unui proces de respirație lin și continuu, și nu pași diferiți. Atunci când începeți pentru prima dată să practicați qi gong, vă va ajuta să le aplicați cu mare atenție timp de cinci-zece minute de câteva ori pe zi, concentrându-vă în detaliu asupra fiecărei faze, ca modalitate de antrenare a respirației, de relaxare a diafragmei și pentru a vă obișnui cu tehnicile de respirație corectă. De asemenea, este o modalitate bună de echilibrare a respirației, în vederea pregătirii pentru o ședință de qi gong prin meditație prin nemișcare în poziție șezândă sau prin mișcare. Totuși, în timpul practicării propriu-zise, încercați să nu concentrați prea multă atenție asupra fazelor separate și blocărilor, ci să le înglobați pe toate într-un porces lin și continuu care vă dă o senzație de naturalețe și confort. Veți descoperi că, după o vreme, diafragma dumneavoastră va prelua în mod natural comanda asupra respirației dumneavoastră și că trupul dumneavoastră va aplica în mod automat blocările în modul cel mai adecvat fiecărui tip de exercițiu. Într-adevăr, în unele dintre practicile meditației prin nemișcare în poziție șezândă prin care energia internă este reglată în principal cu ajutorul minții, respirația poate deveni atât de ușoară, încât ajunge să fie aproape imperceptibilă, caz în care fazele și blocările nu mai sunt aplicate. Pe de altă parte, dacă doriți să dați un impuls puternic circulației sânge, și energie, prin corp și să vă reîncărcați creierul și alte țesuturi cu oxigen, ca, de exemplu, dimineața devreme, practicarea unei ședințe de respirație diafragmatică profundă cu atenția concentrată în mod intenționat asupra celor patru faze și cu aplicarea clară a celor trei blocări produce rezultate foarte eficacient. Există la fel de multe moduri diferite de a respira câte sunt și pentru dans, fiecare având propriul ritm și propria bătaie, dar, așa cum orice fel de dans se realizează cu ajutorul picioarelor, orice fel de respirație trebuie realizat cu diafragma. Restul depinde de starea de spirit a momentului. 

Cele două moduri 
Cele două moduri fundamentale de respirație sunt cunoscute sub numele de „Respirația Înțeleptului” (wen-shi) și „Respirația Războinicului” (wu-shi). Acestea nu sunt exerciții de respirație propriu-zise, ci, mai curând, două moduri diferite de efectuare a oricărui exercițiu de respirație. Respirația Înțeleptului este ușoară, mângâietoare, liniștită și necesită minimum de efort. Are tendința de a calma și echilibra întregul sistem și de a activa ramura parasimpatică de întinerire a sistemului nervos autonom. Acesta este modul folosit în meditație, în alchimia internă și în activitatea obișnuită de fiecare zi. Respirația Războinicului este puternică, intenționată și, de obicei, sonoră, controlată de contracții adânci, puternice ale diafragmei și ale mușchilor abdominali. Produce o stimulare puternică a circulației sângelui și o creștere rapidă a nivelului de energie. Acesta este modul de respirație folosit în formele „grele” de arte marțiale, cum a fi multe dintre formele de Shao Lin, și în stilurile „externe” de exerciții qi gong. Poate fi folosită terapeutic pentru a curăța repede sângele și țesuturile de reziduurile toxice și a reîmprospăta întregul sistem cu noi rezerve de oxigen și energie, dar nu conduce la cultivarea unei stări de liniște spirituală. Cele mai multe dintre formele de qi gong discutate în această carte folosesc Respirația mângâietoare, naturală a Înțeleptului, deși unele exerciții de respirație prezentate în capitolul următor, cum ar fi „Mugetul”, pot fi efecutate și cu ajutorul Respirației mai dinamice a Războinicului, pentru efecte mai puternice. Respirația Războinicului este, de asemenea, folositoare ca modalitate de echilibrare a respirației și de stimulare a sistemului energetic în vederea pregătirii pentru o ședință de qi gong prin mișcare sau nemișcare în care să se folosească Respirația Înțeleptului. Singura diferență reală între cele două moduri este mărimea forței implicate în efectuarea lor și gradul de intenție necesar. Cele două pot fi combinate în orice serie de exerciții, în funcție de rezultatele pe care doriți să le obțineți, iar practica vă va familiariza repede cu beneficiile relative ale ambelor moduri. 

Dirijarea energiei cu ajutorul corpului 
Există două stiluri fundamentale de practică qi gong: exercițiile prin mișcări lente, care se mai numesc și „meditație prin mișcare”, și formele prin nemișcare sau „meditația”. Acestea din urmă implică menținerea corpului nemișcat la exterior, în timp ce mintea „se mișcă” la nivel intern, pentru a dirija energia prin canale și porți. În primul stil de qi gong, mintea este liniștită în interior, în timp ce corpul se mișcă la exterior, ca modalitate de ghidare a energiei prin sistem. Ambele stiluri folosesc respirația adâncă ritmică reglată, realizată cu ajutorul diafragmei, pentru mobilizarea și echlibrarea energiei interioare din sistem și pentru legarea ei la sursele externe de energie. Mișcările lente ritmice ale brațelor, picioarelor și trunchiului folosite în qi gong prin „meditație prin mișcare” sunt menite să dirijeze energia mobilizată de respirație să curgă liber, cu ajutorul câtorva mișcări, și să se îndrepte către anumite țesuturi și organe. Astfel, există mișcări corporale speciale pentru dirijarea energiei spre ficat, rinichi, inimă și alte organe, mișcări pentru ridicare energiei de-a lungul coloanei vertebrale, spre cap, și pentru coborârea ei prin partea frontală a corpului, în abdomen. Există alte mișcări pentru răspândirea energiei spre brațe și picioare sau pentru acumularea ei în centrii energetici principali și așa mai departe. Atunci când decide ce combinație de exerciții să practice în cadrul unei anumite ședințe, practicianul își bazează selecția pe organele și țesuturile particulare pe care le are în vedere pentru lucrul cu energia în respectiva ședință. Acest stil de practică este cunoscut în qi gong sub numele de dao-yin, tradus literal ca „să induci și să dirijezi”, și este una dintre cele mai vechi metode de lucru cu energia atestate în China, având referiri scrise care datează cu mai mult de 2 500 de ani în urmă. Medicul Hua Tuo din dinastia Han prescria exerciții dao-yin pentru afecțiuni digestive și respiratorii, artrită și oboseală, iar marele medic Sun Ssu-miao din dinastia Tang recomanda acest stil ca terapie suplimentară pentru, practic, toate afecțiunile, inclusiv impotența și sterilitatea. Cheia practicii dao-yin o constituie armonizarea mișcărilor prescrise ale corpului cu urcarea și coborârea ritmică a respirației, motiv pentru care aceste exerciții sunt întotdeauna executate foarte încet și controlat, trupul urmând ritmul impus de respirație. Este, de asemenea, foarte important ca tot corpul să fie menținut într-o stare de relaxare și încheieturile să fie libere în timpul exercițiilor, deoarece orice tip de tensiune la nivelul mușchilor sau constrângere a încheieturilor împiedică fluxul liber al energiei. În ceea ce privește mintea, aceasta trebuie să rămână calmă, liniștită și lucidă în timpul executării exercițiilor, atenția fiind concentrată asupra sincronizării între corp și respirație. Dacă mintea ezită și rătăcește, fiind ocupată de gânduri inutile, sau atenția este distrasă de stimuli externi, corpul și respirația își pierd sincronizarea, iar energia urmează mintea pe drumul neplanificat al divagației mentale și emoționale. Acesta este motivul pentru care, în qi gong, simțurile fizice sunt numite cei „Cinci Hoți” de energie, iar emoția este numită „Huliganul-Șef”, deoarece tulbură linștea mentală și concentrarea internă a atenției necesare pentru a efectua practica și fură energia pe care practica e menită să o regleze. Ca în toate formele de qi gong, exercițiile de meditație prin mișcare necesită un efort întreit al corpului, respirației și minții, concentrat asupra fluxului și curgerii energiei interne. O altă modalitate de dirijare a energiei cu ajutorul corpului constă în folosirea palmei ca „mătură qi” pentru ducerea energiei dintr-o parte a corpului în alta. Punctul lao-gong este situat în centrul suprafeței superioare a palmei, la o distanță de 2,5 centimetri în jos față de deschizătura dintre al treilea deget (mijlociu) și al patrulea (inelar). Acest punct este unul dintre cele mai puternice transmițătoare de energie din corp pe care maeștrii qi gong vindecători îl folosesc, de obicei, pentru a emite energie curativă către corpurile pacienților suferinzi. Aparatura științifică sensibilă poate să detecteze și să măsoare fluxurile energetice din acest punct, indicând prezența razelor infraroșii, a razelor alpha și a unor energii cu o natură foarte asemănătoare celei a razelor laser. În cazul maeștrilor vindecători, intensitatea acestor emiteri de energie este de peste o sută de ori mai mare decât la oamenii obișnuiți. Punctele din palme pot fi folosite fie pentru deplasarea energiei dinspre părțile corpului unde s-a acumulat în exces sau s-a blocat, fie pentru atragerea ei spre zonele din care lipsește. De exemplu, când o cantitate excesivă de energie se adună în cap în timpul practicii qi gong sau ca rezultat al activității cerebrale intense, palmele pot fi folosite pentru a o coborî din creștet, prin partea posterioară a gâtului, de la partea posterioară a gâtului în jos pe părți, spre piept și, în continuare, spre abdomen. Dacă umerii sunt tensionați, folosiți palmele pentru a deplasa energia blocată spre brațe și a o elibera prin degete. Când vă simțiți slăbit sau obosit, energia poate fi adunată spre centrul pieptului și al trunchiului dinspre coaste sau mijloc sau poate fi dispersată din centru spre părți atunci când vă simțiți suprastimulat. „Mătura qi” poate fi folosită pentru a calma și echilibra orice parte a corpului care este tensionată sau doare, pentru eliminarea inflamațiilor încheieturilor, pentu încălzirea porțiunilor reci și așa mai departe, prin situarea mâinii deasupra zonei afectate și frecarea ușoară, cu mișcări circulare. Această mișcare este, în mod deosebit, eficientă pentru ochii obosiți sau dureroși. Pentru a deplasa energia dintr-un anumit punct, măturați în mod repetat înspre direcția care se îndepărtează de acel punct. Pentru a calma, a îndepărta durerea și a restaibli echilibrul, frecați cu o mișcare circulară. Înainte de a folosi palmele pentru a mătura și echilibra energia, frecați-le mai întâi una de alta energic, până se încălzesc, pentru a le încărca cu mai mult qi și a le mări polaritatea. „Măturarea” se poate realiza fie prin contact ușor cu trupul, fie de la o distanță de aproximativ trei centimetri de la suprafața respectivă, alegând metoda care funcționează cel mai bine în cazul dumneavoastră. Frecarea trebuie realizată întotdeauna cu un contact ușor. Pentru a testa forța câmpului „măturii qi”, frecați palmele energic una de alta, apoi țineți-le în fața dumneavoastră la nivelul pieptului, cu punctele lao-gong față în față, la o distanță de câțiva centimetri unul de altul, cu degetele ușor curbate, ca și cum ați ține o minge. Pe măsură ce inspirați, apropiați palmele una de alta încet și, pe măsură ce expirați, îndepărtați-le încet din nou, asemenea unui acordeon. Ar trebui să simțiți cum se contractă și se dilată qi-ul asemena unui balon în mâinile dumneavoastră, poate o furnicătură sau o presiune în vârfurile degetelor, căldură și diferite alte simptome la nivelul mâinilor, brațelor și uneori și al altor părți ale corpului. 

Dirijarea energiei cu ajutorul minții 
Una dintre primele „minuni” pe care veți învăța să o apreciați după ce veți fi practicat qi gong o vreme este incredibila putere – mai ales putere de vindecare – a minții. Majoritatea oamenilor par să nu acorde importanța cuvenită minții, considerând-o a fi o simplă prelungire a creierului și un agent în serviciul corpului, până când descoperă existența energiei și încep să experimenteze lucrurile uluitoare pe care le poate realiza mintea în calitatea sa de conducător al energiei. Dirijarea energiei cu ajutorul minții se realizează cel mai bine atunci când corpul este nemișcat, adică în meditația prin nemișcare, efectuată în poziție șezândă, stând în picoare sau întins. Tratatul clasic de medicină internă al Împăratului Galben afirmă: „Atunci când mintea este liniștită și goală, energia se va supune comenzii sale, iar pericolul bolii se va transforma în siguranța sănătății”. Acesta este, de fapt, un alt mod de a enunța principiul fundamental al psihoneuroimunologiei, conform căruia o minte calmă și liniștită, lipsită de griji declanșează mecanismele naturale de autovindecare ale corpului, prin feedbackul biologic pozitiv între sistemele nervos și imunitar. Pentru a atinge starea de liniște internă care îi permite energiei să se supună comenzii minții și să vindece corpul, trebuie să învățăm cum să întrerupem „sporovăiala” continuă care are loc la nivelul cortexului cerebral. Acesta este elementul mental care declanșează orgoliul și e vinovat pentru toate grijile și mașinațiile mentale ce mențin sistemul nervos blocat permanent pe modul neliniștit „luptă sau fugă” al ramurii simpatice. Observați totuși că mintea nu este niciodată liniștită. Atunci când vorbim despre „calmarea minții”, ne referim la calmarea gândurilor discursive ale minții umane postnatale și la întreruperea staticii stridente de frecvență înaltă produsă de cortexul cerebral. Aceasta permite calităților mai subtile, mai profunde ale spiritului prenatal, cum ar fi voința, intuiția și vizualizarea – și, în stadii mai avansate de practică, telepatia, clarviziunea și alte puteri mentale –, care funcționează pe frecvențe mai joase și se exprimă prin imagini, și nu prin gânduri sub formă de cuvinte, să se ridice și să domine mintea, manifestându-și puterea. Acestea sunt facultățile care pot fi folosite pentru modularea și dirijarea energiei. 

Vizualizarea 
Vizualizarea este un mod de folosire a „ochilor minții” pentru a vedea energia sub forma unei lumini strălucitoare și de aplicare a voinței pentru dirijarea acestei energii. În timp ce vederea temporală a ochilor corporali percepe obiectele prin intermediul luminii reflectate de la soare sau din alte surse externe, viziunea primordială a ochilor minții percepe lucrurile prin intermediul energiei lor interne radiante. Toată energia primordială este strălucitoare de la sine, prin natura sa, și poate așadar să fie văzută în mod direct prin darul vederii fizice, așa cum fac clarvăzătorii, sau în mod virtual, prin vizualizarea sa sub forma unei lumini strălucitoare, cu ajutorul ochilor minții, lucru pe care îl poate face oricine. În plus, din moment ce „spiritul controlează energia”, odată ce ochii minții își concentrează atenția asupra energiei prin vizualizare, voința poate fi invocată pentru a o dirija oriunde intenționează mintea să o îndrepte. Indiferent dacă sunteți conștient de acest lucru sau nu, energia curge într-un flux constant, înăuntru, în afară și prin sistemul dumneavoastră, după propriul ritm, dar, în momentul în care vă concentrați mintea asupra ei, „energia se va supune comenzii ei” și o veți putea controla. Iată cum puteți face acest lucru: atunci când corpul, respirația și mintea se odihnesc într-o stare bine echilibrată de nemișcare în timpul meditației, abateți-vă atenția de la fluxul aerului prin nări și concentrați-vă asupra fluxului de energie prin punctul ni-wan-gong situat în creștetul capului (fig. 7), vizualizându-l ca un șuvoi de lumină albă strălucitoare care intră în creștetul capului și coboară prin canalul central spre câmpul elixirului inferior de sub ombilic în timpul inspirației, după care se ridică din nou pe aceeași cale și iese prin același punct la expirație. După numai câteva zile de practică, ar trebui să începeți să aveți o senzație de furnicături sau pulsații în acel punct, atunci când energia intră sau iese. Puteți face acest lucru și prin punctul „Ochiului Ceresc”, situat între sprâncene, punctele lao-gong din palme și prin alte porți energetice. Prin simpla vizualizare a energiei, intensitatea sa este amplificată imediat. Dacă exersați, apoi, puțin voința creatoare, vă veți putea dirija energia spre orice alt organ sau țesut doriți, o puteți trage înăuntru sau expulza în afară, o puteți încălzi sau răci și așa mai departe. 

Fig. 7. Punctul ni-wan-gong („Palatul Medicinei”) din creștetul capului: poarta energetică majoră care unește puterea cerului cu cea a umanității 
Tehnica imaginației stimulate 
Imaginația stimulată este un tip mai precis de vizualizare, folosit pentru obținerea unor efecte mai exacte, cum ar fi vindecarea anumitor leziuni, curățarea anumitor organe, stimularea potenței sexuale și așa mai departe. De exemplu, dacă o anumită parte a corpului dumneavoastră, cum ar fi plămânii sau ficatul, a fost contaminată cu reziduuri toxice sau dacă aveți o tumoare undeva în corp, puteți vizualiza energia poluată care înconjură acele țesuturi sub forma de nori întunecați, fum gros sau praf uscat sau folosind orice altă imagine ce funcționează mai bine în cazul dumneavoastră; folosiți, apoi, voința, pentru a ridica mental energia negativă din zona afectată și a o dirija complet în afara corpului dumneavoastră, lăsând-o să se dizolve în atmosferă și, practic, să „dispară în văzduh”. Apoi, vizualizați energia pură, vibrantă, sub formă de lumină curată, de culori pastelate, de apă strălucitoare, de briză ușoară sau folosind orice altă imagine pe care o preferați, intrați în țesutul lezat și irigați fiecare celulă, vindecându-vă corpul cu ajutorul puterii creatoare a universului. Puteți face acest lucru doar prin intermediul minții sau puteți consolida efectul prin sincronizarea eliminării energiei întunecate cu expirația și a intrării energiei curate cu inspirația. Trebuie să continuați această tehnică până când reușiți să simțiți în mod real cum imaginile pe care le folosiți se deplasează în interiorul corpului dumneavoastră, și nu numai să le vedeți în minte; practica trebuie repetată până când afecțiunea este vindecată. Prin practică tenace, puteți ajunge să folosiți această metodă chiar pentru a reface țesuturile distruse din corp prin imaginile vizualizate de minte, folosind energia ca mijloc. 

Puterea gândirii pozitive 
Acesta nu este doar un slogan de încurajare, ci și o axiomă fundamentală a alchimiei interioare care are puteri terapeutice veritabile. Un bun exemplu al modului în care puterea gândirii pozitive poate fi folosită pentru vindecarea corpului este efectul placebo. Li se spune unor pacienți care primesc pilule simple de zahăr că acestea sunt medicamente noi, puternice, ce au puteri curative uluitoare și, deoarece acum cred că se vor vindeca, mintea lor activează propriile reacții înnăscute care le vindecă în totalitatea afecțiunea. Între timp, alți pacienți, cărora li se dă medicamentul real dar care nu au o viziune la fel de optimistă nu reușesc să obțină nici un beneficiu terapeutic și nu se vindecă. Companiile de produse farmaceutice care efectuează studii „dublu-orb” pentru testarea noilor medicamente consideră că efectul placebo este o adevărată pacoste și o ciudățenie nefericită a naturii, dar, în realitate, nu reușesc să înțeleagă adevărata esență a mecanismului, ce constă în faptul că trupul se vindecă singur doar atunci când mintea are în vedere acest lucru fără rețineri, cu sau fără medicamente, în timp ce nici un medicament nu poate declanșa singur un efect de vindecare decât dacă beneficiază de cooperarea activă a minții. Bine cunoscuta corelare între sănătate și fericire este o altă consecință a puterii gândirii pozitive și a controlului alchimic al minții asupra materiei. O inimă fericită generează gânduri și sentimente împlinite, care produc, la rândul lor o energie sănătoasă ce vindecă și echilibrează corpul și îl protejează de energiile dăunătoare. În schimb, gândurile negative și sentimentele urâcioase, răutatea și resentimentele, furia și invidia – toate poluează sistemul uman cu tipul de energii distructive asociate stării de spirit respective, producând, astfel, boli fizice și deteriorări. Furia frecventă, de exemplu, duce, în mod invariabil, la disfuncții ale ficatului, doearece energia sa aspră și dură sălășluiește în ficat și îl afectează la fel cum fac alcoolul și drogurile. Atitudinile și emoțiile negative frecvente pot așadar să devină factori care contribuie direct la dobândirea imunodeficienței, deoarece generează energii ce inhibă mecanismele de vindecare naturale ale corpului, într-un tip de reacție PNI inversă, pe care o putem numi „psihoneuroimunodeficiență”. Stările de spirit negative nu numai că generează energii negative, ci s-a și dovedit din punct de vedere științific că împiedică secreția de hormoni și neurotransmițători asociați vindecării și că stimulează secrețiile hormonilor și substanțelor neurochimice de tip „luptă sau fugă” care suprimă reacția imunitară și tensionează întregul sistem. După cum explică doctorul Cass Igram: 
Rolul jucat de stres în cauzarea cancerului este atât de important, încât nu ar fi o exagerare dacă am spune că 80% sau chiar mai multe dintre cazurile de cancer își au originea imediată într-o formă de presiune sau tensiune mentală. Jalea, necazul, frica, grija și furia sunt emoții care au efecte îngrozitoare asupra funcțiilor corpului. Cercetătorii au descoperit că aceste emoții provoacă elilberarea la nivelul creierului a unor substanțe chimice numite neuropeptide. Acești compuși puternici au o puternică acțiune imunorepresivă. Oamenii de știință au identificat căi de la creier la celulele imunitare, dovedind că emoțiile negative pot suprima acțiunea celulelor imunitare încă de la început. 

În lumea de astăzi, dominată de o stare cronică de stres, de îndoială spirituală și de emoții violente, puterea gândirii negative a devenit una dintre cele mai importante – deși nerecunoscute – cauze ale bolilor cronice, ale deteriorărilor și ale imunodeficienței dobândite. Gândirea pozitivă și afirmarea sentimentelor de fericire sunt moduri foarte eficient de folosire a minții pentru generarea tipului de energie asociate cu sănătatea și vindecarea. Numeroase studii științifice au demonstrat că, atunci când pacienții din spitale și sanatorii își pot exprima sentimentele sincere de fericire, se manifestă o creștere imediată a numărului de globule albe, a nivelului secrețiilor de endorfină și serotonină, are loc o echilibrare a hormonilor, o creștere a activității enzimatice și se înregistrează și alte consecințe ale reacției imunitare active. Norman Cousins se referă la puterea terapeutică a gândirii pozitive ca fiind „exercitarea completă a emoțiilor afirmative ca factor de intensificare a reacțiilor chimice corporale”. Din păcate, emoțiile pozitive sunt extrem de greu de produs și de exprimat în atmosfera impersonală a spitalelor uriașe, a pavilioanelor operatorii, a clinicilor de radiații, a sanatoriilor și a altor instituții ale medicinei moderne. În consecință, terapiile medicale moderne acționează adesea în mod direct împotriva mecanismelor înnăscute de vindecare proprii corpului uman, provocând o cantitate atât de mare de stres, frică și disconfort, încât întregul sistem al pacientului devine saturat cu reacții imunorepresive autodistructive. 

Iubirea vindecă 
Cea mai puternică energie curativă dintre toate este declanșată atunci când mintea experimentează căldura radiantă a iubirii. „Iubirea învinge orice” este o maximă care se aplică la fel de bine în cazul sănătății umane și al vindecării ca și în dragoste, război și pace și alte relații interumane. Au existat nenumărate cazuri de vindecări miraculoase de pe patul de moarte datorate sprijinului oportun al iubirii. Aceasta nu constituie o „dovadă anecdotică”, ci este o forță foarte reală care are aplicații terapeutice în îngrijirea sănătății. După cum notează chirurgul oncolog Bernie Seigel de la Yale University: 
Dacă le-aș spune pacienților să își ridice nivelul globulinelor imunitare sau al celulelor T ucigașe, nimeni nu ar ști cum să facă acest lucru. Dar, dacă îi pot învăța cum să se iubească pe ei înșiși și pe alții în totalitate, aceleași schimbări au loc în mod automat. Adevărul este că „iubirea vindecă”. 

Frecvențele energetice specifice și modelele de unde care apar în sistemul uman sub influența iubirii au proprietăți de vindecare extrem de puternice. O simplă îmbrățișare poate declanșa o întreagă reacție de vindecare, prin „injectarea” unei doze de energie a iubirii de la o persoană implicată în îmbrățișare la cealaltă, iar acest efect poate fi verificat științific în clinici, prin analizarea sângelui persoanei care este îmbrățișată, pentru determinarea prezenței anticorpilor, a hormonilor și a elementelor neurochimice asociate reacției de vindecare PNI, atât înainte, cât și după administrarea îmbrățișării. Și aici putem vedea un alt factor nerecunoscut pe scară largă, dar care este implicat în deteriorarea gravă a sănătății umane în lumea industrializată de astăzi, unde singurătatea și alienarea, furia și ostilitatea au înlocuit sentimentele comune de iubire în inimile atât de multor persoane. Și nici nu este o coincidență că bolile imunodeficienței, cum ar fi SIDA sau cancerul, au devenit cele mai răspândite în societățile cele mai avansate din punct de vedere tehnologic, acolo unde iubirea „pe stil vechi” a ajuns să nu prea mai fie la modă și unde se consideră că știința are toate răspunsurile și poate vindeca orice. La modă sau nu, iubirea încă mai este elementul-cheie care declanșează puterea de vindecare a minții, deoarece motivează forța fundamentală a creației în univers. Atunci când este vorba despre vindecarea corpului, puțină iubire poate face multe, deoarece mobilizează energiile și stimulează secrețiile implicate în reacțiile înnăscute de vindecare proprii corpului. Atunci când acele energii sunt amplificate în continuare și dirijate prin tehnicile demonstrate empiric cum ar fi vizualizarea, imaginația stimulată, gândirea pozitivă și echilibrul emoțional, capacitatea corpului de a se vindeca sub controlul minții se apropie de nivelul unui adevărat panaceu. 

Lucrul cu sunetul 
Sunetul este una dintre cele mai puternice forme de energie din univers și, de aceea, e și un mod foarte eficient de a lucra cu energia în qi gong. Biblia afirmă că lumea a fost creată cu puterea generată de un singur cuvânt – „La început era Cuvântul” –, iar tradițiile spirituale orientale atribuie puteri creatoare similare energiei sunetului. Scripturile hinduse menționează „Om” sau, mai precis, „Aum” ca fiind silaba sacră din care s-a ivit întregul univers în existența sa vizibilă și mulți învățați consideră că expresia „Amin” rostită la finalul rugăciunilor creștine derivă în mod direct din această silabă sanscrită antică. Mantra și muzica sunt exemple de sunete ca forme de energie înzestrate atât cu puteri curative, cât și spirituale. În tradițiile hindusă și budistă, mantra este folosită nu numai pentru invocarea anumitor zeități și pentru trezirea conștiinței spirituale primordiale, ci și pentru vindecarea corpului și echilibrarea sistemului energetic prin intermediul anumitor frecvențe și modele de unde produse de anumite sunete. Succesul universal al muzicii se bazează pe modul în care tonurile sale melodioase și armoniile liniștitoare echilibrează și calmează sistemul energetic uman prin intermediul energiei vibrante a sunteului. Studiile științifice au demnostrat că plantele cresc mai repede, pomii fac fructe mai dulci, vacile produc mai mult lapte, prizonierii au un comportament mai liniștit, iar pacienții își revin mai repede atunci când sunt expuși la o muzică plăcută. Având în vedere că pomii nu au urechi, iar vacile nu împărtășesc simțul culturii pe care îl au oamenii, este evident că nu linia melodică sau versurile sunt cele ce produc efectele salutare pe care muzica le are asupra organismelor vii. Acest efect este cauzat de vibrațiile armonioase pe care le creează și modul cum influențează aceste vibrații energiile organismelor vii. După cum am văzut, undele de energie vibrante sunt transformate în corpul uman datorită proprietăților piezoelectrice ale țesuturilor cu structură cristalină, cum sunt oasele și țesuturile conjunctive. Pulsațiile energiei electromagnetice rezultante sunt, mai apoi, utilizate de sistemul uman în anumite scopuri, cum ar fi vindecarea. Anumite frecvențe și modele de unde ale sunetului produc pulsații specifice ale curentului electromagnetic, fiecare dintre acestea având propria afinitate naturală pentru anumite glande, organe sau țesuturi din corp. Așadar, anumite sunete pot fi folosite pentru vindecarea ficatului, stimularea inimii, echilibrarea glandelor suprarenale și așa mai departe. În qi gong există o practică antică de vindecare cunoscută sub numele de „Secretul celor Șase Silabe” care folosește anumite sunete pentru a vindeca organe specifice, a echilibra energiile acestora și a stimula funcțiile asociate lor. În textul intitulat Îngrijirea și prelungirea vieții, scris în secolul al V-lea d.Hr., medicul Tao Hung-ching descrie această metodă de vindecare după cum urmează: 
Trebuie să inspirați pe nas și să expirați încet pe gură... Există un singur mod de inhalare a aerului și șase moduri de expirație. Cele șase moduri de expirație sunt reprezentate de silabele shű, he, hoo, sss, chway și shee. Cele șase moduri de a expira pot vindeca boli: pentru a expira căldură, trebuie să folosiți chway; pentru a expira frig, trebuie să folosiți hoo; pentru eliberarea tensiunii, folosiți shee; pentru eliminarea furiei, folosiți he; pentru înlăturarea indispoziției, folosiți shű; iar pentru redobândirea echilibrului, folosiți sss. 

Aceste silabe oferă o modalitate convenabilă și eficientă de modulare a energiei sunetului pentru scopuri curative. Atunci când sunt folosite împreună cu respirația diafragmatică și cu mișcările lente și ritmice ale corpului, efectele lor sunt și mai puternice. În Guarding the Three Treasures, am oferit o prezentare detaliată a întregului sistem de vindecare cu ajutorul celor Șase Silabe, incluzând toate cele șase sunete, exercițiile care le însoțesc și cele mai importante elemente ale practicii. Pentru a evita repetiția, doar unul dintre aceste exerciții este inclus în cartea de față, pentru beneficiul celor care nu sunt familiarizați cu această practică. Cititorii care doresc să învețe să folosească întreaga practică pot consulta lucrarea menționată anterior. Exercițiul prezentat mai jos (Fig. 8) este al treilea din serie, și anume cel care se folosește de silaba hoo pentru a echilibra și vindeca splina, pancreasul și stomacul și pentru a regla energia de Pământ asociată acestor organe. 

A B C D 
E F G H Fig. 8. Exercițiul din seria „Secretului celor Șase Silabe” pentru vindecarea și echilibrarea sistemului organ-energie al splinei/stomacului (Pământului) 
Silaba: hoo (pronunțată „hu”, cu buzele rotunjite și limba suspendată în centrul gurii, ca atunci când suflați într-o lumânare) Element: Pământ Anotimp: vară târzie Organ: splină și pancreas/stomac Metodă: 1. Stați în picioare în Postura calului (vedeți pagina). Aduceți mâinile în față, sub ombilic, cu palmele îndreptate spre cer și degetele aliniate. Începeți să inspirați încet pe nas, în timp ce ridicați ambele mâini spre centrul trunchiului. 2. Când mâinile ajung în dreptul inimii și plămânii sunt plini, începeți să respirați pe gură, aspirând silaba hoo. În același timp, întoarceți o palmă spre exterior și rotiți-o la 360 de grade, astfel încât să fie îndreptată spre cer și continuați să o ridicați, apoi întoarceți cealaltă palmă spre interior și rotiți-o cu 180 de grade, astfel încât să fie îndreptată spre pământ și coborâți-o din nou prin față. 3. Când plămânii sunt goi, una din palme va fi întinsă în sus, spre cer, deasupra capului, iar cealaltă va fi întinsă în jos, spre pământ, spre vintre. Întoarceți ambele palme astfel încât să fie față în față și apropiați-le încet una de alta în timpul următoarei inspirații. Palmele ar trebui să ajungă la nivelul inimii exact când se încheie inspirația. 4. Începeți următoarea expirație și aspirați silaba hoo, continuând, în același timp, să deplasați în jos palma care coboară și să rotiți cu 360 de grade palma ce urcă, împingând-o în continuare în sus, atingând extensia completă sus și jos exact în momentul în care se încheie expirația. Silaba nu trebuie rostită cu voce tare; important este să dați gurii și gâtului forma pe care o au în timp ce se pronunță acea silabă. 5. Întoarceți palmele și apropiați-le încet în dreptul inimii, pe măsură ce începeți o nouă inspirație. Repetați de 6-ori. Beneficii: Îmbunătățește funcțiile digestive ale splinei, pancreasului și stomacului. Contribuie la producerea secrețiilor de enzime digestive. Ajută la vindecarea ulcerelor. Elimină respirația urât mirositoare cauzată de digestia incompletă la nivelul stomacului. 

Un alt mod de a lucra cu energia prin intermediul sunetului constă în vocalizarea tonurilor (fa-yin) pentru a face chakrele să vibreze, deschizându-le pentru fluxul de energii superioare ale universului și echilibrând fluxul și transformarea acestor energii, pe măsură ce se deplasează prin chakre. Spre deosebire de oase și de alte țesuturi cu structură cristalină care transformă energia sonoră în pulsații electromagnetice prin intermediul efectului piezoelectric, chakrele sunt centre energetice imateriale ce aparțin rețelei invizibile de puncte și canale care constituie sistemul energetic uman. Prima Chakră este situată în perineu (uneori, se spune că se află în zona genitală); Chakra a Doua („câmpul elixirului inferior”) se află sub ombilic; Chakra a Treia („câmpul elixirului median”) este în plexul solar; Chakra a Patra se află în inimă; Chakra a Cincea este în gât; Chakra a Șasea este în centrul creierului („câmpul elixirului superior”), iar Chakra a Șaptea se găsește în creștetul capului. Acest sistem funcționează ca tipar principal pentru matricea celulară a corpului fizic și constituie o punte funcțională între corp și minte. Tonurile folosite pentru stimularea chakrelor măresc cantitatea de energie care curge prin ele, ce intensifică, la rândul său, facultățile sprituale asociate fiecărei chakre, cum ar fi compasiunea, înțelepciunea, creativitatea și așa mai departe. Astfel, în timp ce cele șase silabe vindecătoare funcționează pe baza proprietăților piezoelectrice ale structurilor cristaline din țesuturi și influețează, în primul rând, corpul fizic, cele șapte tonuri ale chakrelor deschid și echilibrează centrii energetici principali și stimulează facultățile spirituale și puterile psihice asociate fiecăruia dintre aceștia. În cazul tonurilor chakrelor, nu contează doar structura silabică a sunetului, ci și înălțimea la care este rostit acesta, chakrele superioare reacționând la tonurile mai înalte, iar cele inferioare la tonuri mai joase. Tonurile exacte folosite pentru deschiderea fiecărei chakre trebuie să fie învățate de la un profesor calificat, în funcție de necesitățile personale ale fiecărui individ, deoarece nu toate tonalitățile funcționează în același mod pentru toți oamenii. Deși silabele folosite pentru fiecare dintre chakre sunt aceleași pentru toată lumea, oamenii au necesități ușor diferite în ceea ce privește tonalitatea, în funcție de starea chakrelor lor și de natura sistemelor lor energetice personale. Totuși, tonul celei de-a cincea chakre este cam același pentru toată lumea și poate fi așadar introdus aici pentru practică. Chakra gâtului controlează vorbirea, invocă adevărul și promovează onestitatea. De asemenea, controlează aparatul respirator și ajută la eliminarea energiilor toxice și stagnante din sistem. Tonul pentru deschiderea și echilibrarea acestei chakre este un aaaaaa de înălțime medie, care trebuie pronunțat tare și cu putere, cu gura și gâtul larg deschise, astfel încât vibrațiile să poată fi simțite în adâncime în sistemul bronhic, din cerul gurii până în plămâni și la nivelul diafragmei. Mai întâi inspirați pe nas, comprimați aerul, apoi deschideți gura larg și pronunțați sonor silaba aaa din fundul gâtului, cu o tonalitate naturală și confortabilă pentru vocea dumneavoastră, nici prea înaltă, nici prea joasă. Continuați constant și uniform, fără să vă opriți, până când expirația este completă. Puteți intensifica efectele prin vizualizarea concomitentă a culorii asociate a acestei chakre – albastru deschis – irigând tot gâtul și partea superioară a pieptului cu lumină strălucitoare. Repetați de trei-zece ori. Aceasta este o modalitate foarte bună de echilibrare a respirației și de stimulare a sistemului respirator înaintea unei ședințe de meditație. De asemenea, poate fi folosită și pentru armonizarea energiei vorbirii cu spiritul adevărului înaintea îndeplinirii unei sarcini importante care implică vorbirea. Pronunțați doar „Aaaaaa!”. 

Lucrul cu lumina și culoarea 
Lumina este o altă formă fundamentală de energie răspândită prin univers și, asemenea sunetului, poate fi folosită pentru echilibrarea sistemului energetic uman, stimularea funcțiilor vitale și vindecarea corpului. Helioterapia, numită în canonul taoist antic „metoda de administrare a razelor de soare”, a fost folosită pentru sănătatea și vindecarea oamenilor de mii de ani în China, iar știința modernă începe să redescopere beneficiile terapeutice puternice ale luminii solare în cazul unei game largi de suferințe și afecțiuni degenerative. Sursele chineze tradiționale sugerează expunerea directă a pielii și a ochilor la lumina solară ca fiind cea mai bună modalitate de obținere a beneficiilor curative ale energiei solare, iar studiile contemporane confirmă eficacitatea acestei metode. S-a dovedit științific faptul că lumina solară este factorul nutritiv principal de care depinde glanda pituitară pentru funcționarea normală. În rolul ei de glandă principală a sistemului endocrin, pituitara reglează o gamă largă de funcții vitale, printre care se numără creșterea și refacerea, metabolismul, potența sexuală și imunitatea. Energia specifică din lumina solară care stimulează glanda pituitară se găsește în banda invizibilă ultravioletă. Când soarele pătrunde în ochi, razele ultraviolete acționează asupra unui strat de celule neuroactive extrem de sensibile aflate în retină, numite celule epiteliale, care transmit stimulul razelor ultraviolete prin nervul optic, direct la glanda pituitară. Cunoscut sub numele de sistem „oculo-endocrin”, acest mecanism este absolut esențial pentru funcțiile fiziologice normale din corp, mai ales pentru reacțiile imunitare, deoarece glanda pituitară controlează echilibrul hormonal la nivelul întregului sistem endocrin. Sistemul oculo-endocrin este activat prin expunerea directă a ochilor la soare sau la lumină electrică de spectru complet, care conține toate benzile naturale ce se găsesc în soare și care poate fi comercializată de pe piață. Din moment ce sticla blochează razele ultraviolete din lumina soarelui, persoanele care poartă ochelari de vedere și/sau își petrec majoritatea orelor din zi în clădiri și mașini riscă să sufere de o deficiență cronică a funcției pituitare, din cauza expunerii insuficiente a retinelor lor la razele ultraviolete. În mod ideal, o persoană ar trebui să petreacă cel puțin o oră sau două pe zi la lumina soarelui. Pentru persoanele ale căror slujbe sau stiluri de viață le privează de expunerea suficientă la soare, următorul exercițiu simplu de clipire la soare poate fi folosit ca modalitate de „administrare a razelor de soare”, pentru a culege elementul nutritiv esențial al energiei razelor ultraviolete din soare: 
Alegeți un moment înainte de ora 9 dimineața sau după 4 după-amiaza, când soarele este strălucitor, dar se află în partea inferioară a cerului. Stați în picioare sau așezat, cu fața la soare, cu ochii închiși și ținând capul într-un unghi care îndreaptă ochii cu zece-cincisprezece grade deasupra soarelui, și nu direct către el. Deschideți ochii și clipiți foarte rapid timp de aproximativ trei secunde, apoi închideți-i din nou. Odihniți-vă puțin, apoi aplecați capul într-o parte, astfel încât ochii să fie îndreptați cu zece-cincisprezece grade sub soare, deschideți-i și clipiți repede timp de trei secunde, apoi închideți-i din nou. Repetați acest procedeu și pentru partea stângă și pentru cea dreaptă, asigurând, asfel, o expunere completă și uniformă a retinei la razele ultraviolete. O altă modalitate de realizare a acestui exercițiu constă în ațintirea ochilor într-o parte a soarelui, după care îi deschideți și vă dați ochii peste cap repede, astfel încât câmpul dumneavoastră vizual să descrie cercuri în jurul soarelui, timp de trei-cinci secunde. Repetați de trei ori, asigurându-vă că pupilele nu sunt niciodată îndreptate direct spre soare. 

Medicina convențională ne învață că radiațiile ultraviolete sunt dăunătoare sănătății și că ar trebui așadar să evităm să ne expunem acestora. Și atunci cum se împacă această afirmație cu realitatea științific demonstrată că razele ultraviolete sunt esențiale pentru funcționarea normală a glandei pituitare? În primul rând, razele ultraviolete de unde scurte sunt cele care dăunează corpului, și nu cele de unde lungi, iar banda de unde scurte este aproape în întregime eliminată din lumina solară de către atmosferă, cu mult înainte să ajungă pe pământ. Razele ultraviolete de unde lungi, care nu sunt dăunătoare, sunt cele ce hrănesc glanda pituitară și ele ajung pe pământ, exact așa cum este dat de la natură. În al doilea rând, din cauza poluării aerului la nivel global și a „efectului de seră” produs de creșterea nivelului de dioxid de carbon, s-a înregistrat o reducere cu aproape 30% a nivelului de radiații ultraviolete benefice de unde lungi care ajung pe pământ la nivel mondial și de aceea este mai important ca niciodată să se ia măsuri pentru mărirea expunerii la lumina solară (totuși, nu la soarele de la amiază din zilele de vară). Reducerea nivelurilor de ultraviolete de unde lungi este menționată de mulți oameni de știință ca fiind un factor principal al scăderii drastice a recoltelor și al vulnerabilității plantelor la dăunători observate în fermele din toată lumea în ultimii ani. Dacă are acest efect asupra plantelor, ne putem imagina gravitatea efectului inhibant pe care îl are asupra sănătății umane, mai ales a reacției imunitare. Datorită importanței razelor ultraviolete benefice pentru echilibrul endocrin și starea generală de sănătate și vitalitate, helioterapia este o practică extrem de favorabilă pentru orice program de îngrijire preventivă a sănătății. De fapt, nu există dovezi concludente că razele ultraviolete de unde scurte sau lungi ar cauza apariția cancerului. Răul este produs de obsesia occidentalilor de a se bronza (bronzul fiind, prin natura sa-o reacție de urgență a pielii, pentru a se proteja împotriva agentului dăunător) și expunerea la razele solare puternice. Celălalt țesut prin intermediul căruia corpul asimilează energia solară benefică este pielea. E un fapt bine cunoscut că sursa noastră principală de vitamina D este energia solară, care stimulează sintetizarea acestui element nutritiv vital în țesutul adipos situat imediat sub piele. Un fapt mai puțin cunoscut este acela că vitamina D e absolut esențială pentru asimilarea calciului la nivelul tractului intestinal. În absența resurselor suficiente de vitamina D, absorbția calciului din alimente sau suplimente alimentare este, pur și simplu, imposibil de realizat, indiferent de cât de bogată în calciu e dieta dumneavoastră. În afară de rolul său esențial pentru structura oaselor și a dinților, calciul este esențial și pentru transmisiile nervoase adecvate, pentru transferul substanțelor nutritive în celule și al reziduurilor în afara lor, pentru menținerea nivelurilor adecvate ale pH-ului în sânge și în alte fluide corporale și pentru multe alte funcții vitale, iar toate acestea, la rândul lor, depind de expunerea suficientă la lumina soarelui. La o reuniune a International Committee on Illumination din Washington, D.C., oamenii de știință ruși, care au manifestat întotdeauna un interes deosebit față de lucrul cu energia ca fundament al sănătății umane, au relatat: 
Dacă pielea umană nu este expusă la radiații solare (directe sau răspândite) pe perioade lungi de timp, vor apărea nereguli la nivelul echilibrului fiziologic al sistemului uman. În consecință, se vor produce disfuncții ale sistemului nervos și se va manifesta o deficiență a vitaminei D, o slăbire a sistemelor defensive ale corpului și o agravare a bolilor cronice. Culoarea este un alt aspect al luminii care poate fi folosit pentru intensificarea și echilibrarea energiilor implicate în sănătatea umană. De exemplu, dezechilibrele dobândite sau cele constituționale între yin și yang pot fi corectate, cel puțin parțial, prin utilizarea energiei culorilor. Persoanele care au o constituție aprinsă, excesiv de activă, de tip yang, pot contribui la reechilibrarea sistemelor lor purtând haine în culori yin, cum ar fi albastru, negru și argintiu, ce au efecte răcoritoare, de calmare, și folosind aceste culori pentru lenjeria de pat, pentru mobilier, bijuterii și așa mai departe. La fel, cei care necesită un plus de energie caldă, stimulatoare, yang pot folosi mai mult roșu, alb și auriu în viața de fiecare zi. Dezechilibrele la nivelul celor Cinci Energii Elementare ale sistemelor organelor vitale și ale funcțiilor asociate acestora pot fi corectate și prin folosirea cumpătată sau evitarea culorilor asociate lor. Persoanele cu un ficat slăbit, de exemplu, pot ajuta la impulsionarea energiei de Lemn a sistemului hepatic purtând haine și bijuterii de culoare verde, consumând alimente verzi, practicând qi gong în iarba și verdeața din grădină și așa mai departe. Pe de altă parte, o persoană cu tensiune arterială mare, cu hipertensiune și care manifestă și alte simptome ale unei inimi stimulate excesiv ar fi bine să evite roșul, ce stimulează energia de Foc a inimii. Același principiu se aplică tuturor celor Cinci Energii Elementare și organelor asociate acestora. O metodă deosebit de eficientă de folosire a culorii pentru canalizarea energiilor cosmice ale Soarelui, Lunii și planetelor în sistemul uman este folosirea pietrelor prețioase. Pietrele prețioase cum sunt rubinele, smaraldele și diamantele sunt printre cei mai puternici conductori de energie de pe Pământ. Fiind cristale, au capacitatea de a recepționa undele de energie subtile care coboară pe Pământ de la Soare și Lună, stele și planete, și să le transforme cu ajutorul efectului piezoelectric în curenți electromagnetici pulsați care pot fi folosiți pentru vindecarea și echilibrarea sistemului uman. Dacă purtați un rubin, de exemplu, energia fierbinte de Foc a Soarelui va intra în sistemul dumneavoastră, în timp ce perla sau piatra lunii pot transmite energia rece de Apă a Lunii, smaraldul verde atrage energia planetei Mercur și așa mai departe. La fel ca în cazul culorilor, dacă purtați pietre prețioase ce canalizează energiile planetare care intră în conflict cu necesitățile dumneavoastră energetice astrologice sau care agravează și mai mult dezechilibrele constituționale, acest lucru poate avea un impact negativ grav asupra sănătății și longevității. Atunci când folosiți pietrele prețioase pentru a recepționa și transmite energiile cosmice benefice ale planetelor și ale altor surse astrale, este de o importanță capitală să folosiți doar pietre fără defecte. Dacă suprafața cristalului are vreo imperfecțiune, energiile pe care piatra le transmite vor fi afectate și vor avea efecte mai degrabă adverse decât benefice asupra sistemului dumneavoastră. Așadar, atunci când folosiți pietrele prețioase ca transmițători de energie, este important să consultați un specialist în domeniu ce se ocupă cu știința străveche a astrologiei planetare, pentru a vă asigura că alegeți o piatră care se potrivește constituției dumneavoastră individuale și care are o structură perfectă. 

Lucrul cu aromele 
Esențele aromatice extrase din flori și plante medicinale au fost folosite de mii de ani pentru vindecarea bolilor și echilibrarea energiilor umane. Aroma volatilă extrasă dintr-o floare sau uleiul esențial al unei plante poartă energia esențială a acelei plante în aer într-un mod similar energiei ionice negative, fiind asimilată de sistemul uman prin aceiași receptori senzoriali olfactivi din canalele nazale. În funcție de afinitățile lor naturale pentru diferite organe și țesuturi, diferite esențe aromatice pot fi folosite pentru vindecarea anumitor boli, pentru echilibrarea unor energii și stimularea diferitelor funcții. Acesta este principiul fundamental al aromaterapiei, dar funcționează numai atunci când folosiți arome obținute din surse naturale, cum sunt plantele, mineralele și animalele. Miresmele artificiale au miros, dar nu au qi. Într-un articol din publicația medicală franceză L’Hôpital, doctorul J. Valent explică modul în care aromele plantelor afectează energiile umane: 
Deplasându-se prin intermediul fluxului sanguin, aroma ionizată a plantei impregnează fiecare colț al corpului, revitalizează cu forță celulele polarizate și descărcate, completează insuficiențele electronice prin reîncărcarea bateriilor bioelectromagnetice și dispersează reziduurile celulare prin dizolvarea substanțelor vâscoase sau contaminate existente în fluidele corporale. Oxidează produsele reziduale metabolice otrăvitoare, îmbunătățește echilibrul energetic, eliberează mecanismul oxidării organice și cel al autoreglării și ajunge la plămâni și rinichi, la nivelul cărora este eliminat sau expirat complet. 

Meditatorii din toată lumea folosesc bețișoarele parfumate pentru a-și intensifica practica, datorită efectelor de echilibrare pe care le au asupra energiilor umane. Lemnul de santal este cunoscut în mod deosebit printre meditatorii din Asia pentru puterile pe care le are de a calma emoțiile și de a stabiliza energia în câmpul elixirului inferior (chakra a doua) de sub ombilic, stabilind, astfel, condițiile ideale pentru atingerea unei stări stabile de liniște spirituală. Fumul produs prin arderea salviei albe, folosită de triburile băștinașe din America de Nord pentru purificare, sublimă energiile dense, grele generate de gândurile negative și emoțiile conflictuale și le ridică în afara corpului, curățând, astfel, sistemul energetic uman. Este interesant de observat că în epoca medievală, în Orientul Mijlociu, textele medicale menționau faptul că persoanele ce lucrau în prăvăliile de parfumuri și de bețișoare parfumate erau singurele care nu erau niciodată doborâte de epidemiile ce afectau regulat lumea străveche și chiar și astăzi se observă adesea că oamenii care lucrează în florării par să se îmbolnăvească rareori de gripă sau de alte boli infecțioase. „Flower Power”∗ este mai mult decât un slogan cu priză la public: reflectă puternicele proprietăți curative ale esenței aromatice. 

Lucrul cu atingerea 
Sistemul energetic uman poate fi stimulat și echilibrat prin diferite forme de contact fizic, inclusiv lovirea ușoară, frecarea și presopunctura. Să analizăm pe scurt fiecare dintre aceste metode. Lovirea ușoară – lovirea diferitelor părți ale corpului transmite o undă vibrantă în țesuturi, care determină energia stagnantă să se împrăștie, împinge energia superficială în profunzime, stimulează circulația sângelui și secrețiile glandulare și echilibrează fluxul energetic prin meridiane. De exemplu, după practicarea unei ședințe de exerciții qi gong, suprafețele interioare și exterioare ale brațelor și picioarelor pot fi lovite energic cu pumnul sau cu palma deschisă, pentru a dirija spre interior energia acumulată la suprafață, spre oase și măduvă, pentru depozitare și pentru a stimula producerea globulelor albe la nivelul măduvei. Dacă un anumit organ este mai leneș, puteți să identificați drumul spre meridianul asociat de-a lungul suprafeței corpului și să-l loviți ușor de la un capăt la celălalt. Lovirea ușoară activează fluxul energetic din meridian, care canalizează apoi energia spre organul corespunzător, eliminând energia reziduală stagnantă și reechilibrând funcțiile sale. Un set popular în qi gong este cel al celor „Trei Loviri” (fig. 9), care implică lovirea ritmică a trei părți ale corpului ce găzduiesc glande de importanță majoră pentru imunitate și pentru vitalitatea generală: capul și gâtul (glandele pituitară și pineală), pieptul (timusul) și zona renală (glandele suprarenale). Acesta este un exercițiu excelent pentru stimularea și echilibrarea funcțiilor endocrine și pentru întărirea imunității. Pentru lovirea ușoară a capului și a gâtului, frecați mai întâi palmele una de alta până când se încălzesc, apoi strângeți degetele în pumn, cu degetele mari încleștate pe partea exterioară a arătătoarelor, și folosiți primul rând de încheieturi ale degetelor și bazele palmelor pentru a lovi energic partea posterioară a gâtului de-a lungul ambelor părți ale vertebrelor cervicale, deplasându-vă dinspre suprafața umerilor în sus pe gât, spre baza cutiei craniene, continuând apoi pe cutia craniană, peste creștetul capului, până în vârful frunții și apoi coborând din nou spre gât. În afară de faptul că stimulează direct glandele pituitară și pineală prin vibrațiile imprimate cutiei craniene, acest exercițiu atrage și energie spre cap, ajută la relaxarea mușchilor tensionați ai gâtului și stimulează microcirculația la nivelul creierului. Pentru lovirea ușoară a timusului, folosiți rândul din mijloc de oase ale degetelor de la o mână pentru a ciocni ritmic pieptul în punctul dintre sfârcuri, folosind ritmul unei lovituri puternice urmate de două lovituri mai ușoare (UNU-doi-trei, UNU-doi-trei etc.). Acest model vibrant stimulează secrețiile timusului, care sunt extrem de importante pentru reacția imunitară normală și adesea lipsesc în cazul adulților, din cauza micșorării acestei glande. Lovirea zilnică ajută la recăpătarea dimensiunii normale a timusului și activează secrețiile sale de substanțe imunitare. Lovirea ușoară a timusului stimulează și inima și ajută la eliberarea toxinelor care afectează plămânii. 

A B C 
Fig. 9. Cele „Trei Ciocniri”: Lovirea ușoară a capului și a gâtului (glandele pituitară și pineală) Lovirea ușoară a rinichilor (glandele suprarenale) Lovirea ușoară a inimii (timusul) 
Pentru lovirea ușoară a rinichilor și a glandelor suprarenale, folosiți dosul palmelor pentru a lovi ușor rinichiul drept și cel stâng, alternativ, de sus în jos. Vibrațiile se deplasează spre glandele suprarenale, unde stimulează secrețiile de hormoni benefici. De asemenea, acestea atrag energie în rinichi și ajută la curățarea lor de reziduuri toxice. Aproximativ două minute de lovire ușoară pentru fiecare dintre aceste zone sunt suficiente pentru o revigorare generală. Dacă încercați să vă fortificați sitemul imunitar în timpul unei boli sau după recuperare, este mai bine să continuați timp de cinci sau șase minute pentru fiecare zonă. Frecarea – frecarea diferitelor părți ale corpului cu palmele, după ce acestea au fost încărcate în prealabil, s-a discutat mai devreme în capitolul de față. Este suficient să spunem aici că această tehnică poate fi folosită pentru alinarea durerii, eliminarea congestionării, calmarea inflamațiilor, încălzirea și echilibrarea energiei aproape în orice loc din corp. Mai ales ochii reacționează foarte bine la această metodă. Frecarea testiculelor sau a ovarelor cu palmele încărcate cu qi ajută la stimularea fertilității, iar frecarea glandei tiroide la nivelul gâtului este o modalitate bună de echilibrare a metabolismului. Presopunctura (fig. 10) – presopunctura constă în aplicarea presiunii asupra țesuturilor profunde în puncte energetice specifice de-a lungul suprafeței corpului. Aceste puncte sunt terminale-releu principale pentru diferite meridiane organ-energie, iar presiunea aplicată asupra lor stimulează și echilibrează fluxul de energie prin meridianele corespunzătoare. Presiunea poate fi aplicată fie cu vârful degetului mare sau al arătătorului, fie cu un os al încheieturii degetelor. Presopunctura trebuie practicată întotdeauna împreună cu respirația abdominală profundă, pentru a intensifica și mai mult efectele sale. Iată câteva dintre punctele principale care pot fi folosite cu ușurință pentru echilibrarea energiei prin autoaplicarea presopuncturii: 
A B 
C D 
E F 
Fig. 10. Puncte principale de presopunctură pentru terapia individuală: „Valea Armoniei” (ho-gu) „Înfigerea Supremă” (tai-chung) „Tripla Intersecție Yin” (san-yin-jiao) „Izvorul Clocotitor” (yung-chuan) „Centrul Uman” (ren-chung) „Iazul Vântului” (feng-chih) – ho-gu („Valea Armoniei”) – acesta este unul dintre principalele puncte de forță ale corpului, localizat de-a lungul meridianului intestinului gros, în depresiunea situată la baza țesutului dintre degetul mare și arătător atunci când sunt întinse. Sondați în adâncime în „valea” cărnoasă aflată la baza acestor oase, până când găsiți un punct sensibil, apoi apăsați-l puternic, mențineți presiunea timp de aproximativ zece secunde, încetați apăsarea și repetați de 3-6 ori. Presiunea în acest punct îmbunătățește circulația în întregul corp, ameliorează durerile de cap și de dinți de pe partea pe care apăsați, eliberează tensiunea de la nivelul gâtului și al umerilor și îmbunătățește respirația; – tai-chung („Înfigerea Supremă”) – acesta este punctul de pe laba piciorului echivalent cu Valea Armoniei de pe mână. Este localizat de-a lungul meridianului hepatic, deasupra labei piciorului, între tendonul degetului mare și cel al celui de-al doilea deget, la aproximativ cinci centimetri mai sus de despărțitura dintre aceste două degete. Folosiți degetul mare de la mână pentru a sonda în adâncime până găsiți punctul respectiv, apoi apăsați cu putere și mențineți presiunea timp de zece secunde, încetați apăsarea și repetați de trei-șase ori. Acesta este un punct puternic pentru stimularea funcției hepatice, detoxifierea ficatului și ameliorarea bolilor hepatice. Este, de asemenea, eficient pentru alinarea durerilor de cap și de ochi produse de ficatul congestionat sau pentru ameliorarea senzației de mahmureală; – san-yin-jiao („Tripla Intersecție Yin”) – acest punct puternic este situat la intersecția a trei dintre meridianele principale ale organelor yin – splina, ficatul și rinichii –, la o distanță de aproximativ patru degete deasupra gleznei, de-a lungul părții interioare a gambei, exact în spatele osului. Acest punct poate fi folosit pentru corectarea diferitelor tipuri de disfuncții sexuale, intensificarea energiei sexuale și reglarea ciclurilor menstruale. De asemenea, ajută la întărirea oaselor, tendoanelor și mușchilor – țesuturile controlate de aceste căi organ-energie; – yung-chuan („Izvorul Clocotitor”) – acest punct este situat în centrul pernuței piciorului, la aproximativ șase centimetri distanță de al doilea deget, de-a lungul meridianului rinichilor. Presiunea asupra acestui punct echilibrează întregul sistem energetic și stimulează în special cortexul suprarenal. De asemenea, este eficient în reglarea funcționării inimii; – ren-chung („Centrul Uman”) – localizat în adâncitura din mijlocul buzei superioare, chiar sub nas, acest punct reprezintă capătul Canalului Conducător, care se află de-a lungul coloanei, trece peste cap și se termină în acest loc. Presiunea exercitată în acest punct ajută la ridicarea energiei în Canalul Conducător, spre cap, și leagă acest canal de Canalul Concepției, pentru a o transporta înapoi pe partea din față, deschizând, astfel, Orbita Microcosmică a circulației energetice. Dacă cineva leșină sau intră în stare de șoc, presiunea rapidă puternică exercitată în acest punct îl poate ajuta să-și revină; – feng-chih („Iazul Vântului”) – ceste puncte sunt situate de o parte și de alta a vertebrelor cervicale superioare, acolo unde se termină gâtul și începe cutia craniană, la o distanță de aproximativ patru centimetri unul de altul. Pentru a le găsi, împreunați-vă mâinile pe ceafă și folosiți degetele mari pentru a sonda baza cutiei craniene. Presiunea exercitată în aceste puncte, localizate de-a lungul meridianului vezicii urinare, ajută la desfundarea căilor nazale blocate și la echilibrarea fluxului de aer dintre nara dreaptă și cea stângă. 

Lucrul cu energia sexuală 
În medicina tradițională chineză, ca și în alchimia internă, energia sexuală este considerată a fi cea mai puternică formă de qi din corpul uman. Sperma este esența fundamentală din care bărbații își iau vitalitatea. Într-adevăr, una dintre cele mai comune cauze ale îmbătrânirii premature, ale oboselii cronice și ale imunodeficienței la bărbații de vârstă mijlocie este pierderea excesivă de spermă în timpul ejaculării necontrolate. Atunci când corpul unui bărbat este determinat în mod constant să completeze rezerva de spermă, elementele nutritive necesare sunt împrumutate din diferite alte părți ale corpului, mai ales din glande și din fluidele cerebrospinale, aceste fluide corporale vitale fiind, astfel, slăbite, iar elementele nutritive esențiale din care sunt formate, secătuite. La femei, în schimb, orgasmul este considerat a fi o modalitate eficientă de echilibrare a sistemului endocrin, de generare a energiei și de stimulare a sănătății, deoarece nu se pierde nici un fluid vital. Cele două moduri principale de a lucra cu energia sexuală în qi gong sunt „Cultivarea Duală” (shwang-shiou) cu un partener și „Cultivarea Singulară” (dan-shiou), care presupune masajul sexual individual. A doua metodă, care include și anumite exerciții sexuale, este tratată pe larg în cartea mea, Guarding the Three Treasures, iar prima este prezentată pe larg în The Tao of Health, Sex, and Longevity. Cititorii care doresc să își integreze activitățile sexuale printre celelalte practici qi gong pot consulta secțiunile corespunzătoare ale acestor cărți pentru îndrumare. 

O gamă largă de aparate electronice și magnetice sunt disponibile astăzi pe piață, având menirea de a stimula și a echilibra sistemul energetic uman, la simpla apăsare sau rotire a unui buton. Unele dintre aceste aparate sunt, de fapt, destul de folositoare atunci când sunt utilizate în contextul unui program general de îngrijire a sănătății, în care practica tradițională qi gong este metoda predominantă de lucru cu energia. Altele sunt complet inutile, dacă nu chiar dăunătoare, și nici unul dintre ele nu poate funcționa ca înlocuitor al respirației corecte, al exercițiilor fizice și al alchimiei interne a meditației prin mișcare sau nemișcare. Singura energie curativă veritabilă este energia liberă care inundă întregul univers și doar organismele vii pot canaliza și utiliza această energie, ce reacționează la atenția concentrată a unei minți calme, echilibrate, și nu la acționarea unui buton sau a unei rotițe pe o mașinărie. Orice persoană care recurge la aparate electronice pentru înlocuirea timpului investit și a efortului disciplinat necesar pentru practicarea personală a lucrului cu energia va fi, cu siguranță, dezamăgită. Astfel de aparate ar trebui folosite sub îndrumarea unui specialist calificat în îngrijirea sănătății, ce are experiență în ceea ce privește tehnologia implicată, și în contextul general al unui sistem complet de îngrijire holistică în care practica qi gong joacă un rol important. Diferitele modalități de lucru cu energia discutate mai sus sunt prezentate aici pentru a-i oferi cititorului o idee despre larga varietate mari de metode de lucru cu energia care pot fi incluse în orice program de practică qi gong. Toate au beneficiile lor specifice pentru scopuri diferite, dar este foarte important să ne amintim că unealta principală pentru lucrul cu energia este și va fi întotdeauna tehnologia naturală a controlului respirației folosită împreună cu postura adecvată, sub îndrumarea volițională a unei minți lucide, calmă și concentrată spre interior. Respirația este principalul regulator al energiei din corpul uman, iar spiritul e comandantul suprem. Împreună, spiritul și respirația dirijează energia pe toate căile în qi gong, iar controlul respirației este practica centrală a tuturor modalităților de lucru cu energia. 

Capitolul 7 Elemente fundamentale ale formei: postura, respirația și integrarea „La exterior, practicați forma” – acesta este sfatul pe care ni-l dă o maximă chineză antică. „La interior, practicați semnificația.” Forma corectă este foarte importantă în qi gong, iar fără ea semnificația interioară a practicii se pierde cu ușurință. Modul în care diferitele părți ale corpului sunt menținute în echilibru într-o anumită postură, felul cum se mișcă membrele și trunchiul prin intermediul formelor și mișcările sunt integrate în diferitele faze ale respirației – toți acești factori exercită o influență decisivă asupra intensității, echilibrului, transformării și fluxului energiilor din canale. Tehnicile diferite de respirație mobilizează și modulează respirația și energia în moduri diferite și fiecare persoană ce practică de qi gong ar trebui să aibă o varietate de metode de respirație de bază în repertoriul său, pe care să le aplice în mod adecvat. Diferitele forme de posturi și de respirație folosite în qi gong reprezintă factorii externi: aceștia stabilesc cadrul fundamental pentru practică. Energia și mintea sunt factorii interni: aceștia reflectă semnificația principală și reprezintă obiectivele principale ale practicii. Pentru a înțelege semnificațiile interne ale formelor externe de practică și a atinge obiectivele interne ca echilibrarea energiei, activarea alchimiei interne, intensificarea conștiinței și armonizarea minții, trebuie mai întâi să se stabilească o bază externă pentru practică, prin respectarea regulilor de bază ale formei, cum ar fi postura adecvată, respirația corectă și integrarea respirației în cadrul corpului și al energiei. În următoarele pagini vom trece în revistă punctele elementare de interes ale celor patru posturi fundamentale ale corpului folosite pentru stilurile prin mișcare și nemișcare ale practicii qi gong și vom analiza șapte metode diferite de respirație care pot fi folosite în qi gong, fiecare având efectele sale distinctive asupra respirației, circulației și energiei. Apoi, vom vedea cum se sincronizează respirația cu trupul în formele de qi gong prin mișcare și cum se respiră în armonie cu mișcarea energiei în formele prin nemișcare. 

Patru posturi ale practicii qi gong 
Referitor la importanța posturii corecte în qi gong, un vechi text medical chinez afirma: „Atunci când postura nu este corectă, energia nu e lină; atunci când energia nu este lină, mintea nu e stabilă”. Chiar și cel mai mic detaliu al posturii poate avea o influență mare asupra felului cum circulă energia prin corp în timpul practicii, iar acest lucru, la rândul lui, determină modul în care energia influențează mintea. Pe de altă parte, dacă mintea nu este echilibrată înainte de practică, energia nu va curge lin prin sistem, iar acest lucru, la rândul său, va dezechilibra postura. Pentru majoritatea oamenilor, e mult mai ușor să înceapă prin echilibrarea corpului decât a minții și, în consecință, stabilirea posturii adecvate la nivelul corpului este, de obicei, primul pas în practică. În qi gong, postura este temelia pe care se construiește o practică solidă, stabilă. 

Fig. 11. Postura „Calului”, cea mai importantă postură în practica qi gong: observați alinierea creștetului capului, a plexului solar și a abdomenului cu partea centrală a labei piciorului 
Poziția în picioare (fig. 11) 
Formele de qi gong prin mișcare se practică, de obicei, în postura tradițională a „Calului”, care poate fi folosită și pentru meditația prin nemișcare stând în picioare. Aceasta este o poziție foarte stabilă pentru practica efectuată în picioare, având o bază solidă, dar flexibilă în picioare, un centru de greutate jos, situat sub ombilic, care ușurează ajustarea și menținerea echilibrului direcțional, și un „turn al puterii” care se ridică prin coloana vertebrală, pentru a uni energia Pământului din zona sacrală cu energia Cerului din cap. Postura Calului este atât de importantă în artele marțiale chineze și în qi gong, încât maeștrii tradiționali le cereau adesea noilor discipoli să își petreacă primul an practicând doar „Pilonul Vertical” în postura Calului, până când se puteau menține stabili în această poziție timp de două-trei ore. Indicația principală pentru o poziție corectă în postura Calului este să vă mențineți în aliniere perfectă vârful capului, câmpul elixirului inferior din abdomen, Confluența yin din perineu și punctul median dintre labele picioarelor, situat pe linia imaginară trasată între cele două puncte ale Izvoarelor Clocotitoare de pe tălpi. Dacă privim postura Calului dintr-o parte, trebuie să existe o linie dreaptă care să pornească din creștetul capului, să continue prin centrul corpului spre câmpul elixirului inferior și să coboare în continuare prin perineu, spre punctul care se află între cele două puncte ale Izvoarelor Clocotitoare, de pe tălpi. Postura Calului facilitează fluxul liber de energie dintre „Cerul” din cap și „Pământul” din zona sacrală și din picioare, deschide circulația energiei din Canalul Conducător, care se întinde de-a lungul coloanei vertebrale din zona sacrală până la creierul mare, și o atrage în circulația din toate cele opt canale ale Orbitei Macrocosmice. Punctele de interes major pentru menținerea posturii corecte în poziția Calului sunt următoarele: picioarele trebuie să fie depărtate la o distanță egală cu lățimea umerilor, perfect paralele. Unii maeștri sugerează ca, datorită structurii pelvisului lor, femeile să țină picioarele depărtate, formând un unghi de 45 de grade. Femeile ar trebui să încerce ambele metode de poziționare a picioarelor și să o adopte pe cea care li se pare mai comodă pentru practică. Greutatea corpului ar trebui să se sprijine egal pe ambele picioare, centrul de greutate fiind pe pernuțele din față ale picioarelor, și nu în spate, pe călcâie. Degetele de la picioare trebuie să fie răsfirate, pentru un echilibru mai bun, și puțin flexate în sus, pentru a se prinde de pământ, dar fără a tensiona picioarele; genunchii nu sunt blocați, ci relaxați și puțin îndoiți, astfel încât sarcina principală a corpului să se sprijine pe coapse, și nu pe șolduri și pe partea inferioară a spatelui. Menținerea genunchilor neblocați facilitează, de asemenea, fluxul liber al sângelui și al energiei între coapse și gambe; șoldurile trebuie să fie relaxate și libere, permițând ca greutatea părții superioare a corpului să se sprijine, în primul rând, pe coapse. Împingeți pelvisul puțin în afară pentru a contracta fesele și a îndrepta curbura din partea inferioară a coloanei vertebrale. Menținerea feselor contractate spre interior ușurează cu mult menținerea coloanei vertebrale aliniate și păstrarea echilibrului în postura Calului. De asemenea, determină energia să se ridice de-a lungul canalelor spinale, din regiunea sacrală spre creierul mare; abdomenul trebuie, de asemenea, să fie relaxat, astfel încât diafragma să se poată întinde ușor în jos, în cavitatea abdominală, în momentul inspirației. Totuși, un perete abdominal excesiv de flasc este un dezavantaj, deoarece se dilată prea mult în timpul inspirației, zădărnicind, astfel, efectele terapeutice benefice ale comprimării, și e dificil de contractat în timpul blocării abdominale și al fazei finale a expirației. Tonifierea mușchilor abdominali este așadar un mod bun de a vă intensifica practica qi gong; pieptul nu trebuie să fie nici tensionat, nici împins în afară în timpul practicii qi gong. Dacă șira spinării este dreaptă și umerii sunt relaxați, pieptul va adopta poziția corectă în mod natural. Prin rotirea ușoară a umerilor în față (fără a încovoia partea superioară a coloanei vertebrale), întregul torace se va relaxa, facilitând, astfel, respirația abdominală profundă; coloana vertebrală trebuie ținută dreaptă pe toată perioada unei ședințe de practică qi gong. Imaginați-vă că o sfoară legată de creștetul capului trage întreaga coloană vertebrală în sus. Poziția corectă a șirei spinării este facilitată prin menținerea părții posterioare a gâtului în poziție dreaptă și a bărbiei împinse ușor în jos, dar fără aplecarea capului în față, și prin contractarea feselor. Această poziție întinde coloana și menține vertebrele bine aliniate; umerii trebuie să fie liberi și complet relaxați, astfel încât brațele să atârne natural în jos pe părți, pieptul să rămână relaxat, iar mușchii gâtului și cei din partea superioară a spatelui să nu fie tensionați; Coatele nu trebuie să fie blocate, pentru a permite brațelor să se balanseze liber pe părți și energiei să curgă liber în sus și în jos de-a lungul canalelor din brațe. Scobiturile coatelor sunt ținute spre interior, înspre coaste, astfel încât palmele să fie îndreptate spre spate; mâinile trebuie să râmână complet relaxate în timpul practicii, degetele fiind puțin strânse și palmele făcute căuș. „Mâinile sunt steagurile energiei”, afirmă un vechi proverb chinez, ceea ce înseamnă că ele reacționează chiar și la cea mai ușoară „adiere” de qi. Punctele lao-gong din centrul palmelor reprezintă cei mai puternici transmițători ai energiei în întregul corp, dar orice tensiune la nivelul mâinilor are tendința de a limita conductivitatea lor; capul se ține drept, ca și cum ar fi suspendat de o sfoară. În afară de cazul în care acest lucru este necesar ca parte a unui anumit exercițiu, nu aplecați capul în față, spre spate sau dintr-o parte în alta în timpul practicii; gâtul rămâne aliniat cu șira spinării și întins în sus prin împingerea ușoară a bărbiei în jos, fără înclinarea capului în față. Încercați să mențineți relaxați mușchii gâtului, atât la exterior, cât și la interior. Orice tensiune la nivelul gâtului are tendința de a bloca fluxul liber al energiei spre cap; ochii se țin, de obicei, întredeschiși în timpul exercițiilor qi gong prin mișcare, pentru a ajuta la menținerea echilibrului și a direcției. Pleoapele și globii oculari trebuie să rămână într-o stare de relaxare completă, iar ochii nu trebuie concentrați asupra nici unui obiect în mod deosebit. Mențineți doar privirea în depărtare, nefocalizată, îndreptată fie în față, fie spre pământ la o distanță de unu-doi metri în față. În cazul meditației prin nemișcare, ochii pot fi ținuți închiși, pentru a concentra atenția spre interior și a facilita vizualizarea energiei interne; gura trebuie să fie și ea relaxată, fără nici un fel de tensiune la nivelul maxilarului sau al buzelor. În afară de momentul în care expirați pe gură, țineți gura închisă, dar nu strâns, pentru a nu produce tensiuni la nivelul feței, și mențineți dinții din partea de sus și cei de jos în contact, fără a încleșta însă maxilarul; limba trebuie să fie relaxată în gură, vârful limbii atingând ușor cerul gurii în spatele dinților de sus. Această poziție formează o „punte” pentru ca energia să treacă din Canalul Conducător în Canalul Concepției în timpul circulației prin Orbita Microcosmică. Ridicarea limbii spre cerul gurii ajută și la stimularea secreției de salivă, extrem de benefică, la nivelul canalelor salivare de sub limbă. Aceasta trebuie înghițită pe măsură ce se adună pe fundul gurii. De asemenea, puteți arcui limba spre spate, astfel încât vârful să atingă cerul gurii în partea moale din partea superioară a gâtului; această poziție stimulează o secreție mai puternică a glandelor salivare. 

Poziția șezândă 
Există două posturi fundamentale în poziție șezândă pentru qi gong: poziția cu picioarele încrucișate pe podea, pe o canapea sau pe o platformă (fig. 12) și șederea pe marginea unui scaun sau a unui taburet, cu tălpile așezate pe podea (fig. 13). Aceste posturi sunt folosite mai ales pentru practica meditației prin nemișcare, deși există și unele exerciții prin mișcare, cum ar fi setul celor Opt Piese de Brocart, care pot fi realizate în poziție șezândă. Poziția cu picioarele încrucișate este cunoscută sub numele de „Postura Lotus” și are două variante – jumătate de lotus și lotus complet. Dacă picioarele și genunchii dumneavoastră sunt suficient de flexibili pentru a susține lotusul complet, aceasta este cea mai echilibrată poziție pentru șederea în vederea meditației prin nemișcare, dar e cel mai bine să învățați poziția de la un instructor calificat de yoga sau qi gong. Postura ilustrată și descrisă aici este jumătatea de lotus, mult mai ușor de menținut pentru majoritatea oamenilor, fără să se simtă nici un disconfort. 

Fig. 12. Postură în poziție șezândă: picioarele sunt încrucișate în poziția „Jumătate de Lotus” 
Fig. 13. Postură în poziție șezândă: șederea cu spatele drept pe un taburet jos 
Dacă ședeți pe podea, este cel mai bine să folosiți o saltea sau un covor. Dacă folosiți un pat sau o canapea, asigurați-vă că suprafața pe care stați este foarte tare. Așezați sub fese o pernuță tare, un prosop împăturit sau o carte de telefon, pentru a ridica și înclina pelvisul. Această măsură ușurează menținerea poziției lotusului pe perioade lungi de timp, fără a tensiona porțiunea inferioară a spatelui, șoldurile, coapsele și fără să vă amorțească picioarele. Încrucișați-vă piciorul astfel încât laba piciorului să stea confortabil sub coapsa celuilalt picior. Apoi, puneți laba celuilalt picior deasupra coapsei opuse, așa cum arată ilustrația. Tălpile ambelor picioare trebuie să fie orientate în sus. Ședeți cu spatele drept, dar împingeți pieptul în față. Umerii trebuie să fie complet relaxați și puțin rotunjiți, gâtul trebuie să fie drept, bărbia trasă puțin spre interior, iar capul ținut ca și cum ar fi suspendat de o sfoară. Există multe modalități diferite de poziționare a mâinilor în timpul meditației prin nemișcare. Posturile mâinilor, cunoscute în sanscrită sub numele de mudra, sunt considerate a constitui aspecte foarte importante ale practicii meditației în tradițiile hindusă și budistă, ca și în practica taoistă. În calitatea lor de „steaguri ale energiei” ce sunt deosebit de sensibile la qi, mâinile și poziția în care sunt ținute în timpul practicii au o influență decisivă asupra modului cum circulă energia înăuntru, în afara și în interiorul sistemului uman. Pentru scopul cultivării energiei în qi gong, mai ales pentru schimbarea energiei cu sursele externe din natură și din cosmos, cel mai eficient și mai benefic mod de poziționare a mâinilor constă în sprijinirea dosului palmelor într-o poziție comodă deasupra coapselor, astfel încât palmele să fie îndreptate spre cer, cu degetele relaxate și puțin strânse, având brațele perpendiculare pe suprafața solului și coatele îndoite într-un unghi puțin mai mare de 90 de grade. Mâinile nu trebuie să se atingă între ele. Aceasta este poziția în care porțile energetice de pe palme sunt cele mai receptive la fluxul de energie proaspătă din surse externe, permițând, în același timp, ca energia stagnantă să fie expulzată din sistem. Amplasarea mâinilor cu palmele în jos pe coapse le desparte de sursele externe de energie, în timp ce împreunarea mâinilor și atingerea sau încrucișarea degetelor determină energia internă să circule în interiorul sistemului, în loc să faciliteze schimbul între energiile interne și cele externe. Fiecare dintre aceste metode are locul și funcția ei în diferitele stiluri de meditație, dar, pentru scopul cultivării energiei interne prin stăpânirea forței surselor externe, cel mai bun mod de poziționare a mâinilor este cu palmele în sus, deasupra coapselor. Cealaltă postură este o metodă tradițională specific chineză. Pentru persoanele care au genunchi rigizi sau slăbiți, suferă de circulație proastă la nivelul picioarelor sau au probleme cu partea inferioară a spatelui, aceasta este o poziție mult mai ușor de menținut și care are tendința de a extinde circulația energiei de la cele două canale principale ale Orbitei Microcosmice la toate cele opt canale ale Orbitei Macrocosmice. Folosiți un taburet jos sau un scaun care vă permite să formați un unghi de 90 de grade între coapsă și gambă atunci când ședeți. Se poate pune o pernuță tare, o bucată de material sau un prosop împăturit pe scaun pentru confort, dar suprafața pe care se stă nu trebuie să fie prea moale. Stați pe marginea scaunului, astfel încât fesele să fie la nivelul suprafeței scaunului, dar organele genitale să fie în afara marginii. Picioarele trebuie să fie bine sprijinite pe podea, paralele și depărtate la o distanță egală cu lățimea umerilor. Coloana vertebrală, gâtul și capul se țin drept și aliniate corect, ca în postura lotusului, mâinile fiind așezate deasupra coapselor, cu palmele în sus. 

Poziția întinsă (fig. 14) 
Postura întinsă este, în general, folosită doar atunci când nu este posibilă practicarea în picioare sau stând așezat, din cauza bolii, a vârstei înaintate sau a handicapurilor fizice. Din moment ce corpul este întins, paralel cu pământul, în această poziție, practic, nu există nici o pantă de potențial între regiunea sacrală și cap, ceea ce reduce polaritatea și fluxul de energie în sistem. De asemenea, această poziție exercită o presiune inegală asupra coloanei vertebrale, ceea ce împiedică și mai mult fluxul liber de energie. Totuși, practica qi gong în această postură tot are beneficiile sale: mișcarea diafragmei masează organele interne; funcțiile vitale fundamentale ale circulației, ale digestiei, ale reacțiilor nervoase și endocrine sunt stimulate și echilibrate; pH-ul sângelui și al altor fluide corporale este adus la nivelul normal; țesuturile sunt oxigenate și așa mai departe. Doar stadiile mai avansate ale alchimiei interne sunt, într-o oarecare măsură, limitate folosind această poziție întinsă, dar beneficiile fiziologice de bază sunt, practic, aceleași. 

Fig. 14. Postura întinsă: poziția întinsă pe partea dreaptă; poziția întinsă pe spate, în postura „Cadavrului” 
Există două poziții elementare – pe o parte și pe spate. Pentru ambele poziții este foarte important să stați pe o suprafață tare și plată. Majoritatea paturilor sunt prea moi pentru practica qi gong în poziție întinsă. Acest aspect poate fi, de obicei, corectat prin amplasarea unei planșete sub saltea; dacă nu, puteți sta pe o rogojină sau pe un covor pe podea. Atunci când sunteți întins pe o parte, de obicei se stă pe partea dreaptă: această poziție nu numai că elimină din presiunea exercitată asupra inimii, ci facilitează și inspirația pe nara stângă, care, datorită poziției sale superioare, are tendința de a rămâne deschisă mai larg atunci când stați întins pe partea dreaptă. Nara stângă este asociată cu emisfera dreaptă a creierului, care adăpostește facultățile intuitive și ajută mai mult în lucrul cu energia internă și cu spiritul. Capul ar trebui să fie așezat pe o pernă mică și tare, mâna dreaptă fiind amplasată între cap și pernă, iar brațul stâng întins confortabil, de-a lungul părții stângi a corpului. Picioarele trebuie să fie puțin îndoite, cu genunchii și gleznele mai mult sau mai puțin lipite, deși piciorul de deasupra poate fi adus puțin în față, pentru ca genunchiul și glezna să se sprijine pe suprafața pe care se stă, în fața celuilalt picior. Principalul punct de atenție în acest caz constă în menținerea coloanei vertebrale cât mai dreaptă. Cealaltă postură presupune întinderea pe spate, cu picioarele depărtate, cu brațele puțin extinse pe părți, cu palmele în sus. Capul se va așeza pe o pernuță tare, având un prosop rulat sub gât, pentru sprijin suplimentar, prevenind presiunea inegală asupra părții superioare a coloanei. Cunoscut în hatha yoga sub numele de „Cadavrul”, această poziție este foarte eficientă pentru relaxarea totală a întregului corp. Din moment ce pentru menținerea acestei poziții nu este necesară absolut nici o flexare a mușchilor sau a tendoanelor, ea poate fi folosită pentru dizolvarea tuturor urmelor de tensiune din corp. Cel mai bun mod de obținere a relaxării totale a corpului în această poziție este să începeți prin concentrarea atenției asupra degetelor de la picioare și să urcați încet de la laba piciorului spre șolduri și abdomen, în sus pe trunchi și să coborâți de-a lungul brațelor, până la degete, apoi să urcați spre gât, la cap și la față, relaxând conștient și intenționat fiecare mușchi, tendon și încheietură pe care le întâlniți pe drum. 

Mersul (fig. 15) 
Formele de qi gong prin mers includ toate stilurile „interne” de arte marțiale chineze, cum ar fi Tai Chi Chuan, Hsing Yi și Pa Kua. O caracteristică distinctivă a acestor arte marțiale chineze de „stil ușor” este aceea că pot fi practicate, pur și simplu, ca serii de exerciții qi gong, pentru cultivarea energiei și conștiinței sau puterii marțiale și a talentelor de luptă pentru înfruntări. Atunci când sunt practicate în qi gong pentru cultivarea energiei, manevrele sunt efectuate foarte încet și controlat, într-o ordine secvențială predeterminată; atunci când sunt folosite ca parte a artelor marțiale în luptă sau competiție, mișcările sunt executate cu viteza fulgerului și fiecare pas este efectuat ca reacție la mișcările oponentului. 
5 4 3 2 1 9 8 7 6 
Fig. 15. Postura pentru mers: „Mersul Tai Chi” 
Mersul poate fi practicat și ca formă de qi gong în sine, fără pași coreografiați elaborat, fără extensiile brațelor și picioarelor și răsucirile și întoarecerile trunchiului caracteristice pentru Tai Chi Chuan, Pa Kua și alte forme interne de arte marțiale. Momentul și locul cele mai bune pentru practica qi gong prin mers este dimineața devreme, chiar în zori, desculț, pe o peluză cu iarba încă umedă de rouă. Aceasta este o metodă excelentă de alimentare a întregului sistem cu energia pură și puternică yang care predomină în această perioadă din zi. Roua are un rol de conductor foarte eficient al acestei energii, transmițând-o din pământ în canalele din picioare, prin intermediul punctelor Izvoarelor Clocotitoare de pe tălpi. Atunci când practicați qi gong prin mers, trebuie să folosiți respirația diafragmatică profundă și să aveți o stare de spirit lucidă, calmă și meditativă. În afară de o peluză umedă de rouă în zori, puteți alege pentru această formă de practică, denumită și „Mersul Tai Chi” sau „Pasul Lotus”, un loc cum ar fi plaja, o alee sau în casă, pe podea. Mâinile pot să fie unite la spate sau să atârne liber pe lângă corp, iar ochii trebuie ațintiți, dar nu focalizați, spre pământ la aproximativ doi metri în fața pasului dumneavoastră. Între zece și cincisprezece minute de qi gong prin mers, folosind respirația diafragmatică profundă, reîncarcă în totalitate întregul sistem. Dacă nu este posibil să practicați acest mers desculț, cea mai bună opțiune o reprezintă șosetele, fie de bumbac, fie de lână, sau pantofii moi, cu tălpile confecționate din piele sau din bumbac. Șosetele din fibră sintetică și pantofii cu tălpi din cauciuc sau din plastic nu sunt buni conductori de energie și au tendința de a bloca fluxul ascendent de energie terestră și cel descendent de energie celestă. În timpul mersului qi gong, genunchii sunt ținuți îndoiți la fiecare pas, și nu îndreptați la extinderea înainte, ca în cazul mersului obișnuit, iar tălpile picioarelor sunt menținute paralel și foarte aproape de pământ tot timpul, nefiind ridicate sub unghiuri diferite. Aceasta înseamnă că fiecare pas înainte este realizat prin ridicarea întregului picior din spate odată de pe suprafața pământului (și nu, mai întâi, prin ridicarea călcâiului), aducând piciorul în față, în timp ce talpa e menținută paralel cu pământul și aproape de acesta, după care urmează așezarea piciorului uniform și în întregime pe suprafața pământului din față (și nu așezarea călcâiului prima dată, apoi a degetelor). Corpul se deplasează așadar înainte încet și lin, în linie dreaptă, fără balansarea capului în sus și în jos și fără ca trunchiul să se rotească dintr-o parte în alta la fiecare pas, așa cum se întâmplă în cazul mersului obișnuit. Coloana este ținută dreaptă și aliniată cu gâtul, capul e ținut sus, brațele atârnă relaxat pe lângă corp, iar pelvisul este puțin împins în față, pentru a menține fesele contractate spre interior și porțiunea inferioară a spatelui dreaptă. Textele taoiste denumesc acest pas „a merge ca vântul”. Acest stil de qi gong atrage energia terestră din pământ în sistem, o dirijează prin Orbita Macrocosmică și o depozitează în rezervoarele celor Opt Canale Extraordinare. Întărește gleznele, genunchii și coapsele, îmbunătățește echilibrul și coordonarea la nivelul corpului și cultivă concentrarea, luciditatea și atenția focalizată la nivelul minții. În timp ce exercițiile qi gong prin mișcare practicate în picioare presupun mișcări ale brațelor, capului și trunchiului, picioarele fiind nemișcate, formele prin mers implică mișcarea picioarelor, menținând partea superioară a corpului nemișcată. Aceste două stiluri de „meditație prin mișcare” se completează așadar foarte bine, și pot fi practicate ambele în aceeași ședință. 

Șapte metode de respirație în qi gong 
Respirația diafragmatică profundă este tehnica principală în toate stilurile de qi gong, atât cele prin mișcare, cât și cele prin nemișcare. Fără controlul respirației, qi gong nu este decât un proces de mișcare sau de menținere a corpului într-un anumit fel. Controlul respirației este cheia controlului energiei, iar respirația e puntea care îi permite minții să controleze corpul și să îi regleze toate funcțiile vitale. Asemenea exercițiilor fizice, există multe moduri diferite de exersare a respirației, fiecare dintre ele având beneficiile și obiectivele sale în practică, așadar este o idee bună pentru cei care practică qi gong să se familiarizeze cu o varietate de exerciții fundamentale de respirație. Deși fiecare dintre cele șapte metode de respirație prezentate mai jos are caracteristicile și aplicațiile sale unice, toate utilizează diafragma pentru dirijarea respirației, masând și stimulând, astfel, organele interne și glandele, și toate metodele ajută la intensificare circulației sângelui și a energiei, întăresc reacțiile imunitare, reglează sistemele nervos și endocrin, îmbunătățesc digestia, excreția și alte funcții vitale, și echilibrează polaritatea energiilor la nivelul întregului sistem. 

Respirația Muget crescătoare 
Aceasta este o versiune a Respirației Muget clasice folosită în pranayama pentru curățarea plămânilor, oxigenarea sângelui și stimularea creierului. Poate fi folosită ca exercițiu preliminar pentru echilibrarea respirației și stimularea circulației sângelui și energiei, în vederea pregătirii pentru practica qi gong sau, de sine stătător, pentru o revigorare rapidă în orice moment din zi. Metodă: efectuați trei inspirații bruște și scurte pe nas, în succesiune rapidă, una peste alta, urmate de trei expirații scurte și bruște, și continuați în acest mod fără pauză, timp de numai un minut sau două. Expirația poate fi realizată pe nas sau prin suflarea respirației printre buzele strânse, ca atunci când suflați într-o lumânare. Expirația pe nas are un efect puternic de clarificare asupra creierului, în timp ce expirația pe gură funcționaeză mai mult la nivelul curățării sângelui și corpului. Beneficii: Respirația Muget are beneficii multiple, mai ales ca exercițiu de pregătire pentru qi gong. Aceasta elimină aerul stagnant și toxinele reziduale care s-au acumulat în colțurile mai adânci ale plămânilor și deschide căile bronhice și pe cele nazale. Mărește cantitatea de dioxid de carbon eliminată din sânge prin plămâni, mărind, în același timp, cantitatea de oxigen asimilat din aer, purificând, astfel, fluxul sanguin și stimulând metabolismul. Contracțiile rapide și puternice întăresc diafragma și tonifică mușchii abdominali, ceea ce îmbunătățește, în consecință, capacitatea corpului de a efectua respirația abdominală profundă. De asemena, oferă un masaj vibrant revigorant organelor interne și glandelor. Respirația muget este benefică în mod deosebit pentru creier. Intensifică mult microcirculația la nivelul creierului, livrând resurse abundente de oxigen și glucoză către neuroni, pentru sprijinirea funcțiilor cerebrale vitale. Expirațiile energice produc valuri ritmice de unde circulatorii intensificate care se extind în fluxul sanguin, urcând prin arterele carotide spre creier, unde, în afară de faptul că irigă întregul creier cu oxigen, produc și o dilatare și o contractare ușoară, ritmică a creierului. Luciditatea mentală care este produsă constituie unul dintre beneficiile principale ale acestui exercițiu de respirație, în special în cazul pregătirii pentru practica meditației prin nemișcare. 

Respirația abdominală naturală 
Aceasta este metoda principală de respirație folosită în toate formele de practică qi gong. De asemenea, reprezintă o modalitate de a învăța cum să respirați în timpul întregii zile. Acesta este modul cum respiră bebelușii și animalele în mod natural și felul în care sistemele noastre respiratorii sunt menite să funcționeze. Respirarea în acest mod în timpul activităților zilnice obișnuite este unul dintre pașii cei mai eficienți pe care îi puteți face pentru protejarea sănătății dumneavoastră și prelungirea vieții. Metodă: mai întâi, întregul aparat respirator trebuie să fie complet relaxat, mai ales diafragma și cutia toracică, umerii fiind destinși puțin rotunjiți. Inspirați încet și ușor prin nări, lăsând aerul să treacă într-un șuvoi constant până în partea inferioară a plămânilor și să împingă diafragma în jos. Acest lucru va produce, la rândul său, extinderea în afară a peretelui abdominal. Dacă doriți să aplicați blocarea abdominală, faceți acest lucru la finalul inspirației, dar nu strângeți peretele abdominal prea tare spre interior: dacă îl trageți înăuntru cu aproximativ doi-trei centimetri este mai mult decât suficient pentru obținerea comprimării benefice în cavitatea abdominală. Atunci când sunteți pregătit să expirați, relaxați abdomenul și eliberați respirația într-un șuvoi prelungit, încet și uniform, lăsând diafragma să se ridice din nou și peretele abdominal să se contracte în interior, spre coloana vertebrală. Înainte de începerea următoarei inspirații, faceți o pauză scurtă pentru a permite diafragmei și peretelui abdominal să se relaxeze și să revină la poziția lor naturală, după care începeți ciclul următor. Beneficii: Respirația abdominală oferă un masaj stimulativ tuturor organelor și glandelor din cavitatea abdominală, mai ales glandelor suprarenale, care sunt extrem de importante și care se găsesc deasupra rinichilor, imediat sub diafragmă. Acest tip de respirația transformă diafragma într-o „a doua inimă”, care ajută la circulația sângelui și intensifică mult eficiența respiratorie a plămânilor. De asemenea, catalizează alchimia internă prin acumularea energiei în „cazanul” câmpului elixirului inferior de sub ombilic, deschizând circuitul de energie al Orbitei Microscopice și facilitând transformarea în energie vitală a esenței hormonale din glandele suprarenale și din alte glande. 

Respirația abdominală inversă 
Aceasta este o variantă mai avansată a respirației abdominale, care amplifică semnificativ comprimarea la nivelul cavității abdominale și dă un impuls și mai puternic sistemului circulator. Poate fi folosită în toate exercițiile qi gong, dar necesită o atenție mai concentrată asupra procesului de respirație, o sincronizare mai atentă și un efort mai susținut. Așadar, este mai adecvată pentru exercițiile prin mișcare decât pentru practica prin nemișcare, în afara cazului în care aceasta din urmă se concentrează mai curând asupra cultivării energiei decât a activității spirituale. Atunci când practicați șederea în poziție nemișcată pentru cultivarea spirituală, atenția și efortul necesare pentru acest tip de respirație au tendința de a distrage mintea. Metodă: inspirați la fel ca în cazul respirației abdominale naturale, dar, pe măsură ce diafragma coboară în cavitatea abdominală, în loc să îi permiteți peretelui abdominal să se extindă în exterior, trebuie să îl contractați intenționat în interior, spre coloana vertebrală, mărind, astfel, și mai mult comprimarea din interiorul abdomenului. Contractarea intenționată a abdomenului în timpul inspirației instaurează în mod automat blocarea abdominală. Pentru a intensifica și mai mult comprimarea determinată de acest tip de respirație, trebuie folosită și blocarea anală la terminarea inspirației. În timpul expirației, pe măsură ce diafragma se ridică, nu trebuie decât să relaxați peretele abdominal și să îl lăsați să se extindă din nou spre exterior. Beneficii: acest tip de respirație mărește mult comprimarea abdominală. De asemenea, mărește diferența relativă dintre presiunile din cavitățile abdominală și toracică, imprimând, astfel, un efect foarte puternic de pompare asupra circulației. Stimulează secreția de sucuri gastrice la nivelul stomacului și duodenului, stoarce sângele stătut din ficat și intensifică mișcarea peristaltică la nivelul intestinelor. De asemenea, este o metodă bună de cultivare a controlului volițional asupra procesului de respirație. 

Respirația qi prin comprimare 
Acest tip de respirație poate fi folosit pentru mărirea asimilației de qi atmosferic din aer, acumularea qi-ului în abdomenul inferior pentru depozitarea și dirijarea lui spre anumite organe și țesuturi, în scopuri curative. De asemenea, dă un impuls puternic circulației sanguine și accentuează efectele benefice ale masajului organelor interne prin mărirea și menținerea comprimării abdominale. Metodă: această respirație este, practic, la fel ca respirația abdominală naturală, cu deosebirea că fiecare dintre cele patru faze de control al respirației e prelungită, iar cele trei blocări sunt aplicate mai energic și sunt menținute puțin mai mult timp, pentru intensificarea și menținerea comprimării. Ajută la vizualizarea energiei sub forma unei lumini strălucitoare care intră ca un flux în câmpul elixirului inferior, la inspirație, condensându-se acolo în timpul comprimării, intrând apoi în canalul spinal, prin coccis, și urcând spre cap în timpul expirației. Dacă doriți să trimiteți energie pentru vindecarea unui organ afectat sau a unui țesut cu leziuni, vizualizați energia ca o lumină strălucitoare care intră în organul sau țesutul-țintă în timpul inspirației, se condensează acolo în timpul comprimării și iese sub forma unui șuvoi de ceață întunecată sau fum, la expirație, eliminând energia negativă care cauza leziunea sau boala. Inspirația și expirația trebuie să fie puțin mai prelungite și mai lente decât în cazul altor exerciții de respirație, iar faza de comprimare poate fi menținută până la zece secunde, deși, dacă o mențineți atât de mult timp, este mai bine să stați așezat, ca precauție împotriva amețelii care poate apărea ca rezultat al circulației cerebrale intensificate. Înainte de a aplica blocarea la nivelul gâtului, înghițiți puternic, chiar dacă nu aveți salivă, deoarece această manevră ajută la împingerea energiei în jos, spre câmpul elixirului inferior, intensificând, astfel, comprimarea abdominală și mărind fluxul de energie din circulația Orbitei Microcosmice. Beneficii: acest tip de respirație accentuează comprimarea benefică a organelor și glandelor abdominale, intensificând, totodată, asimilația și depozitarea energiei din surse externe în câmpul elixirului inferior și în canalele majore. Stimulează sistemul nervos central și activează reacția imunitară a ramurii parasimpatice. Poate fi folosită cu eficacitate pentru dirijarea energiei pentru vindecarea și întărirea anumitor organe sau țesuturi sau pentru a acumula energie suplimentară în rezervoarele celor Opt Canale Extraordinare, mai ales atunci când practicați qi gong în momente și locuri deosebite, care vă oferă un „parașoc” de energie puternică pentru colectare și depozitare. 

Respirația alternativă pe nări (fig. 16) 
Acest exercițiu este menit să alterneze fluxul de aer între nara dreaptă și cea stângă, echilibrând astfel, respirația și, de asemenea, fluxul de energie și funcțiile cerebrale ale emisferelor dreaptă și stângă ale creierului. Acest tip de respirație poate fi practicat ca exercițiu qi gong în sine, în picioare sau șezând, ori ca exercițiu preliminar pentru echilibrarea respirației, în pregătirea practicii qi gong prin mișcare sau nemișcare. 
2 3 4 
Fig. 16. Respirația alternativă pe nări: degetul mare de la mâna dreaptă blochează nara dreaptă, inspirație pe nara stângă ambele nări blocate, comprimare scurtă degetul mare de la mâna dreaptă deschide nara dreaptă, în timp ce inelarul și degetul mic blochează nara stângă; expirația pe nara dreaptă ambele nări blocate, pauză scurtă 
Metodă: inhalați profund pe ambele nări, apoi folosiți degetul mare de la mâna dreaptă pentru a bloca și a închide nara dreaptă și expirați încet și constant pe nara stângă. Menținând nara dreaptă închisă cu degetul mare de la mâna dreaptă, inspirați prelung, încet pe nara stângă. Când plămânii sunt plini, îndoiți arătătorul și degetul mijlociu de la mâna dreaptă peste palmă și folosiți inelarul pentru a bloca nara stângă. Mențineți ambele nări închise o perioadă scurtă de timp, în timp ce comprimați respirația și aplicați cele trei blocări, apoi luați degetul mare de pe nara dreaptă (menținând nara stângă blocată) și expirați pe ea. Menținând nara stângă închisă, inspirați prin nara dreaptă deschisă, apoi blocați-o cu ajutorul degetului mare, comprimați și aplicați blocările, după care deschideți nara stângă (menținând nara dreaptă închisă) și expirați. Repetați până realizați câte șase respirații pe fiecare parte. Bărbații trebuie să înceapă cu expirația pe nara stângă și să termine cu expirația pe nara dreaptă, așa cum s-a explicat mai sus. Femeile trebuie să înceapă cu expirația pe nara dreaptă și să termine cu expirația pe partea stângă, folosind tot mâna dreaptă pentru controlarea nărilor. Beneficii: respirația alternativă pe nări echilibrează fluxul de aer între nara dreaptă și cea stângă și ajută la deschiderea cavităților sinusurilor. Având în vedere că fluxul de aer este de două ori mai puternic atunci când inspirăm pe o nară, respirația alternativă pe nări expune membranele nazale la niveluri mai concentrate de qi decât respirația normală, permițând o absorbție mai mare de energie din aer. Această respirație echilibrează și fluxul de energie între partea dreaptă și cea stângă a corpului și echilibrează funcțiile cerebrale controlate de emisferele dreaptă și stângă ale creierului. Datorită acestui efect, este un exercițiu foarte bun pentru practicarea în timpul meditației prin nemișcare în poziție șezândă, deoarece ajută la stimularea facultăților intuitive stagnante ale lobului drept și la integrarea lor cu facultățile raționale ale lobului stâng. 

Respirația vibratorie 
Există multe sunete curative și silabe sacre diferite folosite pentru respirația vibrantă în tradițiile budistă tibetană, taoistă și hinduistă, dar, în general, este cel mai bine să le învățați direct de la un maestru calificat, deoarece multe dintre ele trebuie să fie adaptate special la sistemul energetic al fiecărui individ. Sunt totuși câteva care pot fi practicate fără adaptări speciale. Respirația vibratorie presupune vocalizarea diferitelor silabe pentru crearea valurilor de vibrații la nivelul gâtului. Aceste vibrații se răspândesc prin țesuturi, în sus, până la creier și în interior, până în colțurile cele mai profunde ale plămânilor și inimii, stimulând fluidele, masând celulele și deschizând diferiții centri energetici. Aceste vibrații sunt, de asemenea, transformate în impulsuri electromagnetice benefice datorită proprietăților piezoelectrice ale structurilor moleculare cristaline din oase, țesuturile conjunctive și electroliți. Metodă: inspirați profund pe nas, comprimați respirația în jos la nivelul abdomenului inferior, apoi deschideți gura și gâtul și vocalizați silaba tare și clar, într-o expirație lungă, constantă și controlată, continuând până când plămânii sunt complet goliți. Nu întrerupeți niciodată vocalizarea unei silabe curative sau sacre și nu vă opriți până când expirația nu este completă. Una dintre cele mai eficiente silabe pentru respirația vibratorie este „aa” – sunetul asociat chakrei gâtului. Folosiți tonalitatea care este naturală vocii dumneavoastră și mențineți gâtul larg deschis în timp ce vocalizați. Concentrați-vă nu numai asupra sunetului, ci și a perceperii felului în care vibrațiile sunt emise de coardele vocale, pătrunzând adânc în țesuturile înconjurătoare. În tradiția tibetană, care subliniază importanța sunetului ca manifestare a energiei, mantra sunt folosite pe scară largă în meditație, atât pentru scopuri spirituale, cât și curative. Există trei „silabe-vlăstar” sacre pe care maeștrii tibetani de meditație le predau, care cuprind sunetele și efectele tuturor celorlalte mantra și, într-adevăr, ale tuturor sunetelor din univers. Aceste trei silabe sunt „Om”, „Aa” și „Hum”. Prima este asociată centrului energetic al câmpului elixirului superior din cap. Atunci când este pronunțată, buzele trebuie să fie bine rotunjite, pentru sunetul inițial, „ooo”, care trebuie să ocupe aproximativ trei sferturi din expirație, fiind urmat de „mmm”, ce se pronunță cu buzele strânse. „Aa” controlează chakra gâtului și toate facultățile spirituale corespunzătoare acestui centru energetic. „Hum” este asociat chakrei inimii și conștiinței umane. În cazul ultimului sunet, silaba „hu” inițială (pronunțată „huuuu”) ocupă aproximativ un sfert din expirație, fiind urmată de un „mmm” lung, vibrant. Atunci când sunt folosite pentru lucrul cu energia în respirația vibratorie, efectele acestor silabe sunt universale și așadar independente de orice conotații religioase pe care le-ar putea avea în diferite tradiții culturale, deci pot fi practicate de oricine pentru sănătate, fără probleme referitoare la crearea unor conflicte cu credințele religioase personale. Beneficii: respirația vibratorie stimulează întregul aparat respirator printr-un „masaj” vibrant, iar acest efect se extinde până la creier. Eliberează orice mucus rezidual acumulat în colțurile plămânilor și stimulează microcirculația la nivelul creierului. Centrii principali de energie care se află de-a lungul coloanei vertebrale (chakrele) reacționează la respirația vibratorie, deschizându-se și transmițând energie. Vibrațiile sunt, de asemenea, transformate în impulsuri electromagnetice de către structurile cristaline din dinferite țesuturi, iar aceste impulsuri au efecte curative terapeutice asupra organelor interne și glandelor. 

Respirația prin porțile energetice 
În cadrul acestei metode de respirație, atenția nu se mai concentrează asupra fluxului de aer care intră și iese din plămâni, ci asupra fluxului de energie ce intră și iese din diferitele porți energetice, prin folosirea voinței, vizualizării și a simțirii pentru activarea, amplificarea și menținerea lui. Aceasta este benefică în mod deosebit atunci când practicați qi gong în momente și locuri în care energia ambientală a naturii și cosmosului e deosebit de pură și puternică (vezi pagina 119). Metodă: începeți cu respirație abdominală normală, concentrându-vă atenția asupra diferitelor puncte de control al respirației, până când corpul, respirația și mintea sunt echilibrate și sincronizate armonios. Apoi, îndreptați-vă punctul de concentrare spre una dintre principalele porți energetice, cum ar fi „Palatul Medicinei” de pe creștetul capului, „Confluența Yin” din perineu, punctele „Palatul Muncii” de pe palme sau porțile „Izvoarelor Clocotitoare” de pe tălpile picioarelor. Mai întâi, vizualizați poarta în sine, apoi vizualizați fluxul de energie ce trece prin poartă în timpul inspirației și concentrați-vă atenția asupra senzațiilor pe care le aveți la nivelul porții pe măsură ce energia curge prin ea. Folosiți voința și vizualizarea pentru a dirija energia spre câmpul elixirului inferior pentru stocare sau pentru vindecarea unui anumit organ, pentru tonifierea țesuturilor și stimularea funcțiilor vitale. La expirație, puteți alege să dirijați energia înapoi înafară prin aceeași poartă sau prin intermediul alteia ori să extrageți energia negativă dintr-un anumit organ sau țesut ori pur și simplu, să condensați și să stocați energia acumulată prin inspirație în „Marea de Energie” din câmpul elixirului inferior. Beneficii: această metodă de respirație acumulează energia din surse externe și o dirijează spre câmpul elixirului inferior, pentru stocare, sau spre organele suferinde ori țesuturile lezate, pentru vindecare. Poate fi folosită și pentru eliminarea energiei de Foc excesive din sistem și pentru scoaterea energiei stagnante și toxice din diferite organe și meridiane. Așadar, este o metodă bună de reîncărcare a „bateriilor” dumneavostră cu energie și de umplere a rezervelor de energie. Este o practică eficientă și pentru cultivarea controlului volițional asupra energiei, dezvoltarea facultăților vizualizării și voinței și pentru învățarea modului în care se poate vedea și simți cum intră energia în corp, cum iese și cum circulă prin interiorul acestuia. 

Integrarea corpului și a respirației 
Stabilirea unei sincronizări perfecte a mișcărilor ritmice lente ale corpului cu valurile adânci, ciclice ale respirației constituie un punct principal de atenție în formele de qi gong prin mișcare. În toate exercițiile de acest tip, respirația este cea care impune ritmul întotdeauna, iar corpul o urmează. Pe măsură ce respirația devine mai profundă și mai prelungită, mișcările corpului devin mai lente și mai atente, mintea dirijând cele două aspecte ale practicii. Pentru majoritatea exercițiilor, dacă nu există alte indicații, mișcările ascendente și cele spre interior ale brațelor și capului sunt efectuate în timpul fazei de inspirație. Mișcările descendente și cele spre exterior sunt realizate în timpul fazei de expirație. De exemplu, dacă un exercițiu necesită ca brațele să fie ridicate deasupra capului, mișcarea este realizată în timpul inspirației, iar brațele coboară din nou în punctul din care au plecat, în timpul expirației. În același mod, brațele sunt trase spre interior, spre corp în timpul inspirației și extinse prin îndepărtarea de corp în timpul expirației. Dacă se folosește comprimarea și sunt aplicate și cele trei blocări la terminarea inspirației, această fază a respirației are loc la jumătatea mișcării corporale, atunci când brațele sunt complet întinse în sus sau trase aproape de trunchi. Pauza scurtă a respirației care are loc între finalul expirației și începutul următoarei inspirații are loc atunci când brațele și mâinile au încheiat deja un ciclu complet de mișcare și au revenit la poziția de început. Pentru a folosi mișcările corpului în dirijarea energiei mobilizate prin respirație, este esențial să se mențină sincronizarea ritmică a corpului și respirației pe toată perioada exercițiului, iar acest lucru necesită o atenție concentrată și prezență de spirit. Imediat ce mintea devine preocupată de gânduri sau este distrasă de stimuli externi, corpul și respirația își pierd sincronizarea și energia se împrăștie. 

Integrarea energiei și a respirației 
În formele de practică qi gong prin nemișcare, în care corpul rămâne imobil, respirația trebuie să fie sincronizată perfect cu mișcarea energiei în loc de mișcarea corpului. Acest lucru se realizează prin utilizarea facultăților mentale ale vizualizării și voinței și prin elaborarea unui simț al mișcării energiei în corp, ca în cazul „respirației prin porțile energetice” discutate mai sus. În timpul inspirației, trebuie să vizualizați și să încercați să simțiți cum se ridică energia prin diferite canale din sistem sau cum intră în sistem prin intermediul porților. În timpul expirației, energia coboară prin sistem sau iese prin porți. Este important să distingeți între energia care se mișcă în interiorul sistemului și cea ce intră și iese din sistem prin intermediul diferitelor porți. De exemplu, în timpul inspirației energia se ridică prin Canalul Conducător, de-a lungul coloanei vertebrale, din zona sacrală spre creier, iar în timpul expirației coboară prin Canalul Concepției prin față, de la creier spre abdomenul inferior. Totuși, atunci când energia e atrasă prin poarta din creștetul capului în timpul inspirației, aceasta se deplasează în jos spre abdomenul inferior, iar când este eliminată prin aceeași poartă în timpul expirației, circulă în sus, spre cap. Cu alte cuvinte, atunci când energia este deplasată în interiorul sistemului, inspirația coincide cu mișcarea ascendentă, iar când energia este deplasată înăuntrul și în afara sistemului, inspirația coincide cu intrarea și expirația cu ieșirea energiei, indiferent de faptul că această energie se deplasează în sus sau în jos față de poartă după momentul intrării în sistem. Dacă se utilizează comprimarea și se aplică cele trei blocări în timpul respirației, vizualizați și încercați să simțiți cum se acumulează și se condensează energia în punctul în care o direcționează mintea după încheierea inspirației. În timpul scurtei pauze dintre expirație și următoarea inspirație, energia încetează să se deplaseze. Acestea sunt doar indicații generale pentru practica prin nemișcare. În timp ce în cazul exercițiilor prin mișcare armonia corpului și a respirației este crucială pentru succesul mobilizării și direcționării energiei prin corp, în cazul practicii prin nemișcare armonia energiei cu respirația nu e la fel de importantă, deoarece energia reacționează, în primul rând, la comenzile minții în practica în poziție șezândă. Așadar, dacă persoana respectivă și-a dezvoltat facultăți puternice de vizualizare și voință, își poate mobiliza și dirija cu ușurință energia doar cu ajutorul minții, fără să folosească respirația ca ajutor. În acest caz, respirația rămâne pe „pilot automat” în fundal, în timp ce mintea lucrează direct cu energia. Pentru începători însă, integrarea respirației și a energiei astfel încât să se deplaseze împreună facilitează lucrul cu energia în practica meditației prin nemișcare. 

Capitolul 8 Precepte de practică: principii, indicații și atenționări 
Într-un cuvânt, principiul de îndrumare în practica qi gong este „Tao”, „Calea” naturii și a universului. Ordinea naturală și legile universale care guvernează mișcările stelelor și planetelor, mișcările ciclice ale anotimpurilor și timpului, suflul vântului și curgerea apei, fazele lunii și mareele, predomină și în universul microcosmic al corpului uman, reglându-i „râurile” de sânge și „vântul” respirației, modelând „munții” de mușchi și „mineralele” oaselor și dictând ritmurile creșterii și degradării, vieții și morții. Qi gong oferă o metodă convenabilă și eficientă prin care Umanitatea se poate armoniza cu puterile Cerului (cosmosului) și Pământului (naturii), restabilind, astfel, echilibrul primordial pe care artificiile vieții civilizate îl strică atât de ușor. Cu cât ființele umane devin mai avansate din punct de vedere tehnologic, cu atât se îndepărtează mai mult de armonia cu natura. Deși un individ nu poate face nimic pentru a inversa cursul pe care îl urmează civilizația umană în ansamblu, orice persoană își poate restabili cu ușurință legătura primordială cu natura și cosmosul, prin simpla practicare a artei qi gong. Conform credințelor tradiționale chineze despre sănătate, toate bolile și degenerările la nivelul corpului pot fi puse pe seama dezechilibrelor energetice fundamentale. Așadar, modul de tratare și de prevenire a bolilor și a deteriorării constă în restabilirea și menținerea echilibrului natural în sistemul energetic uman. Qi gong realizează acest lucru prin stabilirea rezonanței armonice între câmpul energetic personal al unui individ și câmpurile energetice superioare ale naturii și cosmosului, fie prin practică individuală, fie prin transmiterea energiei emise de un maestru. Aceasta aduce ordinea naturală și echilibrul universal în sistemul uman dezordonat și dezechilibrat. Este o realitate fundamentală a vieții că, atunci când o parte a sistemului uman își pierde sincronizarea cu elementele corespondente din natură și nu mai respectă modelul stabilit de matrița creatoare a universului, sănătatea are de suferit, vitalitatea e secătuită și ordinea naturală a vieții este tulburată. Singura modalitate de corectare a acestei situații constă în restabilirea legăturii între sistemul energetic dezechilibrat al individului bolnav și energiile echilibrate în mod natural ale câmpurilor mai puternice, pentru a reinstaura peisajul intern al corpului în concordanță cu modelele universale ale naturii. Qi gong face exact acest lucru. În timp ce metodologia qi gong se axează pe coordonarea ritmică a corpului și respirației, a echilibrului și posturii, a inspirației și expirației, agentul principal implicat în practică este mintea. Mintea este cea care unește corpul și respirația în qi gong și care aduce Tao universal al naturii și cosmosului în tărâmul personal al sistemului uman individual. Pentru acest lucru, mintea trebuie să respingă multe dintre obiecțiile ridicate de orgoliu și de emoții, care sunt obișnuite să comande energiile umane pentru scopurile lor particulare – scopuri ce sunt aproape întotdeauna neproductive pentru sănătate, longevitate și dezvoltare spirirtuală. Pentru a evita ca orgoliul și emoțiile să consume energie și să distragă atenția în timpul practicii, trebuie să avem în vedere câteva dintre cele mai importante principii ale echilibrului și armoniei care definesc Tao și să le folosim ca indicații pentru lucrul cu energia în qi gong. 

Principiile călăuzitoare ale echilibrului și armoniei 
Mișcarea și nemișcarea 
Mișcarea și nemișcarea sunt polii complementari ai mobilității, elementele yin și yang ale mișcării. Unul dintre preceptele de bază ale practicii qi gong este acela de a găsi stabilitatea perfectă, echilibrul ideal între mișcare și nemișcare. Pentru a face acest lucru, trebuie să „căutăm mișcarea în nemișcare” și „nemișcarea în mișcare”. Integrarea mișcării și a nemișcării constituie un principiu important în toate stilurile de practică qi gong, doarece undeva, între starea de mișcare și imobilitate, acțiune și inacțiune, schimbare și continuitate, există un punct exact de echilibru perfect și armonie, în care forma și funcția fuzionează. Într-adevăr, fizica modernă ne informează că, de fapt, nu există starea de nemișcare absolută, deoarece toate fenomenele și obiectele se rezumă la energia care oscilează în câmpuri polare. Astfel, ceea ce căutăm în qi gong este gradul ideal de oscilație, pulsația perfectă care sintonizează ritmurile umane ale corpului, respirației și minții pe aceeași coardă armonioasă a unității și le echilibrează cu ritmurile universale ale naturii și cosmosului. În școala chineză de arte marțiale interne de stil „ușor”, fuziunea nemișcării interioare cu mișcarea exterioară constituie cheia generării puterii, deoarece nemișcarea și seninătatea spiritului sunt condițiile necesare pentru ca mintea să exercite controlul asupra energiei, pe măsură ce corpul se mișcă. 

Interiorul și exteriorul 
Atunci când practicați qi gong, este important să aveți în vedere legăturile strânse dintre aspectul interior și cel exterior. În viziunea obișnuită corpurile noastre delimitează o graniță foarte clară, concretă între „interiorul” nostru și lumea din exterior, dar din punctul de vedere al artei qi gong, nu există nici o limită precisă între sistemul energetic uman și câmpurile energetice externe, deoarece toate câmpurile energetice se intersectează și interacționează. În plus, sistemul energetic uman ca întreg constituie o replică microscopică a câmpurilor superioare de forțe ale naturii și cosmosului, iar sistemul uman reacționează așadar prin rezonanță armonică la forțele vibrante ale sistemelor superioare. De fapt, unul dintre cele mai eficiente moduri de reechilibrare a sistemului energetic uman prin qi gong constă în stabilirea rezonanței armonice între energiile interne ale sistemului uman și energiile externe ale naturii și cosmosului. Un alt mod în care practica qi gong funcționează pentru a uni și echilibra factorii interni și externi constă în „exersarea” mentală a rețelei invizibile de meridiane energetice, prin antrenarea corpului la interior și prin controlarea respirației la exterior. Corpul fizic extern devine, astfel, o cale de acces pentru lucrul cu energia și echilibrarea energiei interne a corpului, iar echilibrarea energiilor interne dictează, la rândul ei, starea de sănătate și vitalitate funcțională a părților fizice externe. Alchimia internă a esenței, energiei și spiritului poate fi catalizată și controlată din punct de vedere extern, echilibrând corpul, respirația și mintea prin qi gong. Totuși, din moment ce energia, și nu materia este „ingredientul activ” fundamental în alchimia internă din qi gong, factorii interni și externi sunt elemente integrale ale practicii, care se intersectează și interacționează în mod constant și care așadar nu pot fi separate. 

Găsirea centrului 
Pentru ca un element să aibă echilibru, trebuie să aibă un centru care să aibă rolul de punct de echilibru. În sistemul uman, punctul central de echilibru atât pentru corp, cât și pentru energie este așa-numitul „câmp al elixirului inferior” (dan-tien) sau „marea energiei” (qi-hai), localizat în abdomenul inferior, chiar sub ombilic, în spatele acestuia. Din punct de vedere anatomic, acest punct este localizat exact în mijlocul triunghiului format prin intersectarea unei linii trasate între ombilic și Poarta Vieții, care se află exact în partea opusă ombilicului, pe coloana vertebrală, cu alte două linii trasate din ombilic și din Poarta Vieții în jos, spre punctul Confluenței Yin din perineu. Din punct de vedere energetic totuși, întregul tract digestiv inferior, inclusiv intestinul gros și cel subțire, constituie centrul de echilibru pentru sistemul uman, deoarece aceste țesuturi au o mare capacitate de stocare a energiei. Integrarea posturii adecvate, a mișcării corporale ritmice și a respirației abdominale profunde în qi gong depind toate de conștiința concentrată asupra echilibrului direcțional în corp – din cap până în picioare, din față în spate, din stânga în dreapta. Toate aceste axe de echilibru în qi gong își au adevăratul centru în partea inferioară a dan-tien și toate posturile și mișcările folosite în exercițiile prin mișcare se axează pe acest punct de echilibru, în timp ce în formele de practică prin nemișcare el constituie fundamentul central al stabilității în toate posturile de meditație. Un motiv pentru care este atât de important să mențineți o postură a Calului (vezi pagina 154) solidă și stabilă pentru practica în picioare este să vă asigurați că majoritatea greutății corporale este suportată de coapse, permițând, astfel, pelvisului și zonei sacrale, ce găzduiesc centrul de echilibru, să se rotească și să transleze liber în toate direcțiile în timpul practicii, pentru a menține un echilibru direcțional constant. 

Ușor, lent și lin 
Aceste trei cuvinte rezumă calitățile esențiale ale exercițiilor qi gong. Ușurința (rou) a fost considerată întodeauna a fi o calitate esențială în Tao. După cum afirmă Tao te king: 
Nimic sub soare nu este mai flexibil decât apa; Dar, atunci când atacă lucrurile dure și rezistente, Nu este unul care să poată triumfa. Că lucrurile flexibile le înving pe cele rezistente Și că ușorul învinge greul Este un fapt cunoscut de toată lumea Dar pe care nimeni nu îl folosește. 

Puterea ușurinței este fundamentul artelor marțiale chineze interne sau de stil „ușor”, care depășesc puterea brută a mușchilor puternici cu forța invincibilă a energiei ușoare, adaptabile. Din nou, Tao te king clarifică acest element: 
Cele zece mii de creaturi și toate plantele și copacii Sunt adaptabile și ușoare în viață, Dar aspre și uscate în moarte. Într-adevăr, a fi rigid și dur este calea morții; A fi ușor și adaptabil este calea vieții. 

Din punct de vedere fizic, a fi ușor înseamnă a fi complet relaxat (sung). Canalele energetice se deschid și energia curge liber prin ele doar în acele părți ale corpului care sunt menținute într-o stare de relaxare completă. Orice tip de tensiune reduce imediat fluxul de energie spre acea parte a corpului. Menținerea ritmului foarte lent (man) este una dintre modalitățile de a ajuta la păstrarea unei stări ușoare, relaxate. Un alt motiv pentru mișcările încete în qi gong este menținerea corpului în sincronizare cu mișcarea ascendentă și cea descendentă a respirației, care devine foarte profundă, prelungită și lentă în timpul practicii. Mișcările lente, calculate înlesnesc și concentrarea mentală și sincronizează întregul sistem cu pulsația profundă, de frecvență redusă, a pământului, care vibrează cu o frecvență de 7,8 hertzi (cicluri pe secundă), mult mai încet decât oscilează orice sistem uman normal, în timpul activităților zilnice obișnuite. Când e vorba despre qi gong, este foarte adevărat că „graba strică treaba”. Mișcările line (sun), ritmice reprezintă al treilea parametru al exercițiilor qi gong. Asemenea planetelor care se învârt în jurul Soarelui și Lunii, ce se învârte în jurul Pământului, asemenea pisicilor care merg și peștilor ce înoată, toate mișcările din qi gong sunt efectuate foarte lin, fără greșeală, fiecare pas ducând în mod natural la următorul, fără nici un efort vizibil și fără grabă. Mișcările abrupte, furtunoase și schimbările bruște de ritm nu își au locul în practica qi gong, deoarece împiedică fluxul liber și tranzițiile line ale energiei pe care exercițiile qi gong sunt menite să le inducă. 

Echilibrarea concomitentă a corpului, respirației și minții 
Corpul, respirația și mintea sunt manifestările temporale ale esenței, energiei și spiritului primordiale și, aducând aceste trei aspecte postnatale ale existenței umane într-o stare de echilibru, prin qi gong se induce un echilibru similar și la nivel primordial. Echilibrarea corpului e cea mai ușoară dintre cele trei, deoarece este cea mai concretă. Aceasta se realizează prin efectuarea unei serii de exerciții de eliberare și stretching care relaxează complet corpul, stimulează circulația și deschid canalele energetice. Echilibrarea respirației se rezumă la a învăța cum să respirăm corect, astfel încât respirația să devină profundă, prelungită, lentă și uniformă și să fie controlată de diafragmă, și nu de piept. Atunci când respirația este echilibrată, toate celelalte funcții vitale ale corpului se supun acestui echilibru. Dar echilibrarea minții este o sarcină oarecum mai dificilă și mai subtilă, deoarece nu se lucrează cu nimic tangibil. Așadar, cel mai bun mod de echilibrare a minții constă în concentrarea atenției în totalitate asupra echilibrării corpului și respirației. În primul rând, este important să vă dați seama că mintea „respiră” și ea. Dar, în loc să respire aer sau energie, mintea respiră gânduri și sentimente, care urcă și coboară continuu, asemenea valurilor oceanului. Prin urmare primul pas pentru echilibrarea minții constă în a recunoaște gândurile și sentimentele drept ceea ce sunt în realitate – respirația naturală a conștiinței – și a le lăsa să treacă fără a încerca să le rețineți sau să fiți distras de ele. A încerca să reprimați gândurile sau să le rețineți este ca și cum ați încerca să vă țineți respirația: vă dezechilibrează întregul sistem și împiedică fluxul liber al energiei. Dacă nu acordați o atenție deosebită gândurilor, acestea, pur și simplu, apar și dispar în mod natural, asemenea norilor de pe cer sau bulelor din apa minerală. Atenția dumneavoastră este cea care le dă gândurilor puterea de a vă distrage mintea și de a vă dezechilibra sistemul energetic, deci cea mai bună metodă de a preveni acest lucru e să vă mențineți atenția ocupată, concentrând-o asupra diferitelor puncte de echilibru ale posturii, mișcării și respirației, lăsând gândurile și sentimentele, pur și simplu, să urce și să coboare asemenea valurilor dintr-un ocean îndepărtat, ce se află undeva, în fundalul peisajului dumneavoastră mental. 

Zona sacrală și creierul mare 
De-a lungul discuției noastre despre qi gong, ca și în toate textele chineze tradiționale scrise pe acest subiect, se menționează frecvent câmpul elixirului inferior din zona sacrală și câmpul elixirului superior din creier, dar există foarte puține mențiuni ale câmpului elixirului median din plexul solar. Toate formele de qi gong, atât cele prin mișcare, cât și cele prin nemișcare, se concentrează asupra rafinării energiei din regiunea sacrală și ridicarea ei de-a lungul coloanei vertebrale spre cap, pentru a hrăni vitalitatea spirituală. Câmpul elixirului median este analizat rareori. Există un motiv întemeiat pentru acest lucru. Câmpul elixirului inferior adăpostește energiile fundamentale și instinctele naturii, cum ar fi apetitul pentru mâncare, instinctele noastre de supraviețuire și dorința sexuală. În microcosmul sistemului uman, regiunea sacrală reprezintă puterea Pământului. Câmpul elixirului superior din creier este sălașul conștiinței spirituale prenatale, al minții postnatale și al diferitelor funcții cerebrale, toate acestea reprezentând puterea Cerului în sistemul uman. Câmpul elixirului median, localizat chiar sub inimă, adăpostește conștiița unică a Umanității, inclusiv orgoliul, emoțiile și toate complexitățile naturii umane. Inscripțiile descoperite în China pe niște tăblițe de jad vechi de 2 000 de ani afirmă: „Energia celestă este activată deasupra, energia terestră dedesubt”. Regiunea sacrală și creierul mare sunt lăcașele energiilor terestre și celeste în corpul uman, fiind elementele microcosmice corespondente ale Pământului și Cerului în cadrul sistemului uman, în timp ce plexul solar este sălașul energiilor Umanității (emoțiile și orgoliul). Energia sexuală – ca toate energiile animalice fundamentale ale regiunii sacrale – sunt, prin natura lor, fundamental pure și, prin urmare, nu produc nici un fel de probleme atât timp cât rămân echilibrate în mod adecvat și sunt exprimate în mod natural. Problemele apar numai când aceste energii ajung să fie controlate de emoții și de orgoliu, care le folosesc pentru tot felul de scopuri deviante, de multe ori periculoase, ce se dovedesc adesea a fi contraproductive pentru sănătate și longevitate. Atunci când se întâmplă acest lucru, emoțiile ne sărăcesc de astfel de energii puternice și produc dezastre în viața noastră, iar mintea are de-a face cu problemele încurcate pe care le creează orgoliul în viață și în relațiile pe care le avem atunci când i se permite să coopteze aceste energii inferioare. Simțurile („Cei Cinci Hoți”) și emoțiile noastre („Huliganul-Șef”) ne sustrag puterea și o consumă în activități care ne distrug sănătatea, ne scurtează viața și ne umbresc conștiința spirituală, ducându-ne în ispită, ceea ce ne poate face să ajungem în închisoare, în spital sau ne poate băga în mormânt înainte de vreme. Totuși, o cantitate enormă de putere potențială este stocată în energiile sacrale, mai ales în energia sexuală, și această putere, dacă e transformată și utilizată corect prin intermediul lucrului intern cu energia, poate să fie folosită pentru conservarea sănătății și prelungirea vieții și să imprime un impuls puternic în direcția dezvoltării spirituale. Natura a conceput intenționat energia sexuală cu atât de multă putere, pentru a asigura autopropagarea eternă a speciei și nu există nici o putere în univers decât puterea de a genera viață. Taoiștii știu de multă vreme că energia sexuală, la bine și la rău, este cea mai puternică forță din sistemul energetic uman și, în consecință, au elaborat practici pentru stăpânirea acestei puteri pentru sănătate, longevitate și dezvoltare spirituală și pentru a o împiedica să ne determine să acționăm în moduri care sunt contraproductive. Înfrânarea totală a sexualității și a altor dorințe fundamentale, așa cum se obișnuiește în atât de multe ordine religioase, nu numai că produce frustrare emoțională acumulată ce poate erupe brusc, asemenea unui vulcan, ci îl și privează pe individ de cea mai mare sursă de putere pe care o deține. Practicile qi gong au fost așadar concepute pentru a ridica energiile sacrale și a le pune în circulație prin Canalul Conducător, care se află de-a lungul coloanei vertebrale, a le tranforma în forme superioare de energie și a le direcționa în câmpul elixirului superior din cap, pentru a hrăni vitalitatea spirituală. Câmpul elixirului median este, de obicei, evitat în această mișcare ascendentă a energiei dinspre zona sacrală spre creierul mare, pentru a preîntâmpina aprinderea emoțiilor și devierea acestei energii puternice spre scopurile aberante ale orgoliului. Totuși, atunci când energia sacrală intră în circulația generală prin canalele sistemului energetic uman, mai devreme sau mai târziu este inevitabilă atingerea câmpului elixirului median, dar nu înainte ca Focul ei să fi fost răcit și rafinat în Apa câmpului elixirului superior din cap. Iată cum fucționează mecanismul: energia sacrală este, mai întâi, ridicată de-a lungul coloanei vertebrale, direct spre cap, evitând câmpul elixirului median din plexul solar; în procesul ridicării și rafinării acestei energii, Focul energiilor sexuale și al altor energii inferioare este transformat în Apă de către energia spirituală. După ce a trecut prin câmpul elixirului superior, pentru a hrăni spiritul, această energie de Apă este apoi coborâtă din nou prin partea din față a corpului, prin Canalul Concepției, spre câmpul elixirului inferior și, în traiectoria sa, trece și prin câmpul elixirului median din plexul solar. Având în vedere că a fost deja rafinată în Apă, această energie nu mai inflamează emoțiile cu pasiune sexuală brută, agresivitate și alte instincte animalice, și nici nu tentează orgoliul cu desfrânarea. În schimb, are o influență echilibrantă, calmantă și înălțătoare din punct de vedere spiritual asupra acestui centru energetic volatil și emoțional. Emoțiile umane își au, cu siguranță, rolul lor în viață, mai ales în relațiile personale, iar orgoliul este singura etichetă de identificare pe care o are individul în societate. Dar dacă li se permite să preia controlul arsenalului de energii inferioare pe care le deține corpul, fără îndrumarea înțelepciunii superioare a spiritului, ajung, în mod invariabil, să producă probleme atât pentru noi, cât și pentru cei din jurul nostru. Astfel, unul dintre preceptele majore ale echilibrului și armoniei în qi gong afirmă că energiile puternice ale zonei sacrale trebuie să fie ținute sub controlul strict al creierului mare, astfel încât să poată fi folosite în scopuri pozitive, cum ar fi dezvoltarea spirituală. Pe măsură ce puterea spirituală devine din ce în ce mai mare prin intermediul acestei practici, controlul minții asupra energiilor inferioare ale corpului devine și el din ce în ce mai puternic, ușurând din ce în ce mai mult dominarea acestor energii. În viață, avem nevoie de toată energia pe care o putem acumula, mai ales pentru practici spirituale superioare, așa că nimeni nu își poate permite cu adevărat să piardă aceste energii inferioare. De aceea este atât de important să le rafinați și să le reciclați prin alchimia internă a lucrului cu energia și să le împiedicați să cadă victime celor „Cinci Hoți” și „Huliganului-Șef”. 

Întâietatea energiei 
Orice echilibru și armonie din univers se realizează la nivel energetic. Echilibrul forțelor nucleare este cel care menține atomii și moleculele legate între ele pentru a forma materia, forțele electromagnetice sunt cele ce determină stabilitatea și schimbarea atunci când câmpurile polare se intersectează și interacționează și starea de echilibru din sistemul uman e cea care controlează sănătatea fizică și mentală. Fizica ne învață că toate formele de materie se rezumă, în cele din urmă, la oscilații de energie pe diferite frecvențe, în timp ce metafizica ne arată că energia este și un element principal prin care mintea își manifestă controlul asupra materiei și își exprimă puterea creatoare. Energia este așadar elementul fundamental al universului, cărămida de bază a întregii materii și puntea multifuncțională dintre corp și minte. Școala internă de arte marțiale chineze are o veche maximă: „Folosește patru uncii de forță pentru a răsturna o mie de livre de greutate”. Acesta este principiul esențial al echilibrului implicat în Tai Chi Chuan, Pa Kua, Judo și Aikido. Atunci când energia este echilibrată adecvat și aplicată corect, e necesară doar o cantitate mică pentru a devia forța amenințătoare a unor obiecte foarte mari. Același principiu se aplică și în alchimia internă: atunci când energia internă este echilibrată adecvat și circulă, ea poate să depășească orice obstacol care apare la nivelul corpului fizic, să dizolve tumorile rezistente, să restructureze țesuturile lezate și să restabilească funcțiile vitale normale. Energia este o unealtă extrem de eficientă pentru repararea corpului fizic și devine și mai puternică atunci când lumina conștiinței e concentrată asupra ei în timpul practicii. 

Integrarea 
Integrarea este un precept-cheie al echilibrului și armoniei la toate nivelurile practicii qi gong. În loc să separe totul în ramuri diferite, prin qi gong se încearcă realizarea unei integrări generale a tuturor factorilor și forțelor implicate în practică. Astfel, cele Trei Comori ale esenței, energiei și spiritului și manifestările lor temporale la nivelul corpului, respirației și minții sunt toate integrate prin intermediul practicii qi gong, într-o stare unificată de echilibru funcțional și armonie, iar acea stare este integrată, la rândul ei, în pulsația ritmică a naturii și transformările ciclice ale cosmosului. Energia sexuală, care, în anumite tradiții spirituale, este respinsă și eliminată din practică, e integrată și ea în curentul principal al lucrului cu energia interioară în qi gong, stăpânind, astfel, puterea sa extraordinară pentru sănătate, longevitate și scopuri spirituale superioare. Practica se întinde de la meditație, respirație și exerciții fizice la dietă și sex, muncă și joacă, integrând fiecare aspect al vieții cotidiene cu aceleași principii ale echilibrului și armoniei care predomină în practicile principale. Atunci când stăpâniți puterea universului prin qi gong, aveți de-a face cu aceeași forță fundamentală care însuflețește fiecare organism viu și cu aceeași energie elementară ce creează stelele și galaxiile, atomii și moleculele. Singura modalitate de a avea acces la această putere constă în a trece dincolo de limitele obișnuite ale entității pe care o considerăm, de obicei, a fi „personalitatea” individuală și a integra complet toate aspectele ființei dumneavoastră cu sursele lor macrocosmice din univers. Pentru a face acest lucru, trebuie să respirați nu numai prin intermediul corpului, ci și cu ajutorul minții, apoi să vă extindeți respirația, pentru a respira împreună cu întreaga planetă și cu tot universul. Aceasta este integrarea. 

Elemente importante ale practicii 
Atunci când practicați qi gong, următoarele elemente pot servi ca indicații generale pentru a avea beneficii maxime de pe urma practicii și pentru a vă menține corpul, respirația și mintea într-o stare de echilibru și armonie funcțională necesară pentru amplificarea și reglarea sistemului energetic uman, cu ajutorul puterii universului. 

Indicații generale 
Practicați întotdeauna după formatul în trei etape: încălzirea, practica principală și relaxarea. Etapa de încălzire echilibrează corpul, respirația și mintea în vederea pregătirii pentru practica principală a mobilizării și deplasării energiei, iar etapa de relaxare colectează și depozitează energia în centrul câmpului elixirului inferior din abdomen. Dacă începeți practica fără o pregătire preliminară adecvată, sistemul dumneavoastră nu va fi echilibrat corespunzător pentru a lucra cu energia, și, dacă nu luați măsuri pentru colectarea și depozitarea energiei pe care ați generat-o, o mare parte din această energie se va împrăștia și se va pierde. Integrați practica în rutina dumneavoastră zilnică și exersați cu regularitate. Dacă exersați doar sporadic, canalele dumneavoastră nu vor rămâne deschise și sistemul își va pierde sincronizarea cu natura și cosmosul. Doar prin intermediul practicii regulate veți putea obține beneficiile cumulative pe care le oferă qi gong. Chiar dacă nu aveți timp să exersați mai mult de 15 sau 20 de minute pe zi, atâta timp cât faceți acest lucru zilnic, tot veți reuși să vă bucurați de beneficiile oferite de qi gong, deși o veți face într-un ritm mai lent decât o persoană care dedică mai mult timp pentru practică. Qi gong nu este un „glonț magic” care vă va rezolva imediat toate problemele, mai ales dacă aveți un stil de viață dezechilibrat. Funcționează cel mai bine atunci când este practicat ca parte integrantă a unui sistem general de îngrijire a sănătății, cunoscut în tradiția taoistă sub numele de yang-sheng dao, „Tao pentru Cultivarea Vieții”. Acest sistem include dieta, disciplina sexuală, folosirea cumpătată a suplimentelor din plante medicinale și a celor nutritive, o atitudine pozitivă față de viață, echilibru emoțional și alți factori care mențin starea de sănătate și protejează viața. Dacă încercați să vă folosiți de qi gong pentru a contracara efectele negative ale obiceiurilor alimentare proaste, ale activităților sexuale necugetate și ale altor tipuri de comportament neglijent ce vă distrug sănătatea și vă scurtează viața este ca și cum ați încerca să vă spălați păcatele dând bani o dată pe săptămână într-un templu sau într-o biserică, numai pentru a reveni după aceea exact la obiceiurile pe care încercați să le compensați prin donația dumneavoastră. Practicat în contextul unui program de sprijin care cultivă fiecare aspect al vieții, qi gong este cea mai puternică unealtă din întregul arsenal yang-sheng. Fără contextul respectiv, este doar un truc folosit pentru întârzierea efectelor negative inevitabile ale obiceiurilor autodistructive. Nu implicați problemele vieții dumneavoastră cotidiene în practica qi gong, dar aduceți rezultatele practicii în viața dumneavoastră zilnică. Acest lucru vă va rezolva, treptat, toate problemele și va integra toate aspectele vieții dumneavoastră cu practica. 

Aspecte importante pentru corp 
Coloana vertebrală este cea mai importantă parte a corpului dumneavoastră în practica qi gong. Cunoscută sub numele de „Scara spre Cer”, are rolul de conductă pentru energiile inferioare din zona sacrală (ale Pământului), ridicându-le spre centrii energetici superiori din creier (Cer). Este pivotul central al echilibrului pentru tot trunchiul și pentru cap și conductorul semnalelor nervoase de la creier la corp. Pentru a obține rezultate optime în practică, coloana vertebrală trebuie să fie întotdeauna dreaptă și menținută în aliniere perfectă cu gâtul și capul, iar fesele trebuie să fie contractate puțin spre interior, pentru a reduce curbura de la nivelul zonei inferioare a coloanei. Încercați să vă mențineți șira spinării flexibilă și receptivă la mișcarea sincronizată cu restul corpului, prin relaxarea mușchilor aflați de-a lungul coloanei și menținerea vertebrelor aliniate uniform. Relaxarea și eliberarea coloanei vertebrale constituie unul dintre obiectivele principale ale fazei de încălzire a practicii. Cele mai tensionate părți ale corpului uman sunt, de obicei, umerii și zona gâtului. Tensiunea de la acest nivel blochează fluxul liber de energie din coloana vertebrală spre cap, care, la rândul său, „scurticircuitează” circulația din Orbiltele Microcosmică și Macrocosmică (vezi paginile). Încercați să vă mențineți umerii liberi și mușchii gâtului relaxați în timpul unei ședințe de practică qi gong, chiar dacă acest lucru înseamnă că trebuie să luați o scurtă pauză și să efectuați unul dintre exercițiile de încălzire pentru eliberarea umerilor. Limba este puntea care unește terminalele Canalelor Conducător și al Concepției în intersecția lor din cerul gurii. Aceste canale, care dirijează Orbita Microcosmică a circulației energetice, se întâlnesc chiar sub nas, deci, dacă vă țineți limba puțin apăsata pe cerul gurii, în spatele dinților de sus, va forma o punte pentru ca energia internă să curgă din cap spre gât și piept și să coboare în continuare spre abdomenul inferior. Orice articol de îmbrăcăminte purtat în timpul practicii qi gong devine parte funcțională a corpului persoanei respective. Fibrele sintetice cum sunt nailonul și poliesterul au tendința de a avea rolul de izolatori, blocând fluxul liber de energie de-a lungul suprafeței corpului și împiedicând schimbul de energie între sistemul uman și câmpurile energetice externe. Fibrele naturale, ca bumbacul, lâna și, mai ales, mătasea, sunt buni conductori de energie și, de aceea, toate hainele purtate în timpul practicii qi gong trebuie să fie confecționate din astfel de materiale. Celălalt aspect al îmbrăcămintei care influențează lucrul cu energia este culoarea. Culorile închise și dense, cum sunt negrul, maroul și griul, au tendința de a opri energia, împiedicând, astfel, curgerea sa liberă, în timp ce culorile deschise și strălucitoare, cum sunt albul, albastrul deschis, rozul, verdele deschis, roșul închis și galbenul, permit ca energia să circule liber. Albul a fost întotdeauna culoarea tradițională pe care au ales-o yoghinii în India și practicienii artelor marțiale în China, deoarece reflectă și transmite energie. Dacă doriți să maximalizați mișcarea sau energia în practica dumneavoastră, purtați întotdeauna culori deschise, și niciodată negru. Îndepărtați înainte de practică toate obiectele metalice de pe corpul dumneavoastră, cum ar fi ceasurile, brățările și lanțurile. Unul sau două inele mici nu vor avea o influență prea mare, deși este mai bine să fie îndepărtate și acestea. Metalul are tendința de a opri energia, astfel încât, dacă purtați un obiect metalic în jurul gâtului sau al încheieturilor mâinilor, acolo unde fluxul de energie este puternic, metalul va atrage această energie în structura sa și va reduce fluxul disponibil pentru sistemul dumneavoastră. În ceea ce privește ceasurile, chiar dacă nu exersați, nu trebuie să purtați niciodată un ceas cu cristale de cuarț, deoarece oscilațiile pe frecvențe înalte din mecanismul cristalin dezechilibrează oscilațiile naturale ale energiei umane, mai ales la nivelul încheieturilor mâinilor, acolo unde impulsurile energetice sunt deosebit de sensibile. Ceasurile mecanice tradiționale nu produc astfel de probleme. Exersați întotdeauna pe stomacul gol și cu vezica golită, iar dacă simțiți că aveți intestinele pline, încercați să le goliți și pe acestea înainte de practică, deși acest aspect nu este unul esențial. Practicarea exercițiilor qi gong cu stomacul plin este contraproductivă, deoarece o mare parte din energia corpului e consumată de procesul de digestie la nivelul stomacului, iar aceasta ar putea cauza indigestie. Dacă vezica este plină în timpul practicii, va produce o presiune incomodă, mai ales având în vedere că e localizată chiar în centrul câmpului elixirului inferior. În schimb, este cel mai bine să nu mâncați mâncare solidă timp de aproximativ o oră după o ședință de practică, astfel încât energia pe care ați acumulat-o să aibă timp să se instaleze corespunzător în centrii energetici și în canale și să nu fie deviată prematur către funcțiile digestive. De asemenea, nu încercați să vă goliți vezica timp de cel puțin 20 de minute după ședință (un alt motiv întemeiat să faceți acest lucru înainte), deoarece o parte din energia acumulată în timpul practicii se va localiza, inițial, în fluidele urinare din vezică, datorită conținutului lor ridicat de minerale electrolitice, și, dacă urinați imediat după ședință, veți pierde o parte din energie. Într-un interval de jumătate de oră totuși, energia se transformă și este trasă în rezervoarele canalelor și centrilor importanți. Practica qi gong are tendința de a stimula secreția de salivă benefică la nivelul canalelor de sub limbă, dar vă poate face și să expectorați mucozități din tuburile bronhice. Este important să faceți diferența între cele două fenomene și să eliminați doar flegma sau mucozitățile, care sunt produse reziduale, dar să înghițiți saliva curată, apoasă, care se acumulează sub limbă. Această salivă are proprietăți de vindecare foarte puternice și intensifică funcțiile digestive ale stomacului. De asemenea, conține esență vitală sub formă de enzime, care sunt menite să fie menținute în interiorul sistemului. Atunci când practicați exerciții prin mișcare, potriviți-vă întotdeauna corpul ritmului stabilit de respirație, și nu invers. În stadiile inițiale de practică, înainte ca respirația să devină profundă și lentă, veți observa că vă mișcați mai repede, în timp ce mai târziu, când respirația a devenit mai profundă, reducându-se la doar patru sau cinci respirații pe minut, corpul dumneavoastră ar trebui să se miște mai încet, proporțional cu ritmul respirației. Nu există un ritm adecvat predeterminat pentru mișcările fizice ale corpului în qi gong. În schimb, acestea trebuie să urmeze ritmul stabilit de respirație, care, la rândul său, este determinat de minte. Păstrați-vă corpul echilibrat în orice moment, prin folosirea ombilicului ca punct de referință pentru menținerea echilibrului direcțional. 

Aspecte importante pentru respirație 
Faceți în așa fel încât respirația dumneavoastră să fie cât mai puțin sonoră cu putință. Pentru aceasta, e nevoie ca respirația să se facă ușor și lent, fără efort excesiv sau grabă. După cum afirma alchimistul și scriitorul Ko Hung în secolul al IV-lea d.Hr. „fiecare persoană ar trebui să-și facă un scop din a reuși să nu audă nici sunetul inspirației sale, nici cel al expirației”. Aerul trebuie să curgă înăuntrul și în afara nărilor, într-un șuvoi foarte fin, ca o adiere tăcută și ușoară. Nu trebuie să circule în rafale bruște sau în valuri dure și sacadate și nici nu trebuie să fie aspru și greu. După cum precizează Ko Hung, „ar trebui să ne putem atârna o pană de gâscă în fața nasului și a gurii, astfel încât pana să nu se răsucească în timp ce expirăm”. Atât inspirația, cât și expirația trebuie să fie foarte lente. Aceasta necesită o atenție deosebită acordată procesului de respirație, care trebuie efectuat cu mintea calmă, liniștită. Dacă vă grăbiți să vă terminați ședința de practică, respirația își va accelera pasul în concordanță cu intenția dumneavoastră, de aceea este mai bine să încercați să nu vă gândiți la timp atunci când exersați. Cu cât respirați mai lent, cu atât vă mișcați mai lent, în armonie cu respirația și, astfel, energia va circula mai intens prin canale. Fiecare respirație trebuie să fie cât mai profundă, dar fără exercitarea unui efort excesiv la inspirație. Dacă forțați aerul să vă umple plămânii, umerii vor fi aduși în față, iar mușchii gâtului vor fi tensionați, acest lucru făcând respirația să se ridice spre vârful plămânilor. Pe măsură ce aerul intră în partea inferioară a plămânilor în timpul inspirației, permiteți-i să împingă diafragma în jos în abdomen, pentru a permite dilatarea maximă a plămânilor. Inspirația și expirația trebuie să fie amândouă cât mai prelungite. Puteți mări progresiv durata fiecărei respirații dacă o faceți din ce în ce mai încet și profund și dacă vă mențineți mintea concentrată asupra respirației dumneavoastră. Asemenea tuturor aspectelor practicii qi gong, și respirația trebuie să fie ușoară. Modul în care reușiți să respirați ușor constă în menținerea diafragmei, a cutiei toracice și a gâtului complet relaxate. Orice tip de tensiune la nivelul aparatului respirator tensionează respirația. Întregul proces de respirație trebuie să fie continuu. Fiecare fază trebuie să evolueze cu ușurință spre următoarea, fără întreruperi, asemenea unui pendul care se balansează. Comprimarea și pauza trebuie să aibă loc sub forma unor scurte repausuri naturale care nu determină următoarea inspirație sau expirație să se producă într-o rafală puternică. Fazele de inspirație și expirație trebuie să fie cât mai uniforme. Pentru a respira uniform, mintea trebuie să fie calmă și liniștită și emoțiile complet domolite. Trebuie să obțineți gradat cele opt calități ale respirației menționate mai sus. Durează ceva timp pentru ca diafragma și cutia toracică să se dilate suficient pentru a permite efectuarea respirației diafragmatice profunde. Pe măsură ce practica dumneavoastră progresează, ar trebui să aspirați la un ritm mediu de respirație de patru-cinci respirații pe minut. Când este vorba de practică qi gong, „liniștea este neprețuită”. Încercați să nu vorbiți cu nimeni în timpul ședinței de practică, deoarece vorbirea întrerupe fluxul lin al energiei interne, deviindu-l spre gât și împrăștiind, astfel, energia. Dacă trebuie neapărat să vorbiți în timpul unei ședințe, cel puțin asigurați-vă că nu întrerupeți o respirație pentru a face acest lucru. Mai întâi, terminați respirația prin expirație și pauză, puneți ambele palme peste ombilic și mențineți-vă energia centrată în câmpul elixirului inferior pe măsură ce vorbiți, apoi vorbiți foarte calm și încet, cu un număr minim de respirații și folosind cât mai puține cuvinte cu putință. 

Aspecte importante pentru minte 
Concentrați atenția mentală și percepția senzorială spre interior. În loc să ascultați sunetele externe, ascultați-vă respirația și inima. Nu lăsați ca peisajele și sunetele exterioare să vă distragă atenția în timpul unei ședințe de practică. Energia urmează mintea, deci, dacă vă mențineți atenția concentrată spre interior, energia se va acumula la nivel intern. Dacă lăsați stimulii exteriori să vă distragă atenția, energia va curge în afară o dată cu atenția. Calmați mintea umană prin încetarea „dialogului interior”. Aceasta nu presupune încetarea gândurilor și a sentimentelor, care continuă să apară și să dispară în voie. Trebuie doar să nu mai vorbiți cu dumneavoastră înșivă despre anumite gânduri și să lăsați, în schimb, fluxul conștiinței să curgă natural pe fundalul minții dumneavoastră. Voința este stăpânul minții: concentrați-vă în mod voit atenția asupra corpului și respirației, și nu a gândurilor și ea se va supune. Lăsați la o parte toate problemele și grijile cotidiene înaintea unei ședințe de practică. Echilibrul emoțional este o condiție fundamentală necesară pentru reușita în practică. Cultivați „Mintea Corectă” pentru practică. Aceasta înseamnă că trebuie să manifestați respect și încredere față de practică, dar să nu aveți nici un fel de idei preconcepute în legătură cu ea și nici așteptări mărețe referitoare la rezultate. Exersați cu tenacitate și hărnicie, fără a căuta vreun premiu. Nu manifestați nici un fel de îndoieli referitoare la valabilitatea învățăturilor sau la eficacitatea practicilor după ce ați început să practicați qi gong. Orice îndoieli pe care le aveți trebuie rezolvate prin lectură sau prin intermediul instructorilor, înainte de a accepta arta qi gong în viața dumneavoastră. Îndoiala este o armă tactică pe care orgoliul o folosește pentru a submina încrederea într-o idee sau practică ce amenință controlul dominant al orgoliului asupra minții. Pe măsură ce practica progresează și se dezvoltă conștiința spirituală, importnața orgoliului se diminuează și, de aceea, orgoliul încearcă uneori să își apere poziția prin sădirea îndoielilor referitoare la ideile și practicile pe care ființa dumneavoastră superioară le-a verificat și le-a acceptat deja. Cele mai comune motive ale acestor îndoieli sunt așteptările excesive ce nu au fost îndeplinite și, de aceea, prin eliminarea oricărei așteptări din mintea dumneavoastră, nu pregătiți nici un teren în care orgoliul să planteze buruienile îndoielii în grădina practicii dumneavoastră. Importanța încetinelii la nivelul corpului și al respirației a fost deja menționată, dar cel mai important loc în care trebuie să vă mișcați încet este mintea. Dacă, în timpul ședinței de practică, mintea este preocupată de gânduri agitate sau se grăbește să facă altceva, corpul și respirația se vor grăbi și ele. Prin suspendarea dialogului interior și concentrarea atenției spre interior, prin ignorarea atât a factorilor externi care vă distrag, cât și a gândurilor interne, puteți, practic, să eliminați timpul pe perioada unei ședințe de practică și să vă concentrați conștiința în exclusivitate asupra diferitelor aspecte ale echilibrului și armoniei la nivelul respirației și al corpului. Mențineți-vă calmul în timpul ședințelor de practică și încercați să aduceți acea stare de calm și în viața de fiecare zi după aceea. Orice sperietură bruscă sau întrerupere neașteptată care are loc în timpul unei ședințe de practică poate tulbura grav echilibrul energetic. Cultivați calmul ca virtute spirituală și controlul dumneavoastră asupra energiei se va întări. Mnețineți-vă concentrarea minții asupra corpului și respirației ca puncte de referință în timpul unei ședințe de practică. În mod inevitabil, mintea se va abate din cauza gândurilor sau a stimulilor externi, iar atunci când se întâmplă acest lucru, corpul și respirația își pierd sincronizarea. În momentul în care vă surprindeți mintea acordând atenție altui aspect, pur și simplu, readuceți în mod voit centrul atenției asupra corpului și respirației. Armonia corpului, respirației și minții este cheia succesului în practica qi gong. 

Atenționări 
Toate exercițiile qi gong și metodele de respirație prezentate în volumul de față sunt foarte sigure și pot fi practicate fără profesor, atâta timp cât sunt efectuate în conformitate cu instrucțiunile și în cadrul îndrumărilor generale oferite în acest capitol și în celelalte. Devierile și alte probleme apar doar ca rezultat al neglijării preceptelor fundamentale și al neatenției în efectuarea propriu-zisă a elementelor practicii. Pentru a preveni problemele și a evita dificultățile imprevizibile care pot apărea în urma practicii, este o idee bună să luați în considerare următoarele atenționări: nu practicați forme avansate de qi gong fără supravegherea personală a unui profesor calificat. Acest lucru este deosebit de important mai ales în lumea occidentală, unde regimul alimentar deficitar, stresul cronic, anxietatea și alți factori au creat unele dezechilibre grave la nivelul sistemului energetic uman, mai ales în cazul tinerilor. Practicile avansate de qi gong pot agrava foarte mult astfel de dezechilibre prin dezvăluirea lor bruscă. Atunci când se întâmplă acest lucru, este important să aveți la dispoziție un profesor care să poată face ajustările necesare pentru corectarea dezechilibrelor severe ce se manifestă brusc; atunci când căutați un profesor pentru qi gong avansat, fiți foarte atent și alegeți cu grijă. Un profesor bun vă poate ajuta să progresați rapid, dar un profesor slab vă poate face să regresați și să deviații. Unele elemente aparent minore referitoare la postură și respirație pot avea un impact major asupra energiei în formele mai avansate, de aceea este foarte important să beneficiați de o instrucție calificată. În plus, atunci când studiați și practicați qi gong cu un profesor, câmpul energetic al profesorului are un impact direct auspra energiei dumneavoastră. Așadar, personalitatea profesorului și atitudinea generală a acestuia sunt la fel de importante ca și calificările sale profesionale, la momentul alegerii unui maestru de qi gong. Interesați-vă și aflați cât mai multe informații despre un anumit profesor înainte să vă luați un angajament; Odată ce v-ați alăturat unei anumite școli sau unui grup de practică, trebuie să vă concentrați exclusiv asupra studiului și practicii și să nu vă implicați în „politică qi gong” și în rivalitățile dintre orgoliile diferitor maeștri sau diverselor școli. Nu există nici o limită între minte și energie în qi gong, așadar, dacă permiteți ca părerile părtinitoare ale unui profesor sau ale unui alt student să vă pătrundă în minte, acest lucru va avea un impact negativ și asupra energiei;dumneavoastră. Pentru a obține beneficii maxime din practica qi gong, reglați-vă activitățile sexuale adoptând yoga sexuală taoistă pentru a vă controla viața sexuală. Acest lucru este deosebit de important mai ales în cazul bărbaților. Esența, mai ales fluidele sexuale, constituie combustibilul fundamental al alchimiei interne și, de aceea, dacă esența sexuală este în mod constant secătuită din cauza ejaculării excesive, exercițiile qi gong se practică „fără benzină”, ceea ce se aseamănă cu folosirea unei pompe atunci când nu există suficientă apă pe care să o elimine, iar acest lucru poate determina dezechilibre și mai grave în sistemul energetic. Castitatea nu este necesară și nici măcar de dorit în qi gong, dar individul trebuie să învețe să își disciplineze energia sexuală în concordanță cu preceptele fundamentale ale practicii. Pentru bărbați, aceasta înseamnă să practice controlul ejaculării, să regleze atent frecvența de emitere și să învețe să satisfacă în totalitate nevoile sexuale ale unei femei; pentru femei, înseamnă să învețe să își ridice energia orgasmică de-a lungul coloanei vertebrale spre cap și să „digere” energia sexuală asimilată de la un partener de sex masculin (vezi pagina ). Nu practicați qi gong imediat după actul sexual și nu începeți un act sexual imediat după o ședință de qi gong; acordați o atenție deosebită regimului dumneavoastră alimentar. Evitați în mod special consumul excesiv de zahăr rafinat, de mâncăruri grase și prăjite, de carne roșie și de orice mâncăruri de tip fast-food. Astfel de produse produc o aciditate ridicată, care provoacă o stare de aciditate excesivă cronică (acidoză) la nivelul sângelul și al altor țesuturi corporale, iar acest lucru inhibă, la rândul său, curgerea liberă a energiei. Printre lucrurile cele mai dăunătoare pe care le puteți consuma în timpul practicii qi gong – sau în orice alt moment – se numără „băuturile răcoritoare” acidulate dulci, care cresc atât de mult aciditatea, încât corpul este obligat să extragă calciu din oase și dinți pentru a menține un nivel viabil al pH-ului sângelui. Calciul are un rol vital în transmiterea energiei în corp, mai ales în sistemul nervos, astfel încât orice tip de lipsă de calciu este o piedică în practica qi gong. Alimentația oferă elementele nutritive de bază pentru transformarea esenței în energie în practica qi gong. Dacă nu vă alimentați corespunzător în timp ce practicați qi gong, este ca și cum ați pune combustibil diesel într-un motor cu benzină sau ca și cum ați turna zahăr într-un rezervor de benzină. Va provoca disfuncții ale alchimiei interne și va reduce cu mult eficiența întregului sistem energetic; evitați expunerea corpului la vânt în timpul practicii. Practica qi gong determină porii să se deschidă larg și expunerea la vânt poate avea ca rezultat o răceală sau altă formă de „afecțiune provocată de vânt”. Vântul, care este o formă puternică de qi ambiental, poate, de asemenea, să împrăștie energia în timpul practicii, făcând mult mai dificilă acumularea ei internă; de asemenea, evitați căldura și frigul extreme, atât în timpul practicii, cât și imediat după aceea. Îmbrăcați-vă adecvat pentru a echilibra căldura sau frigul excesiv din atmosferă. Evitați dușul sau baia timp de cel puțin 20 de minute după practică, astfel încât porii să aibă timp să se închidă din nou; nu practicați qi gong atunci când sunteți furios, surescitat, trist sau tulburat din punct de vedere emoțional în orice alt mod și nu vă lăsați afectat în timpul unei ședințe de practică. Amintiți-vă că emoția este energie în mișcare și poate avea un efect foarte dăunător asupra echilibrului energiei interne dacă izbucnește în timpul practicii sau dacă începeți practica în timp ce acest tip de energie încă mai circulă haotic prin sistemul dumneavoastră. Vă puteți reechilibra emoțiile cu ajutorul câtorva minute de respirație diafragmatică profundă, ori de câte ori vă simțiți tulburat din punct de vedere emoțional, dar nu începeți o ședință propriu-zisă înainte de a vă fi calmat în totalitate; evitați practicarea exercițiilor qi gong în timpul furtunilor cu tunete și fulgere, în timpul uraganelor, taifunurilor, cutremurelor și al altor fenomene meteorologice extreme sau dezastre naturale. Sistemul energetic uman reacționează direct la schimbările vremii sau ale energiei mediului înconjurător, de aceea, atunci când aceste schimbări sunt extreme sau bruște, ele pot produce dezechilibre neașteptate sau extreme la nivelul energiei umane. Dacă practicați qi gong într-un astfel de moment, modelele energiilor aberante care predomină la exterior se pot imprima în sistemele dumneavoastră energetice interioare provocând dezechilibre grave și disfuncții fiziologice; atunci când vă simțiți bolnav sau obosit, nu vă străduiți să exersați prea mult. Exersați numai în măsura în care acest lucru vă oferă alinare și alegeți exerciții mai simple, mai ușoare. Pe de altă parte, nu încetați practica în totalitate atunci când sunteți bolnav sau obosit, deoarece acest lucru nu ar face decât să prelungească problema. Dacă sunteți atât de bolnav încât trebuie să stați în pat, puteți face câteva exerciții fundamentale de respirație în poziție întinsă. De asemenea, puteți lucra cu ajutorul presopuncturii, luminii, sunetului și al altor tipuri de activități cu energia în astfel de momente: programați-vă ședința de practică astfel încât să nu fiți întrerupt. Chiar dacă vă stabiliți doar 20 de minute pentru practică, este foarte important să nu fiți întrerupt în această perioadă de timp, astfel încât să puteți completa cele trei etape ale încălzirii, practicii propriu-zise și relaxării. Scoateți telefonul din priză sau asigurați-vă că are cine să răspundă și că nimeni nu va intra brusc și vă va tulbura în timpul unei ședințe de practică. Astfel de întreruperi bruște pot fi foarte dăunătoare energiei dumneavoastră, iar dacă acest lucru se întâmplă cu regularitate, va anula complet beneficiile practicii; evitați să vorbiți în timpul practicii și imediat după aceea. Această precizare s-a făcut și mai sus ca element important pentru respirație, dar merită să fie repetat aici ca atenționare generală. Unele persoane se simt obligate să vorbească tot timpul, iar acest sindrom al „gurii cu motor” pare să predomine mai ales în mediile urbane aglomerate și în locurile în care are mass-media joacă un rol foarte important în viața oamenilor. După cum notează maestrul Liu I-ming din dinastia Qing, „atunci când gura vorbește, energia se împrăștie”. Dacă acest lucru se întâmplă în timpul practicii, împrăștierea energiei poate avea loc exact în momentul în care energia se deplasează printr-un canal major sau printr-o chakră, putând avea ca rezultate devierile energetice, durerile de cap, amețeala subită și așa mai departe. Ca atenționare generală, țineți-vă gura bine închisă în timpul practicii, în afară de momentul în care este necesară expirația sau vocalizarea unei silabe curative ori a unui ton chakra. Încercați și să păstrați liniștea cel puțin câteva minute după practică. 

Dacă aveți în vedere preceptele de mai sus de fiecare dată când practicați qi gong, nu numai că vor fi prevenite deviațiile și alte probleme, ci va fi îmbunătățită cu mult și calitatea practicii dumneavoastră, progresul general va fi accelerat și vor crește beneficiile pe care le obțineți în urma timpului și efortului investite în practică. Ca în cazul oricărei alte activități, „repetiția este mama tuturor învățăturilor” în qi gong, dar, spre deosebire de sporturile obișnuite și de antrenamentul fizic, există o marjă de eroare mult mai mică în qi gong și chiar și o greșeală minoră poate afecta cu mult rezultatele obținute. Și, din moment ce mintea are o legătură atât de strânsă cu energia în qi gong, orice lucru care se află în minte în momentul practicii are un impact direct asupra echilibrului și fluxului de energie. Așadar, este de mare ajutor să vă familiarizați mintea cu preceptele de bază din qi gong și să memorați cele mai importante aspecte ale practicii, astfel încât aceste principii să vă vină în minte atunci când sunteți angajat în practică, și nu gândurile rătăcitoare sau ideile răzlețe. 

Capitolul 9 Introducere în stilurile tradiționale de qi gong 
Multe stiluri diferite de qi gong au evoluat de-a lungul secolelor în China, fiecare dintre acestea concentrându-se asupra unui anumit aspect al practicii, toate cultivând puterea personală prin lucrul direct cu energia. Unele stiluri au ca obiectiv principal obținerea talentului marțial, altele se concentrează asupra rafinării energiei pentru dezvoltarea spirituală, iar altele sunt practicate în primul rând pentru sănătate și vindecare. Aproape toate stilurile tradiționale de qi gong chinez se încadrează în una dintre categoriile principale ale celor „Trei M” – medical, marțial sau meditativ –, deși unele aspecte se suprapun și toate promovează sănătatea și longevitatea. Majoritatea stilurilor au evoluat în asociere cu o mare școală de gândire din China sau ca ramură distinctă creată de un anumit maestru și transmisă din generație în generație. Ar fi nevoie să se scrie o carte întreagă pentru explicarea detaliată a oricăruia dintre stilurile tradiționale principale de qi gong, de aceea nu vom face decât să survolăm terenul și să aruncăm o privire asupra principalelor caracteristici ale unei selecții limitate din cele mai importante stiluri care încă mai sunt predate și practicate în ziua de azi. 

Tai Chi Chuan (Pumnul Final Suprem) 
Tai Chi Chuan este, probabil, cel mai popular stil de qi gong din lume la ora actuală. Se caracterizează printr-o serie de mișcări ritmice și posturi unite într-o secvență coerentă și efectuată ușor, lent și lin, ca un dans cu încetinitorul, folosind respirația abdominală profundă. Fiind o formă internă de arte marțiale care poate genera o putere enormă, dar și o formă de „meditație prin mișcare”, benefică pentru dezvoltarea concentrării, lucidității și a altor facultăți spirituale, Tai Chi Chuan este unul dintre cele mai cuprinzătoare și echilibrate stiluri de autocultivare fizică și spirituală din tradiția qi gong. Fondatorul stilului Tai Chi Chuan este considerat a fi Chang San-feng (1279-1368 – fig. 17), un renumit maestru de arte marțiale și adept al taoismului, care a stat în celebrul Templu Shao Lin, acolo unde călugărul budist Bodhidharma (Ta Mo) a predat după venirea sa din India în China. Se spune că Chang San-feng a fost inspirat să creeze acest stil ușor, curgător, meditativ de arte marțiale, în urma unei lupte dintre un șarpe și un cocor la care a fost martor când se plimba într-o zi prin munți. În timp ce privea șarpele zbătându-se și unduindu-se în cercuri, ca reacție la tacticile cocorului, și cocorul apărându-se de atacurile șarpelui cu lovituri rapide, dar ușoare ale aripilor, Chang și-a dat seama de puterea superioară pe care o are abordarea stilului ușor față cel dur în luptă, de înțelepciunea tactică a mișcărilor circulare și de importanța mișcării ca reacție la și în anticiparea tacticii oponentului. Ulterior, el s-a retras departe, în munți să mediteze la ceea ce observase și, treptat, a elaborat posturile și mișcările de bază dintre Tai Chi Chuan. 

Fig. 17. Chang San-feng, fondatorul stilului Tai Chi Chuan, a fost un maestru artist marțial, un meditator realizat și un înțelept taoist; a petrecut mulți ani practicând și predând la faimosul Templu Shao Lin 
Nimeni nu știe exact cum s-a transmis moștenirea lui Chang în următorii 500 de ani, în afară de faptul că a trecut de la maestru la un discipol ales, în mare secret, și nu a fost niciodată predată în temple sau în școli de arte marțiale. Tai Chi Chuan a ajuns să fie cunoscut și de alte persoane în afară de inițiații secreți abia la sfârșitul secolului al XVIII-lea. Atunci a fost dezvăluit de un artist marțial numit Yang Lu-chan, care fusese servitor în casa lui Chen Chang-hsing și învățase arta secretă spionând lecțiile particulare ale maestrului Chen ținute pentru familia sa. Clanul Chen, care avea un strămoș ce fusese un discipol apropiat al lui Chang San-feng, păstrase tradiția Tai Chi ca secret de familie timp de 500 de ani, și Yang era primul intrus care aflase acest secret. Indiferent dacă Chang San-feng mai învățase și pe altcineva această artă, se pare că membrii clanului Chen au fost singurii care au păstrat tradiția și, astăzi, „Stilul Chen” este recunoscut ca fiind cea mai veche formă de Tai Chi Chuan. Între timp, Yang Lu-chan a modificat stilul pe care îl învățase de la familia Chen și i l-a arătat fiului lui Yang Chian-hou, dezvoltându-și, astfel, propria descendență, cunoscută astăzi sub numele de „Stilul Yang” de Tai Chi Chuan. Yang Lu-chan a fost și primul maestru care a predat Tai Chi Chuan în mod deschis, fondând o școală în Beijing, unde putea fi instruită orice persoană care se încadra într-un anumit standard. Unul dintre discipolii lui Yang a fondat mai târziu stilul cunoscut astăzi sub numele de „Stil Wu”, iar unul dintre studenții săi a creat „Stilul Sun”. Astăzi, stilurile Chen, Yang, Wu și Sun sunt cele patru forme principale de Tai Chi Chuan care se predau peste tot în lume. Probabil cel mai celebru maestru de Tai Chi cunoscut în lumea occidentală este Cheng Man-ching, care a învățat arta de la nepotul lui Yang Lu-chan și a adus-o în Taiwan în 1949, unde mulți occidentali au venit să studieze împreună cu el. Cheng a simplificat cele 108 mișcări inițiale, lăsând doar 37, făcând, astfel, varianta sa mult mai ușor de învățat și de reținut. Conform tradiției, la început nu erau decât 13 poziții, deci simplificarea lui Cheng nu a reprezentat decât o întoarcere la elementele fundamentale, și nu o îndepărtare de la calea cea dreaptă. Tai Chi Chuan presupune mișcări ritmice lente ale întregului corp, prin care o postură trec lin în următoarea, într-un flux continuu de mișcare. Greutatea corpului se sprijină alternativ pe piciorul stâng și pe cel drept, centrul de echilibru fiind întotdeauna în partea inferioară a abdomenului. În amintirea lecției învățate de la șarpe și cocor, manevrele defensive și cele ofensive sunt efectuate întotdeauna alternativ, fiecare atac transformându-se într-o mișcare de apărare și fiecare mișcare defensivă curgând și transformându-se în următoarea lovitură. Combinarea respirației diafragmatice profunde cu mișcările lente, continue și ritmice generează un câmp energetic foarte puternic în jurul corpului și un flux foarte concentrat de energie în interior. Atunci când este folosit în scopuri marțiale, atât câmpul de forțe extern, cât și energia internă sunt concentrate pentru a apăra sau a imprima lovituri, uneori fără contact fizic. Atunci când este folosit pentru dezvoltarea forței fizice, pentru protejarea sănătății și prelungirea vieții, energia e deplasată continuu prin cele Opt Canale Extraordinare ale Orbitei Macrocosmice, în timp ce câmpul este folosit pentru atragerea în sistem a energiilor terestre și celeste din natură și din cosmos. În cazul ambelor aplicații, mintea trebuie să rămână bine canalizată, concentrată în totalitate și complet calmă în timpul practicii, ceea ce face ca Tai Chi Chuan să fie o formă foarte eficientă de meditație prin mișcare pentru cultivarea spirituală. O variantă a Tai Chi Chuan-ului, cunoscută sub numele de „Împingerea Mâinilor”, implică două persoane care stau față în față și își ating ușor mâinile. Simțindu-și energia unul celuilalt prin intermediul mâinilor și anticipându-și, astfel, următoarea mișcare, ambii parteneri își rotesc continuu brațele și își trec greutatea de pe un picioar pe altul, protejându-și spațiul personal, în timp ce caută o deschidere în sistemul defensiv al oponentului prin care să poată lovi, asemenea șarpelui și cocorului observați de Chang San-feng. Astăzi, putem găsi profesori calificați de Tai Chi Chuan aproape oriunde în lume. Un loc bun în care puteți căuta un profesor este un parc public, în zori, în orice oraș care are o populație considerabilă de origine chineză. După cum știu toți cei care practică qi gong, în zori este cel mai bine să se recolteze qi-ul și parcurile publice sunt singurele locuri din orașele mari unde panta de potențial, nivelul de oxigen și cel de ioni negativi din aer sunt suficiente pentru a genera un flux puternic al energiei interne și a facilita schimburile armonioase între sistemul uman și puterile Cerului și Pământului. 

Cele Opt Piese de Brocart (Pa Tuan Chin) 
Această serie de exerciții qi gong a fost elaborată în secolul al XII-lea de mareșalul Yueh Fei, marele strateg militar chinez, care și-a sacrificat viața în încercarea de a proteja dinastia Sung de înfrângerea în lupta cu mongolii. Deși Yueh Fei era militar, seria de exerciții qi gong pe care a creat-o nu constituie o artă marțială. A fost concepută pentru fortifierea corpului, mai ales a picioarelor, spatelui, umerilor și gâtului, pentru echilibrarea funcțiilor vitale și tonifierea organelor interne, pentru întărirea imunității, a rezistenței și intensificarea vitalității, precum și pentru eliminarea energiei stagnante și a reziduurilor toxice din sistem. Astăzi, încă mai este unul dintre cele mai practicate stiluri de qi gong din China, ca și din restul lumii. Seria celor Opt Piese de Brocart e alcătuită din opt exerciții separate, dintre care fiecare este menit să întărească o anumită parte a corpului și să stimuleze un anumit sistem organ-energie, armonizând, în același timp, întregul sistem cu forțele naturii și ale cosmosului. Este una dintre cele mai cuprinzătoare, mai eficient și mai adaptabile serii de exerciții de qi gong elaborate vreodată. Ca și în cazul Tai Chi Chuan-ului, diferite variante ale setului inițial au evoluat în China de-a lungul secolelor, sub tutela diferiților maeștri, astfel încât forma pe care o învățați depinde de persoana de la care o învățați. Poate fi practicat ca un set complet și atunci ar trebui să urmați secvența inițială deoarece, atunci când sunt practicate toate exercițiile, fiecare se clădește pe seama rezultatelor exercițiului anterior și pregătește terenul pentru următorul, sau puteți alege unul sau mai multe exerciții pe care să le includeți în propriul dumneavoastră program. Două dintre exercițiile din setul recomandat pentru practicarea zilnică, prezentat în capitolul următor, sunt luate din seria celor Opt Piese de Brocart. Aceste exerciții pot fi efectuate fie în picioare, fie șezând, deși a doua variantă ar trebui să fie folosită doar în cazurile în care vârsta, boala sau un handicap vă îngreunează sau vă împiedică practicarea în picioare. Anumite exerciții pot fi practicate și selectiv, pentru întărirea părților slăbite sau distruse ale corpului sau pentru restabilirea echilibrului la nivelul unor organe bolnave. Pentru a vă face o idee generală despre raza de acțiune și stilul acestui set, vă prezentăm numele tuturor celor opt exerciții, traduse literal din limba chineză și enumerate în ordinea lor inițială: „Susținerea Cerului cu Două Mâini pentru Reglarea Triplului Arzător”; „Întinderea Înșeptită a Coloanei pentru Eliminarea Miilor de Afecțiuni”; „Susținerea Cerului cu Un Singur Braț pentru Reglarea Splinei și a Stomacului”; „Întoarcerea Capului și Rotirea Cozii pentru a Elimina Focul din Inimă”; „Tragerea cu Arcul în Stânga și în Dreapta ca și cum s-ar Trage într-un Șoim”; „Rotirea Pumnului și Concentrarea Ochilor Înfricoșători pentru a Cultiva Energie și a Genera Putere”; „Îmbrățișarea Picioarelor cu Două Brațe pentru a Face Rinichii Tari și Puternici”; „Întoarce-te și Privește în Urmă pentru a Elimina cele Cinci Afecțiuni și cele Șapte Pericole”. 

Hsing Yi („Formă și Voință”) 
Elaborată ca formă de artă marțială pentru luptă și competiție, se spune că Hsing Yi a fost creată de mareșalul Yueh Fei, autorul celor Opt Piese de Brocart, în timpul dinastiei Sung. Împreună cu Tai Chi Chuan și Pa Kua Chang, Hsing Yi este unul dintre cele trei mari stiluri de arte marțiale prin energie internă care au evoluat în China după ce Ta Mo a unit cultivarea spirituală și cea fizică la Templul Shao Lin. Numele „Hsing Yi” reflectă rolul principal pe care îl are voința (yi) în formarea diferitelor posturi și în controlarea formelor (hsing) pe care le adoptă corpul în timpul practicii. Ca formă de artă marțială, Hsing Yi este o tehnică foarte puternică de luptă, care constă într-o serie de atacuri consecutive liniare, ce se deplasează în permanență înainte, spre adversar. Ca set de exerciții, Hsing Yi a elaborat diferite forme, fiecare conținând opt pași, care sunt efectuați încet, în ordine secvențială și împreună cu respirația diafragmatică profundă. Fiecare pas are o aplicație tactică specifică în luptă, alternând între loviturile ofensive și blocările defensive. Atunci când sunt folosite în competițiile marțiale propriu-zise, mișcările sunt executate foarte rapid și nu neapărat în ordinea în care apar în seturile de exerciții. În schimb, fiecare mișcare se sugerează singură în mod spontan combatanților, pe măsură ce aceștia concurează, pe baza pasului pe care fiecare îl anticipă la oponent. În afară de seturile de opt pași de manevre marțiale, Hsing Yi include și o serie de exerciții qi gong cu un singur pas, pentru intensificarea circulației energiei, echilibrarea corpului, reglarea respirației și concentrarea minții. Toate exercițiile Hsing Yi sunt menite să genereze o forță foarte mare prin concentrarea totală a energiei în spatele fiecărei lovituri. De exemplu, atunci când este aplicată o lovitură cu pumnul, corpul, respirația și mintea sunt coordonate în așa fel încât puterea e atrasă din pământ prin picioare, transferată trunchiului printr-o rotire a șoldurilor și ridicată spre umărul stâng sau drept, care concentrează întreaga forță a puterii adunate plus greutatea corpului în pumn, transmițând-o prin oasele brațului și în afară, prin oasele încheieturilor degetelor de la mână, exact în momentul contactului. Această lovitură necesită o combinație de echilibru și coordonare fizică, plus concentrare mentală neclintită, astfel încât voința să dea naștere formei în mod spontan. 

Pa Kua Chang (Palma celor Opt Trigrame) 
Pa Kua este cea mai elegantă și mai uluitoare formă a artelor marțiale chineze. Tradiția atribuie crearea acestui stil unui practician excentric al artelor marțiale, numit Tung Hai-chuan, care a apărut în Beijing în a doua jumătate a secolului al XVIII-lea și a început să îi provoace și să îi învingă pe toți campionii artelor marțiale din momentul respectiv, prin folosirea acestui stil de luptă. Adevăratele origini rămân necunoscute, dar, ca și Tai Chi Chuan, probabil a fost elaborat de pustnicii taoiști din schiturile îndepărtate ascunse printre vârfurile încețoșate ale munților sacri ai Chinei. Se spune că singurul om care a reușit să se măsoare cu Tung în ceea ce privește talentul de luptător a fost un celebru maestru de Hsing Yi, pe care l-a provocat la duel. Meciul a ținut trei zile fără oprire, fără ca vreunul din cei doi combatanți să câștige vreun avantaj, după care au declarat lupta egală și s-au așezat să bea ceai și să discute filozofie în loc să se mai lupte. Atunci când este pus în practică de un maestru desăvârșit, cum ar fi Lo Te-hsiu din Taiwan, Pa Kua e, într-adevăr, minunat de privit. Fiind bazat din punct de vedere teoretic pe principiile simbolizate de cele „Opt Trigrame” din Yi Jing (Cartea schimbărilor), Pa Kua se realizează prin mersul continuu în cercuri, folosind „Pasul Lotusului”, cu schimbări de direcție bruște și, aparent, lipsite de efort, coborâri bruște, rotiri rapide și întoarceri executate excelent. Calea urmată circular în această formă este împărțită în opt sectoare, fiecare fiind guvernat de una dintre cele Opt Trigrame. Pe baza situației dominante dintre oponenți la un moment dat, fiecare trigramă sugerează cea mai adecvată tactică, pe măsură ce combatantul Pa Kua trece prin sectorul de cerc corespunzător. Permutările și combinările de mișcări ale acestui stil sunt nenumărate și, pentru utilizarea stilului Pa Kua Chang în competiții și lupte de arte marțiale, sunt necesare nu numai un nivel înalt de măiestrie din punctul de vedere al formei, ci și o înțelegere profundă a filozofiei taoiste, așa cum este ea elucidată în Yi Jing. Forma de Pa Kua Chang pentru luptă e cunoscută ca fiind stilul „postnatal” și este extrem de complicat și complex. Totuși, există și o serie de exerciții în ritm lent care este folosită numai pentru cultivarea energiei, intensificarea vitalității, întărirea imunității, protejarea sănătății și prelungirea vieții, acesta fiind stilul cunoscut sub numele de „prenatal”. Acesta din urmă constă în opt manevre elegante, fiecare dintre ele începând cu o schimbare lină, cu 180 de grade, a direcției, în timp ce persoana „merge în cerc” folosind Pasul Lotusului. Fiecare manevră a stilului prenatal este menită să fortifice anumite părți ale corpului, să tonifice anumite organe și să echilibreze fluxul de energie în întregul sistem, realizând, în același timp, o armonie între sistem și câmpurile macrocosmice de energie ale Cerului și Pământului. Asemenea stilurilor Hsing Yi și Tai Chi Chuan, Pa Kua Chang trebuie să fie învățat de la un profesor calificat, nu dintr-o carte, deoarece implică secvențe de pași și mișcări coregrafiate cu atenție, asemenea unui dans, nefiind doar o serie de exerciții individuale, ca în cazul celor Opt Piese de Brocart. 

Joaca celor Cinci Fiare (Wu Chin Hsi) 
Acesta este unul dintre cele mai vechi stiluri de practică qi gong din China, care datează din vremuri preistorice, de pe vremea când mișcările diferitelor animale din natură erau copiate ca modele pentru tacticile de luptă în artele marțiale, ca și în exercițiile terapeutice, cum ar fi „Marele Dans”, ce a fost elaborat în bazinul inundat al Fluviului Galben, pentru a vindeca reumatismul și alte simptome produse de umezeala excesivă. Unii dintre cei mai faimoși medici din China antică, asemenea lui Hua Tuo sau Sun Ssu-miao, au adaptat diferite variante ale acestui stil ca formă de kinetoterapie pentru prevenirea și vindecarea bolilor. Cele cinci animale care au servit ca modele inițiale pentru aceste forme erau ursul, tigrul, căprioara, cocorul și maimuța. Acesta era stilul de arte marțiale pe care excentricul călugăr budist Ta Mo l-a descoperit ca practică în China atunci când a venit din India în jurul anului 500 d.Hr. El a combinat mișcările acestor animale cu diferite exerciții de respirație și cu posturi de yoga din India, iar hibridul care a rezultat a devenit baza tuturor dezvoltărilor ulterioare în domeniul artelor marțiale chineze. Templul Shao Lin, pe care Ta Mo l-a făcut celebru pentru că a predat acolo, a devenit centrul creator pentru artele marțiale chineze și se poate demonstra că multe dintre formele de luptă ce au evoluat ulterior acolo și s-au răspândit mai târziu în Coreea și în Japonia au pornit de la Joaca celor Cinci Fiare, câteva exemple fiind Cocorul Alb Shao Lin, Tigrul Shao Lin și așa mai departe. Formele de qi gong bazate pe Joaca celor Cinci Fiare sunt, în primul rând, stiluri de arte marțiale, unele dintre ele fiind relativ „dure” și „externe”, ceea ce înseamnă că se bazează la fel de mult pe stăpânirea forței fizice pure ca și pe dirijarea energiei interne. Această caracteristică face ca aceste forme să fie deosebit de eficiente în construirea unui corp puternic și dezvoltarea coordonării fizice. Totuși, atunci când sunt practicate încet, împreună cu respirația diafragmatică profundă, aceste forme sunt bune și pentru cultivarea și direcționarea energiei, echilibrând funcțiile vitale și întărind imunitatea. 

Stilul Templului Shao Lin (Shao Lin Chuan) 
Stilul de qi gong practicat la Templul Shao Lin a ajuns, în cele din urmă, să fie asociat mai mult cu artele marțiale decât cu meditația. Intenția inițială a lui Ta Mo a fost aceea de a fuziona meditația și artele marțiale într-un singur sistem de practică, bazat pe lucrul cu energia internă, dar, în secolele următoare, Templul Shao Lin a devenit renumit ca fiind cartierul general al celor mai mari practicanți ai artelor marțiale din China și discipolii se duceau acolo în număr mare pentru a-i vedea cum se luptă. Chang San-feng, autorul stilului Tai Chi Chuan, și-a petrecut mulți ani din viață trăind și predând artele marțiale la Templul Shao Lin, așa cum au făcut și alți mari maeștri și, în consecință, o mare varietate de stiluri au evoluat acolo. Când manciurienii au răsturnat dinastia Ming în 1644 și au preluat controlul Chinei prin instaurarea dinastiei Qing, Templul Shao Lin a devenit un punct fierbinte al rezistenței patriotice chineze împotriva stăpânirii manciuriene. În consecință, manciurienii au trimis de câteva ori trupe care să incendieze templul, să-i urmărească și să-i ucidă pe cei mai renumiți maeștri chinezi, care îi sprijineau pe cei ce doreau să reinstaureze dinastia Ming. Așadar, timp de câteva secole, artele marțiale Shao Lin au fost ilegale și a trebuit să fie predate în mare secret, în mănăstiri îndepărtate din munți. Din fericire, majoritatea formelor au supraviețuit în acest fel și astăzi încă mai sunt predate pe scară largă și practicate în toată Asia. Unele dintre formele dure de Shao Lin au dat naștere tradițiilor artelor marțiale din țările vecine, cum ar fi Tai Kwan Do în Coreea sau karate în Japonia, și unora dintre formele de luptă din Asia de Sud-Est. Aceste stiluri sunt, în general considerate a fi adecvate doar pentru practicienii tineri, din cauza stresului și a tensiunii pe care o exercită asupra corpului. Totuși, asemenea tuturor formelor de qi gong, până și cel mai extenuant stil de luptă Shao Lin poate fi domolit, ușurat și practicat folosind respirația profundă, transformânu-se, astfel, din artă marțială într-un program pentru îngrijirea preventivă a sănătății și pentru longevitate. Un bun exemplu al acestei versatilități e stilul Cocorului Alb Shao Lin, care este una dintre cele mai puternice și mai agresive forme de luptă din repertoriul Shao Lin. Când formele de luptă sunt disecate și împărțite în manevre individuale, devin excelente exerciții qi gong, care pot fi practicate ca forme de „meditație prin mișcare” pentru sănătate, longevitate și dezvoltare spirituală. 

Secretul celor Șase Silabe (Liu Yin Chueh) 
Acesta a fost deja discutat în capitolul 6 și este menționat aici numai pentru a sublinia faptul că este considerat a fi un „set” complet de practică qi gong în sine. A devenit celebru mai întâi ca stil de sine stătător în timpul dinastiei Tang, perioadă în care era prescris în mod obișnuit pentru vindecarea bolilor, împreună cu plantele medicinale. Unele dintre cele șase posturi și mișcări fundamentale, care detoxifiază și direcționează energia vindecătoare spre cele șase sisteme organ-energie principale, se aseamănă destul de mult cu manevrele folosite în setul celor Opt Piese de Brocart. De fapt, aceste exerciții pot fi practicate ca set general de exerciții qi gong, fără folosirea silabelor vindecătoare, iar silabele curative pot fi utilizate separat, împreună cu respirația profundă, pentru a ajuta la vindecarea bolilor, chiar și atunci când stați întins în pat. Setul complet este descris și ilustrat în detaliu în lucrarea mea, Guarding the Three Treasures. 

Pilonul Vertical (Chan Chuang) 
Acesta este un stil foarte vechi de practică qi gong, care se efectuează stând în picioare, în postura Calului, uneori cu brațele atârnând liber pe lângă corp, alteori cu brațele ridicate în față, ca în postura „Îmbrățișarea Copacului”, prezentată în capitolul următor. Practic, acesta este un stil de meditație prin nemișcare în picioare, menit să deschidă porțile energetice, să stimuleze circulația completă a energiei prin toate cele opt canale ale Orbitei Macrocosmice, să cultive concentrarea mentală și să dezvolte răbdarea, rezistența și forța. De fapt, toți practicanții artelor marțiale și maeștrii qi gong chinezi le predau această formă discipolilor lor ca fundament pentru alte stiluri de practică. Este un stil de practică bine echilibrat, care întărește forța fizică, generează un flux puternic de energie internă și dezvoltă, în același timp, luciditatea mentală și atenția concentrată. Unii adepți se antrenează până când reușesc să mențină această postură timp de o oră sau mai mult, și, chiar dacă nu există mișcare fizică, perioadele atât de intense de practică lasă, de obicei, întregul corp acoperit de transpirație datorită căldurii interne produse de energia pe care o generează acest exercițiu. 

Orbita Microcosmică (Hsiao Chou Tien) 
Acesta este, de departe, cel mai popular stil de meditație taoistă prin nemișcare, fiind, oarecum, înrudit cu yoga kundalini din India. Poate fi practicat în oricare din cele două posturi șezânde fundamentale sau stând în picioare nemișcat, în postura Calului; postura preferată este șederea cu picioarele încrucișate pe o pernuță, pe podea. Se numește „Orbita Microcosmică” deoarece ridică energia din regiunea sacrală (sălașul energiei kundalini în yoga indiană) prin Canalul Conducător, de-a lungul coloanei vertebrale, până în cap, apoi o coboară din nou prin partea din față a corpului, prin Canalul Concepției, aducând-o din nou în zona sacrală, descriind, astfel, o „orbită” prin „universul” microcosmic din interiorul sistemului energetic uman. Pe măsură ce energia urcă prin diferite „căi de trecere” de-a lungul coloanei vertebrale, aceasta devine din ce în ce mai rafinată și trezește diferite facultăți spirituale stagnante care sunt asociate cu centrii energetici majori sau chakrele. Când ajunge în câmpul elixirului superior din centrul capului, hrănește vitalitatea spirituală și contribuie în mod cumulativ la trezirea treptată a conștiinței primordiale. Câmpul elixirului superior transformă, de asemenea, energia de Foc generată de Pământ a sexualității, de la nivelul regiunii sacrale, în energie de Apă, asociată virtuților spirituale ale Cerului. Astfel, energia se ridică de-a lungul coloanei vertebrale sub formă de Foc și curge din nou în jos prin partea din față sub formă de Apă, răcorind chakrele, calmând emoțiile și echilibrând Focul excesiv generat de viața temporală. În calitatea ei de formă fundamentală a practicii qi gong, Orbita Microcosmică este o complinire excelentă pentru orice stil de exerciții de qi gong prin mișcare, cum ar fi setul celor Opt Piese de Brocart. În general, este bine să se practice mai întâi setul de exerciții prin mișcare, pentru a mobiliza energia și a echilibra corpul, după care să se încheie cu o perioadă de practică a Orbitei Microcosmice în meditație prin nemișcare în poziție șezândă, pentru rafinarea, deplasarea și depozitarea energiei. 

Capitolul 10 Setul elementar de exerciții qi gong pentru practicarea zilnică 
Cel mai bun mod de a învăța qi gong este sub supravegherea directă a unui profesor calificat, mai ales în stadiile mai avansate de practică, în care forma incorectă și ideile greșite pot submina în totalitate practica și chiar pot provoca deviații. Pe de altă parte, este mai bine să înveți dintr-o carte sau să nu înveți deloc, decât să înveți de la un profesor slab. Setul elementar de qi gong prezentat mai jos poate fi învățat și practicat după instrucțiunile și ilustrațiile oferite în cartea de față, fără supraveghere personală din partea unui profesor și fără a vă asuma riscul unor rezultate negative sau al dezvoltării obiceiurilor proaste de practică, atâta timp cât aveți în vedere principiile și atenționările prezentate în capitolele anterioare și urmați instrucțiunile date pentru fiecare exercițiu. În qi gong, nu gradul de complexitate este cel care contează pentru obținerea rezultatelor, ci tenacitatea și hărnicia în ceea ce privește practica zilnică. Chiar și exercițiile elementare pot produce beneficii profunde dacă sunt practicate zilnic și cu prezență de spirit. Într-adevăr, un set simplu de exerciții poate aduce rezultate mai profunde și mai rapide decât cele mai complicate forme avansate, dacă acele exerciții sunt practicate zilnic și cu sinceritate, deoarece beneficiile practicii qi gong sunt cumulative și se adună în funcție de timpul și efortul investite. Setul de exerciții prezentat mai jos include atât forme prin mișcare, cât și prin nemișcare. Acestea pot fi practicate împreună sau separat. De exemplu, puteți să începeți o ședință cu exercițiile prin mișcare și să o încheiați cu o perioadă de meditație prin nemișcare sau puteți practica setul de exerciții prin mișcare dimineața și forma prin nemișcare după-amiaza ori seara. Atât formele prin mișcare, cât și cele prin nemișcare sunt importante în qi gong și este întotdeauna cel mai bine să combinați câte puțin din fiecare în orice program de qi gong, deoarece, deși ambele lucrează cu aceeași energie de bază, fiecare are virtuțile sale specifice. Meditația prin mișcare, efectuată stând în picioare, deschide și umple toate circuitele celor Opt Canale Extraordinare. Cunoscute sub numele de Orbita Macrocosmică (fig. 18), aceste canale funcționează ca niște rezervoare generale de energie pentru întregul sistem, alimentând cu qi, după necesități, cele douăsprezece meridiane ale organelor și toate capilarele corespunzătoare și conferind forță brațelor și picioarelor. Din punctul de vedere al alchimiei interioare, formele prin mișcare lucrează, în principal cu esența și cu energia. 

Fig. 18. „Orbita Macrocosmică”: energia circulă la nivel intern către fiecare parte a corpului prin „Cele Opt Canale Extraordinare” (qi-jing ba-mai) 
Formele prin nemișcare lucrează mai mult cu centrii energetici superiori și se concentrează mai mult asupra energiei și spiritului. Circuitul principal în practica prin nemișcare este Orbita Microcosmică (fig. 19), ce canalizează energiile inferioare din zona sacrală în coloana vertebrală, spre cap, pentru a le rafina și transforma în vitalitate spirituală, după care le direcționează din nou în jos prin partea frontală a corpului, spre abdomenul inferior, pentru stocare. Astfel, cele două stiluri de practică se completează reciproc. Dacă practicați fără întrerupere, este mai bine să începeți cu setul de exerciții prin mișcare și să terminați cu exercițiile prin nemișcare. Cel mai bun moment al zilei pentru practica qi gong este dimineața devreme, înainte de micul dejun. Aceasta este perioada în care energia yang atinge punctul maxim în atmosferă și, de aceea, practicarea la această oră aduce o recoltă mult mai bogată de qi decât în orice alt moment. Practicarea dimineața este, de asemenea, o metodă bună de revigorare a întregului sistem – corp, energie și minte – pentru întreaga zi. Al doilea moment foarte bun ar fi seara târziu, în jurul miezului nopții, când energia yin comută pe energie yang, iar un al treilea moment ar fi după-amiaza târziu, înainte de cină. Observați că practica de dimineață vă înviorează și vă stimulează energia, în timp ce același set de exerciții practicate noaptea târziu vă va calma și vă va pregăti sistemul pentru somn. Aceasta se întâmplă deoarece qi gong lucrează întotdeauna în funcție de condițiile energetice generale predominante, atât la nivel intern, cât și extern. Noaptea, bioritmurile corpului sunt pregătite pentru somn, așadar qi gong lucrează în acest context. Dimineața, energia este ascendentă în corp, ca și în atmosferă, și qi gong prinde acest val. Dacă hotărâți să separați practicile prin mișcare și cele prin nemișcare, cel mai bine este să efectuați setul de exerciții prin mișcare dimineața și cel prin nemișcare noaptea. 

Fig. 19. „Orbita Microcosmică”: energia circulă la nivel intern, între Câmpul Elixirului Superior din abdomen, prin Canalul Concepției (față) și cel Conducător (spate), transformându-se în anumite „puncte-cheie” care se află de-a lungul acestor două canale 
Setul de exerciții pentru meditația prin mișcare 
Exercițiile prezentate mai jos au fost selectate cu grijă pentru a oferi beneficii echilibrate pentru corp, respirație și minte și a le armoniza pe toate trei între ele, dar și cu câmpurile externe de energie. Dacă aveți timp și înclinați să practicați setul complet în fiecare zi, desigur că această metodă va da cele mai bune rezultate, dar nu este necesar să efectuați toate exercițiile chiar de fiecare dată când practicați. Dacă sunteți presat de timp sau vă simțiți obosit, alegeți doar câteva exerciții din fiecare dintre cele trei etape și efectuați-le pe acelea. Totuși, nu realizați o singură etapă, cum ar fi seria principală de exerciții, lăsând la o parte încălzirea și colectarea energiei. Pentru a obține rezultate optime, a menține echilibrul adecvat la nivelul întregului sistem și a preveni devierile, este foarte important să practicați întotdeauna exercițiile qi gong prin mișcare în formatul celor trei etape sugerate aici – încălzirea preliminară, practica principală de mobilizare și stadiul final de colectare și depozitare. Chiar dacă faceți doar câte un singur exercițiu din fiecare etapă, trebuie să le faceți în ordinea recomandată. Atunci când practicați această serie de exerciții, este cel mai bine să urmați ordinea secvențială în care sunt prezentate exercițiile, chiar dacă alegeți doar câteva dintre ele. Acestea sunt ordonate în așa fel încât fiecare exercițiu se bazează pe rezultatele exercițiului anterior și evoluează natural spre următorul exercițiu. Încercați acest set, așa cum este prezentat aici, timp de aproximativ șase luni de practică zilnică, după care este posibil să doriți să vă restructurați programul de qi gong în conformitate cu propriile dumneavoastră necesități și interese. Există numeroase exerciții diferite de qi gong prezentate în The Tao of Health, Sex and Longevity și Guarding the Three Treasures și multe pot fi adăugate la cele din setul prezentat mai jos sau le pot înlocui pe unele dintre acestea. Qi gong vă schimbă corpul, vă transformă energia și, în cele din urmă, vă transformă și mintea, astfel încât trebuie să fiți întotdeauna flexibil în ceea ce privește practica dumneavoastră. Din când în când, ar trebui să încercați forme și exerciții diferite și să vă îmbunătățiți setul zilnic la fiecare șase luni sau la un an, dar asigurați-vă întotdeauna că urmați principiile de bază și că practicați în formatul celor trei etape prezentate aici. Dacă vremea sau alte condiții permit acest lucru, practicați desculț, într-o grădină. Dacă nu dispuneți de o grădină, puteți practica afară, pe o terasă, pe acoperișul unei clădiri sau, dacă este nevoie, lângă o fereastră deschisă. Nu este o idee bună să practicați qi gong într-o cameră închisă, cu aer condiționat sau încălzire centrală. 

Încălzirea: echilibrarea corpului, respirației și minții pentru practică 
Prima etapă de pregătire pentru practica principală constă în echilibrarea corpului prin întinderea mușchilor și tendoanelor, relaxarea încheieturilor și a vertebrelor și eliberarea întregii tensiuni fizice. Aceste exerciții stimulează și circulația, activează sistemul endocrin și deschid canalele energetice, stabilind, astfel, o bază solidă pentru practica principală. 

Rotirea spinală (fig. 20) 
Metodă: stați în postura Calului, cu umerii complet relaxați și cu brațele atârnând liber pe părți, cu genunchii neblocați. Începeți să vă întoarceți încet din stânga spre dreapta, folosind doar coapsele pentru forță și lăsând talia, trunchiul și brațele să urmeze în mod natural această mișcare, întorcându-se sub forța cuplului produs de picioare. Mențineți coatele relaxate și neblocate, astfel încât brațele să se balanseze liber pe părți la fiecare întoarcere și lăsați mâinile să se lovească de piept și de spate, la finalul fiecărei întoarceri. Țineți coloana și gâtul drepte și întoarceți capul la fiecare întoarcere ca să vă uitați peste umăr. Măriți treptat întinderea fiecărei întoarceri, până ați atins limita flexării, și mențineți fiecare exercițiu lent, ușor și ritmic. Faceți între 35 și 50 de întoarceri sau exersați timp de trei-cinci minute. Beneficii: această manevră realiniază și echilibrează toate vertebrele coloanei vertebrale, de la gât până în regiunea sacrală, întinde și tonifică toți mușchii de-a lungul coloanei vertebrale și stimulează toți nervii și toate ramurile periferice ale canalului spinal. Șira spinării este pivotul central al practicii qi gong și „Scara spre Cer” pentru ca energia să urce din regiunea sacrală spre cap, astfel încât orice tensiune, blocaj sau proastă aliniere a oaselor, mușchilor sau nervilor coloanei reprezintă un impediment grav pentru practică. Acest exercițiu este, probabil, cel mai important din tot setul de încălzire și poate fi practicat în orice moment din zi și din noapte, pentru o realiniere rapidă a coloanei și pentru reîncărcare. 

Fig. 20. Rotirea spinală: cel mai important exercițiu de încălzire pentru qi gong 
Acest exercițiu deschide, de asemenea, cutia toracică și întinde diafragma în vederea pregătirii pentru respirația abdominală profundă, masează organele, glandele și alte țesuturi din cavitățile abdominală și sacrală și ajută la relaxarea umerilor și a gâtului. 

Coborârile largi pe șolduri și pe coapse (fig. 21) 
Metodă: adoptați o postură foarte largă, cu picioarele depărtate la 45 de grade și cu mâinile bine poziționate pe talie, după cum se vede în ilustrație. Menținând spatele cât mai drept și capul sus, coborâți încet cât puteți de mult, fără să vă pierdeți echilibrul sau să produceți o tensiune excesivă, apoi ridicați-vă din nou, încet, până când genunchii sunt drepți. Încercați să nu vă aplecați în față pe măsură ce coborâți, deoarece acest lucru împiedică întinderea care are loc la nivelul coapselor. Repetați de 6-10 ori. Beneficii: coborârile largi întind profund tendoanele dure, mușchii mari și arterele majore de pe interiorul coapselor, care au tendința de a se contracta și de a bloca circulația. Aceste lăsări pe vine deschid și canalele picioarelor din Orbita Macrocosmică și tonifică diafragma urogenitală. Practicarea blocării sfincterului anal pe măsură ce coborâți este o metodă excelentă de tonifiere a întregului planșeu pelvian, de prevenire și vindecare a hemoroizilor și de stimulare a secrețiilor glandelor sacrale. Acest exercițiu formează și picioare puternice, care sunt stâlpii de sprijin ai tuturor practicilor realizate în postura Calului. A B Fig. 21. Coborârile largi pe șolduri și pe coapse: coborâți bazinul într-o postură largă ridicați și îndreptați genunchii A 
B Fig. 22. Arcuirea spatelui: aplecați-vă în față pe brațe și încordați-vă spatele împingeți-vă în sus pe mâini și arcuiți-vă spatele 
Arcuirea spatelui (fig. 22) 
Metodă: depărtați picioarele la o distanță puțin mai mare decât lățimea umerilor și puneți mâinile pe podeaua din față, astfel încât corpul să ia forma unui „V” răsturnat, cu picioarele și mâinile complet întinse și cu spatele arcuit în sus. Aplecați-vă în față pe mâini, lăsați șoldurile să coboare, pe măsură ce vă arcuiți și coloana vertebrală, și ridicați capul în sus, pe spate. Apoi, împingeți corpul din nou în sus și arcuiți coloana vertebrală, lăsând capul să coboare și să atârne liber între brațe. Repetați de 12-15 ori. Beneficii: acest exercițiu întinde întreaga coloană vertebrală în lungime, și nu dintr-o parte în alta, și realiniază și mai mult vertebrele. De asemenea, tonifică mușchii spinali și stimulează nervii canalului spinal. Dilatarea și contractarea alternativă a părții frontale și a celei dorsale ale corpului deschide canalele Orbitei Microcosmice și întinde coastele și diafragma, în vederea pregătirii pentru respirația profundă. Pendularea capului în sus și în jos stimulează circulația la nivelul creierului. Acest exercițiu întărește și forța la nivelul umerilor, brațelor și picioarelor. Notă: dacă descoperiți că forța părții superioare a corpului dumneavoastră este insuficientă pentru realizarea acestui exercițiu sau dacă aveți o problemă cu spatele care vă împiedică să îl efectuați, puteți fie să eliminați exercițiul din set, fie să îl înlocuiți cu exercițiul de „întindere spinală” sugerat ca încălzire pentru meditația prin nemișcare în următoarea secțiune (vezi fig. 45, p. 238). 

Înfigerea pelviană și rotirea pelviană (fig. 23) 
Metodă: înfigerea pelviană – stați în postura Calului, cu genunchii neblocați și mâinile bine poziționate pe șolduri. Pe măsură ce inspirați pe nas, înclinați pelvisul în spate cât de mult puteți, astfel încât fesele să iasă în evidență în spate, apoi expirați pe gură și înclinați pelvisul înainte cât puteți de tare, îndreptând curba formată în partea inferioară a coloanei vertebrale. Repetați de 6-12 ori, încet; rotirea pelviană – cu mâinile în șold, rotiți întregul pelvis în cercuri largi, lăsând partea superioară a trunchiului să se aplece în direcția opusă, pentru echilibru. Descrieți un arc cât mai larg pe măsură ce vă rotiți. Efectuați 6-12 rotiri într-o direcție, apoi în cealaltă și, în cele din urmă, din nou în direcția inițială. 

A1 A2 
B1 B2 B3 B4 Fig. 23. Înfigerea pelviană (A) și rotirea pelviană (B): A-1. înclinați-vă pelvisul spre spate în timp ce inspirați A-2. înclinați-vă pelvisul în față în timp ce expirați B-1. rotiți-vă pelvisul spre stânga și aplecați trunchiul spre dreapta B-2. rotiți-vă pelvisul înainte și aplecați trunchiul spre spate B-3. rotiți-vă pelvisul spre dreapta și aplecați trunchiul spre dreapta B-4. rotiți-vă pelvisul spre spate și aplecați trunchiul înainte 
Beneficii: aceste două exerciții stimulează toate terminațiile nervoase și glandele din regiunea sacrală, echilibrând secrețiile endocrine și activând nervii pneumogastrici ai ramurii parasimpatice a sistemului nervos autonom. Aceasta reprezintă o terapie excelentă pentru disfuncțiile menstruale la femei și pentru deficiențele de secreții sexuale și de energie sexuală, atât la bărbați, cât și la femei. Flexibilizează vertebrele lombare și deschide centrii energetici de-a lungul părții inferioare a coloanei și abdomenului. Rotirile conferă, de asemenea, și un masaj stimulator al intestinelor inferioare, ajutând, astfel, la prevenirea constipației și la intensificarea mișcării peristaltice. 

Ridicarea abdominală (fig. 24) 
Metodă: stați în picioare, cu degetele oarecum răsfirate, ca la un porumbel, cu genunchii îndoiți, și aplecați-vă în față, astfel încât să vă puteți pune palmele pe partea interioară a coapselor, chiar deasupra genunchilor, și să susțineți complet greutatea părții superioare a corpului dumneavoastră, sprijinindu-vă pe brațe. Expirați cu putere, astfel încât să aveți plămânii complet goliți, apoi aplicați blocarea de la nivelul gâtului pentru a preveni intrarea aerului în plămâni. Cu o contracție puternică, intenționată, trageți întregul perete abdominal în interior, spre coloana vertebrală, împingând organele interne și diafragma în sus spre cavitatea toracică. Mențineți contracția timp de aproximativ cinci secunde, apoi relaxați peretele abdominal, lăsați organele și diafragma să coboare din nou, eliberați blocarea de la nivelul gâtului și inspirați profund. Repetați de trei ori. 

Fig. 24. Ridicarea abdominală: expirați complet, apoi trageți peretele abdominal spre interior și în sus, cât mai mult posibil 
Beneficii: aceasta este o modalitate excelentă de pregătire a aparatului respirator pentru respirația diafragmatică profundă, mai ales în stadiile incipiente de practică, atunci când diafragma încă mai este rigidă. Eliberează și relaxează diafragma, îmbunătățindu-i flexibilitatea și dezvoltând controlul voluntar asupra mișcării sale. Contracția profundă a abdomenului stoarce sângele stătut din organele interne și din glande, iar etapa de relaxare îi permite sângelui proaspăt oxigenat să inunde și să reîmprospăteze aceste țesuturi. Oferă un impuls serios circulației, prin exercitarea presiunii asupra venei cave, previne constipația, ameliorează gastrita și curăță orice tip de congestie la nivelul organelor digestive. 

Întinderea laterală (fig. 25) 
Metodă: stați în picioare în postura Calului și ridicați ambele mâini drept deasupra capului, apoi încleștați degetele și întoarceți palmele în sus, cu fața spre cer. Întindeți-vă în sus cât de mult puteți, împingând palmele spre cer, apoi înclinați încet întregul corp pe o parte pe măsură ce expirați, astfel încât cealaltă parte să fie întinsă și deschisă. Înclinați-vă în continuare într-o parte, până când ați atins limita de flexare și plămânii sunt goi, apoi întreptați-vă din nou, încet, pe măsură ce inspirați. Apoi, înclinați-vă cât de tare puteți în direcția opusă, pe măsură ce expirați. Repetați de trei ori pe fiecare parte. 

Fig. 25. Întinderea laterală: uniți-vă mâinile și întindeți-vă brațele către cer; expirați în timp ce vă întindeți spre dreapta; inspirați în timp ce reveniți la poziția verticală normală; expirați în timp ce vă întindeți spre stânga 
Beneficii: acest exercițiu deschide întreaga cavitate toracică în vederea pregătirii pentru respirația abdominală profundă. Înclinarea alternativă într-o parte și în alta dilată și contractă ambele părți ale plămânilor și deschide circulația energiei prin meridianele care se găsesc de-a lungul trunchiului și care continuă în brațe. De asemenea, ajută la realinierea vertebrelor și la tonifierea mușchilor spinali. 

Flexarea de tip Vârf de Aripă (fig. 26) 
Metodă: stați în picioare în postura Calului și ridicați brațele pe părți, golurile din dreptul coatelor fiind îndreptate spre cer, iar palmele spre pământ. Întindeți arătătoarele și degetele mijlocii, ținând, în același timp, celelalte două degete lipite de palmă, cu ajutorul degetului mare. Întindeți mâinile în sus din încheieturi, astfel încât arătătoarele și degetele mijlocii să fie îndreptate spre cer, apoi întindeți-le în jos, astfel încât degetele să fie îndreptate spre pământ. Continuați să le flexați în sus și în jos de aproximativ 25 de ori, îndoind mâinile din încheieturi, cât de mult puteți, în ambele direcții. 

Fig. 26. Flexarea de tip Vârf de Aripă: flexați-vă încheieturile mâinilor în jos, spre pământ flexați-vă încheieturile de la mâini în sus și îndreptați degetele spre cer 
Beneficii: acest exercițiu deschide canalele energetice care se găsesc de-a lungul brațelor, de la umeri la mâini, stimulând și echilibrând fluxul de energie ce trece prin ele și trăgând energia spre mâini. De asemenea, întinde și tonifică tendoanele și nervii care se extind de la mâini spre coate și umeri. 

Rotirea umerilor (fig. 27) 
Metodă: rotiți umerii în față, ridicați-i spre urechi, apoi împingeți-i spre spate, cât de mult puteți, în jos și din nou în față, descriind, astfel, un arc de cerc cât mai mare. Încercați să mențineți umerii și mușchii brațelor relaxați pe măsură ce rotiți umerii în încheieturi. Efectuați 6-12 rotiri în spate și apoi încă 6-12 în față, în direcția opusă. Beneficii: acest exercițiu deschide întregul piept în vederea pregătirii pentru respirația profundă, relaxând, în același timp, umerii și eliberând tensiunea din mușchii părții superioare a spatelui. Tensiunea existentă în partea superioară a spatelui și a umerilor blochează fluxul liber al energiei în timpul practii qi gong, iar exercițiul de față este menit să prevină acest lucru. A B C Fig. 27. Rotirea umerilor: rotirea umerilor înainte rotirea umerilor în sus rotirea umerilor în spate, apoi în jos și din nou în față 
A1 A2 A3 
B1 B2 B3 Fig. 28. Întinderea gâtului la interior și la exterior: A-1. Înclinați capul în sus pe spate A-2. Întoarceți capul spre stânga A-3. Întoarceți capul spre dreapta B-1. Înclinați capul înainte în jos B-2. Întoarceți capul spre stânga B-3. Întoarceți capul spre dreapta 
Întinderea gâtului (fig 28) 
Metodă: ridicați capul și înclinați-l pe spate cât de mult puteți, comprimând, astfel, partea posterioară a gâtului. Încet și ușor, înclinați capul dintr-o parte în alta, întinzând doar atât cât vă permite flexibilitatea fără să simțiți durere. După ce v-ați întors de cinci-șase ori în fiecre direcție, readuceți capul în centru, ridicați-l încet înspre poziția normală și continuați să-l înclinați în față, până când atârnă înainte, cu bărbia în piept. Întoarceți-l încet dintr-o parte în alta, până când puteți vedea peste umăr, de cinci-șase ori în fiecare parte, după care reveniți la poziția centrală și ridicați încet capul din nou în pozițe normală. Beneficii: acest exercițiu întinde și comprimă atât partea frontală, cât și cea dorsală ale gâtului, îl deschide la interior, relaxează vertebrele cervicale și eliberează tensiunea din mușchii și tendoanele gâtului. Dacă gâtul este tensionat, așa cum se întâmplă de multe ori în zilele noastre din cauza tensiunii cronice, devine o gură strâmtă în timpul practicii de qi gong, limitând fluxul de energie care intră și iese din cap. Numeroase toxine și multă energie stagnantă rămân și ele blocate la nivelul gâtului, iar acest exercițiu relaxează și le curăță înainte de practica principală. 

Frământarea gâtului (fig. 29) 
Metodă: încleștați mâinile după cap, astfel încât degetele mari să fie libere, pentru a masa mușchii și tendoanele de-a lungul părții posterioare a gâtului și a părții superioare a umerilor. Folosiți degetele mari pentru a masa profund coardele musculare de o parte și de alta a vertebrelor cervicale, din vârful umerilor până la baza cutiei craniene. Frământați cât de profund puteți, masând circular, pe măsură ce apăsați pe țesuturi. Folosiți degetele mari pentru a localiza cele două puncte „Iazul Vântului” situate la baza cutiei craniene, acolo unde gâtul se unește cu capul, și apăsați tare pe ele, de câteva ori. 

Fig. 29. Frământarea gâtului 
Beneficii: acesta este un alt mod eficient de eliberare a tensiunii din mușchii și tendoanele gâtului și umerilor, relaxând și curățând energia stagnantă și fluidele toxice din gât, deschizând canalele energetice care se găsesc de-a lungul coloanei vertebrale și pătrund în cap, stimulând energia și determinând-o să urce de-a lungul șirei spinării. De asemenea, stimulează și echilibrează nervii de la nivelul gâtului și ajută la alinierea vertebrelor cervicale. A B C Fig. 30. Cele „trei Loviri”: lovirea ușoară a capului (glandele pituitară și pineală) lovirea rinichilor (glandele suprarenale) lovirea inimii (timusul) 
Cele Trei Loviri (fig. 30) 
Cele trei loviri ușoare și beneficiile lor au fost deja discutate la pagina 146. Atunci când este efectuată ca pregătire pentru practica qi gong, lovirea ușoară a capului (glanda pituitară și pineală), inimii (timusul) și a rinichilor (glandele suprarenale) stimulează secrețiile acestor glande vitale, echilibrând, astfel, întregul sistem endocrin și furnizând resurse abundente de esență hormonală puternică, pentru a fi transformată în energie în timpul practicii principale. Acest exercițiu îmbunătățește reacția imunitară generală, energizează întregul sistem prin stimulare vibratorie și ajută la eliberarea toxinelor blocate la nivelul gâtului, creierului, plămânilor și rinichilor. 

Întinderea și rularea limbii 
Metodă: deschideți gura și scoateți limba cât de tare puteți, apoi rulați-o înapoi în gură și întoarceți-i vârful spre partea superioară a gâtului. Repetați de trei-cinci ori. Apoi, învârtiți limba, descriind cercuri între partea exterioară a gingiilor și partea interioară a buzelor și obrajilor, trecând-o pe deasupra tuturor marginilor superioare și inferioare ale dinților. Continuați timp de aproximativ un minut sau până este secretată salivă din canalele de sub limbă. Această salivă trebuie înghițită. Beneficii: limba este legată de mușchiul inimii, astfel încât întinderea și rotirea ei tonifică mușchiul inimii. De asemenea, întinde și tonifică limba și traheea, în vederea pregătirii pentru respirația profundă, și stimulează secreția de salivă benefică din canalele de sub limbă. Saliva de sub limbă este bogată în enzime extrem de benefice, care ajută la digestie, calmează stomacul și elimină respirația neplăcută, distrugând bacteriile ce o cauzează. A doua fază a etapei de încălzire constă în echilibrarea respirației, stabilirea armoniei ritmice între corp și respirație și unui acord între minte și mișcările sincronizate ale corpului și respirație. Iată o metodă în trei pași pentru realizarea acestui lucru: 1. stați în picioare în postura Calului (vezi p. 153), cu brațele atârnând relaxat pe părți, și exersați timp de aproximativ două minute respirația muget crescătoare. Aceasta curăță aerul stagnant din plămâni, relaxează diafragma, stimulează căile nazale și bronhice și dă un impuls puternic circulației sângelui. De asemenea, deschide canalele circuitelor de energie internă; 2. apoi, respirați alternativ pe nări (vezi p. 166), de șase ori pe fiecare parte, pentru a echilibra fluxul de aer prin ambele nări, fluxul intern de energie și funcțiile emisferelor dreaptă și stângă ale creierului; 3. în al treile rând, sincronizați-vă respirația cu mișcarea corpului prin efectuarea exercițiului de respirație cunoscut sub numele de „Deschiderea porților energetice” sau „Respirație corporală” (fig. 31). Inspirați încet pe nări și ridicați brațele încet în afară, pe părți, dar numai până la un unghi de aproximativ 30-45 de grade față de trunchi, apoi expirați și coborâți brațele din nou pe părți. Concentrați-vă atenția asupra mâinilor și a abdomenului inferior și încercați să prelungiți și să uniformizați inspirația și expirația. În afară de sincronizarea mișcărilor corpului și respirației, exercițiul deschide și porțile energetice din palme și din câmpul elixirului inferior care se află sub ombilic, determinând energia să curgă prin aceste porți, odată cu intrarea și ieșirea aerului din plămâni. În timp ce faceți acest exercițiu, concentrați-vă toată atenția asupra sincronizării dintre corp și respirație, pentru ca și mintea să ajungă într-o stare de echilibru cu acestea. Corpul și respirația se deplasează asemenea partenerilor într-un dans lent, respirația conducând și corpul urmând-o, iar mintea are rolul de însoțitor, care să îi țină pe amândoi în ritm. A B Fig. 31. „Deschiderea porților energetice”: inspirați profund și ridicați brațele încet în afară, spre părți expirați ușor și coborâți brațele din nou spre coapse 
Practica principală: mobilizarea, deplasarea și echilibrarea energiei 
Având corpul, respirația și mintea echilibrate și în armonie, sunteți acum pregătit să începeți practica principală, care presupune o serie de mișcări lente ale corpului, realizate împreună cu respirația diafragmatică profundă. În pauzele dintre exerciții, trebuie să realizați trei respirații încete de tip „Deschiderea porților energetice”, pentru a atrage energia acumulată în exercițiul anterior în partea inferioară a abdomenului și a vă pregăti sistemul energetic pentru următorul exercițiu. În timpul tuturor acestor exerciții, păstrați-vă atenția de fundal concentrată asupra menținerii posturii adecvate și a respirației corecte și axați-vă partea principală a conștiinței pe mișcarea energiei prin sistemul dumneavoastră. Poate doriți să vizualizați energia sub forma unei lumini strălucitoare care curge înăuntrul și în afara diferitelor porți sau circulă prin canale sau poate că veți încerca să simțiți energia cum trece prin diferite părți ale corpului, asemenea unor curenți de apă caldă. Cu cât veți avea conștientiza mai clar energia, cu atât va curge mai intens prin sistemul dumneavoastră. Atunci când mintea rătăcește și nu se mai concentrează asupra practicii, energia dumneavoastră o urmează și se risipește, în loc să se acumuleze în canale și în centrii energetici. Atunci când sunt practicate corespunzător, cu o prezență de spirit constantă, aceste exerciții elimină energia stagnantă din sistem, atrag energie proaspătă prin porțile energetice, deplasează și depozitează energia în rezervoarele celor Opt Canale Extraordinare, distribuie energia în întregul sistem și o echilibrează în centrele câmpurilor elixirelor (chakre). 

Podul de Fier (fig. 32) 
Aceasta este o versiune adaptată de mine după exercițiul clasic qi gong Podul de Fier. Stimulează și echilibrează fluxul de energie între partea frontală și cea dorsală ale corpului, ca și între cea superioară și cea inferioară. Metodă: stând în postura Calului, inspirați profund, apoi începeți să expirați încet printre buzele făcute pungă, într-un șuvoi prelung și constant, și înclinați-vă puțin în față, începând de la coccis și urcând de-a lungul coloanei vertebrale, vertebră cu vertebră, până la jumătatea spatelui, în zona umerilor și, în cele din urmă, la gât, până când sunteți complet aplecat, cu brațele atârnând liber în jos. Faceți acest lucru foarte lent, chiar dacă sunt necesare două respirații pentru completarea aplecării în față. Mențineți genunchii neblocați și puțin îndoiți în timpul acestei faze a exercițiului. În timp ce sunteți aplecat în față, cu plămânii goliți, inspirați profund pe nas, pe măsură ce vă ridicați capul cât mai sus. Apoi expirați pe gură, în timp ce vă coborâți din nou capul. La următoarea inspirație, începeți să vă ridicați ușor, începând cu partea inferioară a spatelui și urcând progresiv de-a lungul coloanei vertebrale, până la gât și cap. Corpul dumneavoastră trebuie să revină la postura sa inițială dreaptă, pe măsură ce se termină inspirația, dar nu trebuie să vă opriți din mișcare. Aduceți-vă mâinile spre spate și puneți-vă palmele bine poziționate pe rinichi, apoi aplecați-vă spre spate, pe măsură ce expirați încet printre buzele făcute pungă, folosindu-vă brațele ca sprijin pentru a vă susține greutatea. Aplecați-vă spre spate cât mai mult, dar fără să vă provocați nici un disconfort, până când se încheie expirația. Menținând această poziție, inspirați încet și prelung pe nas, expirând apoi încet și prelung pe gură. Pe măsură ce începeți următoarea inspirație, îndreptați-vă încet coloana vertebrală și ridicați-vă capul, apoi luați ambele mâine de pe rinichi și ridicați-le drept deasupra capului, cu palmele față în față. La încheierea inspirației, întindeți-vă brațele în sus cât de mult puteți, extinzând întinderea în jos prin umeri și cutia toracică, aplicați blocarea de la nivelul gâtului și comprimați pentru scurt timp respirația în jos în abdomen. Apoi, relaxați-vă gâtul, eliberați respirația și expirați într-un șuvoi prelung și constant printre buze, în timp ce răsuciți palmele în afară și aduceți brațele ușor spre părți, sincronizînd mișcările brațelor, astfel încât expirația să se încheie exact în momentul în care mâinile revin la poziția lor inițială. Repetați acest ciclu de șase ori. 1 2 3 4 5 6 7 8 9 10 Fig. 32. Podul de Fier: 1. postura de început; 2. expirați, înclinați-vă în față și aplecați-vă; 3. inspirați în timp ce sunteți aplecat în față și ridicați capul; 4. expirați și coborâți capul ușor; 5. inspirați și ridicați-vă încet; 6. când inspirația este completă, plasați palmele bine deasupra rinichilor și înclinați-vă spre spate încet, în timp ce expirați; 7. înclinați-vă cât de mult puteți spre spate, la terminarea expirației; 8. inspirați în timp ce vă ridicați ușor și ridicați brațele deasupra capului; 9. întindeți brațele în sus, spre cer, cât de mult puteți la terminarea inspirației; 10. expirați ușor, relaxați umerii complet și coborâți încet brațele pe lângă corp, cu palmele în jos 
Beneficii: acest exercițiu întinde și tonifică întreaga șiră a spinării, stimulează fluxul și echilibrează distribuția de fluide cerebrospinale și atrage energia în canalele Orbitei Microcosmice. De asemenea, masează rinichii și glandele suprarenale, tonifică energia rinichilor și stimulează timusul. Angajează întreaga cavitate toracică în respirație și întinde diafragma din față în spate, mărind corectitudinea tehnicii de respirație. De asemenea, atrage energia în circulație la nivelul canalelor din brațe și picioare și deschide întreaga Orbită Macrocosmică. Ridicarea și coborârea capului în față și în spate în timpul respirației stimulează puternic circulația energică a sângelui proaspăt oxigenat spre creier, iar expirațiile lungi pe gură curăță fluxul sanguin de dioxid de carbon și de alte reziduuri. 

Ridicarea palmelor spre Cer pentru reglarea Triplelor Arzătoare (fig. 33) 
Acest exercițiu provine din setul celor Opt Piese de Brocart (vezi p. 193) elaborat de mareșalul Yueh Fei în perioada dinastiei Sung. Este menit să deschidă valvele și porțile „Triplului Arzător”. Arzătorul Superior controlează deplasarea energiei și a sângelui de la partea superioară a gâtului până la intrarea în stomac, incluzând plămânii și inima; Arzătorul Median reglează funcțiile vitale și fluxul energetic în organele digestive majore, de la stomac, splină și pancreas până la ficat, vezica biliară, rinichi și intestin subțire; Arzătorul Inferior controlează orificiile excretoare și funcțiile acestora și distribuie energia spre intestine și vezică. Acest exercițiu echilibrează cele trei sisteme energetice și reglează diferite funcții vitale ale organelor corespondente. Metodă: stați în picioare în poziția Calului, goliți-vă plămânii și relaxați-vă. Apropiați mâinile în față, cu palmele în sus, degetele fiind la o distanță de aproximativ 2,5 centimetri unele de altele. Pe măsură ce începeți o inspirație lentă, ridicați încet mîinile de lungul părții frontale a corpului. Atunci când palmele ajung la nivelul gâtului, întoarceți-le cu 360 de grade, astfel încât să ajungă din nou îndreptate spre cer, și ridicați-le în continuare, pe măsură ce încheiați inspirația. Plămânii trebuie să fie plini în momentul în care mâinile ajung la nivelul frunții. Comprimați respirația, aplicați blocările și continuați să ridicați palmele până când aveți brațele complet întinse deasupra capului. Apoi relaxați blocările, eliberați respirația și expirați încet pe nări, în timp ce întoarceți palmele în afară spre părți și coborâți brațele înapoi în poziția inițială. Întoarceți palmele în sus și începeți următorul ciclu. Repetați de 12 ori. 
1 2 3 4 5 6 Fig. 33. Ridicarea palmelor spre Cer pentru reglarea Triplelor Arzătoare: 1. postura de început; 2. inspirați și ridicați palmele încet, în fața corpului; 3. întoarceți palmele în sus și continuați să le ridicați spre cer, inspirând în același timp; 4. palmele sunt ridicate spre cer la terminarea inspirației; 5. expirați ușor și constant în timp ce coborâți brațele încet pe părți; 6. mâinile revin pe coapse la terminarea expirației. 

Beneficii: acest exercițiu echilibrează energia din toate organele interne și le armonizează funcțiile vitale. Plămânii și inima sunt echilibrate pentru respirație și circulație optime, rinichii și ficatul sunt stimulați să purifice fluxul sanguin, toate funcțiile digestive sunt reglate, funcțiile excretoare ale vezicii și intestinelor sunt îmbunătățite, iar sistemul endocrin este echilibrat. 

Scuturați din cap și dați din coadă pentru a elimina Focul din inimă (fig. 34) 
Acesta este un alt exercițiu din setul celor Opt Piese de Brocart, simplificat pentru a putea fi practicat mai ușor. Are rolul de a elimina energia excesivă de Foc din sistem, curățând canalele pentru energia răcoritoare de Apă transformată intern din esența vitală sau atrasă în sistem din surse externe. 

A B 
C D Fig. 34. Scuturați din cap și dați din coadă pentru a elimina Focul din inimă: inspirați încet în timp ce arcuiți coloana vertebrală și ridicați capul expirați pe gură în timp ce arcuiți coloana vertebrală, coborând capul și contractând fesele spre interior arcuiți complet șira spinării și aplecați capul la terminarea expirației inspirați încet în timp ce arcuiți coloana vertebrală și ridicați capul 
Metodă: poziționați picioarele la o distanță mai mare decât lățimea umerilor unul de altul și răsfirați degetele spre interior la aproximativ 45 de grade. Poziționați palmele bine pe coapse, chiar deasupra genunchilor, cu degetele spre interior, și aplecați-vă în față, astfel încât greutatea dumneavoastră să se sprijine în totalitate pe brațe. Pe măsură ce inspirați încet și profund, ridicați capul și aplecați gâtul spre spate, în timp ce arcuiți întreaga coloană vertebrală și scoateți în afară fesele, până când ajungeți la extinderea completă. Blocarea abdominală și cea de la nivelul gâtului nu sunt implicate în acest exercițiu, dar puteți aplica blocarea anală pe măsură ce inspirația se apropie de final. Apoi, deschideți gura și începeți să expirați încet din partea superioară a gâtului, emițând sunetul „hau”. Acest sunet elimină Focul excesiv din inimă. În timp ce expirați, aplecați capul, contractați fesele spre interior și arcuiți coloana vertebrală în sus, până ajungeți la extensia completă, cu bărbia în piept și cu spatele rotunjit. Repetați de 6-12 ori. Beneficii: arcuirea și încovoierea alternativă a spatelui aliniază vertebrele, tonifică mușchii spinali și stimulează nervii canalului spinal. De asemenea, determină o stimulare puternică a glandelor suprarenale și a timusului. Una dintre cauzele cele mai importante ale afecțiunilor degenerative cronice de astăzi este cea cunoscută în MTC sub numele de „energie de Foc excesivă”. Aceasta este cauzată de un regim alimentar nesănătos, mai ales de consumul excesiv de mâncăruri acidifiante, de digestia incompletă, de alcool și droguri, de poluare și de stresul cronic. Acest exercițiu este menit să îndepărteze energia de Foc excesivă din sistem, eliminând-o prin plămâni și prin porțile energetice. În același timp, stimulează cortexul suprarenal să elibereze esență hormonală pentru a fi transformată în energie de Apă răcoritoare și fortifiantă, echilibrând, astfel, Focul cu Apă și mărind imunitatea și rezistența. Acest exercițiu tonifică și diafragma și adâncește respirația. 

Deschideți pieptul și întindeți partea superioară a coloanei (fig. 35) 
Acest exercițiu este bazat pe unul dintre pașii folosiți în cele Opt Piese de Brocart, dar e mult mai ușor de practicat. Deschide chakra inimii, stimulează glanda timusului și determină o întindere profundă a părții superioare a coloanei vertebrale. Metodă: stați în picioare în postura Calului și încleștați-vă mâinile la spate, cu degetele întrepătrunse. În timp ce inspirați încet, înălțați-vă ușor pe vârfuri și ridicați mâinile încleștate prin spate, dar fără să înclinați trunchiul în față. Ideea este să întindeți umerii în spate cât mai mult prin ridicarea brațelor în spate, exercițiu care întinde și întreaga parte frontală a pieptului. Când aveți plămânii plini, eliberați respirația și expirați pe nas, în timp ce aduceți ușor călcâiele din nou pe sol și coborâți brațele prin spate. Din moment ce aceste mișcări nu implică o distanță prea mare, ele trebuie făcute foarte încet, pentru a le păstra sincronizate cu respirația. 

A B Fig. 35. Deschideți pieptul și întindeți partea superioară a coloanei: postura de început: postura Calului, cu mâinile încleștate la spate inspirați în timp ce ridicați încet mâinile încleștate prin spate și vă ridicați pe vârfuri, apoi expirați și reveniți la postura „A” 
Beneficii: acest exercițiu întinde toate vertebrele coloanei superioare și deschide întreaga cavitate toracică, tonificând, totodată, mușchii gambelor. Exercițiul deschide chakra inimii și permite ca energia să curgă liber prin ea. Ridicarea pe vârfuri stimulează energia de-a lungul meridianelor vezicii de pe partea dorsală a picioarelor, iar întinderea părții superioare a coloanei extinde această stimulare și la ramurile superioare ale meridianului vezicii din coloana superioară, din gât și din partea posterioară a capului. Acest exercițiu atrage și energia terestră din pământ prin punctele „Izvoarele Clocotitoare” de pe tălpi și o ridică pe partea dorsală a picioarelor spre coloana vertebrală și în cap în timpul inspirației, apoi o coboară din nou prin partea frontală a corpului, în timpul expirației. În plus, ajută la dezvoltarea coordonării fizice și a echilibrului. 

Îmbrățișarea Copacului (fig. 36) 
Acesta este un exercițiu efectuat în picioare, prin nemișcare, conceput să activeze fluxul intern de energie prin canalele Orbitei Macrocosmice. De asemenea, condensează energia în canale și dezvoltă conștiința energiei care se deplasează prin corp. 

Fig. 36. Îmbrățișarea Copacului: vedere frontală și laterală; observați alinierea Câmpurilor Elixirelor Superior (cap), Median (plexul solar) și Inferior (abdomen) cu linia centrală dintre pernuțele tălpilor 
Metodă: stați în postura Calului, cu picioarele perfect paralele. Frecați palmele energic una de alta, pentru a le alimenta cu qi. Inspirați și ridicați-vă ușor brațele în fața corpului. Când brațele sunt întinse în fața plexului solar, întoarceți palmele astfel încât să fie îndreptate spre inimă și țineți brațele ca și cum ar îmbrățișa un copac mare și rotund. Menținerea posturii corecte este foarte importantă în acest caz: coloana dreaptă, aliniată cu gâtul și capul, fesele contractate spre interior, umerii relaxați și greutatea care se sprijină pe pernuțele tălpilor, și nu pe călcâie. Respirați conștient, urmând cele patru faze, și folosiți cele trei blocări, concentrându-vă, totodată, atenția asupra senzației de la nivelul mâinilor, brațelor și din orice altă parte a corpului unde simțiți că se deplasează energia. Încercați să mențineți o postură echilibrată și stabilă cu tensiune musculară minimă. Continuați „îmbrățișarea copacului” și respirați adânc din diafragmă, timp de cinci-zece minute sau cât de mult puteți. Unii adepți practică acest exercițiu timp de aproape o oră. Beneficii: exercițiul de față generează un flux puternic de energie internă care trece prin toate cele Opt Canale Extraordinare ale Orbitei Macrocosmice și depozitează energia de rezervă în aceste rezervoare. Transmite energia prin punctele lao-gong din palme spre chakra inimii și extrage energia din pământ prin punctele yung-chuan de pe tălpi, aducând-o în canalele din picioare. Activează circulația din Orbita Microcosmică, ridicând energia sacrală de Foc prin căile spinale din cap, răcind-o, rafinând-o și transformând-o în Apă, după care o împinge din nou în jos prin partea frontală a corpului, sub formă de energie de Apă. Acest exercițiu dezvoltă, de asemenea, o postură a Calului stabilă, care este folositoare pentru orice exercițiu qi gong, și cultivă o poziție corectă a coloanei vertebrale. 

Fuziunea Cerului și Pământului (fig. 37) 
Metodă: stați în picioare în postura Calului, cu brațele atârnând liber pe lângă corp. Pe măsură ce începeți o inspirație prelungită și lentă, ridicați ambele brațe încet prin față, cu palmele în jos, cu încheieturile și degetele complet relaxate, până când brațele sunt complet întinse în față, paralele cu solul, iar inspirația este completă. Trageți mâinile în interior, spre piept, menținând palmele cu fața în jos, prin îndoirea coatelor, apoi începeți o expirație prelungită și lentă pe nas, în timp ce împingeți mâinile în jos, prin partea frontală a corpului, spre pământ, și îndoiți, treptat, genunchii. La finalul expirației, mâinile sunt jos, în fața coapselor, cu palmele spre pământ și cu picioarele îndoite într-o ghemuire parțială. Pe măsură ce începeți următoarea inspirație, întindeți mâinile în față și apoi în sus, într-o mișcare circulară, și îndreptați genunchii, până ce brațele ajung în față, paralele cu pământul, la încheierea inspirației, apoi trageți mâinile din nou în interior, spre corp, și împingeți-le în jos încă o dată, în timpul expirației. Ideea acestui exercițiu este aceea de a descrie un cerc mare în fața corpului, cu ajutorul mâinilor, și de a vă ridica și a coborî din nou pe genunchi, în sincronizare perfectă cu respirația. Beneficii: acest exercițiu echilibrează aspectele yin și yang, fuzionează Cerul și Pământul și amestecă Focul și Apa, stabilind un echilibru polar în cadrul sistemului energetic. Energia terestră este ridicată prin porțile energetice din tălpi și palme, în timp ce energia celestă este coborâtă prin creștetul capului. Cele două fuzionează și se amestecă în piept la încheierea inspirației și sunt împinse în „Marea de Energie” din câmpul elixirului inferior, la expirație. Este un exercițiu foarte bun pentru dezvoltarea mișcării sincronizate a corpului și respirației, cultivând echilibrul și coordonarea fizică și formând coapse, genunchi și glezne puternice. Acest exercițiu ajută și la stabilirea și menținerea echilibrului emoțional și lucidității mentale. 
1 2 3 4 5 6 Fig. 37. Fuziunea Cerului și Pământului: 1. postură de început: postura Calului, cu genunchii îndoiți; 2. inspirați și ridicați brațele în față, cu palmele în jos, și îndreptați genunchii; 3. trageți brațele spre piept la completarea inspirației; 4. expirați în timp ce coborâți palmele în față și îndoiți genunchii; 5. inspirați, ridicați brațele în față și îndreptați genunchii; 6. continuați să respirați în timp ce descrieți un cerc „Tai-Chi” în fața corpului 1 2 3 4 5 6 7 8 9 Fig. 38. Marele cerc Tai-Chi: 1. postura de început: călcâiele adunate, degetele de la picioare răsfirate la 30-45 de grade, palmele cu fața în sus; 2. inspirați încet, în timp ce ridicați încet brațele înafară pe părți; 3. continuați inspirația în timp ce ridicați brațele, menținând umerii relaxați; 4. întindeți brațele spre cer, cu palmele una spre cealaltă și înghițiți la terminarea inspirației; 5. întoarceți palmele cu fața în jos, relaxați umerii complet și coborâți încet palmele prin fața corpuui, în timp ce expirați încet; 6. continuați expirația ușor, în timp ce aduceți palmele în jos prin față și îndoiți ușor genunchii; 7. palmele sunt complet întinse în jos, iar genunchii sunt îndoiți la terminarea expirației; 8. întoarceți palmele spre interior spre corp, în timp ce vă îndreptați genunchii și inspirați scurt; 9. expirați după ce ați revenit la postura de început, cu o pauză scurtă pentru a verifica punctele importante ale posturii înainte de următoarea inspirație 
Marele cerc Tai-Chi (fig. 38) 
Dacă practicați doar un singur exercițiu qi gong, acesta este exercițiul pe care trebuie să îl alegeți. Deschide complet și echilibrează circulația energiei în circuitele Orbitei Macrocosmice, în același timp întinzând și tonificând corpul și adâncind respirația. Uneori numit și „Qi Gong Imperial”, se spune despre acest exercițiu că le-a fost predat împăraților chinezi pentru a le proteja sănătatea, a le prelungi viața și a le intensifica vitalitatea. Metodă: stați drept cu călcâiele unite și cu degetele de la picioare răsfirate în afară într-un unghi de 45 de grade. Apropiați mâinile sub ombilic, cu palmele în sus, cu vârfurile degetelor mijlocii abia atingându-se. Asigurați-vă că postura dumneavoastră este corectă înainte să începeți – că șira spinării și gâtul sunt aliniate și drepte, fesele sunt contractate spre interior, umerii relaxați, iar greutatea se sprijină pe pernițele tălpilor. În acest exercițiu, limba trebuie să fie complet întoarsă în gură, atfel încât vârful să atingă vălul palatin din partea superioară a gâtului. Pe măsură ce începeți o inspirație lungă, lentă și profundă, întindeți mâinile încet în afară spre părți, menținând palmele spre cer. În timpul fazei de inspirație, degetele mari de la picioare trebuie să fie puțin curbate pentru a „apuca” pământul, iar blocarea anală trebuie să fie aplicată treptat. Continuați să inspirați și să ridicați palmele în afară, până când respirația este completă și mâinile sunt întinse în sus, deasupra capului, palmele fiind îndreptate una spre cealaltă. Înghițiți apăsat pentru a vă scufunda qi-ul (chiar dacă nu aveți salivă, înghițiți în sec), apoi aplicați blocarea la nivelul gâtului și faceți un ultim efort să vă întindeți brațele cât mai sus, extinzând întinderea spre umeri, până la coaste și talie. În această postură întinsă, blocarea abdominală se aplică singură, deci nu trebuie să vă mai gândiți și la asta. Când sunteți pregătit să expirați, relaxați degetele mari de la picioare, încetați blocarea anală și cea de la nivelul gâtului, întoarceți palmele în jos, astfel încât să fie îndreptate spre sol, și începeți o expirație lentă, prelungă și uniformă pe nări, în timp ce coborâți mâinile încet prin fața corpului și îndoiți treptat genunchii, astfel încât, atunci când mâinile dumneavoastră ajung la fund, și expirația s-a încheiat, sunteți într-o poziție de ghemuire parțială. Acum, efectuați o inspirație provizorie și trageți mâinile spre corp, întorcând palmele în sus, spre cer, în timp ce vă îndreptați și picioarele și vă blocați genunchii. Aceasta vă face să reveniți la poziția inițială. Expirați, faceți o scurtă pauză cu plămânii goliți și asigurați-vă că postura dumneavoastră este corectă pentru ciclul următor, apoi apucați pământul cu degetele mari de la picioare și începeți următoarea inspirație în timp ce ridicați palmele în sus pe părți. Acest exercițiu trebuie efectuat în totalitate foarte încet și controlat, pentru rezultate optime. Efectuați 8-12 cicluri. Dacă acesta este singurul dumneavoastră exercițiu din ședință, puteți opta pentru 20-30 de repetări. Beneficii: deschide complet Orbita Macrocosmică și stimulează fluxul de energie prin acele canale. Echilibrează polaritatea yin-yang și facilitează fluxul de energie între părțile stângă și dreaptă, superioară și inferioară, anterioară și posterioară. Apucarea solului cu degetele mari de la picioare activează meridianul ficatului, atrăgând energie în ficat în timpul inspirației. Oferă o întindere minuțioasă a umerilor, cutiei toracice, pieptului și abdomenului, intensificând, astfel, respirația diafragmatică profundă. Stimulează circulația sângelui prin sistem. În timp ce deschide Orbita Macrocosmică de circulație a energiei, acest exercițiu amplifică și circulația în Orbita Microcosmică, ridicând energia de-a lungul coloanei vertebrale, spre cap, la inspirație, apoi coborând-o prin partea din față, până în abdomenul inferior, în timpul expirației. Este, de asemenea, un exercițiu excelent pentru dezvoltarea atenției focalizate și a concentrării mentale în qi gong și pentru cultivarea conștiinței qi-ului care se deplasează prin corp. 

Relaxarea: colectarea și depozitarea energiei 
Este foarte important să încheiați fiecare ședință de qi gong cu o serie de manevre menite să colecteze și să depoziteze, altfel energia care a fost recoltată în timpul practicii principale se poate pierde cu ușurință. Dacă prea multă energie este lăsată la nivelul capului și a părții superioare a corpului după practică, pot apărea unele probleme, cum ar fi amețeala, durerile de cap, iritabilitatea și insomnia. Durează doar câteva minute să se colecteze și să se depoziteze energia în câmpul elixirului inferior de sub ombilic și în jos, în canalele și în măduva osoasă a picioarelor, așadar asigurați-vă că nu treceți cu vederea această etapă importantă a practicii. 

Armonizarea energiilor interne și externe (fig. 39) 
Acest exercițiu este menit să „adune” energia care a rămas în partea superioară a corpului, atât din punct de vedere intern, cât și extern, și să o „împingă” în centrul câmpului elixirului inferior pentru depozitare. Indiferent de combinația de exerciții qi gong pe care o alegeți pentru practica principală, trebuie să terminați întotdeauna o ședință cu acest exercițiu, ce reprezintă primul pas al etapei de colectare și depozitare. Metodă: stați în picioare în postura Calului și aduceți mâinile puțin în față, astfel încât palmele să fie îndreptate una spre alta, cu punctele lao-gong perfect aliniate. Pe măsură ce începeți să inspirați, îndepărtați mâinile și rotiți-le în afară, spre părți, apoi încet în sus, menținând tot timpul punctele din palme aliniate. Când inspirația se încheie și mâinile sunt răsfirate în față, aproape de nivelul inimii, începeți expirația și apropiați încet palmele, antebrațele și coatele într-o mișcare lină, ca și cum ați comprima un balon mare. Când palmele se găsesc la o distanță de aproximativ 20 de centimetri și expirația este realizată cam pe jumătate, coborâți mâinile și brațele încet în față, până când reveniți în poziția inițială. Repetați de 6-12 ori. 

A B 
C D 
E F Fig. 39. Armonizarea energiilor interne și externe: postura de început: postura Calului, cu mâinile întinse în față, cu palmele față în față inspirați încet, în timp ce ridicați mâinile pe părți, în față, menținând palmele aliniate brațele ridicate și întinse în față, cu palmele față în față, la încheierea inspirației apropiați palmele și antebrațele între ele, în timp ce expirați ușor când palmele sunt la o distanță egală cu lățimea capului, coborâți-le încet prin fața corpului, în timp ce continuați expirația palmele revin la poziția inițială la încheierea expirației 
După ultima expirație, continuați să țineți mâinile întinse în față, cu palmele aliniate, la o distanță aproximativ egală cu lățimea umerilor, închideți ochii și continuați respirația abdominală profundă, îndepărtând mâinile încă puțin în faza de expirație și apropiindu-le din nou în timpul inspirației, asemenea unui acordeon. Continuați timp de trei-cinci minute. Beneficii: colectează energia din părțile superioare ale corpului, la nivel intern, dar și extern, o condensează și o coboară prin partea frontală în centrul câmpului elixirului inferior, pentru depozitare. Armonizează câmpul energetic uman cu cele externe și echilibrează polaritatea la nivelul întregului sistem. Deplasează energia prin punctele lao-gong din palme și ajută la cultivarea conștiinței fluxului de energie. Permite energiei să se așeze în mod natural în părțile inferioare ale corpului. 

A B 
C D Fig. 40. Masarea descendentă a capului și gâtului: masați capul în jos, din creștet până în partea posterioară a gâtului continuați să coborâți de-a lungul gâtului, începând, în același timp, să masați descendent din creștet, cu cealaltă mână continuați să coborâți cu a doua mână reveniți cu prima mână pe creștetul capului, pentru următoarea masare descendentă 
Notă: ultima parte a acestui exercițiu (poziția nemișcată cu palmele întinse în față) este o formă de meditație în picioare și poate fi practicată separat în orice moment din zi și din noapte. Atunci când este practicată la finalul unei runde de meditație prin mișcare, ajută la stabilizarea energiei și transformă o parte din aceasta în vitalitate spirituală. 

Masarea descendentă a capului și gâtului (fig. 40) 
Metodă: frecați palmele energic una de alta până se încălzesc, apoi amplasați o palmă pe creștetul capului și masați în jos, pe partea posterioară a capului, de-a lungul și apoi de-a lungul părții laterale a gâtului, până în față, unde se află clavicula și pieptul. Prima palmă este urmată imediat de următoarea, efectuându-se o masare alternativă descendentă a capului și a gâtului și trecerea prin părțile laterale, până în față, de-a lungul pieptului. Beneficii: îndepărtează energia excesivă de la nivelul capului sau al gâtului și o pune în circulație prin partea frontală a corpului, așezând-o în câmpul elixirului inferior de sub ombilic. Activează limfa la nivelul gâtului și stimulează circulația sângelui în scalp. 

Baterea Tobei Cerești (fig. 41) 
Metodă: frecați palmele între ele până se încălzesc, apoi poziționați-le deasupra urechilor, astupându-le etanș, ținând degetele pe partea posterioară a cutiei craniene, în punctele „Iazul Vântului”, unde se termină gâtul și începe cutia craniană (vezi p. 150). Loviți ușor, în mod repetat, creând un sunet asemănător tobei în interiorul cutiei craniene, de 36 de ori. A B Fig. 41. Baterea Tobei Cerești: încrucișați arătătoarele peste degetele mijlocii loviți partea posterioară a cutiei craniene cu arătătoarele 
Beneficii: ajută la îndepărtarea energiei excesive de la nivelul cutiei craniene. Vibrațiile stimulează glandele pineală și pituitară și ajută la echilibrarea funcțiilor emisferelor dreaptă și stângă. Elimină statica mentală din creier, pregătind mintea pentru meditația prin nemișcare, după o rundă de exerciții prin mișcare. 

Limpezirea corpului 
Metodă: frecați palmele una de alta până se încălzesc. Folosiți palma stângă pentru a limpezi, printr-o mișcare de măturare, zona din jurul brațului drept, de la umăr în jos, pe partea exterioară a brațului, spre degete, apoi de la umăr în jos, pe partea interioară a brațului, până la degete. Faceți același lucru și pentru celălalt braț, folosind cealaltă mână. Frecați din nou palmele între ele, apoi folosiți-le pentru a freca pieptul într-o mișcare descendentă, de la gât la ombilic, apoi de-a lungul cutiei toracice, de la subsuori până la șolduri. Beneficii: coboară energia excesivă din partea superioară a corpului, îndreptând-o spre mâini și abdomenul inferior. Stimulează microcirculația la nivelul pielii. Fortifică scutul defensiv al Energiei Protectoare. 

Masarea descendentă a rinichilor 
Metodă: Frecați palmele una de alta până se încălzesc. Puneți palmele deasupra rinichilor și masați ușor. Beneficii: atrage energia în jos spre rinichi și glandele suprarenale și o condensează acolo. Stimulează secrețiile suprarenale și întărește imunitatea. 

Lovirea ușoară a canalului piciorului (fig. 42) 
Metodă: frecați palmele una de alta până ce se încălzesc, apoi strângeți degetele în pumni, cu opozabilele încleștate pe deasupra degetelor arătătoare. Folosiți încheieturile îndoite ale degetelor și bazele palmelor pentru a lovi energic în jos, prin partea exterioară a picioarelor, de la șolduri până la glezne, și înapoi în sus, de trei ori. Apoi, faceți același lucru și pe suprafața interioară a picioarelor, de la bifurcația picioarelor până la glezne. Puteți efectua acest exercițiu în picioare, aplecându-vă în față sau șezând pe un taburet. Beneficii: îndreaptă energia acumulată la nivelul picioarelor în rezervoarele canalelor picioarelor și în măduva oaselor picioarelor. Canalele picioarelor au rol de centri de depozitare pentru energia sexuală și pentru vitalitatea fizică generală, iar măduva produce globule albe și roșii. Atunci când măduva este împrospătată cu energie, aceasta purifică măduva și stimulează producerea unor noi celule sanguine. A B Fig. 42. Lovirea ușoară a canalului piciorului: Loviți ușor în sus și în jos, de-a lungul părții exterioare a picioarelor, de la șolduri la glezne Loviți ușor în sus și în jos, de-a lungul părții interioare a picioarelor, de la zona dintre picioare până la glezne 
Masarea ombilicului: închiderea porților energetice (fig. 43) 
Metodă: frecați palmele una de alta până ce se încălzesc. Puneți o palmă pe ombilic, cu punctul lao-gong exact deasupra acestuia. Puneți cealaltă palmă deasupra primei, apoi masați încet, descriind cercuri mici, de 25-35 de ori. Beneficii: această manevră, care închide porțile energetice, atrage energia din întregul sistem în jos, în regiunea ombilicului, pentru depozitare, și etanșează câmpul elixirului inferior, astfel încât energia colectată aici să nu se piardă. De asemenea, stimulează secrețiile gastrointestinale și echilibrează funcțiile digestive. Armonizează întregul sistem energetic și dezvoltă conștiința câmpului elixirului inferior ca fiind centrul echilibrului și punctul principal de depozitare pentru energie. 

Fig. 43. Masarea ombilicului: închiderea porților energetice 
Cum să mulțumim universului și tuturor predicatorilor adevărului (fig. 44) 
Acesta este modul corect de a încheia orice tip de lucru cu energia internă sau cu spiritul în tradițiile asiatice și se aseamănă, oarecum, cu obiceiul din tradița occidentală de a spune o rugăciune înainte de masă. Într-adevăr, unii practicanți fac gesturi similare atât înainte, cât și după o ședință, iar în unele școli este ceva obișnuit să te apleci în direcția tuturor celor patru puncte cardinale în semn de recunoaștere simbolică a întregului univers. Scopul este de a recunoaște marea înțelepciune și putere a universului, iar pentru cei care au stăpânit deja acea înțelepciune și putere și îi învață pe alții cum să le descopere, să își exprime recunoștința personală pentru ceea ce s-a câștigat în timpul ședinței de practică tocmai încheiate. În afară de faptul că se mulțumește universului în sine, acesta reprezintă și un gest de respect pentru toți adevărații profesori care au ajutat la transmiterea înțelepciunii și puterii universului pentru umanitate. Această recunoștință include persoana care vă învață, pe profesorul profesorului dumneavoastră și pe toți profesorii din acea descendență, plus toți profesorii ce au învățat vreodată ceva pe cineva, pe care dumneavoastră îi considerați a fi sacri, cum ar fi Iisus Hristos, Buddha sau Lao Zi. 

Fig. 44. Cum să mulțumim universului și tuturor predicatorilor adevărului 
Metodă: după încheierea pasului final al practicii dumneavoastră, uniți-vă palmele în fața inimii, aplecați-vă ușor capul și mulțumiți-le în gând profesorilor voștri, profesorilor pe care i-au avut aceștia și tuturor predicatorilor adevărului, ca și întregului univers, pentru împărtășirea înțelepciunii și puterii lor cu dumneavoastră, și promiteți să împărtășiți și altora ceea ce ați acumulat. Beneficii: deși acest pas poate părea a fi o simplă formalitate, poate avea, în realitate, o influență foarte mare asupra practicii dumneavoastră. După o ședință de qi gong, întregul dumneavoastră sistem este foarte strâns legat de energia și conștiința universului, cu spiritele profesorilor dumneavoastră și cu orice alte entități spirituale pe care le considerați a fi sacre. Dacă recunoașteți în mod conștient prezența acestora și vă exprimați gratitudinea pentru beneficiile înțelepciunii lor, compasiunea și puterea vor crea o legătură puternică între spiritul dumneavoastră și ale lor, iar acest lucru va crea un canal de transmitere directă de la o minte la alta, în practica dumneavoastră. Acest gest ajută la prevenirea mândriei excesive, care apare uneori ca rezultat al practicii încununate de succes, prin recunoașterea universului ca sursă supremă a tuturor virtuților, meritul nefiind al orgoliului dumneavoastră, și prin faptul că vă considerați a fi un vas în care curg înțelepciunea și puterea universului, asemenea unei ape de purificare într-o vază. 

Meditația prin nemișcare 
Formele de qi gong prin nemișcare pot fi practicate în una dintre posturile în care stă așezat (vezi fig. 12 și 13, p. 157) sau în postura Calului (vezi p. 153), cu palmele ținute la o distanță egală cu lățimea umerilor, în față, îndreptate una spre cealaltă (fig. 49a) ori întinse spre părți, cu palmele înainte (fig. 49b). Meditația prin nemișcare și cea prin mișcare sunt aspectele yin și yang ale formelor de qi gong, iar atunci când sunt practicate împreună, efectele sunt extrem de sinergetice și se completează. Ambele stiluri de practică mobilizează energia internă și echilibrează sistemul energetic uman. Totuși, formele prin mișcare se concentrează mai mult asupra interacțiunii dintre energie și esență și a sincronizării dintre corp și respirație, în timp ce formele prin nemișcare implică energia și spiritul și lucrează mai mult cu uniunea dintre minte și respirație. Exercițiile prin mișcare constituie așadar cea mai benefică formă de practică pentru cultivarea sănătății fizice și a longevității, în timp ce formele prin nemișcare sunt cele mai bune pentru cultivarea lucidității mentale, a conștiinței spirituale și a stării de spirit liniștite. Atunci când sunt practicate împreună, meditația prin nemișcare este, de obicei, realizată după seria de exerciții prin mișcare și, în acest caz, nu mai este nevoie să pregătiți corpul și respirația cu exerciții de încălzire preliminare, deoarece ambele vor fi deja echilibrate în urma exercițiilor prin mișcare. Când meditația prin nemișcare este practicată separat, de exemplu, seara târziu, e cel mai bine să vă pregătiți, mai întâi, sistemul prin echilibrarea corpului, respirației și minții, urmând următorii pași preliminari. 

Echilibrarea corpului și a respirației pentru meditația prin nemișcare 
Corpul – mai întâi faceți timp de două-trei minute încălzirea prin rotirile spinale introduse în secțiunea anterioară (p. 203), apoi efectuați timp de două-trei minute următoarea întindere spinală sub formă de „serpentină” (Fig. 45). Ședeți cu picioarele încrucișate pe podea sau pe marginea unui scaun, cu palmele în jos pe genunchi. Scoateți bărbia în afară și aplecați-vă în față, dirijând corpul cu ajutorul capului și întinzând coloana vertebrală. Atunci când coloana este complet întinsă în față, puneți bărbia în piept, arcuiți coloana și ridicați din nou trunchiul în poziție dreaptă, împingând mâinile în genunchi și îndreptând șira spinării din coccis până la gât. Repetați într-un ritm destul de vioi, timp de două-trei minute. Acest exercițiu întinde coloana, aliniază vertebrele și stimulează nervii canalului spinal. Deschide cele două cananale majore, din față și din spate, ale circuitului Orbitei Microcosmice, ca și Canalul central Pătrunzător, care unește porțile energetice de pe creștetul capului și câmpul elixirului inferior din abdomen. Acestea trei sunt cele mai importante canale pentru circulația energiei interne în meditația prin nemișcare. De asemenea, tonifică mușchii coloanei vertebrale pentru a ajuta la menținerea posturii corecte în timpul practicii. A B C 
D E F 
Fig. 45. Întinderea spinală: postura de început: cu mâinile pe genunchi și coloana dreaptă aplecați-vă înainte, conducând mișcarea cu ajutorul bărbiei și arcuind coloana extindeți-vă complet înainte și întindeți coloana aplecați capul și arcuiți coloana în sus, împingându-vă în mâini împingeți din nou corpul în sus în postură dreaptă și ridicați gâtul în timp ce vă îndreptați coloana reveniți la postura de început 
Respirația – în timp ce stați așezat sau în picioare în postura adecvată, respirați timp de un minut sau două folosind respirația muget crescătoare, pentru a curăța plămânii, a relaxa diafragma, a oxigena fluxul sanguin și a elimina dioxidul de carbon și alte reziduuri. Apoi, realizați între șase și opt serii de respirații de tip „limpeziți capul, răcoriți inima” (fig. 46), după cum urmează: inspirați adânc și lent pe nări, în timp ce ridicați capul și îl înclinați pe spate, arcuind gâtul și partea superioară a coloanei, până când sunt perfect întinse. Apoi, deschideți gura și începeți o expirație prelungă și lentă, vocalizând un sunet „hau” din partea superioară a gâtului, în timp ce coborâți capul în față și băgați bărbia în piept pe măsură ce se încheie expirația. Inspirați, ridicați capul și reveniți, repetând de șase-opt ori. Acest exercițiu elimină energia de Foc excesivă din plămâni și din inimă, răcorind și calmând, astfel, sistemele respirator și circulator pentru meditația prin nemișcare. De asemenea, limpezește creierul, eliberează tensiunea de la nivelul gâtului și umerilor și activează circulația de energie de-a lungul canalelor spinale din cap. 

Fig. 46. Respirația pentru „limpezirea minții și domolirea inimii”: inspirați și ridicați capul pe spate cât de mult puteți expirați și aplecați capul în față cât de mult puteți 
Mintea – După încheierea manevrelor descrise mai sus, efectuați câteva minute de respirație alternativă pe nări. Acest exercițiu nu numai că echilibrează și mai mult respirația, ci stabilește un echilibru și între emisferele dreaptă și stângă ale creierului, induce o stare de echilibru mental și permite intuiției și flerului caracteristice emisferei drepte să funcționeze împreună cu gândirea rațională și logica liniară ale emisferei drepte. În cele din urmă, inspirați profund, apoi deschideți gura și gâtul larg și vocalizați tonul „aaa” într-un șuvoi prelung și constant, până când plămânii se golesc complet. Repetați de trei ori. Acest ton deschide chakra gâtului, care controlează respirația și găzduiește facultățile spirituale implicate în perceperea și exprimarea adevărului. Vocalizarea acestui sunet îninte de meditația prin nemișcare ajută la pregătirea minții pentru a primi orice mesaj sau impresie pe care universul („Cerul”) le poate transmite în timpul unei ședințe. 

Meditația în poziție șezândă 
Există multe stiluri diferite de meditație în tradițiile spirituale ale Asiei, fiecare având propriile zeități tutelare, sfinți protectori, texte sacre și revelații divine pe care discipolii le pot folosi în practicile lor contemplative. Având în vedere că această carte se axează pe qi gong ca modalitate de a lucra cu energia și că meditația e o formă de qi gong în care energia este folosită pentru a hrăni spiritul, iar spiritul este focalizat pentru a regla energia, ne vom limita discuția aici la modalitățile de a lucra cu energia în scopuri spirituale și cu spiritul, pentru cultivarea energiei. Aceasta este abordarea taoistă a meditației – o cale nesectară și nonteistă care poate fi aplicată oricărei tradiții spirituale din lume, fără a intra în conflict cu doctrinele teoretice și cu credințele religioase. Unul dintre obiectivele principale ale meditației taoiste este, pur și simplu, acela de a elimina din minte gândirea discursivă și distracțiile lumești și de a o readuce într-o stare impecabilă de luciditate deschisă și calm, astfel încât să ne putem regăsi legătura inerentă cu conștiința infinită a universului. După cum afirmă marele maestru din dinastia Tang, Lu Tung-pin, care face parte din Școala de taoism a realității complete, „mintea este la origine pură și calmă, complet liberă și infinit de vastă... Așadar, manevrarea minții nu înseamnă decât menținerea ei în starea inițială de puritate, limpede ca apa de munte, proaspătă și necontaminată, tăcută asemenea unei văi uriașe, fără distracții, nemăsurabil de vastă, deschisă larg asemenea cerului, fără limite.” Scopul acestei practici nu este doar de a sta nemișcați o perioadă de timp în fiecare zi, după care să revenim la starea noastră normală de absență, ci de a cultiva nemișcarea minții pe perioada întregii zile. „Să stai într-adevăr”, scria maestrul Wang Che din dinastia Sung, „înseamnă că mintea este la fel de nemișcată ca un munte în orice moment, indiferent de ceea ce faceți, în timp ce sunteți implicat într-o activitate, la fel ca și atunci când vă odihniți...”. Ce nu înțeleg persoanele care nu meditează este că meditația are efecte benefice foarte practice pentru sănătate, longevitate, ca și pentru cultivarea spirituală, iar acest lucru e valabil în mod deosebit în cazul meditației taoiste, care cultivă energia fundamentală a vieții. Clasicul taoist Huai-nan-tze afirmă: 
Orice lucru care poate fi obținut în interior se poate realiza și în exterior. Când stăpânim aspectul intern, organele vitale sunt în perfectă armonie și mintea este calmă... Când ne odihnim în seninătate împlinită și nu suntem tulburați de atașamentele obișnuite, atunci organele vitale se odihnesc în armonie, inundate în energia care nu curge. Astfel, spiritul protejează trupul la interior, fără a rătăci. Stresul mental și emoțional secătuiește energia mai repede decât cea mai istovitoare muncă fizică. Stresul nu dăunează numai organelor și diminuează reacția sistemului imunitar prin producerea secrețiilor hormonale ce mențin întregul sistem într-o alertă permanentă de tipul „luptă sau fugă”, ci cauzează și o scurgere constantă a energiei din cauza grijilor și a frământărilor emoționale pe care le provoacă. Meditația este cel mai eficient antidot împotriva stresului și, prin practică susținută, aceasta obișnuiește mintea să nu mai reacționeze la situațiile stresante determinând alerta „luptă sau fugă”, ci cultivând virtuțile detașării și ale controlului emoțional. Elementul care distinge meditația taoistă de toate celelalte tradiții este alchimia internă a celor Trei Comori, ce integrează corpul și mintea cu energia. După cum afirmă Chang San-feng, autorul Tai Chi Chuan-ului, alchimia internă „îi permite spiritului să direcționeze energia și energiei să susțină corpul. În acest stadiu, nu mai sunt necesare exercițiile complicate și alte tehnici pentru a atinge longevitatea”. Cu alte cuvinte, când ajungeți în stadiul de practică în care vă puteți controla energia direct cu ajutorul minții, prin intermediul alchimiei interne, meditația devine singura practică de care aveți nevoie pentru sănătate și longevitate și nici măcar exercițiile fizice nu mai sunt necesare, din moment ce vă veți putea „antrenați” corpul cu ajutorul minții, prin intermediul controlului complet pe care îl are asupra energiei. Dar vă rog să nu credeți că puteți renunța la exerciții, la alimentația sănătoasă, la suplimentele alimentare, la disciplina sexuală și la alte tehnici după doar câteva zile de practicare a meditației. Sunt necesari mulți ani de practică disciplinată pentru a atinge stadiul de măiestrie personală și, până atunci, toate exercițiile și celelalte tehnici fizice implicate în „Tao pentru cultivarea vieții” rămân pietre de temelie importante în construirea practicii. O serie de tehnici tradiționale de meditație taoistă sunt descrise în cărțile anterioare ale subsemnatului, astfel încât aici nu vom face decât să trecem în revistă împreună pașii unei ședințe tipice de meditație, lucrând cu Canalul central Pătrunzător, cu Orbita Microcosmică (Canalul Conducător și cel al Concepției), cu poarta energetică din creștetul capului și cu alte „căi” majore care transmit energie de-a lungul Orbitei Microcosmice. Figura 47 schițează căile majore prin care trece energia în timpul acestei meditații. Ședeți într-o postură comodă, fie cu picioarele încrucișate pe podea, cu o pernuță care să vă ridice pelvisul și să vă sprijine coloana vertebrală, fie pe marginea unui taburet sau scaun jos. Dacă nu ați practicat un set de exerciții de meditație prin mișcare înainte să stați jos, pregătiți-vă mai întâi, folosind pașii preliminari descriși mai sus (vezi p. 237). 

Fig. 47. Principalele căi energetice în meditația taoistă: Canalul Conducător, cel al Concepției, cel Pătrunzător și Canalul-Centură; Câmpurile Elixirelor Superior și Inferior 
Puneți-vă mâinile separat deasupra coapselor, cu palmele în sus, închideți ochii și petreceți primele câteva minute lucrând exclusiv cu respirația. Urmăriți fluxul de aer care intră și iese din nări, concentrați-vă atenția asupra celor patru etape ale respirației și aplicați cele trei blocări pentru a stimula circulația sângelui și a energiei și pentru a armoniza organele interne. Atunci când respirația decurge lin și corpul se simte echilibrat și stabil, încetați să vă mai concentrați asupra celor patru stadii și a blocărilor și lăsați, pur și simplu, respirația să funcționeze normal, cu abdomenul care se dilată și se contractă odată cu urcarea și coborârea respirației. Acum, concentrați-vă asupra creștetului capului și vizualizați o coloană de lumină limpede și albă, care intră în timpul inspirației și coboară de-a lungul Canalului central Pătrunzător, până în câmpul elixirului inferior, ce se găsește exact sub ombilic, unde se adună și formează un glob strălucitor de lumină puternică. Sau poate preferați să vizualizați energia ca și cum ar forma o acumulare de lumină lichidă chiar sub ombilic. În timpul expirației, lăsați energia acumulată să se condenseze și să devină și mai strălucitoare. Inspirați și atrageți și mai multă energie luminoasă în jos prin creștetul capului, percepând senzația de pulsație de la nivelul porții energetice pe măsură ce energia intră în sistem și urmând-o de-a lungul canalului central până în câmpul elixirului inferior. Încercați să nu pierdeți din vedere această lumină la nivelul ochilor minții: intensificați vizualizarea odată cu fiecare respirație, concentrându-vă atenția asupra culorii și luminozității sale și a oricăror alte calități distinctive pe care le manifestă. Poate că dumneavoastră o vedeți albă sau aurie, albastră sau roz, de culoarea piersicii sau roșie; poate fi caldă sau rece, umedă sau uscată, lină sau vibrantă. Nu încercați să dictați aceste aspecte fizice: nu trebuie decât să o vedeți și să o simțiți așa cum ajunge la dumneavoastră și să permiteți ochilor minții să îi observe activitatea. După aproximativ o săptămână de practică, „Marea de Energie” din câmpul elixirului inferior se va umple, iar energia adunată acolo va fi gata să curgă de-a lungul bazei coloanei vertebrale și să intre în circulație în Orbita Microcosmică, prin intermediul coccisului, care este prima cale a Canalului Conducător, ce ridică energia de-a lungul coloanei vertebrale, până în câmpul elixirului superior din cap. Concentrați-vă asupra senzației pe care v-o produce energia în timp ce se mișcă în regiunea sacrală, timp de aproximativ o săptămână, până când se deschide calea inferioară, apoi lăsați energia să se ridice în mod natural până la următoarea cale, care este Poarta Vieții, situată de-a lungul coloanei vertebrale, exact în spatele ombilicului. De fiecare dată când vă așezați să practicați această meditație, începeți din creștetul capului, urmați energia pe măsură ce coboară în câmpul elixirului inferior, priviți cum se intensifică și cum strălucește acolo, apoi lăsați-o să se reverse și să curgă în jos spre coccis, până când ajunge în punctul până la care progresase la ultima ședință de meditație, apoi petreceți restul ședinței lucrând în continuare în sus, din acel punct. Maestrul Han Yu-mo, care predă în Taiwan meditația taoistă folosind energia internă, a elaborat un program de practică de opt săptămâni ce se concentrează asupra deschiderii și extinderii circuitului Orbitei Microcosmice pentru circulația energiei (fig. 48). Așadar, să urmăm această metodă dând citate din câteva fragmente din cartea lui Directions for Meditational Techniques (Indicații pentru tehnici de meditație), tradusă în engleză de Daniel Reid și de Ronald Brown și publicată în 1994 la Taipei. Această carte poate fi comandată direct la centrul de meditație al maestrului Han (vezi pagina). Iată cum funcționează: prima săptămână – lucrul cu „Poarta Palatului Medicinei”. Aceasta este poarta prin care trece spiritul primordial, intrând și ieșind din corp, și reprezintă punctul principal de intrare pentru energia psihică. Este situat la jumătatea distanței dintre creștetul capului și începutul frunții. Vizualizați-vă pe dumneavoastră înșivă ca fiind o vază în formă de ploscă, gura ploștii fiind în creștetul capului, și atrageți încet energia psihică în corpul dumneavoastră prin această deschizătură. După ce ați practicat acest exercițiu timp de trei-cinci zile, veți începe să simțiți un fel de presiune în acest punct sau o senzație de mâncărime, ca și cum s-ar târî furnici în jurul rădăcinilor firelor de păr. Această senzație indică faptul că respectiva poartă energetică a început să se deschidă; a doua săptămână – lucrul cu „Marea Mare a Câmpului Elixirului”. Acest punct se află la cinci centimetri sub ombilic, la jumătatea distanței dintre peretele abdominal și coloana vertebrală. Este fundamentul tuturor practicilor cu energia internă. Vizualizați-vă pe dumneavoastră ca fiind o vază de forma unei ploști, baza acestei ploști fiind localizată în Câmpul Elixirului, și imaginați-vă că interiorul vazei îmbrățișează Marea de energie... Atrageți încet energia în jos în această zonă pe măsură ce respirați... Veți avea o senzație de căldură în acel punct, care va continua să persiste și atunci când ședeți. Acest lucru are loc deoarece Câmpul Elixirului capătă formă treptat și se umple cu energie; 
Fig. 48. Principalele puncte de forță din meditația prin energia internă din Orbita Microcosmică: punctul „Palatul Medicinei” din creștetul capului punctul „Ochiului Ceresc” din Câmpul Elixirului Superior „Terasa Centrală” din inimă „Marea de Energie” din Câmpul Elixirului Inferior „Confluența Yin” din perineu „Vârful Cozii” din coccis „Poarta Vieții” dintre rinichi „Marele Ciocan” dintre umeri „Perna de Jad” din punctul în care se unesc gâtul și cutia craniană a treia săptămână – lucrul cu „Gaura de pe Fundul Mării”. Localizată în vârful coccisului, în partea terminală a coloanei vertebrale, acesta este punctul în care energia se scurge din Marea Câmpului Elixirului atunci când e plină. De asemenea, este poarta spre Canalul Conducător, care se întinde de la coccis până la cap. După ce energia este acumulată în Câmpul Elixirului timp de două-trei săptămâni, Marea se va umple cu energie, care se va scurge automat din acel moment, prin Gaura de pe Fundul Mării și va intra, astfel, în poarta Canalului Conducător. Va produce o senzație de căldură, presiune și furnicături acolo, ca și o senzație de înfigere ascendentă; a patra săptămână – lucrul cu „Poarta Vieții” Poarta Vieții este localizată chiar în spatele ombilicului de-a lungul coloanei vertebrale. Este primul punct principal de putere de pe Canalul Conducător. După ce meditați o perioadă de timp și deplasați energia din Câmpul Elixirului în jos, spre Gaura de pe Fundul Mării, energia se va ridica în mod natural până în punctul Poarta Vieții, fără nici un fel de efort conștient. Când energia ajunge în acest punct, produce senzația unui plasture de energie pură care este lipit pe piele. De asemenea, vor exista senzații foarte concrete de căldură, frig și furnicături în acea zonă; a cincea săptămână – lucrul cu „Marele Ciocan”. Marele Ciocan este punctul în care se intersectează axele orizontală și verticală ale scheletului, asemenea punctului central de pe o cruce. Este al doilea punct principal de putere de pe Canalul Conducător. După ce meditați o vreme, energia va curge în mod natural în sus din Poarta Vieții, până în acest punct. Veți simți în acest punct o presiune însoțită de senzații de fierbințeală, umflătură și furnicături, ca și cum ați lipi un petec de pânză în această zonă. De asemenea, veți simți energia cum urcă și coboară. După câteva săptămâni de practică, energia va intra și va ieși prin acest punct, în funcție de necesitățile corpului; a șasea săptămână – lucrul cu „Poarta Misterioasă”. Poarta Misterioasă este punctul prin care spiritul yin primordial al unei persoane („embrionul spiritual”) intră și iese din corp în stadiile de meditație extrem de avansată. Este situat puțin deasupra punctului de la jumătatea distanței dintre ochi. Atunci când cele trei puncte majore care se găsesc de-a lungul Canalului Conducător se umplu cu energie, aceasta se va ridica automat deasupra capului și se va aduna la nivelul Porții Misterioase. Poarta Misterioasă este celălalt punct prin care energia poate fi atrasă în corp. Atunci când practica de meditație a unei persoane a ajuns în acest stadiu, persoana respectivă poate sări direct în punctul acesta, pentru a absorbi energia psihică din Cer și din Pământ; A șaptea săptămână – lucrul cu punctul „Curtea Galbenă”. Situat în centrul pieptului, Curtea Galbenă este intersecția centrală de circuit pentru procesul autonom de respirație al corpului și constituie primul punct de forță important situat de-a lungul Canalului Concepției, care se întinde de la cap, prin partea frontală a corpului, până la perineu. Practicantul poate acum să atragă energie psihică în sistemul său, fie prin Poarta Palatului Medicinei, fie prin intermediul Porții Misterioase. Energia va fi simțită cum coboară până în acest punct de la nivelul frunții, prin Poarta Misterioasă, nas, gură și cerul gurii. Va produce senzația unui mușuroi de furnici care umblă pe sub piele în acest punct; A opta săptămână – lucrul cu „Canalul Centură”. Canalul-Centură înconjură complet talia, la nivelul ombilicului. Atunci când energia se deplasează în acest punct, acest lucru reprezintă primul indiciu clar al faptului că Orbita Microcosmică formată de Canalele Conducător și al Concepției s-a deschis complet și este plină de energie. Atunci când energia circulă la acest nivel, pe piele va apărea senzația unor furnici care se târăsc chiar sub suprafața ei. Cele mai bune momente pentru practicarea meditației prin nemișcare în poziție șezândă sunt orele din zori, pe la miezul nopții sau între ele, atunci când energia yang este ascendentă și își atinge punctul maxim. Unele persoane se trezesc în mijlocul nopții special ca să practice această meditație, după care se culcă din nou. Fiecare ședință de meditație trebuie să dureze între 20 și 45 de minute. Ședințele mai lungi au tendința de a fi contraproductive, deoarece circulația sângelui este adesea blocată la nivelul picioarelor sau al părții inferioare a spatelui, ceea ce blochează, la rândul său energia, în timp ce ședințele mai scurte nu oferă suficient timp corpului, respirației și minții să ajungă la starea de echilibru și armonie necesară pentru ca sistemul energetic uman să poată asimila energiile subtile din univers și să le deplaseze în Orbita Microcosmică. Este, de asemenea, important, să exersați zilnic, astfel încât porțile și canalele să rămână deschise și active. Sintagma energie psihică se referă la forme extrem de rafinate ale energiei universale libere, care pot stimula conștiința primordială atunci când sunt asimilate de sistemul uman în timpul meditației. Această energie este omniprezentă în mediu, dar, pentru majoritatea oamenilor, trece „ca gâsca prin apă”, deoarece poate intra în sistemul uman dacă porțile și canalele care o transmit sunt deschise și funcționează, iar acest lucru poate fi realizat doar prin meditație. Această energie nu numai că trezește conștiința spirituală, ci poate fi și transformată în chakre pentru a fi folosită în alte scopuri, cum ar fi vindecarea, creativitatea, vitalitatea fizică și așa mai departe. Fiind cea mai puternică energie din univers, forța sa include toate funcțiile energiilor inferioare și poate fi așadar utilizată pentru a întreține toate funcțiile de bază în viață. În plus, din moment ce aceasta este energia omnipotentă asociată cu spiritul și „spiritul controlează energia și energia controlează esența”, această energie poate fi transformată cu ajutorul facultăților spirituale ale vizualizării și voinței pentru a produce orice tip de esență cerută de corp. Cu alte cuvinte, dacă practica dumneavoastră este suficient de avansată, veți putea să vă „hrăniți” literal, pur și simplu prin asimilarea și depozitarea resurselor abundente din această energie și prin transformarea ei după necesități, pentru repararea celulelor, producerea sângelui, generarea căldurii și așa mai departe. Aceasta este metoda care îi întreține pe yoghini, ajutându-i să reziste în timpul posturilor de 200 de zile în Himalaya, prin această metodă se explică principiul regimului bi-gu de abținere periodică de la mâncare practicat de taoiști și modul în care așa-numiții „breatharieni”, care renunță la orice fel de mâncare permanent, continuă să trăiască mult și să fie sănătoși fără să mănânce. Pentru persoanele cărora le este foame din momentul când se trezesc dimineața poate părea greu de imaginat să reziști măcar două zile, cu atât mai puțin două sute de zile, fără mâncare, dar acum o sută de ani, părea la fel de dificil de imaginat că oamenii pot sta într-o mașinărie care îi transportă în zbor pe deasupra oceanului, cu viteza de 950 km/h. Concluzia e că, asemenea aerodinamicii, dinamica lucrului cu energia internă implicată în susținerea vieții fiziologice exclusiv prin intermediul respirației se bazează pe principii științifice universal valabile, iar acestea pot fi învățate și stăpânite de oricine este dispus să le pună în practică. Înainte de încheierea unei ședințe de meditație, este o idee bună să dizolvați orice vizualizare cu care lucrați, să închideți ochii minții și să vă odihniți, pur și simplu, timp de câteva minute, într-o stare primordială de vid, strălucire și energie, cultivând, astfel, conștiința „perlei strălucitoare” a spiritului nemuritor care „nu se naște și nu moare”. Conform viziunilor hinduistă, budistă și taoistă, starea fundamentală a întregului univers, ca și aceea a fiecărei ființe, la orice nivel al existenței, are trei calități naturale esențiale: „vid” – aceasta înseamnă că toate elementele universului sunt, în mod esențial, imateriale, lipsite de formă materială concretă și că toate lucrurile materiale sunt așadar efemere și iluzorii și, în cele din urmă, „ireale”. Astfel, corpul fizic este, în esența sa, doar un vârtej rapid de energie organizată, temporar stabilă în spațiu și timp și așadar, asemenea tuturor formelor de materie compozită, asemenea corpului din carne și oase, se va dizolva, în cele din urmă, și va dispărea. Doar spiritul, care este imaterial, e real și permanent și își transcende limitele temporale în spațiu și timp și așadar numai spiritul poate să supraviețuiască morții și să atingă starea nemuritoare a existenței; „strălucitor” – vidul esențial al universului și spiritului nu este asemenea unui vid întunecos sau unei „găuri negre” din spațiu. Acesta strălucește datorită strălucirii inerente, o lumină puternică independentă de lumina reflectată de la stele. Acea lumină puternică reprezintă strălucirea conștiinței. Aceasta este natura inerent strălucitoare a inteligenței creatoare care lucrează în spatele interacțiunii constante dintre formă și vid și a transformărilor constante ale energiei și materiei care produc universul manifest și fac lumea „să se învârtă”. În microcosmul sistemului uman, aceeași strălucire radiază din flacăra eternă a conștiinței care sclipește în spiritul fiecărei ființe din univers; „energia” – această bază vidă, strălucitoare în mod natural a spiritului primordial este inundată de energia nelimitată de potențial infinit. Această energie reprezintă „materia primă” de bază a universului, materialul imaterial din care apar toate formele și materiile și în care se dizolvă, în cele din umră, toate materiile compozite. Această energie inerentă este controlată de lumina strălucitoare a conștiinței și reacționează imediat la chemarea spiritului creator care invadează întregul univers. 

În concluzie, lumea noastră și toate lucrurile și ființele din ea, asemenea tuturor lumilor de peste tot, se limitează, în cele din urmă, la un spațiu vid strălucitor invadat de energie infinită și toate aceste trei calități esențiale – vidul imaterial, conștiința strălucitoare și energia infinită – reprezintă numitorul comun în toate ecuațiile vieții și în toată existența din univers. Singurele condiții pentru atingerea nemuririi spirituale sunt conștiința acestor trei realități elementare ale vieții și aplicarea conștientă a acestor fapte ca bază a comportamentului zilnic al unei persoane și a perspectivei acesteia. Atunci când realitatea acestor trei elemente este, într-adevăr, înțeleasă, conștiința luminată apare în mod spontan și e atinsă nemurirea spirituală. Acesta este scopul suprem al tuturor practicilor spirituale, iar atingerea lui reprezintă singurul motiv cu adevărat important pentru conservarea sănătății și prelungirea vieții corpului fizic. Așadar, e o idee bună să încheiați fiecare ședință de meditație cu un scurt salt în oceanul universal de vid, conștiință și energie, în starea primordială de existență nemuritoare ce precedă nașterea și supraviețuiește după moarte și nu încetează niciodată, doar ca să vă reamintiți că locul spre care vă îndreptați este exact același cu locul din care veniți. 

Meditația în picioare 
Meditația prin nemișcare se poate practica și în picioare. Această poziție este convenabilă și pentru practicarea meditației prin nemișcare imediat după ce ați terminat o serie de exerciții prin mișcare, mai ales după o ședință de exerciții pentru colectarea energiei numite „Armonizarea energiilor interne și externe” (vezi pagina 229), care vă situează în postura corectă pentru meditația în picioare. Meditația prin nemișcare în picioare deplasează energia într-un mod oarecum diferit de meditația în poziție șezândă. În afară de faptul că deschide Orbita Microcosmică, aceasta extinde și circulația energiei prin canalele principale ale brațelor și picioarelor, deschizând, astfel, toate cele opt canale ale Orbitei Macrocosmice. În postura șezândă, energia externă intră în sistem, în primul rând, prin Poarta Palatului Medicinei, situată în creștetul capului, dar, atunci când stați în picioare, energia intră și prin Poarta Palatului Muncii de pe palme și prin Poarta Izvorului Clocotitor de pe tălpi. Practica în picioare funcționează așadar cu o bandă mai largă de frecvențe ale energiei terestre și celeste decât practica în poziție șezândă, care lucrează, în primul rând, cu cele mai înalte forme de energie asociate conștiinței spirituale. În posturile în picioare, există o distanță mai mare și, în consecință, o pantă mai mare de potențial între polul yang de pe creștetul capului și polul yin de pe tălpi, în comparație cu poziția șezândă, în care baza coloanei vertebrale formează un terminal cu pământul. Energia se deplasează așadar cu mai multă forță dinamică atunci când stați în picioare, aceasta fiind o modalitate bună de a intensifica vitalitatea și de a energiza corpul, dar care poate și să distragă atenția de la aspectele mai subtile ale activității spirituale. Posturile șezânde atrag conștiința mai adânc în alchimia internă a energiei și spiritului din chakre și din căile cele mai importante ale Orbitei Microcosmice, în timp ce meditația în picioare concentrează atenția mai mult asupra circulației energiei prin întregul circuit Macrcosmic și așadar intensifică forța fizică. Meditația în picioare întărește și scutul extern de Energie Protectoare care apără corpul împotriva invaziilor provocate de energiile ambientale negative, a forțelor deviante și a entităților răuvoitoare și mărește rezistența la cauzele externe ale bolilor. Este o idee bună să practicați ambele stiluri de meditație prin nemișcare – șezând și stând în picioare – pentru a vă familiariza cu beneficiile relative ale fiecăreia. Statul în picioare este, probabil, mai benefic pentru sănătate și longevitate, în timp ce șezutul este, în mod cert, cel mai bun mod de a cultiva energia internă pentru activitatea spirituală și de a dezvolta puterile spirituale cum sunt clarviziunea și clarauzul. Principalele două poziții în picioare pentru meditația prin nemișcare sunt ilustrate în fig. 49 a și b. În prima postură, între tălpi trebuie să fie o distanță egală cu lățimea umerilor, așezate paralel, ca în postura clasică a Calului (vezi p. 153) folosită pentru meditația prin mișcare. După ce vă frecați palmele una de alta până se încălzesc, țineți mâinile puțin ridicate în față, cu coatele îndoite, cu punctele lao-gong de pe palme aliniate exact, față în față. Ochii pot fi ținuți fie închiși, fie întredeschiși, privirea nefocalizată fiind îndreptată spre spațiul dintre palme. Pregătirea preliminară a corpului și a respirației este aceeași ca și în cazul practicii în poziție șezândă, dar aceasta poate fi omisă dacă practicați imediat după o serie de exerciții prin mișcare. În afară de faptul că lucrați cu porțile energetice de pe cap, această poziție deschide și porțile de pe palme și tălpi. De exemplu, puteți să atrageți energia în interior prin creștetul capului, să o coborîți în câmpul elixirului inferior și să o canalizați în afară prin palme, creând, astfel, un câmp de forță din ce în ce mai puternic între mâini. De asemenea, puteți încerca să atrageți energie terestră în sus prin porțile Izvorului Clocotitor de pe tălpi și să o ridicați în circulația generală prin Orbita Microcosmică sau să o eliminați prin palme. Sau puteți încerca să lucrați exclusiv cu punctele din palme și să „respirați” prin ele, apropiindu-le în timpul inspirației și depărtându-le în timpul expirației, concentrându-vă atenția asupra senzațiilor produse de energia care se deplasează prin mâini și prin brațe. O altă metodă constă în perceperea conștientă a întregului câmp energetic din jurul corpului dumneavoastră, pe măsură ce se dilată și se contractă odată cu inspirația și expirația, acesta fiind un bun mod de a vă întări scutul de Energie Protectoare. Energia este întotdeauna prezentă înăuntrul și în jurul sistemului uman, dar direcția în care se deplasează și modul cum acționează în sistem depinde în totalitate de felul în care mintea dumneavoastră alege să lucreze cu ea. 

Fig. 49. Posturi pentru meditația stând în picioare: Postura Calului, cu mâinile întinse puțin în față și palmele față în față Postură a Calului mai largă, cu mâinile puțin întinse pe părți și cu palmele spre exterior 
Cealalată poziție în picioare necesită o postură puțin mai largă, cu picioarele depărtate la un unghi de 45 de grade și cu mâinile, care trebuie mai întâi încărcate prin frecarea palmelor una de alta, puțin ridicate în afară, spre părți, cu palmele înainte și cu degetele relaxate. Evitați blocarea coatelor și a genunchilor, astfel încât energia să treacă ușor prin aceste puncte. În timp ce prima postură, în care palmele sunt îndreptate una spre alta, repune în circulație energia extrasă din surse externe, această postură se concentrează mai mult asupra schimbului de energie dintre sistemul uman și mediul extern. Așadar, atunci când folosiți această postură, asigurați-vă că sursa externă pe care o aveți pentru schimbul de energie generează energie pozitivă puternică, pură, și nu energie poluată, negativă. De exemplu, meditația în această postură este un mod foarte bun de realizare a schimbului de energie cu un ocean, un munte, o vale, o pădure, un templu sacru, o cascadă neatinsă, un copac bătrân, uriaș și alte izvoare naturale de energie pură. Nu trebuie decât să stați acolo, cu fața spre sursa externă de energie, cu punctele lao-gong îndreptate direct spre ea, și să respirați prin palme. După un timp, puteți încerca și să deschideți punctul Porții Misterioase dintre sprâncene și să atrageți energie și prin această poartă. 

Colectarea și depozitarea 
Ca și în cazul meditației prin mișcare, este important să colectați și să depozitați energia în câmpul elixirului inferior după practica prin nemișcare (vezi p. 229), deși nu e necesar să investiți la fel de mult timp și efort în această etapă de practică, deoarece meditația prin nemișcare colectează și depozitează în mod natural energia în câmpul elixirului inferior. După încheierea unei ședințe de meditație în poziție șezândă sau în picioare, nu trebuie decât să frecați palmele una de alta și să le deplasați pe deasupra zonei posterioare a capului și gâtului, apoi să le puneți peste rinichi, și să masați ușor timp de un minut și, în cele din urmă, să încheiați întregul proces și să închideți porțile prin masarea ombilicului. Finalizați cu o plecăciune de recunoștință față de univers și un jurământ că veți împărtăși cu ceilalți puterea și înțelepciunea pe care le-ați dobândit. 

Toate acestea pot părea mai ușor de zis decât de făcut, dar, de fapt, când este vorba despre alchimia internă a lucrului cu energia și spiritul în formele de qi gong prin nemișcare, e mult mai ușor de făcut decât de zis. Aceasta se întâmplă deoarece în practica prin nemișcare avem de-a face cu energii deosebit de subtile și cu facultățile conștiinței care se situează dincolo de tărâmul cuvintelor și dincolo de limitele temporale ale spațiului și timpului. Singurul mod de a vă angaja în această activitate este eliminarea cuvintelor și conceptelor și acționarea în totalitate prin intuiție, voință și impresii. Voința este o facultate yang a spiritului ce mobilizează, transformă și dirijează energia prin sistem, în timp ce intuiția e o facultate yin a spiritului, prin care energiile subtile și nivelurile superioare ale conștiinție pot fi percepute și înțelese în mod spontan. Chiar dacă nu sunteți conștienți de ceea ce se întâmplă în timp ce practicați, atâta timp cât puneți procesul în mișcare cu intenții clare și aplicând cu grijă principiile de bază, practica va lucra în favoarea dumneavastră și va avea rezultate pozitive. Ca în orice tip de muncă, tenacitatea oferă beneficii în ceea ce privește lucrul cu energia și practica spirituală și, în scurt timp, ochii minții vor învăța să perceapă sclipirea energiei universale în lumina strălucitoare a conștiinței primordiale, iar inima dumneavoastră va simți cum legăturile străvechi cu înțelepciunea eternă, compasiunea nelimitată și puterea infinită se restabilesc și înfloresc. 

Capitolul 11 Semne și senzații, devieri și corecții 
Atunci când cineva începe să practice qi gong, are aproape fără excepție, unele reacții și senzații neobișnuite. În majoritatea cazurilor, acestea sunt semne normale de progres și nu reprezintă un motiv de îngrijorare. Prin qi gong se reorganizează complet întregul sistem energetic uman și se restructurează, treptat, și corpul. Funcțiile vitale de bază, cum ar fi respirația și circulația, reacțiile nervoase și cele imunitare, digestia și metabolismul devin toate mult mai eficiente, nivelurile de energie cresc cu mult și facultățile spirituale superioare care au fost latente de la naștere sunt trezite în mod spontan. Sistemul uman devine mai sensibil chiar și la cele mai subtile schimbări ale energiilor ambientale ale mediului, inclusiv la vreme, schimbări legate de anotimpuri, poluare, fenomene cosmice neobișnuite și așa mai departe. Toți acești factori se combină și produc o varietate de reacții în corp și în minte, pe măsură ce sistemul începe să se adapteze la noii curenți de putere care pulsează prin el ca rezultat al practicii qi gong. Persoanele care sunt deosebit de sensibile la energie observă, de obicei, aceste reacții la puțin timp după ce încep să practice qi gong, în timp ce altele nu încep să le perceapă decât după câteva luni de practică regulată. Iar alții observă foarte puține reacții sau nici una la aceste schimbări. Indiferent de gradul dumneavoastră individual de sensibilitate la aceste semne externe ale transformărilor interne, qi gong produce întotdeauna schimbări fundamentale în sistemul uman, fie că sunteți conștient de ele sau nu, dar, dacă învățați să le recunoașteți, aceste semne sistematice pot fi foarte folositoare ca îndrumări pentru adaptarea practicii și monitorizarea progresului în timp. Unele dintre cel mai des întâlnite reacții la qi gong sunt considerate a fi semne universale de progres, indicând, în mod evident, faptul că schimbările pe termen lung au avut deja loc în sistemul practicantului. Totuși, unele senzații sunt doar reacții naturale logice ale corpului și creierului la intensificarea respirației, a circulației și a altor funcții vitale în timpul practicii, ca rezultat direct al respirației abdominale profunde. Reacțiile care reflectă schimbările fundamentale din sistem dispar, de obicei, după o perioadă de timp, pe măsură ce corpul și mintea se adaptează la aceste transformări, în timp ce reacțiile fiziologice la respirația și circulația îmbunătățite apar, de obicei, de fiecare dată când exercițiile qi gong sunt practicate adecvat, deși vă veți obișnui curând cu ele și nu vi se vor mai părea ciudate. Majoritatea semnelor și senzațiilor se manifestă la nivel fizic, cum ar fi senzațiile de cald și frig, durere și presiune, transpirația și mâncărimile. Altele se manifestă la nivel psihic și, uneori, aceste reacții îl tulbură și îl alarmează pe practicant, chiar dacă sunt relativ inofensive. Într-adevăr, unele semne psihice trebuie percepute ca motiv de bucurie, deoarece indică o „revelație spirituală” (shen-tung) majoră. Reacțiile psihice la qi gong apar din două surse principale. Una este reprezentată de revitalizarea funcțiilor cerebrale stagnante ale minții umane temporale, cum ar fi îmbunătățirea prodigioasă a memoriei și învățării, activarea talentelor creatoare latente și așa mai departe, datorită stimulării pe care qi gong o provoacă multor porțiuni ale creierului ce nu au mai fost utilizate niciodată până atunci. Pe măsură ce aceste părți nefolosite până atunci sunt „conectate” pentru prima dată, brusc încep să se manifeste tot felul de talente creatoare și puteri cerebrale pe care nu ați știut niciodată că le aveți. Cealaltă sursă de senzații fizice în practica qi gong este pur spirituală, nefiind rezultatul îmbunătățirilor în funcționarea creierului. Pe măsură ce practicantul progresează spre stadii mai avansate de alchimie internă și începe să cultive conștiința universală a spiritului primordial, pot apărea semnale care indică vitalizarea puterilor spirituale ascunse anterior, cum ar fi telepatia, percepția extrasenzorială, clarviziunea și așa mai departe. Aceste puteri, care sunt uneori descrise în psihologia occidentală ca „paranormale” sau „supranaturale”, sunt, de fapt, absolut naturale luate ca atare de adepții ce practică yoga avansată în toate tradițiile mistice. Totuși, din moment ce adepții care ajung să aibă astfel de puteri și le arată rareori neinințiaților, acestea sunt adesea privite cu suspiciune de oamenii de rând, ca și cum ar fi forme de magie. Deși majoritatea reacțiilor care apar ca rezultat al practicii qi gong sunt fie semne pozitive de progres, fie reacții fiziologice naturale ale corpului și creierului la îmbunătățirile funcțiilor vitale, unele senzații indică devieri ale energiei și acestea trebuie tratate întotdeauna cu măsuri corective prompte, pentru a preveni apariția auzarea problemelor. Devierile pot apărea atunci când energia rămâne blocată în anumite părți ale corpului, cum ar fi capul, sau în meridiane, din cauza datorită tensiunii sau a altor elemente obstructive. Devierile mai pot apărea și atunci când energia intră în canalul greșit și nu este transformată și echilibrată adecvat în timpul practicii. Printre factorii care pot produce devieri se numără postura proastă, metodele de respirație incorecte, necompletarea stadiilor de practică de încălzire și/sau relaxare și neglijarea respectării precauțiilor elementare, cum ar fi practicarea atunci când sunteți tulburat din punct de vedere emoțional, când vremea este nefavorabilă sau condițiile cosmice sunt anormale. Atunci când apar devieri, măsurile corective trebuie aplicate imediat, înainte de a avea repercusiuni asupra sistemelor circulator, nervos sau endocrin sau de a afecta alte părți ale corpului. Mai întâivom trece în revistă câteva dintre cele mai obișnuite semne de progres în practică și unele dintre senzațiile fizice naturale produse ca reacție la lucrul cu energia, apoi vom trata devierile cel mai des întâlnite și vom discuta despre măsurile care pot fi luate pentru corectarea lor. 

Semne de progres și senzații în practică 
Amorțeala și furnicăturile 
Amorțeala și furnicăturile sunt senzații normale în stadiile incipiente ale practicii qi gong. Când meditați timp de 20-30 de minute sau mai mult, sângele pompat în picioare se poate bloca, mai ales în postura lotusului, ceea ce provoacă amorțeală. Acest lucru se poate întâmpla și atunci când stați în picioare în postura Calului o perioadă lungă de timp, înainte ca mușchii și tendoanele să se obișnuiască să mențină această poziție. Odată cu practica prelungită, această reacție dispare, pe măsură ce încheieturile se relaxează, mușchii se fortifică, iar sistemul circulator se adaptează la irigarea țesuturilor în condiții de presiune. Între timp, puteți ameliora senzația de amorțeală prin pauze făcute pentru a vă întinde, masa și/sau lovi ușor picioarele, pentru a stimula circulația. Furnicăturile apar, de obicei, mai ales la nivelul mâinilor și picioarelor. Acestea pot avea două cauze. Una dintre ele este intensificarea microcirculației în extremități, ceea ce atrage resurse suplimentare de sânge și energie, până la nivelul degetelor. Cealaltă cauză este îmbunătățirea transmiterii impulsurilor nervoase prin sistemul nervos, ceea ce se aseamănă, oarecum, cu mărirea intensității curentului într-un sistem electric. Odată ce sistemul nervos se adaptează la această schimbare, furnicăturile vor dispărea treptat. 

Tremurăturile 
Tremurăturile apar adesea în stadiile incipiente de practică, fiind o reacție naturală a mușchilor la circulația intensificată a sângelui și la îmbunătățirea transmiterii a impulsurilor nervoase. O altă cauză frecventă a tremurăturilor este tensiunea musculară cronică la nivelul diferitelor părți ale corpului, cum ar fi umerii sau spatele. Pe măsură ce energia circulă prin canale, orice tensiune musculară pe care o întâlnește în calea sa are tendința de a bloca fluxul liber de energie, determinând mușchii să tremure atunci când energia încearcă să forțeze țesuturile tensionate. Tremuratul poate apărea și ca rezultat al suprasolicitării, cum ar fi statul în picioare prea mult timp în postura Calului sau efectuarea unui efort muscular prea mare în timpul exercițiilor. Uneori, tremuratul apare în mod spontan în timpul practicii qi gong, chiar și în absența tensiunii musculare sau a suprasolicitării, și nu ca urmare a intensificării circulației sau funcțiilor nervoase. Poate apărea la nivelul brațelor sau al picioarelor, al abdomenului sau chiar și al întregului corp. Tremuratul spontan este un semn evident de progres, deoarece înseamnă că principalele canale ale sistemului energetic se deschid și că energia curge liber prin ele. Tremurăturile de acest fel nu trebuie să fie nici încurajate, nici descurajate, ci, pur și simplu, observate și lăsate să își urmeze cursul normal. De obicei, încetează la fel de brusc cum au început și, după ce corpul – mai ales mușchii și nervii – se obișnuiește cu nivelul superior de putere din sistem, tremurăturile de acest fel se diminuează treptat, până dispar. 

Senzația de căldură 
Senzațiile de căldură pe care le aveți în diferite părți ale corpului în timpul practicii pot apărea ca urmare imediată a îmbunătățirii circulației sângelui și energiei spre diferite părți ale corpului ce au fost private înainte de o circulație adecvată. În acest caz, senzația va dispărea sau se va diminua treptat, pe măsură ce nervii din țesuturile respective se obișnuiesc cu efectul de stimulare. Senzația de căldură poate apărea în anumite părți ale corpului, ca rezultat al circulației neuniforme a energiei în timpul practicii, din cauza posturii incorecte, a tehnicii de respirație incomplete, a tensiunii musculare, a dezechilibrului emoțional și a altor factori. În acest caz, trebuie să acordați mai multă atenție preceptelor fundamentale și atenționărilor legate de practică și să faceți ajustările de rigoare. Un alt tip de căldură simțită adesea în qi gong este cea numită uneori „căldură psihică”. Căldura de acest tip este generată doar de energie, mai ales atunci când ea activează puterile latente din chakre și indică progresul efectiv în practică. De exemplu, pe măsură ce energia sacrală începe să urce în forță prin canalele spinale, aceasta stimulează puterile latente din diferite chakre situate de-a lungul coloanei vertebrale și, pe măsură ce aceste facultăți încep să se activeze, se generează căldură. Kundalini yoga din tradiția hindusă și tummo yoga din Tibet, în care căldura este generată în abdomen prin tehnicile respirației profunde și vizualizării, reprezintă alte exemple de practici ale energiei interne care provoacă senzații de căldură psihică. Senzația de căldură poate fi simțită și atunci când prin qi gong se activează reacțiile de vindecare ale corpului. Dacă sunt prezente bacteriile, toxinele și alți factori care provoacă boli, sistemul imunitar poate „încălzi” effectiv întregul sistem, pentru a le „arde”. Aceasta este o reacție normală de vindecare și indică faptul că practica elimină cu succes factorii care provoacă boli și deteriorări la nivelul corpului. În acest caz, când factorii respectivi sunt eliminați din sistem, căldura produsă pentru a-i trata se va diminua în mod natural. 

Senzația de frig 
Senzațiile de frig experimentate în timpul practicii qi gong se pot datora mai multor factori. În cazul meditației prin nemișcare în poziție șezândă, mai ales în timpul iernii, se pot datora, pur și simplu, unei pierderi nete de căldură, pe măsură ce corpul radiază căldura în mediul înconjurător, care este mai rece decât el. În acest caz, trebuie să purtați haine suficient de călduroase sau să vă puneți o pătură pe spate în timpul practicii prin nemișcare. Atunci când practicați exerciții prin nemișcare, chiar și pe vreme rece, aceasta nu este, de obicei, o problemă, deoarece corpul va genera suficientă căldură interioară pentru a compensa frigul din exterior. Dacă practicați qi gong atunci când sunteți tulburat din punct de vedere emoțional, mai ales dacă aveți sentimente de frică cronică sau ați suferit sperieturi, senzațiile de frig reprezintă un efect secundar obișnuit și pot apărea chiar și atunci când este extrem de cald afară. Tensiunea nervoasă poate, de asemenea, să declanșeze senzații de frig în timpul practicii. Exersarea în astfel de condiții este contrară preceptelor fundamentale ale practicii și blochează circulația energiei, ceea ce inhibă, la rândul ei, circulația sângelui, mai ales spre extremități, provocând senzații de frig. Senzațiile de frig pot fi și un semn de detoxifiere. Dacă în corp sunt foarte multe toxine, qi gong va stimula sistemul imunitar, care va elimina elementele toxice din corp, provocând fiori și tremurături ocazionale. Aceasta este o reacție naturală la procesul de detoxifiere și un semn pozitiv că practica dumneavoastră funcționează, curățându-vă corpul și purificându-vă energia. Un alt tip de senzație de frig pe care o puteți avea uneori în timpul practicii este așa-numitul „fior qi”. Aceasta nu are nimic de-a face cu frigul în sine, ci este, mai curând, o manifestare a deplasării qi-ului prin canale, mai ales de-a lungul suprafeței corpului. Este posibil să simțiți deodată un fior care vă străbate coloana vertebrală în sus și în jos sau vă face pielea de găină, pe brațe și picioare. Aceasta este o reacție fiziologică la energia care trece prin canalele ce erau blocate și, de obicei, dispare după ce nervii din respectivele părți ale corpului se obișnuiesc cu noua stimulare. 

Transpirația 
Transpirația caldă este o reacție la practica qi gong, indicând faptul că energia circulă prin canale. Pe măsură ce energia se deplasează prin sistem, aceasta determină porii să se deschidă, permițând, astfel, ca energia de Foc excesivă să se elimine prin piele sub formă de transpirație caldă. Acesta este un semn exterior al energiei care se deplasează la interior și indică faptul că practica decurge bine. Transpirația este mai comună în formele de qi gong prin mișcare, dar poate apărea și în practica prin nemișcare. În cazul meditației prin nemișcare, deși corpul este ținut nemișcat la exterior, energia se deplasează în interior, deschide porii și împinge la suprafață căldura excesivă, pentru a o elimina. Dacă există multă energie de Foc excesivă în sistem, transpirația va apărea chiar și atunci când exersați pe vreme rece. Când se întâmplă acest lucru, trebuie să vă ștergeți corpul cu un prosop imediat după practică și să vă puneți haine uscate. Evitați să faceți duș, cel puțin 20-30 de minute după practică, pentru a le permite porilor să se închidă din nou. 

Durerea 
În stadiile incipiente de practică, puteți simți durere în anumite părți ale corpului, din cauza forței insuficiente a mușchilor și tendoanelor. Durează aproximativ șase luni de practică regulată pentru ca mușchii și tendoanele de la picioare să aibă suficientă forță pentru a sprijini corpul în postura Calului pe perioade lungi de timp. În cazul practicii prin nemișcare în poziție șezândă, durerea poate apărea la nivelul părții inferioare a spatelui și la nivelul taliei, deoarece mușchii și tendoanele din aceste părți ale corpului se întind și se fortifică pentru a menține această poziție. O altă cauză a durerii este postura incorectă. Dacă adoptați o poziție în picioare sau șezând, fără a acorda atenție punctelor elementare ale posturii, circulația poate fi blocată la nivelul genunchilor, gleznelor, taliei și/sau al părții inferioare a spatelui, provocând durere în respectivele zone ale corpului. Acest lucru se poate întâmpla și dacă începeți să practicați qi gong fără să vă încălziți, mai întâi, mușchii și tendoanele și să vă relaxați încheieturile cu o serie de exerciții pregătitoare care să vă relaxeze și să vă echilibreze corpul. 

Durerile de cap și de ochi 
Senzațiile de durere de cap și de ochi sunt, de obicei, urmări ale tehnicilor incorecte de respirație în timpul practicii. Dacă mintea nu este concentrată asupra respirației în timpul practicii, există tendința de a reține respirația prea mult timp la încheierea inspirației. Din moment ce inspirația ridică energia prin canalele spinale, spre cap, reținerea respirației prea mult timp determină energia și sângele să se acumuleze în cap, creând o stagnare și o presiune acolo, care pot cauza o zvâcnire dureroasă, mai ales în ochi. O altă posibilă cauză de disconfort la nivelul capului și ochilor este tensiunea la nivelul gâtului și umerilor, care blochează fluxul liber de energie și sânge spre cap. O a treia sursă a acestei reacții este neefectuarea unei serii de exerciții de relaxare pentru colectarea și depozitarea energiei în abdomenul inferior, la sfârșitul unei ședințe de practică. Atunci când se întâmplă acest lucru, energia excesivă rămâne în cap, ceea ce poate provoca o senzație dureroasă de zvâcnire. În cazul practicii prin nemișcare în poziție șezândă, durerea de ochi poate apărea când practicianul încearcă să-și concentreze ochii asupra vârfului nasului, ca metodă de a-și îndrepta atenția spre interior. Când practicați qi gong, fie prin mișcare, fie prin nemișcare, ochii trebuie să fie întotdeauna nefocalizați și complet relaxați. Dacă încercați să vă concentrați privirea într-un anumit punct pe durata unei ședințe de practică va apărea o tensiune în mușchii globilor oculari, ceea ce produce o durere de ochi zvâcnitoare. Aceasta poate fi ameliorată dacă vă frecați palmele una de alta până se încălzesc și le amplasați deasupra ochilor închiși, ținându-le acolo timp de un minut sau două. Așadar, durerile de cap și de ochi nu sunt semne de progres, ci, mai degrabă, semnale care indică o tehnică incorectă. Atunci când respirația e lină, când ochii sunt nefocalizați și tensiunea de la nivelul gâtului și al umerilor este eliberată, aceste senzații dispar, de obicei, imediat. 

Insomnia 
Mulți practicanți trec printr-o perioadă de insomnie când încep să practice qi gong pentru prima dată. Aceasta este o reacție normală și nu e motiv de îngrijorare. Prin qi gong stimulează secreția de hormoni și neurotransmițători, se intensifică circulația sângelui și a energiei prin sistem, mai ales la nivelul creierului, și se activează zone extinse ale acestuia care erau latente înainte. Rezultatul de ansamblu ale acestor efecte sunt intensificarea vitalității, activarea puterilor cerebrale latente și adaptarea ritmului de somn al corpului. După ce corpul și creierul se vor obișnui cu starea de vitalitate intensificată și secrețiile abundente de hormoni și neurotransmițători, sistemul își va stabili noi modele de somn care presupun mai puțin timp pentru dormit propriu-zis, dar oferă mai multă odihnă. Între timp, puteți adormi mai ușor noaptea în timpul perioadei inițiale de insomnie, dacă vă concentrați atenția asupra etapei de expirație, atunci când vă culcați. Pe măsură ce expirați, vizualizați fiecare parte a corpului dumneavoastră în timp ce devine din ce în ce mai relaxată, începând cu tălpile și urcând spre picioare, pe trunchi, coborând pe brațe și mâini și urcând înapoi, de-a lungul gâtului, spre cap. 

Excitarea sexuală 
Excitarea sexuală intensificată e un semn pozitiv de progres în qi gong, indicând faptul că respirația abdominală profundă este efectuată corect. Atunci când respirați profund la nivelul abdomenului, acest lucru stimulează secreția de hormoni la nivelul glandelor din zona sacrală, mai ales în testicule și ovare, iar acest lucru determină intensificarea dorinței sexuale și a sensibilității la stimularea sexuală. Energia rinichilor, care controlează dorința sexuală, crește și datorită respirației diafragmatice profunde, datorită efectului de masaj stimulativ pe care îl are diafragma atunci când coboară pe cortexul suprarenal. Deși această manifestare poate fi interpretată ca semn de progres, bărbații trebuie să fie în mod special atenți să nu folosească greșit această energie sexuală intentisificată în scopuri hedoniste. Fluidele sexuale reprezintă combustibilul de bază în alchimia internă și, dacă resursele suplimentare de esență sexuală generate prin qi gong sunt irosite în activitatea sexuală obișnuită, în loc să fie transformate în energie și ridicate spre cap pentru a hrăni spiritul, lipsa de vitalitate care rezultă este chiar mai mare decât cea experimentată atunci când nu practicați qi gong, deoarece la fiecare ejaculare se vor elimina cantități mai mari de fluid. Așadar, este recomandabil să practicați yoga sexuală taoistă cu un partener sau masajul personal fără partener, pentru a vă regla și a repune în circulație energia sexuală, ca regim suplimentar de sprijinire și intensificare a practicii qi gong. 

Eructațiile, tusea și flatulațiile 
Prin qi gong se elimină efectiv elementele toxice și energia stagnantă din organele interne și, uneori, acestea sunt evacuate prin eructații, tuse și flatulații. Acestea reprezintă un semn normal al detoxifierii și sunt o indicație pozitivă a faptului că exercițiile qi gong practicate corect. Persoanele cu afecțiuni cronice ale stomacului și ficatului, de exemplu, pot avea accese frecvente de eructații în timpul practicii. Dacă plămânii sunt congestionați, poate apărea tusea, pentru a elibera și elimina mucozitățile. Dacă intestinele sunt pline de gaze din cauza digestiei incomplete sau a prezenței paraziților, ele vor fi eliminate prin anus. Aceste reacții nu trebuie să fie împiedicate, deoarece indică faptul că are loc un proces de curățare. Atunci când organele interne se reechilibrează și funcțiile lor reintră în normal, aceste reacții se vor diminua în mod natural și vor înceta. Dacă în sistemul dumneavoastră sunt extrem de multe toxine în momentul în care începeți să practicați qi gong pentru prima dată, mai ales din cauza consumului excesiv de alcool și droguri, în afară de eructații, tuse și flatulații, este posibil și să vă curgă nasul, să aveți ochii umezi și să căscați în mod frecvent. Și acestea sunt semne normale de detoxifiere și se vor diminua treptat, pe măsură ce sistemul dumneavoastră elimină toxinele acumulate. Puteți accelera acest proces prin mărirea timpului de practică, până în momentul când corpul dumneavoastră este curățat complet, după care puteți reduce puțin timpul de practică. 

Amețeala 
Amețeala poate apărea ca urmare a câtorva factori. Dacă există dezechilibre la nivelul reacțiilor chimice din creier atunci când începeți să practicați qi gong sau dacă porțiuni mari din creier au fost private cronic de oxigenare suficientă o perioadă lungă de timp, reinstaurarea secrețiilor adecvate de neurotransmițători esențiali și oxigenarea intensificată a țesuturilor creierului pot provoca senzații de amețeală. Aceasta se diminuează, de obicei, după câteva luni, când creierul se obișnuiește să funcționeze cu un nivel superior de esență și energie. Senzația de amețeală poate apărea și din cauza eliminării toxinelor acumulate la nivelul creierului și gâtului. Pe măsură ce aceste particule toxice sunt eliberate și eliminate, ele pot provoca senzații temporare de amețeală atunci când circulă prin creier. Amețeala poate fi provocată și de reținerea respirației o perioadă prea lungă de timp sau de respirația prea intensă. 

Mâncărimile 
Senzațiile de mâncărime în timpul practicii qi gong sunt normale în stadiile incipiente. Pe măsură ce energia circulă prin piele, pentru a întări scutul defensiv de Energie Protectoare din jurul corpului, uneori veți avea senzația că niște insecte mici se târăsc pe sau chiar sub suprafața pielii. Acest lucru se poate întâmpla și atunci când practicați Respirația prin Porți Energetice (vezi p. 216). Pe măsură ce energia este atrasă în corp prin diferite porți energetice, poate apărea o senzație de mâncărime în zona respectivă, mai ales în creștetul capului; acesta e un semn pozitiv de progres. 

Senzațiiile de greutate și de ușurime 
Senzațiile de ușurime și de greutate sunt reacții normale la creșterea asimilării energiei din natură și din cosmos. Infuziile puternice de energie terestră au tendința de a produce senzații de greutate, în timp ce fluxul intensificat de energie celestă poate produce senzații de ușurime, ca și cum corpul ar fi pe cale să se ridice de la sol și să plutească. Aceasta este, pur și simplu, modalitatea nervilor de a reacționa la nivelurile crescute de energie din Cer și din Pământ care circulă prin sistemul uman. Senzația de greutate se va diminua după o perioadă de timp, pe măsură ce corpul se va obișnui cu fluxul suplimentar de energie terestră. Totuși, senzațiile de ușurime pot continua să aibă loc pe o perioadă nedefinită de timp, mai ales în cazul practicii prin nemișcare în poziție șezândă, care are tendința de a ridica energia în sistemul uman și, uneori, chiar proiectează energia conștiinței spirituale în afară, prin porțile energetice de pe creștetul capului sau frunte. Aceasta este o indicație pozitivă de progres, dar, atunci când se întâmplă acest lucru, trebuie să vă folosiți voința pentru a vă atrage conștiința din nou în corp, înainte de încheierea unei ședințe de meditație. 

Râsul, plânsul și țipetele 
Accesele bruște de râs sau de plâns sau izbucnirile spontane de țipete în timpul practicii qi gong sunt reacții absolut normale, care indică faptul că dezechilibrele care erau bine înrădăcinate în organele vitale și în energiile asociate acestora încep să fie reechilibrate cu succes. Totuși, multe persoane se alarmează atât de tare din cauza acestui fenomen, încât își încheie brusc practica. Departe de a fi un motiv de alarmare, acestea reprezintă semne pozitive de progres, indicând faptul că sănătatea este restabilită la cele mai profunde niveluri. Amintiți-vă că fiecare dintre emoțiile pe care le aveți este asociată unui anumit organ, cum ar fi furia, care este asociată ficatului, frica rinichilor, bucuria inimii și așa mai departe. Vorbirea este una dintre cele mai puternice manifestări ale energiei din sistemul uman. Așadar, dacă există multă furie acumulată în ficat, qi gong o va scoate la iveală și o va elimina din sistem, restabilind așadar echilibrul adecvat la nivelul ficatului. Țipetele reprezintă unul dintre modurile cele mai eficiente de a elibera furia de acest fel acumulată și de a o dispersa în atmosferă. În același fel, jalea poate fi eliminată din plămâni prin accesele bruște de plâns, iar râsul poate fi folosit pentru echilibrarea energiei vesele a inimii. Echilibrul emoțional ce rezultă este unul dintre efectele cele mai benefice pentru sănătate pe care le are qi gong. Aceste reacții sunt și moduri de eliminare a altor forme de energie stagnantă din sistem. Este posibil să simțiți, deodată, o infuzie puternică de energie care circulă de-a lungul coloanei vertebrale și care erupe sub forma unui acces de râs necontrolat. Este posibil, de asemenea, să începeți, deodată, să cântați. Nu trebuie să vă alarmeze nici una dintre aceste reacții, deoarece sunt modalități foarte eficiente prin care sistemul energetic se reechilibrază în mod spontan. 

Mișcarea spontană 
Aceasta este o altă reacție normală în qi gong, care uneori îi alarmează pe novici. Atunci când corpul, respirația și mintea intră într-o stare profundă de calm în timpul practicii, mișcările bruște ale capului, membrelor, trunchiului sau ale întregului corp pot apărea spontan, fără voia practicantului. Acest lucru indică faptul că dezechilibrele bine înrădăcinate în sistemul energetic încep să fie corectate și că energia stagnantă începe să fie eliminată din sistem prin diferite canale și porți. Dacă există vreun blocaj într-un meridian, pot apărea mișcări spontane ale părților corpului în care se află blocajele, pe măsură ce energia forțează circulația în locul respectiv și o deschide. Un dansator, de exemplu, poate avea mișcări spontane necontrolate la nivelul picioarelor, atunci când energia din canalele respective este reechilibrată. Este posibil ca o persoană ce are probleme cu spatele să înceapă să tremure și să se cutremure din întreaga coloană, ca și cum ar dansa twist după o melodie pe care doar ea o poate auzi. Acest lucru indică faptul că se redeschid canalele spinale care erau blocate de mult timp și că circulația energiei spinale începe să fie restabilită și reechilibrată. Astfel de schimbări spontane, care sunt întotdeauna semne de progres, nu trebuie să fie nici încurajate, nici descurajate. Pur și simplu, trebuie să le lăsați să aibă loc în mod natural, să își urmeze cursul și să se încheie în ritmul lor. Dacă devin deosebit de intense, puteți să vă așezați pe podea și să vă rostogoliți pentru a facilita procesul de reechilibrare. 

Puterile supranaturale 
Manifestarea puterilor supranaturale indică progresul la cele mai înalte niveluri de practică. Pe măsură ce alchimia internă progresează și spiritul primordial este trezit progresiv, există o varietate de puteri spirituale care pot fi activate spontan. Deși acesta este un semn foarte bun, necesită și foarte multă atutodisciplină și virtute spirituală, pentru a nu fi distras de acestea sau, și mai rău, a încerca să le folosiți pentru faima și averea personală. Conform tuturor marilor tradiții mistice ale lumii, manifestarea puterilor spirituale ezoterice reprezintă un semn clar că practicantul se apropie de cea mai înaltă stare de conștiință. Aceste puteri sunt o binecuvântare din partea universului, dar reprezintă și un adevărat test al sincerității și integrității spirituale ale practicantului, deoarece există întotdeauna tentanția de a utiliza aceste puteri pentru profitul personal. Atunci când se întâmplă acest lucru, întreaga bază datorită căreia au fost obținute puterile este erodată și ele se pierd în curând, lăsându-l pe practicant doar cu regrete. Puterile supranaturale se pot manifesta sub forma viziunilor strălucitoare ale zeităților, energiilor și fenomenelor cosmice care apar în ochii minții, sub forma sunetelor și vocilor auzite în minte și a revelațiilor spontane din trecut, prezent și viitor. Viziunile zeităților pot indica obținerea puterii de a realiza o comuniune cu entitățile spirituale din alte dimensiuni ale universului. Vocile pot reprezenta sunetele emise de zeități sau de alte spirite care încearcă să comunice cu practicantul alert sau unde de gânduri ce vin din mințile altor persoane, indicând activarea puterilor telepatice. Viziunile intuitive legate de anumite evenimente care trebuie să aibă loc în viitor reflectă obținerea clarviziunii. Toate aceste semne trebuie tratate cu cel mai mare respect și cu atenție. De asemenea, durează mult timp să învățați cum să interpretați astfel de viziuni, sunete și revelații și cum să le folosiți corespunzător. Acestea nu trebuie să fie niciodată discutate decât cu un maestru spiritual cu calificări înalte și nici nu trebuie să li se acorde prea multă atenție sau valoare. Atunci când apar în timpul practicii, observați-le și puteți, eventual, să le notați într-un jurnal personal, dar nu trebuie să exersați niciodată doar în scopul cultivării acestor fenomene. La urma urmei, sunt doar efecte secundare ale practicii, semnale care apar pe calea spre obiectivul final. Așadar, dacă veți amplasa semnalele în centrul atenției, veți pierde, cu siguranță, calea și nu veți mai avea în vedere obiectivul final. În ceea ce privește utilizarea acestor puteri spirituale ezoterice în scopuri practice, trebuie să fiți extrem de atent să faceți acest lucru doar atunci când este absolut necesar, pentru a-i ajuta pe alții la nevoie și numai atunci când metodele convenționale nu funcționează. Este foarte important să nu vă asumați merite personale sau să pretindeți recompense pentru astfel de impresii și revelații, ci să le puneți pe seama universului din care provin și să le oferiți ca daruri celor ce au nevoie de ele. Dar, atunci când apar, trebuie să faceți un gest de recunoștință și apreciere față de univers, cum ar fi o ușoară înclinare a capului, o rugăciune de mulțumire șoptită sau recitarea silabei sacre (mantra) adecvate. Astfel de gesturi întăresc legătura în dezvoltare dintre spiritul individual al unei persoane și spiritul primordial al universului și ajută la a împiedicarea orgoliului personal să își revendice meritele sau profitul de pe urma acestor puteri. 

Devieri și corecții 
Durerile de cap 
Durerile de cap de tipul celor discutate la pagina 258 reprezintă un semn de folosire a tehnicilor incorecte în stadiile incipiente de practică qi gong și, de obicei, încetează atunci când se respectă cu mai multă grijă preceptele fundamentale de practică. Totuși, dacă durerile continuă să apară chiar și după ce ați exersat regulat timp de câteva luni și dacă persistă chiar și după ce se încheie o ședință de practică înseamnă că este posibil să fi avut loc o deviere energetică pe care trebuie să o corectați. Durerile de acest fel sunt, cel mai adesea, provocate de energia excesivă și de sângele blocat la nivelul capului. Dacă respirația este realizată adecvat și postura e corectă, cauza se află, cel mai probabil, la nivelul minții. Unele persoane sunt atât de dornice să aibă rezultate rapide în urma practicii, încât au tendința de a-și forța mințile să se concentreze exclusiv și excesiv asupra căutării rezultatelor, în loc să se focalizeze într-o manieră mai relaxată pur și simplu asupra punctelor elementare ale practicii. Atunci când se întâmplă acest lucru, este atrasă prea multă energie în cap și e menținută acolo de starea de concentrare mentală. Aceasta, la rândul ei, atrage o cantitate excesivă de sânge în creier – „sângele urmează energia acolo unde îl conduce” –, provocând o presiune care poate da naștere durerilor de cap. Dacă nici nu se acordă suficientă atenție respirației din cauza concentrării excesive asupra rezultatelor, persoana respectivă are tendința de a reține respirația prea mult timp, ceea ce privează creierul de alimentarea suficientă cu oxigen și permite cantității de dioxid de carbon să crească, iar acest lucru poate contribui la apariția durerilor de cap. Această nerăbdare vă poate face și să neglijați etapa finală de relaxare a practicii, care complică, din nou, problema, lăsând tot excesul de sânge ce s-a acumulat în creier să stagneze acolo pe tot parcursul zilei și nopții. În cele din urmă, orice nerăbdare care se manifestă în timpul practicii are tendința de a provoca o tensiune musculară la nivelul gâtului, care blochează fluxul de sânge și energie ce iese din cap, prelungind, astfel, durerile de cap. Corecții – atunci când începe o astfel de durere de cap, trebuie să întrerupeți practica imediat și să luați măsuri pentru a elimina excesul de sânge și energie din cap. În primul rând, rotiți umerii și întindeți-vă gâtul pentru a elibera tensiunea în aceste zone. Reglați-vă respirația, astfel încât să eliminați etapa de comprimare (adică nu vă opriți pentru comprimare după inspirație) și concentrați-vă atenția asupra expirațiilor lungi, lente, printre buzele făcute pungă, ca și cum ați sufla în lumânările de pe tort. Acest tip de respirație determină energia să coboare prin partea din față a corpului, până în abdomenul inferior, iar dacă gâtul este complet relaxat, fluxul de energie care iese din cap nu va fi obstrucționat. O altă măsură pe care o puteți lua constă în masarea tâmplelor cu încheieturile sau vârfurile degetelor și aplicarea presopuncturii în punctele Iazul Vântului, situate la baza cutiei craniene, acolo unde gâtul se unește cu capul (vezi secțiunea despre presopunctură din capitolul 6, p. 146). Mai puteți freca palmele una de alta până se încălzesc, apoi puneți o palmă pe creștetul capului și masați ușor, cu o mișcare circulară, iar cealaltă pe ombilic masând și acest punct cu mișcări circulare. Pe măsură ce faceți acest lucru, vizualizați energia care curge de-a lungul porții frontale a corpului, ca o cascadă, drenând capul și umplând câmpul elixirului inferior. În cele din urmă, acordați mai mult timp pentru etapa de relaxare, după practica principală, împingând energia excesivă în abdomenul inferior, pentru depozitare. Continuați să aplicați aceste măsuri până când dispar durerile de cap. 

Presiunea din Câmpul Elixirului Superior 
Atunci când se acumulează energie excesivă în câmpul elixirului superior din cap, mai ales după perioade prelungite de meditație folosind Orbita Microcosmică în postura șezândă, aceasta poate provoca o senzație difuză de zvâcnire între ochi. Aceasta înseamnă că, în loc să circule lin prin acel punct, energia se acumulează și stagnează acolo. Aceasta este o deviere a a energie care, dacă nu e corectată, poate provoca, în cele din urmă, migrene cronice, dureri de ochi și vedere încețoșată. Corecții – atunci când simțiți o presiune de acest fel între ochi, luați o pauză pentru a elibera energia din acel punct. Frecați palmele una de alta până se încălzesc, apoi folosiți vârfurile arătătoarelor și degetelor mijlocii pentru a masa încet zona dintre ochi, cu o mișcare circulară. După șase sau șapte mișcări circulare, atrageți energia în afară, spre părțile laterale ale capului, presând degetele cu putere pe linia de deasupra sprâncenelor și deplasându-le în jos, dincolo de urechi, de-a lungul liniei maxilarului, până la bărbie, apoi depărtați degetele de bărbie, pentru a elimina energia excesivă în atmosferă. Un alt mod de a face acest lucru constă în folosirea degetelor pentru coborârea energiei stagnante dintre ochi, de-a lungul părților laterale ale nasului, până la colțurile gurii, după care la îndreptați în jos de bărbie, pentru a elimina energia din cap. 

Presiunea din Câmpul Elixirului Median 
Senzațiile neplăcute de presiune în plexul solar indică, de obicei, faptul că s-a acumulat energie stagnantă în acel punct sau că diafragma a fost suprasolicitată ori ambele. Dacă această deviere nu este corectată, poate provoca inflamații dureroase ale diafragmei și o senzație de balonare în plexul solar, din cauza stagnării energiei în acest centru energetic major. Acest lucru poate fi cauzat de încercarea de a forța diafragma să respire mai profund decât permite flexibilitatea ei naturală, mai ales atunci când practicați respirația abdominală inversă, dacă există tensiune la nivelul pieptului și coastelor în timpul practicii și/sau dacă exersați când vă aflați într-o stare de tulburarea emoțională, care are tendința de a bloca energia în plexul solar. Corecții – în primul rând, acordați o atenție deosebită respirației dumneavoastră și asigurați-vă că nu folosiți prea multă forță pentru a deplasa diafragma. De obicei, durează între trei și șase luni de practică regulată până când diafragma devine suficient de flexibilă pentru a putea respira adânc fără să exercitați o forță excesivă asupra ei. Dacă vedeți că vă forțați să respirați în timpul practicii, relaxați puțin ritmul și lăsați diafragma să se întindă doar atât cât îi permite flexibilitatea naturală. Flexibilitatea naturală a diafragmei va crește treptat, iar respirația dumneavoastră va deveni proporțional mai profundă de la sine, fără să o forțați. O măsură corectivă mai imediată constă în frecarea palmelor între ele până se încălzesc, după care trebuie să puneți o palmă direct pe plexul solar și cealaltă peste prima și să masați circular, exercitând o presiune fermă și uniformă. După șase-opt mișcări circulare, retrageți palmele în direcții opuse, masând coastele inferioare și îndreptând palmele spre părțile laterale ale cutiei toracice, apoi în jos spre șolduri. Când palmele ajung pe șolduri, aruncați-le în afară pe părți, pentru a elimina energia stagnantă în atmosferă. 

Presiunea din Câmpul Elixirului Inferior 
Presiunea sub formă de senzație de zvâcnire și tremurături necontrolate în regiunea ombilicului indică fatpul că energia a rămas blocată în peretele abdominal și stagnează acolo. Pentru colectare și depozitare, energia trebuie să ajungă în profunzimea câmpului elixirului inferior din spatele ombilicului, sub acesta, acolo unde nu produce presiune și nu stagnează, din moment ce circulă liber din acest punct, prin cele opt canale majore ale Orbitei Macrocosmice. Presiunea sub formă de zvâcnire apare totuși în peretele abdominal atunci când a fost atrasă prea multă energie în mușchii abdominali, în timpul practicii respirației profunde. Acesta este, de obicei, rezultatul tensionării excesive, în încercarea de a respira mai profund. Deși peretele abdominal trebuie, cu siguranță, să se deplaseze pentru ca respirația să se realizeze cu ajutorul diafragmei, dilatarea și contractarea trebuie să se efectueze cu un minimum de efort muscular. Efortul excesiv antrenează o cantitate excesivă de sânge și energie în țesuturi, iar tensiunea musculară care rezultă blochează sângele și energia acolo, provocând presiune, tremurături și stagnare. Dacă acest aspect nu este corectat, poate provoca indigestie, flatulație și disconfort la nivelul stomacului și al tractului intestinal inferior. Corecții – verificați-vă respirația pentru a vă asigura că nu vă suprasolicitați mușchii abdominali și adaptați-vă tehnica în consecință. Pentru o ameliorare mai rapidă, frecați palmele una de alta până se încălzesc, puneți o palmă deasupra ombilicului și cealaltă peste prima și masați circular. După șase-opt mișcări, îndepărtați pamele una de alta, fără a le desprinde de suprafața corpului, și masați în jos, spre zona inghinală, treceți de organele sexuale și continuați să coborâți, spre partea interioară a coapselor, până la genunchi. Când palmele ajung la genunchi, aruncați-le lateral, departe de picioare, pentru a dispersa energia stagnantă în atmosferă. 

Presiunea și/sau durerea în zona șalelor 
Presiunea și durerea în zona șalelor sunt cauzate, de obicei, de postura incorectă, mai ales în cazul practicii prin nemișcare în poziție șezândă. Dacă șira spinării nu e ținută dreaptă și spatele este lăsat să se curbeze în timpul practicii qi gong, energia se blochează și stagnează acolo, provocând senzații de presiune și durere. Diminuarea circulației sanguine care rezultă reduce alimentarea cu oxigen și permite acumularea dioxidului de carbon, a acidului lactic și a altor reziduuri metabolice în mușchii ce sprijină coloana, provocând tensiune și, uneori, crampe. Ele blochează, la rândul lor, fluxul energetic și măresc presiunea și durerea, iar dacă această deviere nu este corectată, poate să interfereze cu transmiterile nervoase de la nivelul canalului spinal. Corecții – dacă observați o presiune care pulsează sau o durere la nivelul șalelor în timpul practicii, trebuie să vă opriți, în primul rând, să corectați această situație și să restabiliți fluxul liber de sânge și energie, apoi să vă ajustați postura pentru a preveni revenirea devierii. Frecați palmele una de alta până se încălzesc, puneți-le deasupra rinichilor și masați în jos, spre fese, în mod repetat. Puteți ajuta la restabilirea circulației și prin folosirea dosului palmei pentru a lovi energic ambele părți ale coloanei inferioare, de la rinichi în jos, spre coccis. O altă măsură corectivă constă în practicarea întinderilor spinale prezentate ca exerciții de încălzire pentru meditația prin nemișcare în capitolul 10 (vezi p. 238). Dacă folosiți postura cu picioarele încrucișate pentru practica în poziție șezândă și încă mai simțiți presiune în zona șalelor, chiar și după ce v-ați ajustat postura, încercați să amplasați o pernuță mai groasă sau să mai adăugați un prosop împăturit peste pernuță, sub fese, pentru a ridica și mai mult pelvisul și a reduce sarcina care apasă pe coloana inferioară. 

Poluțiile nocturne 
Această deviere apare, de obicei, doar la bărbați și indică faptul că există cantități de secreții sexuale care se adună în regiunea sacrală, fără a fi transformate în energie și ridicate spre cap, pentru a se combina cu energia celestă și a hrăni spiritul. Respirația abdominală profundă stimulează glandele sexuale din regiunea sacrală să mărească producția de hormoni și spermă, dar, dacă această esență sexuală intensificată nu este transformată în energie și nu circulă prin restul sistemului, ea crește presiunea de eliberare în partea de jos și, uneori, această eliberare se produce în timpul somnului, sub formă de poluții nocturne sau așa-numitele „vise umede”. Și în MTC, ca și în qi gong, acest mod de pierdere a spermei este considerat a fi deosebit de dăunător pentru bărbați, deoarece ejaculările sunt complet necontrolate. În afară de faptul că secătuiesc toate resursele suplimentare de spermă prețioasă produse ca rezultat al practicii qi gong, aceste poluții determină și o sărăcire totală a energiei sexuale. Dacă astfel de secătuiri apar o dată sau de două ori pe săptămână sau mai mult și nu se iau măsuri corective, această deviere poate cauza o diminuarea vitalității, deficiență imunitară și rezistență scăzută, pierdere gravă a fluidelor cerebrospinale (din care corpul produce mai multă spermă) și tulburarea lucidității mentale, a memoriei și a altor funcții cerebrale. Corecții – dacă această deviere începe să se manifeste, bărbații trebuie să o corecteze imediat, luând următoarele măsuri. Practicați blocarea anală frecvent în timpul zilei și al nopții, pentru a fortifica țesuturile canalului urogenital, pentru ca sperma să nu fie eliminată atât de ușor. Aceasta ajută și la ridicarea energiei sexuale din regiunea sacrală prin coccis, în Canalul Conducător, spre cap, pentru alimentarea spiritului, reducând, astfel, presiunea în partea de jos. Noaptea, înainte de culcare, practicați postura de yoga cunoscută sub numele de „Lumânarea” (sprijiniți-vă pe umeri, cu palmele bine poziționate pe rinichi, ca să formeze un fundament pentru susținerea picioarelor ridicate deasupra capului). Această poziție ajută la scurgerea fluidelor sexuale excesive și a energiei din zona sacrală și reduce presiunea care produce ejaculările din timpul somnului. Probabil, cel mai bine este să practicați yoga sexuală de tip Cultivare Duală cu un partener care să coopereze, angajându-vă în contacte sexuale prelungite în care să rețineți intenționat ejacularea. Această practică întărește cu mult puterea de contractare a canalului urogenital și induce o reacție instinctivă de contractare a canalului și de reținere a emiterii de spermă atunci când apare ejacularea chiar și în timpul celui mai fierbinte vis umed. 

Surplusul de energie 
Dacă vă refaceți rezerva de energie mai repede decât o puteți deplasa lin prin canale, se poate produce devierea surplusului de energie. Acest lucru se întâmplă, de obicei, atunci când practicanții începători devin prea nerăbdători să obțină rezultate și concentrează prea multă atenție asupra atragerii în sistem a unei cantități mai mari de energie externă decât pot transforma intern, acordând prea puțină atenție punctelor elementare ale posturii și respirației, neavând abilitățile de a deplasa energia prin canale suficient de bine dezvoltate. Această tendință de a acapara mai multă putere decât este sistemul pregătit să trateze determină energia excesivă să se acumuleze în diferite părți ale corpului și, dacă nu e corectată, poate să producă afecțiuni grave ale organelor, să supraîncălzească sângele, să creeze tensiune nervoasă și să dea naștere altor probleme. Corecții – dacă energia se acumulează prea repede în interior și începe să producă presiune, căldură corporală și tensiune excesive, trebuie să încetiniți ritmul sau să întrerupeți practica o vreme. Petreceți mai mult timp practicând meditația prin nemișcare în poziție șezândă și mai puțin exerciții prin mișcare. Revedeți preceptele de bază ale practicii și acordați mai multă atenție corpului și respirației. Atunci când lucrați direct cu energia, concentrați-vă exclusiv asupra deplasării acesteia prin canale, nu asupra atragerii unei cantități suplimentare de energie prin porțile energetice. 

Energia prost canalizată 
Atunci când energia s-a intensificat datorită perioadelor prelungite de practică regulată, dar mintea rămâne distrasă, agitată și nu este armonizată cu trupul și respirația, energia poate să devieze și să intre pe canalul greșit, dezechilibrând întregul sistem energetic și provocând congestionare, căldură excesivă, suprastimulare, conflicte energetice sau alte probleme la nivelul organelor și țesuturilor specifice asociate canalului respectiv. Printre primele semne ale energiei prost canalizate se numără durerea și presiunea inexplicabile în anumite părți ale corpului, mai ales în plexul solar sau în abdomen, senzația de durere sfredelitoare, care radiază în afară și nu poate fi atribuită durerilor de mușchi, posturii incorecte sau circulației proaste. Dacă nu este corectată, această deviere poate să afecteze funcțiile vitale, să producă boli și un disconfort intens. Corecții – dacă simțiți că energia a fost prost canalizată, întrerupeți practica imediat, culcați-vă pe spate în poziția „Cadavrului” (vezi p. 158) și faceți un efort conștient, răbdător să vă relaxați complet atât întregul corp, cât și mintea. Atunci când tot corpul devine profund relaxat, iar mintea este calmă, toate canalele energetice se deschid, permițând ca energia care a intrat pe calea greșită să fie redirecționată în sensul corect. Acest lucru se întâmplă în mod natural, fără efort, dar numai atunci când corpul și mintea sunt complet relaxate, iar respirația este bine reglată. Nu mai practicați qi gong atât timp cât încă mai simțiți durere sau presiune în zona respectivă, dar continuați să luați măsuri pentru relaxarea întregului corp, până când toată energia prost canalizată este reorientată în canalele normale și simptomele de disconfort dispar. Când reîncepeți practica regulată, reveniți la punctele elementare o vreme, lucrând la echilibrarea corpului, respirației și minții înainte de a vă concentra din nou atenția direct asupra energiei. 

Leșinul 
Aceasta este o deviere rareori întâlnită în qi gong, iar pericolul principal implicat în acest caz apare atunci când cădeți pe o suprafață dură, caz în care vă puteți lovi la cap sau vă puteți fractura oasele, dacă exersați în picioare. Leșinul poate fi provocat de respirația prea rapidă sau prea intensă, dacă rețineți respirația prea mult în timpul etapei de comprimare, dacă vă ridicați prea brusc după o ședință prelungită de practică în care ați stat așezat sau dacă ridicați capul prea repede dintr-o poziție aplecată, în timpul exercițiilor prin mișcare. Toți acești factori pot provoca schimbări bruște ale circulației sângelui și ale nivelurilor de oxigen din creier, provocând amețeală gravă și pierderea temporară a cunoștinței. Dacă această deviere nu este corectată și continuă să apară în mod frecvent, poate să provoace dezechilibre grave ale funcției cerebrale și crească riscul leziunilor datorate căderilor necontrolate. Corecții – prima măsură corectivă pentru prevenirea leșinului constă în ușurarea etapei de comprimare a respirației. Continuați să practicați respirația diafragmatică profundă, dar nu folosiți la fel de multă forță pentru a inspira sau a vă ține respirația și respirați suficient de încet și de ușor încât să nu vă auziți sunetul propriului suflu. De asemenea, fiți atent să aplicați blocarea la nivelul gâtului după inspirație, pentru a preveni urcarea unei cantități prea mari de sânge prin arterele carotide spre creier. După o ședință în care ați stat așezat, întindeți-vă brațele și gâtul, masați sau loviți ușor capul și inspirați profund de câteva ori, pentru a stimula și reechilibra circulați, sângelui înainte de a vă ridica ușor. Atunci când practicați exerciții prin mișcare în care este nevoie să aplecați capul până la nivelul taliei sau mai jos în timpul expirației, aveți grijă să ridicați capul foarte încet când expirați și să vă abțineți de la comprimarea respirației după astfel de manevre, pentru a evita schimbările excesiv de bruște în echilibrul sângelui și al altor fluide din creier. 

Semnele, senzațiile și devierile pot fi toate foarte folositoare în qi gong, ca indicatori ai modului cum se deplasează și se dezvoltă energia în sistem și ai manierei în care progresează practica unei persoane, dar și ca factori de îndrumare pentru realizarea ajustărilor în ceea ce privește tehnica, pentru a preveni efectele negative cauzate de practica defectuoasă. Dacă sunteți familiarizat cu aceste senzații și efecte secundare diferite, puteți preveni și alarmarea inutilă și confuzia atunci când acestea apar, ceea ce îi permite fiecărui practicant să își adapteze cu finețe practica personală la modul în care sistemul său individual reacționează la lucrul cu energia. Asemenea indicatoarelor rutiere de pe autostradă, semnele și senzațiile vă ajută să vă mențineți practica pe direcție, vă semnalează când este momentul să vă completați rezervele și previn devierea în lucrul cu energia. 

Capitolul 12 Qi gong și Tao pentru Cultivarea Vieții: o cale sistematică spre sănătate, longevitate și putere spirituală 
Qi gong a evoluat ca parte integrantă a cuprinzătorului sistem de îngrijire a sănătății și prelungire a vieții, cunoscut sub numele de yang-sheng dao, „Tao pentru Cultivarea Vieții”. Bazat pe principiile taoiste tradiționale ale echilibrului și armoniei, legilor naturale și energiei universale, Tao pentru Cultivarea Vieții este un sistem sinergetic de autocultivare care implică fiecare aspect al vieții zilnice în ansamblul practicii qi gong. Dacă se practică qi gong fără a se adopta restul sistemului yang-sheng, beneficiile sale pentru sănătate în perspectivă se diminuează mult și posibilitatea devierilor energetice crește. De exemplu, dacă nu vă schimbați regimul alimentar pentru a reduce consumul de mâncăruri care creează aciditate, obiceiurile dumneavoastră alimentare vor intra în conflict direct cu practica qi gong, anulând beneficiile alcaline ale respirației profunde. Dacă nu cultivați virtuțile universale ale înțelepciunii și compasiunii odată cu puterea universală a energiei, este mai probabil ca orgoliul și emoțiile dumneavoastră să îndrepte puterea nou-descoperită spre folosirea în scopuri deviante. Așadar, dacă vă hotărâți să practicați qi gong pentru a vă proteja sănătatea și a vă prelungi viața, vă sfătuim să adoptați întregul sistem yang-sheng ca mod de viață. Acesta va face ca trupul, energia și mintea să lucreze împreună ca o echipă, pentru a vă atinge obiectivele și a le menține pe calea Tao, maximizând beneficiile și minimalizând defectele și devierile provocate de obiceiurile contraproductive ale corpului și minții. Există două fațete ale cultivării vieții cu ajutorul practicii qi gong. Pe de o parte, învățați să includeți practica qi gong în fiecare aspect al vieții dumneavoastră cotidiene. Pe de altă parte, învățați să adaptați fiecare aspect al vieții dumneavoastră pentru a completa și sprijini practica qi gong. Să vedem ce înseamnă aceasta. 

Aplicarea principiilor qi gong în viața de fiecare zi 
Una dintre cele mai eficiente modalități de promovare a sănătății și longevității prin qi gong constă în aplicarea preceptelor practicii și principiilor Tao în general în activitățile obișnuite ale vieții de fiecare zi. Dacă învățați să reglați corpul, respirația și mintea în vederea pregătirii pentru fiecare activitate din viață în același mod în care le reglați pentru o ședință de qi gong, vă extindeți practica pentru a include fiecare aspect al vieții și o prelungiți pe perioada întregii zile. De fapt, unul dintre principalele scopuri în qi gong constă în a învăța cum să încetiniți ritmul, să adânciți, să echilibrați, să armonizați și să controlați fiecare activitate a vieții zilnice, pe baza modului în care lucrați cu trupul, respirația și mintea în ședințele de practică, și a aplica tehnicile conservării și cultivării energiei la activitățile obișnuite, și nu doar în practica formală. După cum afirma maestrul Zen Haikuin, „meditația în timpul activității este infinit superioară meditației în nemișcare.” Prin aceasta, a vrut să spună că meditatorii trebuie să își mute practica de pe pernuța de meditație și să o aducă în bucătărie, în dormitor, în grădină, la serviciu și peste tot, 24 de ore pe zi, și trebuie să se poarte în orice moement și în orice loc conform aceluiași spirit pe care îl cultivă în timp ce meditează în nemișcare. Un exemplu fundamental al modului în care vă puteți aduce practica în viața de fiecare zi este reprezentat de respirație. Este foarte important să respirați conștient și corect în orice moment, nu doar în timp ce practicați qi gong. Chiar și numai acest lucru va face mai mult decât toate medicamentele din lume la un loc pentru a vă proteja sănătatea și a vă prelungi viața. Dacă respirați corect la serviciu, vă vor crește cu mult productivitatea și creativitatea, oboseala va fi prevenită, iar dumneavoastră veți deveni, practic, imun la stres și la tulburările emoționale și acest lucru vă va ajuta să vă mențineți mintea concentrată asupra sarcinii curente. Respirația corectă în dormitor constituie un element de bază în yoga sexuală taoistă, permițându-le bărbaților să își controleze ejacularea și femeilor să deplaseze energia orgasmică. Dacă respirați corect în timp ce lucrați în grădină, citiți o carte, stați la coadă la bancă, conduceți mașina și așa mai departe, fiecare activitate este transformată într-un fel de ședință qi gong și fiecare respirație efectuată în acest mod mai adaugă o măsură de energie echilibrată în vederea atingerii obiectivelor sănătății și longevității. Cele trei atribute ale mișcării în practica qi gong – ușoară, lentă și lină – pot fi aplicate tuturor mișcărilor din viața de fiecare zi. Obișnuiți-vă să vă mișcați lent și conștient, să pășiți ușor, să vă coordonați activitățile lin și, astfel, totul în viață va deveni o „meditație prin mișcare”. În ziua de azi, se pare că oamenii au senzația că, dacă se grăbesc pe perioada întregii zile, vor putea realiza mai multe și vor „economisi timp”, dar aceasta este o greșeală. Cu cât vă deplasați mai repede și vă grăbiți mai tare, cu atât mai repede pare să treacă timpul, cu atât mai multe greșeli faceți pe traseu și, în realitate, reușiți să realizați mult mai puțin. Dacă vă grăbiți, timpul trece mai repede, ceea ce scurteză, practic, viața. Timpul este, la urma urmei, relativ, după cum a dovedit Einstein, spre satisfacția științei moderne. Punctul de referință relativ este mintea: cu cât mintea se mișcă mai repede, cu atât timpul trece mai rapid. La un nivel mai mult fiziologic și mai puțin filozofic, dacă vă deplasați lent, ușor și lin în orice moment, sistemul nervos autonom este menținut pe modul de operare restaurativ, parasimpatic, care prelungește viața, chiar și atunci când lucrați, mai ales dacă se practică respirația abdominală profundă în orice moment. În acest caz vedem din nou cum putem să transformăm orice activitate într-o formă de practică și să aducem beneficiile vindecătoare care protejează viața în activitățile noastre zilnice. Este, pur și simplu, o chestiune de tehnică. Echilibrul și armonia, care sunt preceptele principale ale practicii, trebuie să funcționeze și ca îndrumări generale pentru toate aspectele vieții cotidiene. Practicarea moderației în toate aspectele, evitarea extremelor, cultivarea echilibrului și aderarea la „Modul de Aur” au reprezentat dintotdeauna principii fundamentale în Tao pentru Cultivarea Vieții și astăzi sunt mai importante ca niciodată. Rădăcinile vieții umane se găsesc în natură și în cosmos, nu în industrie și tehnologie, iar qi gong ne arată cum să hrănim aceste rădăcini și să ne armonizăm viața cu ritmurile naturale și cu legile universului. Prin practica qi gong, începem să ne dăm seama de impactul pe care forțele externe și câmpurile de putere îl pot avea asupra energiilor noastre interne, nu doar în timpul practicii, ci în orice moment. Acest lucru, la rândul său, ne poate inspira să ne curățăm mediul energetic prin minimalizarea expunerii noastre la câmpurile electromagnetice dăunătoare, cum ar fi cele generate de televizoare, uscătoare de păr și alte aparate de uz casnic, să ne adaptăm regimul alimentar la schimbările determinate de anotimpuri în nivelul energiei ambientale, și nu la cele mai noi mode culinare și să luăm și alte măsuri practice de echilibrare a energiei și de armonizare a sistemelor noastre cu câmpurile externe. Probabil cea mai importantă lecție pe care practica qi gong o oferă vieții de fiecare zi o reprezintă concentrarea atenției mai mult asupra energiei interne ca factor principal în viață și acordarea unei importanțe mai mici aparențelor exterioare. Atunci când cunoaștem alte persoane, când optăm pentru un loc adecvat în care să lucrăm și să locuim, când alegem culorile pentru îmbrăcăminte și decorațiuni, când rezolvăm o dispută sau analizăm o situație de orice fel, trebuie să ne obișnuim să avem în vedere la factorii energetici inerenți implicați și să nu ne lăsăm păcăliți de aparențe sau uimiți de raționalizări. Odată ce ați determinat ecuația de bază a energiei implicate într-o anumită situație sau decizie, este o chestiune relativ simplă să aplicați aceleași principii fundamentale care predomină în qi gong pentru obținerea echilibrului în toate ecuațiile energetice ale vieții. Energia se manifestă în modalități multiple – prin culori, mirosuri, sunete, alimente, sex, emoții – dar natura sa fundamentală este universală și, de aceea, reacționează întotdeauna conform acelorași legi universale ale natruii. Prin qi gong ne familiarizăm cu natura fundamentală a energiei și învățăm care sunt legile universale ce o controlează. Prin aplicarea acestei naturi și a acestor legi în toate activitățile vieții cotidiene, economisim mult timp și multă energie, iar timpul și energia sunt, la urma urmei, cele mai prețioase bunuri ale vieții. 

Cultivarea vieții ca fundament pentru qi gong 
Sistemul yang-sheng de cultivare a vieții constituie o abordare chineză străveche a sănătății și longevității, bazată pe aceleași principii fundamentale care se regăsesc în toate artele și științele taoiste tradiționale. Din aceste rădăcini filozofice răsare un arbore al sănătății care are ca ramuri regimul alimentar, plantele medicinale, exercițiile fizice, sexul, meditația și alte discipline, toate acestea lucrând cu aceleași energii fundamentale ale Cerului și Pământului, conform acelorași principii de bază ale echilibrului și armoniei. Arta qi gong, în sine, lucrează direct cu energia și, de aceea, este practica pricipală în Tao pentru Cultivarea Vieții. Alte practici, cum ar fi regimul alimentar, suplimentele și yoga sexuală, se concentrează asupra altor diverse manifestări ale energiei în corp, în timp ce cultivarea atitudinii, comportamentului și virtuților spirituale corecte oferă ghidarea adecvată a energiei în minte. Sistemul yang-sheng adună la un loc multe fire diferite ale vieții pentru a realiza o pânză a sănătății și longevității ale cărei modele reflectă ritmurile eterne și legile universale ale naturii și cosmosului. Pentru a parafraza afirmația lui Lao Zi din Tao te king, „Cerul și Pământul rezistă tocmai pentru că funcționează în acord cu Tao”. Dacă vă armonizați viața cu Cerul și Pământul și o trăiți în acord cu Tao, și dumneavoastră puteți rezista. Să vedem care sunt câteva dintre modurile cum puteți realiza acest lucru. 

Alimentația 
Alimentele reprezintă sursa postnatală principală de Energie veritabilă care susține viața umană corporală pe pământ, oferind materia primă pentru stadiul de transformare a esenței în energie din alchimia internă. Specialiștilor nutriționiști le place să ne reamintească faptul că „suntem ceea ce mâncăm”, în timp ce maeștrii qi gong ne învață că „suntem energie”. Așadar, tot ceea ce mâncați trebuie să vă ofere tipul de energie care creează un corp sănătos și susține viața. În Tao pentru Dietă, bioenergia, și nu biochimia este barometrul fundamental al valorii nutritive a alimentelor. Principiile yin și yang și cele Cinci Energii Elementare care controlează energia în qi gong și reglează organele vitale și funcțiile lor în medicina tradițională chineză se aplică în același fel și pentru stabilirea relațiilor energetice în alimentație și pentru cultivarea unei „diete echilibrate”. Să luăm, de exemplu, enzimele. Acestea sunt implicate în fiecare funcție metabolică și activitate biologică din corp. Pentru a produce enzime, corpul trebuie să investească nu doar proteine, vitamine și minerale valoroase, ci și cel mai prețios „element nutritiv” dintre toate – energia. Așadar, cu cât mai multe enzime asimilăm prin alimentație, cu atât mai puțină energie trebuie să consumăm pentru a le produce în corpul nostru și cu atât mai multă energie este păstrată pentru alte scopuri. Dietele moderne sunt notorii pentru deficiența de enzime, acestea fiind distruse când mâncarea este supraîncălzită, tratată chimic sau rafinată industrial. În plus, enzimele sunt necesare pentru digestie și, de aceea, natura, în înțelepciunea sa universală, a înzestrat alimentele integrale cu resurse abundente de enzime specializate pe care le necesită fiecare tip de mâncare pentru a fi digerate adecvat după ce ajung în tractul digestiv. Dar, atunci când consumăm fast-food, mâncare semipreparată sau orice alt tip de alimente fără enzime, nu numai că nu reușim să asimilăm cantități suficiente din acest element nutritiv esențial pentru a ne întreține sănătatea, ci ne și secătuim în continuare sistemul și ne consumăm energia, forțându-ne corpul să producă mari cantități de enzime digestive pentru asimilarea alimentelor lipsite de elemente nutiritive pe care le consumăm. Acest tip de „nutriție negativă” golește rezervele corpului de esență nutrițională și îi secătuiește energia. În loc să ofere corpului materia primă a vieții și să furnizeze sistemului energetic ingredientele esențiale pentru generarea energiei, regimurile alimentare moderne tensionează organele interne și ne golesc rezervele de energie, afectându-ne sănătatea, în loc să o protejeze. Ca și în qi gong, Marele Principiu yin și yang este principalul element de control al echilibrului energetic în alimentație. Toate alimentele pot fi clasificate pe categorii yin sau yang în fucnție de tipul de energie pe care îl eliberează în sistem atunci când sunt digerate. Mâncărurile yang au tendința de a încălzi și stimula organele interne, în timp ce mâncărurile yin au un efect calmant de răcire. Acest principiu poate fi folosit pentru selectarea alimentelor astfel încât să ajute la atingerea echilibrului energetic optim în sistemul uman. De exemplu, pentru cineva cu un metabolism lent și cu o constituție yin, o dietă echilibrată ar include mai multe elemente yang stimulative, cu efect de încălzire, și mai puține elemente yin, în timp ce o persoană cu prea multă energie fierbinte yang și-ar putea echilibra regimul alimentar prin favorizarea alimentelor yin cu efect de răcire și reducerea elementelor yang cu efect de încălzire. În nutriția occidentală se consideră că o „dietă echilibrată” înseamnă același lucru pentru toată lumea, aceasta fiind realizată pe baza compoziției biochimice a alimentelor în sine, în timp ce în medicina tradițională chineză dietele sunt echilibrate în funcție de caracteristicile energetice constitutive ale fiecărui individ. Acest aspect al echilibrului yin-yang în alimente poate fi folosit și pentru reechilibrarea dietei în timpul anului, în funcție de schimbările legate de anotimpuri. Iarna, când corpul are nevoie de mai multă căldură, se adaugă mai multe alimente yang la regimul alimentar, în timp ce vara căldura exterioară este contrabalansată prin consumarea prăduselor mai răcoritoare. Abordarea tradițională chineză a energeticii alimentelor, care sugerează îndrumări alimentare ce produc efecte asupra energiei umane care sunt sinergetice cu practica qi gong, diferă semnificativ de abordarea occidentală. Să luăm, de exemplu, salatele de legume crude pe care mulți nutriționiști occidentali le recomandă ca fiind o alegerea excelentă pentru toată lumea, în fiecare zi și în fiecare anotimp și pe care multe femei occidentale le mănâncă excluzând orice alt aliment, pentru a-și controla greutatea. Conform relațiilor energetice yin-yang, salatele din legume crude sunt extrem de yin, ceea ce înseamnă că generează energie yin foarte rece în sistemul uman. Mâncărurile yin, excesiv de reci, sunt contraindicate majorității femeilor, în medicina chineză, și aproape tuturor persoanelor pe vreme rece de iarnă. Dacă practicați qi gong și nu luați în considerare echilibrul energetic yin-yang în regimul dumneavastră alimentar, este posibil să ajungeți să vă creați devieri în sistemul energetic, care să intre în conflict direct cu practica și să se anuleze unele dintre beneficiile acesteia. Un alt aspect important al echilibrului yin-yang în alimentație este balanța alcalin-acid sau pH-ul. În ziua de azi oamenii consumă mult prea multe mâncăruri care creează aciditate (yang), ceea ce provoacă acidoza cronică a sângelui și a fluidelor intercelulare, acesta fiind unul dintre factorii principali ce contribuie la multe boli degenerative comune, cum ar fi artirta, osteoporoza, tensiunea arterială ridicată, imunodeficiența, cancerul și multe altele. Principalul vinovat culinar al acestei nebunii alimentare este zahărul rafinat, unul dintre elementele care produc cel mai mult acid din lume și, așa cum s-a discutat la pagina 187, cele mai dăunătoare sunt băuturile răcoritoare carbogazoase dulci. Un pahar de 360 ml din cea mai populară băutură răcoritoare din lume, CocaCola conține aproximativ nouă lingurițe de zahăr rafinat, care acidifiază fluxul sanguin uman atât de mult, încât ar fi nevoie de 32 de pahare de apă alcalină pentru a neutraliza acest acid. Evident, nimeni nu bea 32 de pahare de apă alcalină de fiecare dată când consumă o doză de cola. Pe de altă parte, dacă trupul nu ar lua măsuri imediate pentru reechilibrarea pH-ului din sânge, după ingerarea unei astfel de băuturi acide, ați muri în mai puțin de un minut. Așadar, corpul consumă calciul din oase și dinți și îl introduce în fluxul sanguin, pentru a contracara aciditatea cauzată de zahărul și carbonatarea din corp. Dar acest lucru înseamnă și că persoanele care consumă mult zahăr, mai ales sub forma băuturilor răcoritoare carbogazoase, ca și a unor mâncăruri acide, cum ar fi carnea sau produsele lactate, consumă calciu din dinți și oase. Acesta este motivul pentru care atât de multe persoane din America își pierd dinții și deja suferă de osteoporoză în jurul vârstei de 40 de ani. În consecință, calciul a devenit unul dintre cele mai importante elemente nutritive care necesită surse suplimentare în regimurile alimentare moderne. Calciul nu e doar cea mai importantă materie primă pentru oase și dinți și cel mai eficient agent alcalinizant al corpului, pentru contracarea acidozei, ci și un element absolut esențial pentru transmiterea nervoasă și secreția hormonală și așadar joacă un rol vital în reacția curativă PNI care este provocată de qi gong. Dacă regimul dumneavoastră alimentar nu conține suficient calciu, multe dintre beneficiile de întărire a imunității pe care le oferă qi gong sunt compromise. În afară de consumarea mâncărurilor bogate în calciu și evitarea alimentelor care consumă calciu din cauza proprietăților lor acidifiante, este bine și să luați suplimente de calciu sau să beți apă bogată în calciu ionizat. Țineți minte totuși că trupul nu poate asimila calciu fără resurse suficiente de vitamina D, pe care corpul o produce ca reacție la expunerea pielii la soare. Echilibrul pH din sânge și din alte fluide corporale se află în strânsă legătură cu echilibrul energetic și cu circulația energiei și de aceea este atât de important să reglați echilibrul pH-ului prin regim alimentar. pH-ul adecvat este susținut, în principal, de mineralele alcaline, mai ales de calciu, și regimul alimentar e unica sursă a acestor minerale. Acestea funcționează și ca electroliți pentru depozitarea și transmiterea energiei în diferite fluide vitale ale corpului. Energia nu circulă liber printr-un mediu acid și, de aceea, acidoza sângelui și a altor fluide contracarează beneficiile practicii qi gong. Persoanele ce practică qi gong trebuie să fie foarte atente la aspectul legat de pH al echilibrului yin-yang din dieta lor, să favorizeze mâncărurile care produc un efect alcalinizant și să evite consumul excesiv de mâncăruri acide. Lista ce urmează, care enumeră o varietate de mâncăruri acide și alcaline în ordinea tăriei, poate fi folosită ca ghid general pentru realizarea unei diete echilibrate din punctul de vedere al pH-ului: 
Mâncăruri acide zahăr orez gălbenuș de ou ovăz ton carne de pui carne de porc carne de vită brânză orz crevete pâine unt Mâncăruri alcaline ghimbir spanac ciuperci varză cartofi ridichi dovlecel tulpină de bambus gulie albuș de ou pere, struguri pepene verde soia 
Cele Cinci Energii Elementare își manifestă activitatea și la nivelul elementelor sub forma celor Cinci Arome, fiecare dintre acestea având o afinitate naturală pentru un anumit sistem organ-energie din corp. Mâncărurile acre de Lemn pot fi așadar consumate pentru a tonifia ficatul și vezica biliară, mâncărurile dulci de Pământ se consumă pentru splină și stomac, produsele sărate de Apă pentru rinichi și vezică și așa mai departe. Atunci când folosiți qi gong pentru a vindeca sau a tonifia un anumit organ sau o funcție vitală, acest aspect al relației energetice alimentare poate fi folosit pentru suplimentarea beneficiilor alimentare ale practicii qi gong. Există multe modalități prin care se pot aplica preceptele practicii qi gong pentru cultivarea obiceiurilor alimentare ce produc efecte energetice nutriționale care sunt sinergetice cu beneficiile obținute prin qi gong: un exemplu simplu este principiul lentorii, ce guvernează atât respirația, cât și mișcările corporale în qi gong. Aplicat la alimentație, acesta afirmă că alimentele trebuie consumate încet, ceea ce înseamnă că trebuie să fie mestecate foarte bine înainte de a fi înghițite. Chiar și numai această măsură îmbunătățește cu mult digestia și asimilația, deoarece permite predigerarea alimentelor cu ajutorul enzimelor salivare din cavitatea bucală. Astfel, se economisesc multe enzime și alte forme de energie digestivă din stomac și se mărește cantitatea de elemente nutritive eliberate pentru asimilație. În concluzie, obțineți mai multă energie și esență nutrițională pe unitate de mâncare consumată, conservând, în același timp, multă energie și esență enzimatică vitală atunci când mâncați încet și vă mestecați mâncarea atât de conștient la masă cum respirați și vă mișcați corpul în timpul practicii qi gong. Cealaltă modalitate de reglare a regimului alimentar și de echilibrare a întregului sistem digestiv în tradiția taoistă constă în abținerea totală de la mâncare din când în când. Acest regim, cunoscut sub numele de bi-gu (abținerea de la semințe), a fost deja discutat mai devreme. Postul periodic este unul dintre cele mai bune moduri de curățare a tractului digestiv, purificare și echilibrare a sângelui și de detoxifiere a întregului corp. Atunci când este combinat cu practica qi gong, acest regim mărește cu mult eficiența alchimiei interne a digestiei și a metabolismului, obișnuind sistemul să extragă mai multă energie din rezervele de esență disponibile ale corpului. Și, la fel cum alimentele pot fi folosite pentru vindecarea anumitor afecțiuni, abținerea de la mâncare poate fi folosită pentru a vindeca întregul corp prin declanșarea unei operațiuni interioare de curățenie generală pe scară largă, prin care se elimină toate reziduurile toxice și se întinerește întregul sistem. Cititorii ce doresc să-și schimbe regimul alimentar conform principiilor nutritive taoiste tradiționale și să-și armonizeze obiceiurile alimentare cu practica qi gong pot consulta capitolele despre dietă și nutriție din lucrările mele anterioare, The Tao of Health, Sex and Longevity și Guarding the Three Treasures, în care Tao pentru dietă este discutat detaliat. 

Apa 
În ceea ce privește conductivitatea energiei, apa și mineralele ionizate sunt cele mai importante elemente nutriționale din sistemul uman și, împreună, ele constituie elementele cunoscute sub numele de electroliți, fluide bogate în minerale care conduc energia și o depozitează în țesuturi. În plus, apa este cea mai bogată sursă de minerale ionizate pentru corpul uman, dar numai dacă e pură, alcalină și lipsită de aditivi chimici. Unul dintre motivele pentru care yoghinii hinduși și călugării taoiști preferau să trăiască și să practice în munții înalți e faptul că apa de izvor de la munte este bogată în calciu și alte minerale alcaline esențiale sub formă ionizată și, de asemenea, conține mult oxigen. Consumarea acestei ape intensifică energia internă în așa măsură încât nevoia de mâncare solidă este diminuată semnificativ. De asemenea, conferă o fundație puternică pentru activitatea spirituală superioară, prin mărirea capacității corpului de a depozita, transforma și deplasa energia. Oxigenul este alt element important din apă. Acesta ajută la menținerea echilibrului pH adecvat, prin promovarea alcalinității și, de asemenea, ajută corpul la detoxificarea celulelor și țesuturilor. În plus, având în vedere că oxigenul disponibil în atmosferă s-a redus cu jumătate în ultimii două sute de ani, apa a devenit mai importantă ca niciodată ca sursă suplimentară de oxigen. Cea mai bună metodă de obținere a oxigenului din apă este tratarea apei cu ozon și apoi conservarea ei. Apa ozonată poate fi folosită și pentru băi, clisme, irigări intestinale și spălături vaginale, toate aceste metode facilitând asimilarea resurselor abundente de oxigen din apa ozonată. Din păcate, apa potabilă publică de astăzi a devenit o sursă de elemente chimice toxice, și nu de minerale esențiale și oxigen. Clorul și fluorul, care sunt adesea adăugate în resursele publice de apă din toată lumea, sunt, ambele, otrăvuri atestate. În plus, resursele publice de apă sunt încărcate cu plumb, cadmiu, aluminiu și alte metale toxice. „Sunteți ceea ce beți” chiar mai mult decât ceea ce mâncați, pentru că mai mult de 80% din compoziția corpului este apă. Puritatea și echilibrul pH ale apei sunt așadar mult mai importante pentru sănătate și longevitate decât în cazul alimentelor și ar fi înțelept persoanele ce practică de qi gong să se asigure că tot ceea ce beau are efecte benefice, și nu contrare celor produse de celelalte practici pentru sănătate pe care le folosesc. Cel mai bun mod de a prepara și echilibra apa de băut, altfel încât să susțină alchimia internă, să depoziteze și să transmită energia și să promoveze sănătatea, constă în a o trece mai întâi printr-un ionizator de apă pentru a ioniza mineralele, a filtra toxinele, a îndepărta acizii și a alcaliniza apa (acest procedeu produce substanța cunoscută sub numele de „microapă”) și a o trata cu ozon. Aparatele folosite pentru ambele procedee sunt acum disponibile în comerț și pot fi comandate de la producătorul precizat în lista din anexă (vezi p. ). 

Suplimentele 
Folosirea cumpătată a plantelor medicinale și a suplimentelor nutritive poate fi de mare ajutor ca formă de sprijin sinergetic pentru qi gong. În China, practica qi gong și plantele medicinale au fost folosite împreună timp de mii de ani, atât pentru prevenirea și vindecarea bolilor, cât și în artele marțiale și în educația spirituală. Medicina chineză clasifică și prescrie plantele medicinale în funcție de efectul lor asupra sistemului energetic uman și, după mai mult de 5 000 de ani de experiență clinică, efectele specifice a mai bine de 2 000 de ierburi din farmacopeea chineză au fost toate înregistrate în detaliu. Aceste informații pot fi de mare ajutor pentru adaptarea sistemului dumneavoastră energetic pe măsură ce practica qi gong progresează. În lucrarea mea anterioară A Handbook of Chinese Healing Herbs puteți găsi informații detaliate asupra naturii și modului de folosință a mai bine de o sută de plante medicinale diferite și 35 de preparate compuse. Suplimentele sub formă de preparate din plante medicinale se clasifică în trei mari categorii. Categoria cea mai favorizată de persoanele ce practică qi gong și de chinezi în general este cea a plantelor și preparatelor tonice, cunoscută în chineză sub numele de Medicina superioară (shang-yao). Tonicele sunt menite să fie luate doar atunci când aveți o stare de sănătate bună și scopul lor este acela de a vă întări sănătatea, intensificându-vă imunitatea, întreținând vitalitatea și stimulând funcțiile vitale, inclusiv potența sexuală și facultățile mentale. Datorită efectelor lor stimulative asupra producerii de hormoni, tonicele sunt din ce în ce mai favorizate pentru beneficiile lor de întârziere a îmbătrânirii, pe măsură ce înaintați în vârstă. Pot fi luate sub formă de pastile, prafuri, ceaiuri, lichide, extracte sau pot fi adăugate în mâncare. A doua categorie este formată din preparate constituționale. Aceste preparate au menirea de a produce efecte care compensează dezechilibrele constituționale din sistemul energetic al unui individ. Dacă, de exemplu, o persoană are un sistem digestiv instabil din naștere, trebuie să ia un preparat din plante care intensifică funcțiile digestive. Persoanele cu deficiențe constituționale pot folosi preparate medicinale pentru a le echilibra sistemul, după care pot reduce treptat și elimina plantele medicinale, pe măsură ce practica qi gong începe să corecteze afecțiunea. Folosirea ierburilor pentru intensificarea efectelor practicii qi gong economisește timp în astfel de cazuri. A treia categorie este reprezentată de preparatele curative, care sunt folosite doar atunci când simptomele bolilor au apărut deja. Plantele curative pot fi folosite pentru ușurarea simptomelor, dar și pentru vindecarea cauzelor fundamentale ale bolilor, iar preparatele sunt ajustate la o săptămână sau două, pe măsură ce vindecarea avansează. Când sistemul își recapătă echilibrul și boala este înlăturată, tratamentul cu plante medicinale încetează, după care se poate lua un preparat tonic sau constituțional adecvat, pentru a preveni reapariția unui dezechilibru similar. Celălalt tip de supliment este nutritiv, cum ar fi vitaminele, mineralele, enzimele și concentratele alimentare. Puteți găsi oriunde informații detaliate asupra acestui subiect, de aceea nu este nevoie să repetăm aceste lucruri aici și nu trebuie decât să subliniem importanța deosebită a suplimentării cu minerale pentru practica qi gong. Datorită rolului crucial al electroliților și al enzimelor în sinteză, mineralele sunt elemente vitale în toate transformările esenței în energie din corpul uman și acestea sunt implicate și în depozitarea și circulația energiei. De asemenea, trebuie să subliniem că mineralele sunt mult mai greu de asimilat decât alte suplimente nutritive și, de aceea, trebuie luate sub mai multe forme, pentru a asigura resurse suficiente. Toate preparatele cu multe vitamine conțin și un spectru de minerale, iar acestea pot fi suplimentate mai departe prin folosirea apei alcaline (de preferință, preparată prin ionizare), a sucurilor proaspete din legume crude și a sării integrale de mare. Și aveți grijă, mai ales, să luați destul calciu. 

Yoga sexuală „Nici cele mai bune medicamente și cea mai bună mâncare din lume nu vă pot ajuta să atingeți longevitatea dacă nu cunoașteți și nu practicați Tao pentru Yin și Yang.” Așa scria marele alchimist taoist Ko Hung acum 1 700 de ani. Yoga sexuală a jucat un rol central în Tao pentru Cultivarea Vieții încă de la începuturile civilizației chineze, acum 5 000 de ani, când, se spune, Împăratul Galben a atins nemurirea, folosind metoda „contactului fără scurgere” în relațiile sale sexuale cu un harem de 1 200 de femei. În Secretele dormitorului de jad, Peng Tze, acest „Matusalem al chinezilor”, despre care se spune că a trăit până la vârsta de 800 de ani, explică faptul că, pentru bărbați, sperma este fântâna fundamentală a vieții, ce trebuie să fie conservată cu atenție în timpul contactului sexual: 
În contactul sexual, sperma trebuie privită ca fiind cea mai prețioasă substanță. Dacă o păstrează, bărbatul își protejează viața. De fiecare dată când ejaculează, pierderea spermei trebuie să fie compensată prin absorbirea esenței femeii. 

Secrețiile sexuale constituie cea mai puternică formă de esență vitală a corpului pentru alchimia internă, iar energia sexuală este cel mai puternic tip de energie pentru cultivarea vitalității spirituale. Pentru bărbați, importanța conservării spermei prin reglarea atentă a frecvenței ejaculării nu poate fi supraestimată, mai ales după vârsta de 40 de ani, deoarece nimc nu macină vitalitatea bărbaților mai repede decât activitatea sexuală necumpătată. După cum explică Fata Simplă, consilierul-șef al Împăratului Galben pe probleme sexuale, „dacă un bărbat învață să-și regleze ejacularea în timpul contactului sexual, poate avea beneficii importante de pe urma acestei practici. Reținerea spermei este foarte benefică pentru sănătatea bărbaților”. Chiar dacă femeile nu trebuie să fie preocupate de pierderea esenței sexuale în timpul actului sexual și pot așadar să se bucure de câte orgasme doresc, yoga sexuală îi este de ajutor și femeii, doearece o învață cum să transforme energia sexuală, să o ridice spre cap pentru a hrăni spiritul și să o deplaseze prin întregul sistem, pentru a intensifica vitalitatea și a mări imunitatea. În yoga sexuală taoistă, bărbatul și femeia sunt egali, iar actul sexual devine o metaforă vie a alchimiei interne activate de qi gong. După cum explică Fata Simplă: 
Atunci când bărbații și femeile se implică în sex fără constrângeri, făcând schimib de fluide corporale și respirând prin respirația celuilalt, este ca și cum Focul și Apa s-ar întâlni în proporții perfecte, astfel încât nici una nu o învinge pe cealaltă. Bărbatul și femeia sunt asemenea fluxului și refluxului în timpul contactului sexual, mișcându-se asemnea valurilor și curenților mării, mai întâi într-un sens, apoi în celălalt, dar întotdeauna în armonie cu Marea Maree (orgasmul feminin). Multe dintre tehnicile foloiste în practica qi gong pentru reglarea respirației și energiei pot fi folosite de bărbați și pentru controlarea ejaculării și de femei pentru transformarea și deplasarea energie sexuale în timpul actului sexual. Blocarea anală, de exemplu, este cea mai importantă măsură preventivă împotriva ejaculării premature la bărbați și principala tehnică pentru ridicarea energiei orgasmice din zona sacrală până la creierul mare, pentru femei. 

Cum învățăm să „blocăm poarta” 
Contractarea și relaxarea ritmice ale sfincterului anal pot fi practicate în orice moment, oriunde și în orice poziție. Aveți grijă să contractați atât sfincterul extern, cât și pe cel intern și să mențineți contracția timp de câteva secunde înainte de a-l relaxa. Atunci când folosiți blocarea anală pentru controlul ejaculării, trebuie să o aplicați cu putere, pe măsură ce plămânii dumneavoastră se umplu, să o mențineți strâns în timp ce rețineți puțin respirația, dar nu o relaxați în timpul expirației, așa cum ați face în mod obișnuit în timpul exercițiilor de respirație. Mențineți blocarea închisă strâns pe perioada a două sau trei cicluri respiratorii complete sau atât cât aveți nevoie pentru a vă reveni și a recăpăta controlul. Doar atunci o puteți elibera, încet și ușor. Țineți minte că acest exercițiu este benefic și pentru femei, deoarece tonifică întreaga diafragmă urogenitală și ridică energia sexuală. Mușchii ce controlează sfincterele anale pot fi contractați mai departe, pentru a exercita control asupra prostatei, a uretrei și a întregului ax genital. Atunci când este aplicată corect, puteți simți cum această contracție extinsă vă ridică întregul planșeu pelvian, pe măsură ce închide canalul urogenital. Această blocare extinsă a anusului, prostatei și penisului, împreună cu reținerea respirației, e cheia ce „blochează poarta”, o cheie pe care fiecare bărbat și-o fabrică singur prin practicarea zilnică a unui singur exercițiu simplu ce este la fel de ușor de ținut minte și de efectuat ca și mersul la toaletă. Iată cum se realizaeză: în timp ce urinați, cu câteva secunde înainte să se oprească fluxul de urină, blocați puternic anusul și contractați axul genital, pentru a „strânge” uretra și a opri fluxul, ca și cum „v-ați ține” în timp ce căutați o toaletă. După o secundă sau două, relaxați contracția, lăsați fluxul de urină să continue, apoi porniți-l imediat din nou. Fiecare strângere va provoca o eliminare puternică de urină reziduală, pe măsură ce uretra se contractă. Repetați acest lucru de trei-cinci ori sau până când nu mai iese urină atunci când strângeți, apoi mențineți ultima contracție timp de cinci-zece secunde, în timp ce vă îmbrăcați. Puteți intensifica și mai mult efectele acestui exercițiu dacă stați pe vârfuri în timp ce îl efectuați. Dacă un bărbat efectuează acest exercițiu în mod regulat, de fiecare dată când urinează, va practica în mod automat metoda corectă de „blocare a porții” în timpul actului sexual – de câteva ori pe zi, în fiecare zi. 

Mișcarea ascendentă orgasmică la femei 
Bărbații trebuie să învețe să-și controleze ejacularea pentru a preveni pierderea esenței și energiei în timpul actului sexual. Deși femeile nu trebuie să se preocupe de pierderea esenței și energiei în timpul ejaculării, ele experimentează o pierdere semnificativă de energie vitală prin menstruație și prin delăsarea treptată a mușchilor vaginali. Pentru a reduce astfel de pierderi, femeile pot practica „Mișcarea ascendentă orgasmică”. Mușchiul-cheie în acest exercițiu este cel pubococcigian, care mai e numit și „Mușchiul iubirii”, ce controlează labiile, vaginul și alte părți ale organului sexual feminin. Înainte de a încerca să realizeze Mișcarea ascendentă orgasmică, femeile trebuie să practice timp de câteva luni strângerea și tonifierea Mușchiului iubirii, prin practicarea constracțiilor profunde ale anusului și perineului și extinderea contracției până în vagin. Chiar și numai acest exercițiu va reduce, în cele din urmă, sângerarea menstruală, va preveni pierderea de qi prin vagin, va stimula secrețiile la nivelul glandelor sacrale și va ajuta la deschiderea canalelor inferioare ale Orbitei Microcosmice. Mișcarea ascendentă orgasmică este tehnica prin care femeile își pot direcționa energia orgasmului spre interior și în sus, prin canalele energetice spinale, astfel încât energia sexuală să se răspândească spre toate părțile corpului și la toate organele vitale, prin rețeaua de meridiane. Această metodă nu conservă doar energia și tonifică organele, ci produce și un orgasm corporal total, pe care doar femeile îl pot experimenta. Pentru a cultiva Mișcarea ascendentă orgasmică, exersați mai întâi singură și neexcitată, după cum urmează. Ședeți pe marginea unui taburet sau scaun și realizați respirația Muget (vezi p. 162) timp de câteva minute. Apoi, inspirați lent și profund, rețineți respirația și blocați întregul corp, încelștându-vă tălpile și pumnii, contractând anusul, perineul și vaginul și aplicând și blocările de la nivelul gâtului și al abdomenului. Apăsați limba pe cerul gurii, înclinați regiunea sacrală în față pentru a îndrepta curbura din coloana inferioară și dați-vă ochii peste cap. Apoi, expirați lent pe nări, pe măsură ce eliberați ușor toate blocările și relaxați toți mușchii și vizualizați energia care urcă de-a lungul coloanei vertebrale. După ce practicați acest exercițiu timp de câteva săptămâni, încercați-l într-o stare de autoexcitare, aplicând blocările și reținerea atunci când sunteți cam în proporție de 95% spre limita orgasmului. Când începeți să simțiți că se acumulează căldură în vagin și perineu, iar energia vă furnică de-a lungul coloanei în timpul acestui exercițiu, atunci sunteți gata să îl practicați în timpul actului sexual cu un partener. În timpul contactului sexual propriu-zis, cel mai important lucru este să începeți să aplicați Mișcarea ascendentă orgasmică înainte să înceapă contracțiile orgasmice propriu-zise ale vaginului, dar după ce energia orgasmului a fost deja stimulată în interior. Chiar înainte de orgasm, blocați porțile, întăriți mușchii, inspirați profund și rețineți respirația. Apoi înclinați pelvisul în față pentru a îndrepta coloana și efectuați între șase și nouă contracții profunde ale mușchiului pubococcigian. Atunci când este realizat corect, după o exersare îndelungată, acest procedeu va determina contracțiile orgasmice să inverseze fluxul energiei sexuale în timpul orgasmului, îndreptând-o în sus, prin canalele spinale, și nu în afară, prin vagin, și va invada întregul corp cu senzația extatică a orgasmului. 

În ciuda noutății din punctul de vedere al sexualității convenționale, controlul ejaculării este, de fapt, la fel de natural ca respirația sau flexarea mușchilor. Cel mai dificil de însușit pentru majoritatea bărbaților este mentalitatea legată de controlul ejaculării. Pe măsură ce sperma se acumulează și senzațiile deosebite asociate unei ejaculări iminente încep să inunde corpul, bărbații au tendința de a-și pierde hotărârea și își abandonează disciplina fizică. O voce sâcâitoare răsună în mintea lor, tentându-i cu argumente retorice: „Dă-i bătaie! De ce nu? Dă-l naibii de Tao! Viața e scurtă!”. Bărbații care se supun acestei voci diabolice descoperă adeseori că, într-adevăr, „viața e scurtă”. Începătorii se plâng adesea că reținerea spermei este „imposibilă” sau că îi lasă cu o senzație de plin în scrot, cunoscută sub numele de „testicule de îndrăgostit”, ori că partenerele lor nu „cooperează” suficient. Când încercați pentru prima dată reținerea spermei, presiunea postcoitală la nivelul testiculelor este absolut naturală și nu trebuie să vă alarmeze. Este provocată de o schimbare fundamentală a unui obicei fizic și reprezintă o reorganizare completă a aparatului ejaculator. Aceasta nu este cu nimic diferită de senzația de balonare sau anxietate pe care o aveți în stomac de fiecare dată când faceți o schimbare majoră și permanentă a obicieiurilor alimentare. După ce corpul se obișnuiește cu mecanica și biochimia noii rutine, toate efectele secundare incomode dispar complet. Între timp, vă puteți ameliora acea „senzație de plin” cu ajutorul câtorva minute de respirație profundă postcoitală și dacă masați ușor regiunea dintre anus și scrot. Pentru a ajuta la ușurarea drumului pentru începători pe calea spre controlul ejaculării, vă ofer cinci îndrumări fundamentale: în primul rând, luați-vă soția sau iubita ca parteneră. Un bărbat nu poate stăpâni controlul ejaculării cu persoane străine. Are nevoie de o femeie care îl cunoaște foarte bine și care stăpânește principiile și practicile implicate. O parteneră înțelegătoare și răbdătoare îl ajută pe bărbatul novice, la fel cum Fata Simplă îl ajuta pe Împăratul Galben, garantându-i cooperarea totală și o relație lipsită de griji. Odată ce bărbatul stăpânește metoda, o poate folosi cu orice parteneră; începeți cu practicarea controlului ejaculării în timpul zilei, promițându-vă plăcerea unei ejaculări mai târziu în acea zi sau noaptea. Astfel, este mult mai ușor să ignorați sfatul pe care vi-l dă vocea interioară pe măsură ce se apropie momentul ejaculării, deoarece vă puteți aștepta să aveți o ejaculare în timpul unui al doilea contact sexual ulterior; odată ce ați învățat să reprimați ejacularea în timpul zilei, încercați să săriți peste răsfățul unei ejaculări ulterioare și începeți să experimentați obiectiv reacțiile dumneavoastră fiziologice și psihologice la contactul sexual fără ejaculare. Observați-vă vitalitatea fizică și receptivitatea mentală după actul sexual fără ejaculare, mândriți-vă cu noul autocontrol pe care l-ați realizat și bucurați-vă de satisfacția din ce în ce mai mare pe care o obține partenerul dumneavoastră de pe urma talentelor dumneavoastră sexuale. când ați reușit să stăpâniți ambele metode, precum și mentalitatea asupra controlului ejaculării, permanentizați-vă acest obicei, adoptându-l ca metodă contraceptivă; urmați-vă instinctele și experiența personală pentru a determina frecvența ideală de ejaculare. La fiecare cinci sau șase ani, micșorați frecvența ejaculării, în funcție de aceiași factori, fără a micșora frecvența contactelor sexuale. Acest lucru va ajusta în mod automat obiceiurile dumneaovastră sexuale, pentru ca acestea să se potrivească necestiăților înaintării în vârstă, și garantează suficiente rezerve de esență și energie pentru a acoperi pierderile asociate cu înaintarea în vârstă. 

Dacă practică în mod tenace, unii bărbați pot învăța să se apropie chiar de limita ejaculării și să se bucure de toate senzațiile asociate cu aceasta, fără a vărsa un strop de spermă. Aceste senzații sunt similare unei serii de „miniorgasme” pe care le experimentează uneori femeile înainte de „big bang”-ul final. 

Respirația diafragmatică profundă, cu o reținere prelungită în timpul etapei de comprimare, este o altă modalitate de controlare a ejaculării și de deplasare a energiei în yoga sexuală taoistă. În schimb, rezervele suplimentare de esență și energie acumulate practicând yoga sexuală taoistă oferă un combustibil puternic pentru alchimia internă din qi gong, întărind imunitatea, forța și vitalitatea spirituale. Un alt motiv pentru care persoanele ce practică activ qi gong trebuie să-și regleze activitatea seuxuală în conformitate cu Tao pentru Yin și Yang este faptul că energia sexuală e implicată în emoțiile umane, așa cum se întâmplă de obicei în viață, și vă poate întoarce pe dos viața, provocând tot felul de complicații inutile în relațiile umane. Yoga sexuală taoistă trece dincolo de emoțiile umane prin ridicarea energiei sexuale pure din regiunea sacrală, rafinând-o în canalele și centrii energetici care se află de-a lungul coloanei vertebrale și urcând-o direct spre creier, pentru a hrăni spiritul. Acest lucru nu numai că împiedică instincul sexual animalic să controleze comportamentul uman prin inflamarea orgoliului și tulburarea emoțiilor, ci plasează energia sexuală sub comanda directă a spiritului și, astfel, aceasta poate fi exprimată cu înțelepciune și compasiune, nu cu poftă trupească. În cele din urmă, yoga sexuală produce armonie sexuală și fericire între bărbat și femeie în căsnicie, iar acest lucru, la rândul său, oferă stabilitatea emoțională necesară pentru un progres rapid în qi gong. Asemenea Focului, energia sexuală masculină are tendința naturală de a se aprinde repede, de a arde intens, după care se stinge, în timp ce energia feminină, asemenea Apei, necesită, de obicei, mult timp pentru a se încălzi, dar, odată ce se înfierbântă, rămâne așa mai mult timp. Tao pentru Yin și Yang îi învață pe bărbați să își controleze Focul astfel încât să ardă mai încet și să dureze mai mult timp, putând, astfel, determina Apa feminină să fiarbă complet și menținând-o fierbinte atât timp cât are nevoie femeia pentru a se simți complet satisfăcută. Aspectul mereu practic al principiilor Tao oferă, astfel, o modalitate pentru cuplurile de îndrăgostiți să își folosească energia sexuală pentru sănătate, longevitate și dezvoltare spirituală, maximizând, în același timp, plăcerea reciprocă rezultată din actul sexual. 

Puterea vidului 
Termenul vid apare de nenumărate ori în învățămintele mistice orientale, deoarece vidul este natura esențială a tuturor formelor de existență și reprezintă fundamentul primordial din care răsar toate formele manifeste și la care acestea se și întorc, în cele din urmă. Reprezintă și natura de bază a energiei și spiritului, forțele imateriale care modelează universul manifest. În lumea modernă a comerțului și a consumerismului compulsiv, toate spațiile și momentele goale sunt umplute obsesiv cu ajutorul construcțiilor, decorațiilor, afișelor, distracțiilor senzoriale și divertismentului și, astfel, valoarea practică și puterea expresivă a vidului au fost uitate pe scară largă. Totuși, din punctul de vedere al utilității funcționale, nimic nu este mai practic și mai puternic decât vidul, după cum ilustrează Lao Zi cu claritate în Tao te king: 
Punem treizeci de spițe la un loc și spunem că avem o roată; Dar utilitatea roții depinde de spațiul unde nu este nimic. Frământăm lutul pentru a face un vas; Dar utilitatea vasului depinde de spațiul unde nu este nimic. Spargem pereții pentru uși și ferestre, ca să facem o casă; Dar utilitatea casei depinde de spațiile unde nu este nimic. 

Astfel, la fel cum profităm de ceea ce este, trebuie să recunoaștem și utilitatea a ceea ce nu este. Așadar, o zicală taoistă străveche ne sfătuiește: „Cei care se luptă pentru longevitate trebuie să își întrețină cele «Patru Viduri»”. Cele Patru Viduri reprezintă îndrumări folositoare în Tao pentru Cultivarea Vieții, reamintindu-ne zilnic de utilitatea vidului în toate aspectele vieții: mintea goală – lucrurile pe care nu le gândim ne sunt mult mai folositoare decât sporovăiala speculativă cu care ne umplem, de obicei, mintea. Înțelepciunea nu răsare niciodată din fantezii leneșe și gândire discursivă, ci, mai curând, din percepția intuitivă directă a adevărului, care se poate realiza doar atunci când mintea este liniștită și lipsită de gânduri. Motivul pentru care meditația este atât de importantă în tradițiile mistice orientale este faptul că acesta e modul cel mai eficient de a experimenta puritatea primordială și puterea vidului, chiar și numai pentru câteva momente, și că vidul este fundamentul original al conștiinței iluminate. Totuși, pentru a avea utilitate practică în viața de fiecare zi, acest vid al minții trebuie să fie introdus și în activitățile obișnuite; altfel, rămâne un simplu exercițiu mental; stomacul gol – Acest lucru ne amintește că lăcomia pregătește un drum rapid spre mormânt și împiedică progresul pe calea autocultivării. Tendința oamenilor de a mânca prea mult este agravată și mai mult astăzi de supermarketuri, restaurante fast-food, magazine cu mâncare semipreparată, livrări la domiciliu și campanii de publicitate în masă. Nimic nu poluează corpul mai repede decât umplerea excesivă a stomacului cu o combinație aleatorie de mâncăruri denaturate, care pot fi digerate doar parțial și ale căror reziduuri putrezite rămân și stagnează în tractul digestiv timp de câteva săptămâni, luni sau ani, poluând sângele prin osmoză și provocând o stare cronică de acidoză sau toxemie. Pe de altă parte, golirea completă a stomacului ca în perioada de abținere de la mâncare (bi-gu) practicată de adepții qi gong este, de departe, cea mai bună metodă de detoxifiere a sistemului, de purificare a sângelui și de alcalinizare a țesuturilor și fluidelor corporale. Mâncați doar atunci când vă este foame, și nu numai ca să umpleți stomacul gol. Din punctul de vedere al practicii qi gong, stomacul gol este mult mai folositor pentru lucrul cu energia decât stomacul plin; bucătăria goală – o metodă bună de a menține stomacul gol este păstrarea bucătăriei goale. Dacă depozitați cantități mari de mâncare în bucătărie, nu numai că veți stimula mâncatul excesiv, ci veți lăsa și mâncarea să se învechească și să se acrească. Cu cât aveț mai puțină mâncare în bucătărie, cu atât aveți tendința de a fi mai atent la ceea ce mâncați și cu atât mai des trebuie să ieșiți să cumpărați de mâncare. În ziua de azi, datorită congelatoarelor și cuptoarelor cu microunde, unele persoane nu merg la cumpărături mai mult de o dată pe lună, supraviețuind exclusiv cu mâncare semipreparată, procesată industrial și congelată, încălzită la microunde. Sfătuim orice persoană care dorește să beneficieze în totalitate de pe urma practicii qi gong regulate să consume doar mâncăruri proaspete în cantități moderate și să elimine din bucătărie toate mâncărurile semipreparate și procesate artificial. Dacă sunteți, pur și simplu, prea leneș să vă preparați mâncare proaspătă acasă, puteți merge în oraș să mâncați la restaurante care servesc mâncare dietetică integrală. Costul nu ar trebui să fie o problemă în acest caz, deoarece, dacă urmați îndrumarea „stomacului gol” și reduceți cantitatea, îmbunătățind calitatea mâncării pe care o consumați, nu este nevoie să cheltuiți mulți bani ca să mâncați în oraș; camera goală – intrați într-o discotecă în orice seară, în orice oraș din lume, și veți experimenta contrariul absolut al „camerei goale”. Muzica ce vă țiuie în urechi vibrează prin aerul condiționat plin de fum, în timp ce becurile strălucitoare, laserele și jocurile de lumini vă bombardează ochii și vă invadează creierul cu o barieră constantă de distracție senzorială care împiedică până și un singur moment de vid să apară în minte. Aceeași cacofonie haotică și aglomerație vizuală predomină în magazinele universale, în malluri, birouri și case particulare. Așa cum am discutat mai devreme, microcosmosul interior al sistemului uman reflectă condițiile energetice predominante ale macrocosmosului extern și orice energie externă la care ne expunem sistemele își imprimă modelul asupra energiilor noastre interne. Astfel, cu cât percepem mai multă aglomerație și mai mult haos în mediul nostru imediat, cu atât mai haotice și mai aglomerate ne devin mintea și energia. Nu puteți face mare lucru să simplificați și să armonizați energiile predominante în spațiile publice, dar, cu siguranță, vă puteți controla propriul spațiu privat în care locuiți. Grădinile și decorațiunile interioare Zen din Japonia sunt menite să liniștească și să golească mintea, imprimând simplitatea și armonia lor naturală asupra sistemului energetic uman, îndepărtând, astfel, artificialitatea și complexitatea gândirii umane și permițând vidului să apară în mod natural în minte. Deși pare spartană, o cameră goală este plină de potențiale revelații și de energie, atunci când mintea umană percepe o astfel de cameră și se acordează cu vidul predominant, diferite tipuri de energii și conștiințe încep să se nască în mod spontan, inundând mintea cu tipul de putere primordială și conștiință care pot apărea doar din vid. Qi gong și alte regimuri taoiste de sănătate se bazează pe puterea potențială și conștiința care răsar din vid. În plus, principiul vidului se manifestă în multe alte moduri subtile în Tao pentru Cultivarea Vieții, cum ar fi superioritatea reținerii față de agresiune, a liniștii față de zgomot, a nonacțiunii față de acțiune, a nemișcării față de viteză, a abstinenței față de permisivitate și așa mai departe. Atașamentul uman față de forma materială este cel care creează atât de multă lăcomie și iluzie în viață și care determină oamenii să aprecieze câștigul material, și nu virtutea spirituală, numai ca să-și dea seama în momentul morții că „averile nu pot fi luate în mormânt”. Conștiința este totuși un bun intern, ce vă urmează de la o existență la alta, astfel încât orice revelație spirituală pe care o aveți în timpul vieții devine dividend permanent de valoare eternă. Pentru a avea astfel de revelații valoroase, trebuie să vă cultivați înțelegerea și aprecierea implicite ale puterii vidului. Cultivarea celor Patru Viduri în viața zilnică ne învață să recunoaștem valoarea și utilitatea practică a vidului și ne familiarizează cu terenul nemuririi spirituale. 

Cultivarea minții corecte pentru practică „Mintea corectă” reprezintă unul dintre preceptele de bază ale „Căii nobile a celor opt principii” predate de Buddha ca modalitate de îndepărtare a suferinței și atingere a eliberării spirituale. Dacă nu aveți atitudinea corectă și o viziune de ansamblu asupra vieții, nici o practică din lume nu vă poate aduce pace sufletească, sănătate fizică, fericire și longevitate. Există o tendință foarte puternică în ziua de azi să credem că totul poate fi realizat doar cu ajutorul științei și tehnologiei, al medicinei moderne și dietei, al exercițiilor fizice și al altor câtorva metode externe, fără a lua în considerare deloc cel mai important factor – conștiința. Unul dintre principalele scopuri ale practicii qi gong este cultivarea „energiei corecte” ca bază funcțională pentru „mintea corectă”. Atunci când sistemele noastre energetice sunt deficiente și dezechilibrate, blocate cu energie stagnantă, înfundate din cauza toxinelor și tensiunilor și în dezacord cu forțele naturii și ale cosmosului, acest lucru nu produce doar boli fizice și degenerări, ci și tulburări mentale și dezechilibre emoționale. Dacă energia este pură, puternică și bine echilibrată, corpul și mintea dumneavoastră vor fi la fel. Pe de altă parte, din moment ce „spiritul controlează energia”, este la fel de important să cultivați virtutea spirituală ca bază pentru lucrul cu energia. Un spirit malițios generează energie malițioasă, iar o minte furioasă determină energia cultivată prin qi gong să devieze spre furie, deși qi gong poate ajuta, cu siguranță, la echilibrarea și armonizarea minții prin hrănirea spiritului cu energie primordială pură generată de alchimia internă. Există o limită a măsurii în care energia poate influența spiritul. După cum știm deja, spiritul este autoritatea supremă din sistemul uman și de aceea are puterea de a învinge energia. De aceea, mintea însăși trebuie să facă un efort conștient pentru a cultiva virtutea spirituală ca bază pentru practică. Indiferent de cât de multă energie este recoltată din univers și cât de bine este cultivată aceasta în sistemul uman, dacă mintea umană deviază de la calea înțelepciunii și compasiunii trasată de spiritul primordial și sfidează legile universale ale naturii și cosmosului, ea va urma aceeași chemare deviantă și va manifesta aceeași activitate delincventă, deoarece energia urmează întotdeauna mintea. Într-adevăr, unul dintre motivele pentru care în ziua de azi atât de multe persoane sunt bolnave, trăiesc puțin și sunt limitate din punct de vedere spiritual este faptul că își subjugă resursele proprii de energie vitală gândurilor nesincere și intențiilor deviante. Am discutat deja despre puterea gândirii pozitive ca bază pentru stimularea reacțiilor de vindecare proprii corpului. Gândirea pozitivă include perspectiva generală pe care o persoană o are asupra vieții și cultivă un punct de vedere optimist, eliminând atitudinile cinice și pesimismul întunecat care au devenit atât de la modă în zilele noastre. De prea multe ori, oamenii etichetează gândirea pozitivă ca fiind o simplă dorință optimistă, deoarece le este frică să aibă încredere în puterea spirituală și nu vor să cultive „mintea corectă” ca bază pentru viață. Există totuși un rezervor extraordinar de putere de transformare încuiat în minte, iar cheia eliberării acestei puteri este o atitudine pozitivă față de viață. Acest lucru înseamnă, de fapt, că energia dumneavoastră este capabilă să realizeze orice credeți dumneavoastră că poate să facă, deoarece „spiritul controlează energia”. O atitudine pozitivă îndreaptă întotdeauna energia într-o direcție pozitivă, iar „mintea corectă” îndreaptă în mod natural energia pe „calea corectă”. Toți adevărații maeștri qi gong investesc mult în a-i învăța pe studenții lor că purtarea lor obișnuită în viața de fiecare zi stabilește tonul pentru întreaga lor practică și că practica privată și viața publică nu pot fi separate niciodată. Dacă, într-adevăr, înțelegeți și acceptați concepția că toate fenomenele din viață reflectă interacțiunea dintre energiile universale și că toate relațiile sunt controlate de interacțiunea dintre câmpurile energetice personale ale indivizilor implicați, atunci trebuie să vă dați seama de adevărul afirmației că „nici un om nu trăiește izolat”. Din punctul de vedere al energiei, nu există limite concrete între obiecte și persoane, deoarece toate câmpurile energetice radiază spre exterior la infinit și așadar se intersectează, în cele din urmă, cu toate celelalte lucruri din univers. Astfel, dacă jumătate din oamenii de pe planetă suferă și sunt nefericiți, acea energie negativă va afecta, în mod inevitabil, și restul persoanelor de pe glob, indiferent dacă sunt conștiente de acest lucru sau nu. Mințile nefericite proiectează energie negativ și corpurile bolnave generează câmpuri energetice bolnave, iar aceste energii și câmpuri transmit o undă de nefericire în toate direcțiile, producând atmosferă planetară negativă care afectează, în cele din urmă, toate celelalte persoane din lume. Construind ziduri înalte și instalând porți de oțel în jurul casei dumneavoastră, veți putea să-i țineți departe pe hoți și să vă protejați posesiunile materiale de furt, dar acestea nu vor putea să țină departe energia negativă a nefericirii altor persoane și să vă protejeze de influența negativă a acesteia. Conform acestei concepții, comportamentul lacom și egoist față de ceilalți este întotdeauna contraproductiv, deoarece îi determină pe ceilalți să proiecteze energie negativă care se întoarce și le dăunează celor care generează lăcomia. În același fel, atunci când îi ajutăm pe alții și îi facem fericiți, ne ajutăm, astfel, și pe noi și ne facem fericiți, deoarece fercirea pe care le-o provocăm altora prin comportamentul nostru este proiectată din nou spre noi prin mințile lor. Chiar dacă nu reușim să-i ajutăm pe alții în mod explicit, ar trebui, cel puțin, să ne abținem de la a face rău, evitând, astfel, să invocăm impactul negativ al animozității celorlalți. Dacă mai facem un pas și ne străduim să-i ajutăm pe alții, ne vom câștiga recunoștința lor veșnică. Recunoștința și animozitatea sunt calități foarte diferite în ceea ce privește tipul de energie pe care-l generează și îl proiectează asupra celorlalți. Dacă vă câștigați animozitatea îndeajuns de multor persoane, nu este nici o îndoială că efectele cumulative ale energiei negative pe care o proiectează vor avea un impact negativ puternic asupra vieții dumneavoastră, la fel cum energia recunoștinței poate aduce beneficii extraordinare. Acest argument nu se limitează doar la considerațiile morale: este o realitate fundamentală a vieții, un principiu energetic universal și, în consecință, un element important în practică. Datorită importanței majore a energiei în viață, relațiile umane oferă un teren extrem de fertil pentru antrenarea în lucrul cu energia. Acest lucru este adevărat mai ales în cazul relațiilor personale de familie, în care sunt implicate emoțiile. După cum știe toată lumea, chinezii acordă o mare importanță relațiilor de familie, considerând că familia este un microcosmos al societății, al statului și al întregului cosmos. Dinamica energiilor dintre părinți și copii și dintre frați constituie un teren de antrenament pentru modul în care energia personală este exprimată în general în lume. Relațiile dintre profesor și elev, maestru și discipol au fost și ele considerate a fi sacre, deoarece profesorul și maestrul îi învață pe cei tineri cum să-și stăpânească energiile animalice instinctive pentru a deservi scopurile superioare ale Cerului, Pământului și Umanității. Toate aceste relații din viață pot oferi lecții prețioase pentru practica qi gong și toate preceptele echilibrului și armoniei după care se ghidează qi gong pot fi aplicate cu rezultate la fel de benefice în relațiile interumane. Probabil cel mai important element pentru cultivarea minții corecte pentru a urma calea practicii spirituale și a lucrului cu energia este iubirea. Iubirea, în sensul compasiunii necondiționate și altruiste pentru ceilalți, pare să se fi demodat complet în lumea contemporană de astăzi și puțini sunt cei care atribuie deteriorarea rapidă a sănătății umane în lume absenței iubirii. Marele artist marțial Chang San-feng, care este considerat a fi creat stilul Tai Chi Chuan acum șase sute de ani, și-a rezumat întreaga viziune asupra vieții spunând: „Așadar, celor ce vor să știe cum să trateze lumea, le sugerez: Iubiți Oamenii”. Acesta nu este un îndemn moral de doi bani să fiți oameni de treabă, ci, mai curând, o lecție fundamentală pentru lucrul cu energia și pentru puterea spirituală. Universul, a cărui putere o stăpânim atunci când practicăm qi gong, este un organism viu ce are un spirit, iar acest spirit este îndrumat de înțelepciune și compasiune. Toată energia noastră provine din univers și se întoarce, în cele din urmă, în acesta. Pentru a ne alimenta viața împrumutăm din univers atâta energie câtă avem nevoie sau atâta cât ne permite practica, dar, pentru ca aceasta să lucreze pozitiv în favoarea noastră, energia universală trebuie utilizată în conformitate cu celelalte două virtuți universale de care este legată în mod inseparabil la sursa sa primordială – înțelepciunea și compasiunea. În această eră pragmatică a științei și tehnologiei, oamenii au tendința de a trece cu vederea puterea iubirii, dar nu aveți nevoie de o viziune deosebită pentru a observa cu claritate că știința și tehnologia, despre care se poate spune că reprezintă energia neîmblânzită de iubire, nu au adus nici sănătate, nici fericire în lume. Dacă iubirea ar fi fost luată în serios ca îndrumare pentru utilizarea energiei, nu s-ar fi permis niciodată ca energia atomică să fie folosită pentru a produce arme de distrugere în masă. Această afirmație poate părea evidentă, poate chiar naivă, dar realitatea este în continuare aceea că iubirea e cea mai bună metodă preventivă împotriva folosirii deviante a energiei, iar autocultivarea spirituală este cea mai bună modalitate de a înțelege că înțelepciunea, iubirea și energia sunt virtuți triunale inseparabile, care trebuie să fie cultivate întotdeauna împreună. Pentru a cultiva iubirea, trebuie să o practicați zilnic, exact la fel cum cultivați energia și înțelepciunea. Iată câteva moduri în care puteți cultiva iubirea ca „modalitate de a trata lumea”. Încercați să îmbrățișați pe cineva de cel puțin șase ori pe zi. Îmbrățișați persoanele respective strâns și faceți același lucru și atunci când practicați qi gong – cu trupul relaxat, cu respirația profundă și lentă, cum mintea liniștită și goală. Dacă vă relaxați cu adevărat în timpul unei îmbrățișări și sunteți atent la modul cum vă simțiți, veți fi uimit de cantitatea mare de energie pozitivă pe care o generează – și de cât de multă energie negativă eliberează din sistem. Învățați să spuneți „Te iubesc”. Este uimitor cât de dificil e pentru majoritatea oamenilor de azi să spună aceste cuvinte. Atunci când îi spuneți cuiva „Te iubesc” și sunteți sincer, îi transmiteți persoanei respective energie vidnecătoare și îi intensificați sănătatea și fericirea. Acest lucru pare destul de simplu în principiu, dar în practică multe persoane întâmpină dificultăți. În plus, dacă puteți spune acest lucru cu inima deschisă, veți observa că vă simțiți foarte bine, că se naște multă putere între dumneavoastră și receptor și că, într-un fel, acesta este un lucru bun. Evitați furia cu orice preț. Furia ofilește până și cea mai îngrijită grădină a iubirii. Aceasta generează energie extrem de volatilă și foarte distructivă, iar pesoana ce suferă cel mai mult din cauza furiei este cea care o exprimă, și nu cea spre care este îndreptată. Așadar, dacă vă înfuriați, nu faceți decât să vă răniți pe dumneavoastră înșivă, și nu pe ceilalți, deși schimbările bruște de dispoziție pot, cu siguranță, să devină enervante pentru cei din jurul dumneavoastră. Cât despre qi gong, o izbuncire scurtă de furie anulează total beneficiile cumulate ale multor săptămâni de practică, deci și în acest caz, ca și în cazul iubirii, persoana care exprimă energia respectivă este cea mai afectată de ea. Aplicați Regula de Aur: ce ție nu-ți place altuia nu-i face. Deși pare simplu, oamenii fac în mod constant lucruri care le dăunează altora, atât timp cât au senzația ca ,,pot scăpa nepedepsiți”. Dar, când este vorba de generarea energiei nu pot scăpa niciodată. Dacă faceți ceva intenționat știind că rezultatele acțiunii dumneavoastră vor răni altă persoană, acest lucru declașează o reacție în lanț a dinamicii energetice care se abate, în cele din urmă, asupra dumneavoastră. Aceasta este baza karmei în gândirea orientală. Dacă nu le faceți rău altora, nu vă faceți rău nici dumneavoastră. Dăruiți întotdeauna înainte de a primi și nu vă va lipsi niciodată nimic. Dăruirea este o expresie a iubirii. Dacă există ceva ce vă doriți cu adevărat în viață, cel mai rapid mod de a obține acel lucru constă în a le dărui celorlalți ceea ce-și doresc, iar acest lucru va antrena un flux de energie pozitivă în direcția dumneaovastră. De fiecare dată când vă exprimați energia dumneavoastră personală prin iubire, ca atunci când dăruiți ceva, primiți energie din partea celorlalți cu aceleași intenții. Asemenea tuturor celorlalte lucruri legate de iubire, acesta îi poate părea simplist omului din epoca științei și tehnologiei, dar în practică funcționează cu adevărat. Încercați – o să vă placă la nebunie! Qi gong reprezintă, fără îndoială, una dintre cele mai rapide căi din lume către sănătate și longevitate, dar, pentru ca această metodă să lucreze în favoarea dumneavoastră, trebuie s-o practicați în contextul complet din care a apărut. Aceasta înseamnă că trebuie să cultivați înțelepciunea și compasiunea odată cu energia și să utilizați energia cu înțelepciune și compasiune. Aspectul cel mai important dintre toate constă în a vă proteja sănătatea și a vă vindeca bolile atunci când măsurile preventive eșuează și a vă asuma responsabilitatea pentru comportamentul dumneavoastră și pentru consecințele pe care le are asupra vieții dumneavoastră. Qi gong ne învață cum să ne luăm viața în mâini, arătându-ne cum să ne manevrăm energia personală și să cultivăm o relație directă cu universul. Asemenea tuturor relațiilor din care învățăm ceva și obținem rezultate benefice, respectul este un factor esențial în relația dintre o ființă umană și spiritul universului. Acesta din urmă creează viața prin organizarea puterii energiei cu înțelepciune și iubire. Cei care invocă această putere trebuie să facă acest lucru cu respectul adecvat pentru înțelepciunea și iubirea ce o controlează, deoarece, în marea ordine a universului, înțelepciunea, iubirea și puterea sunt inseparabile. Astfel, cei ce practică qi gong sunt determinați să cultive înțelepciunea și iubirea odată cu energia, pentru ca puterea pe care o extrag din univers să nu fie folosită în alte scopuri deviante de ignoranța, lăcomia și agresivitatea minții umane. Tao pentru Cultivarea Vieții oferă cel mai adecvat context pentru practica qi gong, tocmai pentru că reglează fiecare aspect al vieții umane, folosind aceleași principii de bază ale înțelepciunii și iubirii care guvernează puterea la cele mai înalte niveluri ale universului, atrăgând fiecare aspect al vieții cotidiene în practică, nelăsând loc pentru autoînșelare și deviere. 

Postfață 
În prefața la Guarding the Three Treasures, autorul afirmă: „Ceea ce contează în medicină este utilitatea sa practică, și nu acordul teoretic cu noțiunile condiționate cultural”. Această afirmație este adevărată în mod special cu referire la qi gong. Premisa medicală chineză elementară că dezechilibrul energetic este cauza pricipală a tuturor bolilor, atât mentale, cât și fizice, și că, în consecință, lucrul cu energia e modalitatea cea mai eficientă de vindecare, dar și de prevenire a bolilor, nu se suprapune nicicum paradigmei chimice / mecanice a sănătății umane și a vindecării căreia medicina occidentală modernă încă i se mai supune. Totuși, simplul fapt că qi gong a dat rezultate atât de bune pe o perioadă atât de mare de timp și pentru atât de mult persoane în prevenirea și vindecarea bolilor, întârzierea îmbătrânirii și prelungirea vieții, echilibrarea emoțiilor și „mulțumirea sufleteasă” este un motiv suficient de bun pentru a începe să practicați qi gong astăzi, în timp ce încă se mai desfășoară studii care să-i dovedească eficacitatea din punctul de vedere al științei occidentale moderne. În plus, persoanele care practică qi gong ca modalitate de cultivare a sănătății și hrănire a vieții descoperă curând pe cont propriu, fără a mai avea nevoie de dovezi suplimentare, faptul că qi gong construiește o fundație puternică pentru sănătate și longevitate, creând, în același timp, o cale eficientă spre dezvoltarea spirituală. În qi gong, dovada se găsește în practică. Prin qi gong, se dezvoltă conștiința legăturii inerente supreme între corp și minte și se cultivă controlul volițional asupra energiei ca punte principală care leagă facultățile mentale ale spiritului de funcțiile fizice ale corpului. În același timp, qi gong creează conștiința acută a interacțiunii dintre lumea internă a sângelui și respirației, a oaselor și mușchilor, a gândurilor și sentimentelor din interiorul sistemului uman și lumea externă de uscat și ape, cer și pământ, planete și stele care-l înconjură. Și în acest caz, qi are rolul de intermediar funcțional între cele două lumi, unind energiile microcosmului uman cu forțele macrocosmului universal. Qi gong oferă, astfel, pentru fiecare individ, o modalitate practică de stabilire a unei relații personale directe cu universul și de accesare a rezervelor infinite de putere primordială, cultivând, în același timp, înțelepciunea și compasiunea care provin din aceeași sursă. Pentru cei care nu au simțit niciodată efectele înălțătoare produse de qi gong asupra corpului, energiei și minții, toate acestea pot părea prea frumoase ca să fie adevărate, dar cei ce practică qi gong zilnic știu din experiență că un corp bine echilbrat, un sistem energetic dinamic și un spirit armonios atrag toate lucrurile bune în viață, la fel de sigur cum lumina atrage o molie. Qi gong îl învață pe practicant două lecții care au utilități multiple în viață. În primul rând, demonstrează modul în care mintea poate controla corpul prin invocarea comenzii sale ordonate primordial asupra energiei în „Uniunea Triptică” a esenței, energiei și spiritului și, pe de altă parte, felul în care corpul poate hrăni mintea prin intermediul alchimiei interne a celor Trei Comori prin care esența este transformată pentru a produce energie, iar energia e rafinată pentru a hrăni spiritul. În al doilea rând, qi gong ne învață că lumea interioară a sistemului uman și lumea exterioară a naturii și cosmosului se reflectă una pe alta și se influențează reciproc și că orice lucru care se întâmplă în lumea macrocosmică are întotdeauna repercusiuni directe asupra microcosmului. Această informație ne ajută să cultivăm o homeostază sănătoasă și armonioasă între energiile noastre interne și forțele externe care le modelează și să ne folosim mintea în mod creator pentru a stăpâni puterea universului în beneficiul nostru și al altora. Cu mult timp în urmă, în Tibet, Al Cincilea Dalai Lama, care înțelegea și utiliza ecuația alchimică între sexualitate și spiritualitate, a afirmat: „Dacă oamenii ar practica activitatea spirituală cu tot atâta energie și entuziasm cât dedică incursiunilor sexuale, toți ar deveni niște Buddha complet iluminați chiar în această viață”. Ca să-l parafrazăm, dacă oamenii din ziua de azi ar investi la fel de mult timp și efort pentru a lucra cu energia și a o economisi cât petrec jucându-se cu ea și risipind-o, toată lumea s-ar bucura de o stare de sănătate mai bună și de longevitate, chiar în această viață. Energia este bunul cel mai de preț al vieții, iar qi gong ne arată cum să ne administrăm rezerva personală de energie astfel încât aceasta să aibă beneficii maxime la nivelul sănătății și longevității, producând, în același timp, dividende spirituale și oferindu-ne o sursă inepuizabilă de forță pe care o vom putea utiliza la nesfârșit, așa cum ne asigură Lao Zi în Tao te king: „Oricât de mult ați folosi-o, nu va seca niciodată!”. 

Anexă 
Adrese utile 
Adresele enumerate aici vă pot fi de ajutor în localizarea profesorilor calificați de qi gong, a cursurilor și atelierelor, ca și a cărților, materialelor video și a altor resurse despre qi gong și despre alte subiecte asociate acestuia. Această listă este doar o mică mostră din toate resursele disponibile la ora actuală în domeniu și v-o oferim pentru ca persoanele interesate să aibă posibilitatea de a-și stabili propria rețea de contacte cu profesori, asociații, practicanți și furnizori de produse legate de qi gong. 

Asociații de qi gong 
SUA și Canada: 
The Qigong Institute and the East West Academy of Healing Arts 450 Sutter Street, Suite 2104, San Francisco, CA 94108 Tel.: (415) 788-2227; Fax: (415) 788-2242 (Cursuri particulare de qi gong; terapie prin qi gong; consultații sanitare particulare; rețele de qi gong și referințe; materiale) 
Dr. Wong Chung-siu 940 Washington Street, San Francisco, CA 94108 Tel.: (415) 788-1008 (Reprezentant al Societății de cercetări Guo Lin pentru terapia qi gong pentru cancer; consultații și tratamente sanitare personale) 
The International Chi-Kung Directory PO Box 19708, Boulder, CP 80301 Tel.: (303) 422-3131; Fax: (303) 442-3141 (Oferă referințe despre profesori și asociații de qi gong din America de Nord) 
Chi Kung Association of America 571 Selby Avenue, St Paul, MN 55102 Tel.: (888) 218-7788/(612) 291-7772; Fax: (612) 291-7779 
Yang’s Martial Arts Association (YMAA) 38 Hyde Park Avenue, Jamaica Plains, MA 02130-4132 Tel.: (617) 524-9235; Fax: (617) 524-4184/(800) 669-8892 (Cursuri de arte marțiale, qi gong, masaj qi gong; consiliere personală în qi gong; cărți și materiale video instructive) 
Sun Do („Way of the Immortals”) Centre Maestrul Hyunmoon Kim, 45 South Main Street, Suite 90, West Hartford, CT 06107 Tel.: (860) 523-5260 
Qigong Human Life Research Foundation PO Box 5327, Cleveland, OH 44101 Tel.: (216) 475-4712 (Cursuri de qi gong; newsletter; referințe) 
Chinese National Chi Kung Institute 2068 Sunnyside Drive, Brentwood, TN 37027 Tel.: (615) 370-8992; Fax: (615) 371-8990 (Cursuri de qi gong; materiale video instructive și cursuri prin corespondență; comenzi poștale) 
Qigong Academy 8103 Marlborough Avenue, Cleveland, OH 44129 Tel.: (216) 842-9628 (Cursuri particulare de qi gong) 
The Chi-Kung School PO Box 19708, Boulder, CO 80301 Tel.: (303) 442-3131; Fax: (303) 442-2141 (Cursuri particulare de qi gong; consiliere sanitară personală) 
China Healthways Institute 117 Avenida Granada, San Clemente, CA 92672 Tel.: (714) 361-3976; Fax: (714) 498-0947/(800) 743 5608 (Informații, referințe și cursuri de qi gong; distribuitori ai „mașinii qi gong” – Qigong Machine – produse în China) 
East West Academy of Healing Arts PO Box 18097, 2225 West 41st Avenue, Vancouver, BC V6M 4L3 Tel.: (604) 224-1824/527-5477 (Cursuri și ateliere de qi gong; consultații particulare) 
Shou-yu Liang Wushu Institute 7951 No. 4 Road, Richmond, BC Tel.: (604) 228-3604/273-9648 (Cursuri de qi gong și arte marțiale) 
Yan Xin Qi Gong Culture Center 198 Allendale Road, Suite 402, King of Prussia, PA 19406 Tel.: (601) 265-3370 e-mail: alp@op.net; www.qigong.net 
Australia: 
Qigong Association of Australia 458 White Horse Road, Surrey Hills, Victoria 3127 Tel.: 61 03 9836-6961; Fax: 61 03 9830-5608 (Cursuri, ateliere, referințe) 
Tai Chi and Qigong Institute GPOF Box 66, Adelaide 5001, SA Tel.: 61 85 9281-8555; Fax: 61 85 9282240 (Cursuri și informații despre Tai Chi și qi gong) 
Marea Britanie: 
The Qigong Institute 18 Swan Street, Manchester M4 5JN, Lancs Tel.: (44) 0161 832-8204 (Cursuri și ateliere de qi gong; consultații personale) 
British Acupuncture Council 206-208 Latimer Road, London W10 6RE Tel.: (44) 0181 964-0222 (Contactați pentru a afla informații despre școli și facultăți de medicină chineză și detalii despre practicanți) 
Council for Complementary and Alternative Medicine 38 Mount Pleasant, London WC1X 0AP 
Register of Chinese Herbal Medicine 21 Warbreck Road, London W12 8NS (Contactați pentru detalii despre practicanți calificați în bioterapie) 
Register of Chinese Massage Therapy PO Box 8739, London N28 
Practicanți de qi gong: 
Linda Chase Broda The Village Hall, 168 Palatine Road, Manchester M20 2GH Tel.: (44) 0161 445-1568; Fax: (44) 0161 445-9568 
Zhi-Zing și Zhen-Di Wan Chinese Heritage, 15 Dawson Place, London W2 4TH Tel.: (44) 0171 229-7187 
Lin Jun Wen 3 New College Parade, Finchley Road, London NW3 5EP Tel.: (44) 0171 722-9808; Fax: (44) 0171 722-7341 
Feng Shui Network PO Box 2133, London W1A 1RL Tel.: (44) 0171 935-8935 Fax: (44) 0171 935-9295 
British Council for Martial Arts Senior Coach 28 Linden Farm Drive, Countesthorpe, Leicester LE8 5SX Tel/Fax: (44) 0116 277-4260 
The Zero Balancing Association UK 36 Richmond Road, Cambridge CB4 3PU Tel / Fax: (44) 01223 315-480 
China: 
The World Academic Society of Medical Qigong He Ping Jie Bei Kou Bei San Huan Lu 29, Beijing 100013 Tel.: 86 10 422-5566, int. 2347; Fax: 86 10 421-1591 (Informații despre qi gong medical și referințe despre profesori și vindecători qi gong) 
The International Qigong Science Association Somatic Science Research Center, Dept of Electrical Engineering Xan Jiao Tong University, Xian, Shaanxi Province 7100049 (Lucrări de cercetare; informații științifice; referințe despre profesori și vindecători) 
China Wushu Association 3 An-Din Road, Chao-Yang District, Beijing 100101 Tel.: 86 10 491-2150 (Cursuri de arte marțiale și qi gong; referințe, informații) 
Taiwan: 
Lo Te-hsiu 136 Lung Men Street, Sanchung District, Taipei, Taiwan Tel.: 8862 975-8768; Fax: 8862 873-6222 (Cursuri particulare de qi gong; ateliere; consultații personale) 
Sung Yang Taoist Meditation Center (Maestrul Han Yun-mo) 33-8, Ta-Lin Village, Ping Ling District, Taipei, Taiwan Tel.: 8862 665-6995; Fax: 8862 665-6996 (cursuri și materiale tipărite despre meditația taoistă) 
Pietre prețioase cu energie planetară 
Astral Gemstone Talismans Richard S. Brown, specialist și designer de pietre prețioase planetare Langsuan Balcony, 3rd Floor 99/22 Soi 7, Langsuan Road, Bangkok 10330, Thailand Tel.: 66 2 252-1230/251-0577 Fax: 66 2 252-1230/241-2535 e-mail: agt-gems@comnet4.ksc.net.th/http://www.agt-gems.com/ (Talismane din pietre prețioase astrale, cu design special pentru echilibrarea energiilor în funcție de necesitățile personale) 
Aparate de energie electromagnetică, generatoare de ioni negativi și de ozon și alte produse din aceeași categorie 
Tools for Exploration 47 Paul Drive, San Rafael, CA 94903 SUA Tel.: (415) 499-9050; Fax: (415) 499-9047/(888) 748-6657 (Aparate electromagnetice de înaltă tehnologie, pentru intensificarea și echilibrarea energiilor umane; generatoare de ioni negativi și de ozon; ionizatoare de apă, ozonatoare și purificatoare; lumină de spectru solar complet) * Prin aceasta, autorul face referire la o replică din piesa Romeo și Julieta a lui William Shakespeare; varianta în limba română, în traducerea lui Șt.O. Iosif, este următoarea: „Un trandafir, oricum îi spui, îți dă același scump parfum!”, cf. William Shakespeare, Romeo și Julieta (actul II, scena 2), Editura Pandora, Târgoviște (n.tr.). ∗ Fiecare „arzător” este asociat uneia dintre cele trei cavități principale ale corpului: toracele, abdomenul și pelvisul. ∗ În limba engleză, cuvântul heaven are doar accepțiunea de „rai, ceruri”,, iar pentru „boltă cerească, cer”, există cuvântul sky. În limba română în schimb, putem folosi cer atât pentru „rai” (așa cum este folosit în text atunci când e scris cu majusculă), cât și pentru „boltă cerească”. Situația este similară celei din limba chineză explicate în text (n.tr.). ∗ Tradus literal, Flower Power înseamnă „puterea florilor”. 

FILENAME \p D:\microsoft\worduri\Qi gong_operat.doc	 PAGE 283 
