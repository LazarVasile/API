
ÎNTÂLNIREA 
Arheologului Dinu Adameșteanu, care, fără să (mă) știe, mi-a modelat viaţa din depărtare 
Motto: Fiecare exilat e un Ulise În drum spre Ithaca… Drumul spre Ithaca este drumul spre Centru. Știam toate acestea de mult. Ceea ce descopăr brusc e că șansa de a fi un Ulise i se oferă oricărui exilat (tocmai pentru că a fost condamnat de „zei”, adică de Puterile care hotărăsc destinele istorice, terestre). Dar, ca să-și poată da seama de aceasta, exilatul trebuie să fie În stare să pătrundă sensul ascuns al rătăcirilor lui și să le Înţeleagă ca pe o lungă serie de Încercări iniţiatice (voite de „zei”) și ca pe tot atâtea obstacole pe drumul spre casă (spre Centru). Asta Înseamnă: a vedea semne, Înţelesuri ascunse, simboluri În suferinţele, depresiunile, aridităţile de zi cu zi. A le vedea și a le citi, chiar dacă ele nu există; căci, dacă le vezi, poţi construi o structură și citi un mesaj În curgerea amorfă a lucrurilor și-n fluxul monoton al faptelor istorice. Mircea Eliade 
Orice asemănare cu persoane și situaţii reale din viaţă este pur Întâmplătoare. 

Notă asupra ediţiei 
Deși grafic foarte diferită, actuala ediţie a doua a Întâlnirii nu modifică În esenţă prima ediţie a romanului: vocile și destinul personajelor rămân, firește, aceleași, chiar dacă am făcut un efort pentru a le face mai evidente. Partea cea mai mult modificată este cea a fișelor din dosarul personajului principal, Traian Manu, care au fost incluse sub schiţa rapidă a unor personaje. În esenţă, modificările au Încercat să aducă Întâlnirea cât mai aproape de obișnuinţele cititorului de proză, reducând, atât cât a fost posibil, partea de experiment, care nu a fost pentru autoare decât un travesti pentru a face să treacă ceea ce timpul când a Început să fie gândită această carte interzicea. Înţeleg reticenţele faţă de rescrierea unui roman, le am și eu. Singura mea explicaţie În acest caz este că scrierea Întâlnirii traversează mai multe fracturi În timp – timpul istoric, dar și timpul de creaţie al autoarei. Ediţia aceasta nu o anulează pe prima, cu atât mai mult cu cât prima a stat la baza traducerilor În limba bulgară (apărută În 2005 la Editura Panorama din Sofia, În traducerea Rumianei Stanceva) și În limba maghiară (care va apărea În 2007 la Editura Palamart din Sofia, În traducerea lui Csiki Laszlo). Le mulţumesc lui Carmen Mușat, a cărei lectură a contat pentru transformarea, iată, deloc ușoară, a nuvelei În roman, lui Horea Poenar, Edward Kanterian și Jean Mattern, care, prin rezervele sugerate, inclusiv faţă de structura grafică a cărţii, m-au determinat să fac efortul acestei rescrieri. Responsabilitatea Însă, firește, Îmi revine mie. 

Gabriela Adameșteanu Martie 2007 
Personajele 1. Traian Manu, român exilat În Occident, cetăţean italian, director al Institutului European de Cercetare a Mediului Mediteranean din Neapole, Italia, profesor universitar. 2. Christa Manu, soţia lui, biolog, fosta lui asistentă, familia moartă În timpul războiului (mama și sora În timpul bombardamentelor, fratele Înrolat ca voluntar În Waffen-SS, tatăl dispărut În prizonierat În Siberia), cetăţenie germană. 3. Daniel Izvoranu, fiul lui Cornel și al Clementinei, nepotul lui Buni, iubita din tinereţe a lui Traian Manu. 4. Clementina Izvoranu, profesoară, fiica adoptivă a Anei Maria Bădulescu („Buni”), fosta iubită din tinereţe a lui Traian Manu. 5. Cornel Izvoranu, inginer silvicultor, soţul Clementinei și tatăl lui Daniel. 6. Alexandru Stan, fost coleg de facultate al lui Traian Manu, academician, directorul Institutului de Cercetări Biologice al Academiei. 7. Victor Georgescu, văr cu Traian Manu. 8. Ralf Döring, tatăl Christei Manu, doctor În drept, avocat, dispărut În război. 9. Walter Döring, fratele Christei Manu, mort În timpul asediului Berlinului, În 1945. 10. Klara Döring, sora mai mare a Christei Manu, logodnica lui Hermann. 11. Giulia Mazzoni, studenta favorită a lui Traian Manu. 12. Antonio, soţul Giuliei, asistentul lui Traian Manu. 13. Niculaie Ispas, colonel SIE. 14. Vasile Gherghina, căpitan Direcţia l, mutat la SIE. 15. Matei Silviu, locotenent SIE. 

Partea Întâi 
Ithaca se apropie 
Capitolul 1			tc "Capitolul 1" Transfugul TC "FUGARUL" 
N-auzi că s-a deschis ușa compartimentului alăturat? Un controlor, cine altcineva poate să articuleze cuvintele atât de clar, răspicat: — Gutten Tag, geben Sie mir bitte! Ești Încordat, ești febril, te silești să-ţi liniștești respiraţia precipitată, Îţi ţii privirea Întoarsă spre geamul lucios, Întunecat, dar nu poţi să vezi peisajele care gonesc În noapte. Ești Într-un expres, Într-un intercity. — Bitte den Fahrscheine! Îţi pipăi buzunarele de parcă ai vrea să ieși pe culoar să fumezi, cei din compartiment stau cu ochii ţintă la tine, se uită? Nu se uită? — Bonjour, mesdames, messieurs! Vos billets, s’il vous plaÎt! Te ridici alene de pe banchetă, Îţi supraveghezi faţa Încremenită care fulgeră În golul unei oglinzi, e faţa ta? Parcă nu e. — Your ticket, please! Te strecori pe lângă pardesie, sacouri, pălării, pe lângă pantofi lustruiţi lună pe care te străduiești să nu-i calci, te prelingi de-a lungul culoarului, speri ca feţele nemișcate din spatele geamurilor peste care umbra ta alunecă ritmic să fie convinse că te duci la restaurant, la bufet, la closet, repede, tot mai repede, tot mai repede, tot mai repede, tot mai repede, tot mai... — Bitte den Fahrscheine! Viteza trenului te izbește de pereţi, ești Într-un expres, Într-un tgv. Ești În trenul de Drăgășani, clasa a treia, vălătuci negri, pufoși Îţi Îneacă gâtul și o albină zumzăie Împrejur de multă vreme. Dar uite, la doi pași, uniforma de funcţionar feroviar, chipiul de controlor, mâna lui Întinsă să-ţi perforeze biletul. — Good morning, sir! Your ticket, please! Acum are să se deschidă o trapă sub picioarele tale și, tot explicând, rușinat, transpirat, Încurcând Între ele pronunţările, declinările, conjugările, ai să te rostogolești Între roţile iuţi până În bezna udă. * Ce noroc, controlorul era la doi pași de tine, dar nu te-a zărit! Ce noroc că nu te vede nimeni cum te zbaţi sub mormanul de haine, paltoane grele, uniforme, smokinguri, trenciuri foșnitoare, cearșafuri albe, linţolii din care se Înalţă un nor de molii. Nu, e mereu aceeași albină. — Bitte den Fahrscheine! Ai ţâșnit din dulap și ai luat-o la goană, auzi din urmă cizmele soldaţilor, pijamaua ţi-e descheiată și obrazul plin de clăbuc, ras doar pe jumătate, te izbești În goană de pereţii cu geamuri lucioase, fumurii, Întunecate. Ești Într-un tgv, Într-un marfar, Într-un intercity și feţele străine te privesc Încordate, tu aleargă, aleargă, aleargă! Uite un compartiment gol, deschide ușa cu o mână sigură, rostește răspicat: — Gli biglietti, prego! Anume ca feţele bănuitoare de pe culoar să creadă că el a intrat În compartimentul gol, chipiul lui fulgeră În golul oglinzii, e chipiul lui, e faţa ta, ascunde-te repede, unde? * Liniștește-te, e același vis, asta s-a mai petrecut la, asta ai mai trăit, unde? Nu-ţi amintești când, nu-ţi amintești unde, ah, ce plictiseală… Îţi răscolești buzunarele după pastilele de tensiune, dai de ţigări, dropsuri, pagini mototolite, numai că nu recunoști limba În care e scris textul conferinţei, nu recunoști alfabetul. Ce ai să citești atunci În faţa asistenţei? Nu știi. Te-ai ridicat de pe locul tău de la geam din tgv, din intercity. Ești bine ascuns În acest marfar, Îţi cureţi ostentativ pipa, ca și când te-ai pregăti să ieși pe culoar, dar de ce tăcerea asta dezaprobatoare? A, da! E un compartiment de nefumători, e interzis să fumezi În tren, te-ai vârât sub banchetă, te ghemuiești, te faci mic, tot mai mic, tot mai mic, printre roţile care se Învârt. Stai În patru labe și-ţi ţii respiraţia, de-acolo, din plasa de bagaje unde te-ai căţărat, vezi umbra care Întunecă geamul: — Good morning, bitte! Vos billets, mesdames, messieurs, s’il vous plaÎt! Acum are să se deschidă ușa compartimentului și, ghemuit, speriat, ai să te rostogolești În bezna tăiată de rotocoale orbitoare de lumină. Sus, pe pasarelă, uite soldatul cu arma Întinsă, nemișcat, ca o statuie. — Cine ești? De unde vii? Unde mergi? Arată actele! Răspunde! * Ai ţâșnit de sub banchetă, faţa ta Îngrozită fulgeră În golul unei oglinzi. — Actele! strigă vameșii, grănicerii și bat cu patul puștii În ușa compartimentului. — Actele! Cine ești? — Unde mergi? — Ce cauţi aici? — Răspunde sau trag! * Nu te speria, stai liniștit, e același vis sâcâitor, ca să te trezești, ţi-ai Înfipt unghiile moi În carnea moale, Încerci să faci pumn palma flască, dar ești tot aici. Orice faci, degeaba, nu poţi să scapi, alergi nebunește, uite uniforma controlorului În capătul culoarului, spre el gonești nebunește, e prea târziu să te mai Întorci cu spatele, e prea târziu să te mai prefaci că nu-l vezi, e În faţa ta, la doi pași. — Actele! auzi din spate. * De câte ori n-ai mai stat așa, În gara pustie, pregătindu-te să pleci, venind de la școală, cu o mână tremurândă Îţi ștergi tâmplele, obrajii umezi, bine c-ai reușit să scapi din trenul plin de controlori și soldaţi Înarmaţi! De-ar dispărea odată și petele roșii, ca sângele, de pe cimentul umed și ţiuitul care Îţi sfredelește tâmplele, ceafa… Într-o doară, arunci o privire spre blana tânără, roșcată care alunecă peste traverse, peste șine, sub tren, ce bine seamănă câinele ăsta, care Își strânge coada stufoasă peste picioarele Încordate, cu Federigo, câinele tău de acasă! — Fede! Fede! strigi, dar câinele mârâie sub tren și amușină. Ce urmă caută? Nu cumva pe-a ta? Te-ai Întors cu spatele, să nu te recunoască cei doi soldaţi posaci care stau cu mâinile Încleștate pe armă. — Actele! — Unde mergi? Răspunde! — De unde vii? Arată actele! — Stai! Stai sau trag! * Mergi grăbit, alergi, repede, tot mai repede, tot mai repede, gara o simţi În spate cum se face, În urma ta, tot mai mică, iar petele roșii, ca sângele proaspăt, palpită pe cărarea Înceţoșată pe care Înaintezi cu picioarele tot mai moi, cu pantofii uzi de rouă. E o schimbare bruscă de sunete, de culori, de lumină. Verdele intens al brazilor urcă spre culmea Învăluită În abur, dedesubt verdele fraged al pajiștii, cărarea cleioasă pe care strivești smocuri aţoase de iarba-miresei cu bocancii care te strâng, atenţie să nu aluneci! Atenţie să nu… De câte ori n-ai mai mers pe aici, la fel, la fel, la fiecare pas picioare nenumărate urcă odată cu tine treptele de ciment ale podului, dedesubt, trei firișoare de apă, supte de limbile de nisip, de bolovanii mari, rotunjiţi, pe care stau sezoniști modești. Leșuri moi, albicioase așteptând zadarnic să mai iasă soarele peste pământul semănat de umbre. Ajunserăm la capătul de apă/ pe-afundul ocean, unde-i orașul cimerian, poporul cel de-a pururi/ Învăluit În ceaţă și-ntuneric, că-n veci nu-l vede luminosul soare. * Uite și SPĂLĂTORIA CHIMICĂ, firma prinsă de zidul alb-murdar, Înfipt În pământul nisipos, uite cearșafurile de plapumă, aspre linţolii albe-gălbui, Întinse la uscat, deasupra lor vălătuci negri, pufoși se scurg peste capetele celor care urcă necontenit, coboară geamantane, sacoșe, saci, valize, lumânări Împodobite cu flori de hârtie, cutii mari de lemn, coșciuge. Gâfâi, Îţi ștergi cu o mână tremurătoare obrajii umezi, Îţi Încleștezi palma pe balustradă, nu Îndrăznești să te uiţi În golul ameţitor ca să nu aluneci de pe treptele de ciment până În bezna rece, cine te-a pus, străinule, să faci un asemenea drum pe ceaţă și pe Întuneric? * Tocmai din cauză că știi versul foarte bine Îţi dai seama că l-ai greșit, cine te-a pus, străinule, să faci un asemenea drum pe ceaţă și pe Întuneric, dar ce urmează? Banca ta e chiar lângă geamul deschis, creanga Înflorită de măr atinge pervazul, ciorchini de albine pufoase și flori roz mușuroiesc Între frunzuliţele verzi. — …Hai, vino Înăuntru, Îi șoptești albinei tale, vino Înăuntru și Înţeapă-l pe Domnul. — …Decât să vorbești singur În colţul tău, mai bine ieși și recită În faţa clasei, spune Domnul și se Înarmează cu linia de pe catedră. Nu ţi-e teamă de linia Domnului, pentru un pol tu faci juxte din greacă veche, din latină pentru cei din anii mari, dar acum ai un lapsus, de aceea În drum spre catedră Îţi repeţi poezia În șoaptă, dar există oare În viaţă ceva mai greu de făcut decât drumul pe care singur ţi l-ai ales prin ceaţă și Întuneric? Pe podeaua de scânduri Înnegrite de motorină dintre cele două șiruri de bănci pete roz palpită sub bocancii tăi, sunt florile roz din mărul Înflorit de-afară, o adiere de vânt le-a aruncat prin fereastră, mergi febril, Încordat, pe podelele lucii, oglindă, atenţie să nu aluneci, atenţie să nu aluneci! Îţi dregi glasul, Îţi potrivești faţa care fulgeră În golul geamului deschis. E faţa ta? Parcă nu e. Reciţi: mai bine renunţă sărmanul de tine la drumul spre pietroasa Ithacă decât să tot rătăcești ani de zile prin Întuneric și ceaţă spre locul unde nu te mai așteaptă nimeni… Ai greșit, cuvântul Îţi stă pe limbă, dar nu ţi-l mai amintești, ai un lapsus și limba Îţi e Încleiată, cauţi grăbit În buzunarul interior, acolo unde ţii portmoneul, e gol, doar o monedă mică, neagră, găurită În mijloc, o monedă miceniană, asiriană, egipteană, o ţii În pumnul strâns, o să ţi-o ceară În parcaj, atunci când o să treci podul. Nu găsești foile mototolite cu textul conferinţei ca să vezi unde ai greșit, dar ce noroc! Domnul e surd, nu aude, a Îmbătrânit și el, Între timp. — Good morning, mesdames, messieurs, vos billets, s’il vous plaÎt, intonează Domnul cu o voce melodioasă de bas-bariton. Și-a pus chipiul pe cap și a ieșit, pocnind ușa cu linia. Tu stai singur În clasa pustie, nu poţi să pleci dacă nu Îţi amintești versul, deși ei te așteaptă cu masa Întinsă acasă. Au să te mai recunoască, n-au să te mai recunoască, după atâţia ani de când rătăcești pe mări, prin furtună și ceaţă? 
* Uite turla bisericii din vale, când ai s-ajungi În dreptul ei, nu-ţi mai rămâne decât să treci strada și ești acasă. Ce feţe mirate au să aibă, ce strigăte de bucurie au să scoată atunci când o să te vadă! Au să te recunoască? N-au să te recunoască, după atâţia ani de când pribegești singur prin Întuneric și ceaţă? Au trecut atâţia ani de când ai plecat, ieri seară te conduceau la gară. Încerci să zărești ceva printre ulucile vechi ale gardului, te ridici pe vârfuri, ca să te uiţi În curte, dar gardul e prea Înalt și vopseaua verde ţi-a rămas lipită de buricul degetelor. Gardul e proaspăt vopsit, chiar tu l-ai vopsit ieri, Înainte să pleci la gară. Casa e roșie, de cărămidă, n-au mai apucat s-o termine, fiindcă banca a dat faliment. Băncile au fost naţionalizate, toate. Banca nu le-a mai dat credit, pentru că tu ai plecat de-acasă. Acum stai sub chiparosul din poartă și te Întrebi: să deschizi? Să nu deschizi zăvorul? Uite ce masă Întinsă e În curte, masă de nuntă, de botez, de pomană. I-am spus că după multele-i păţanii și după ce-și va pierde pe tovarăși, la douăzeci de ani, se va Întoarce la el În casă, neștiut de nimeni, și toate-acestea se Împlinesc acum. * Ce plictisitor, ce sfâșietor! De câte ori n-ai mai stat aici, sub prun, cu mâna pe poarta Întredeschisă, gata s-o Împingi! Un copil cu faţa murdară și fundul gol se ridică de lângă gard și-și trage pantalonii, al cui o mai fi și copilul ăsta, cu mucii sclipind argintiu pe obraz, ca balele melcului, uscate la soare. L-ai pierdut din ochi În curtea plină de zumzet de albine, de soare, e vară, e primăvară… Și copilul ăsta, lăsat să crească de capul lui, ca o buruiană, Îl știi, l-ai mai văzut undeva, unde? A, da! Mama purta Întotdeauna În poșetă o fotografie a lui, o fotografie sepia, cu pete de cafea sau ulei și colţurile Îndoite. * Calci apăsat pe pietriș cu Încălţările tale ţepene, scorojite, ai vrea să ridice toţi ochii spre tine, să te vadă, să te asculte. Ei stau la masă și umbra bradului le acoperă feţele – dar exista un brad? Exista un chiparos la voi În curte? Bradul În curte aduce nenorocire, se știe, iar chiparos ai văzut doar la Roma. Bocănești pe pietriș cu Încălţările scorojite, prăfoase, calci apăsat, doar-doar o să le vezi ochii Întorși spre tine, să poţi să le spui: Bine v-am găsit! Poftă bună! Numai că ei Își văd Înainte de mâncatul lor, nici nu se uită la tine. Și totuși, trebuie să fi știut că vii, altfel nu ar fi toţi aici, toţi, toţi. Deci trăiesc toţi, n-a murit nimeni. Deci scrisorile, telegramele, ferparele au fost mincinoase toate! Ce fericire, ce ușurare, Doamne! Mama și tata, uite-i așezaţi ca totdeauna, În capul mesei. Și mama, care se tot ridică așa cum face mereu și se duce ba după o cană cu vin, ba după un coș cu pâine! Deci trăiesc, deci sunt vii! Doamne, Dumnezeule, ce minune, ce fericire, ce bine! Restul a fost doar minciună, vis, iluzie… Tot ce ai crezut, tot ce-ai suferit În acești ani, degeaba… * Te apropii zâmbind larg, fericit, chiar dacă ei continuă să vorbească Între ei cu glasuri scăzute, de parcă nu te-ar fi zărit, de parcă nu ţi-ar auzi pașii… Nici unul nu ridică privirea spre tine, Își toarnă doar unul altuia, În pahar, vin, apă. Și tu, care ai făcut atâta drum până aici, atâtea nopţi chinuite ai alergat prin trenuri pline de controlori și soldaţi, tu ești prea obosit ca să le mai guști gluma. Și, dacă ei nu pricep, atunci măcar ea, măcar ea ar putea să Înţeleagă! — Mamă! o strigi Încet. Dar se vede că nu te-a auzit, e bătrână, săraca, simţurile i-au slăbit. — Mamă! Încerci să strigi mai tare, dar degeaba Îţi Încordezi gâtul, doar un sunet gâjâit, indistinct iese din coardele Întinse. — Mamă! Te forţezi, te scremi, disperat, dar vocea nu ţi-o auzi și nici umbra nu ţi se Întinde pe iarbă, cum, nici măcar ea să nu Întoarcă faţa spre tine? Cum, nici măcar ea să nu te bage În seamă? Și tu, care toată noaptea ai sărit dintr-un tren Într-altul, te-ai ascuns sub banchete, În trenuri păzite de soldaţii cu arma, ai venit până aici În pijama, desculţ, cu obrazul plin de clăbuc, ras doar pe jumătate! Ca dintr-o altă viaţă, ca dintr-un vis Îţi amintești tot ce ai pătimit pe acest drum nesfârșit, și ea nici măcar să nu te Întrebe: Ești tu, dragul meu? Să strige: E el! El e, Doamne,Dumnezeule, cum să-ţi mulţumesc c-am apucat ziua asta să-l văd aici, cu noi, Între ai noștri? Hai, vino lângă mine, tu, cel mai drag, te așteaptă doar de atâta timp atâta lume! Hai, zi o vorbă! Ţi-e sete? Ţi-e foame? Ești obosit? Spune o vorbă! Doar nu e nimic mai greu de făcut decât să vii de acolo aici, prin ceaţă și prin Întuneric… Dar ea tace. Ea stă Încremenită, cu capul Întors, umbra chiparosului Îi acoperă faţa și tu ce altceva poţi să faci decât să o strigi Încă o dată: — Mamă! * Se uită uimită la tine. — Ce vrei, străine? Te-ai schimbat oare atât de mult Încât nici ea nu mai poate să te recunoască? — Sunt eu, mamă! Sunt eu, fiul tău! De ce Îmi spui străine? Ce rău trebuie să arăţi dacă privirea ei se umple de milă și vocea i se moaie deodată: — Sărmanul de tine! Cine știe de unde vii? Cât ai suferit, dacă nici mama nu ţi-o mai ţii minte! Hai, stai jos, ia un pahar de vin, o bucată de pâine! Nu-i moarte de om dacă, Înainte să pleci, Îţi tragi puţin sufletul! — Unde să plec? șoptești istovit. — Cum unde? În ţara ta, de unde ai venit, doar se vede că nu ești de-al nostru… — Din ce se vede? — Cum din ce? După mers, după haină… — Hai, lasă gluma, mamă! Vezi că sunt prea obosit și nu-mi arde de glume! — Bietul de tine! Oi fi fost la pușcărie și ţi-ai pierdut minţile de câte ai pătimit acolo, dacă o tot ţii una și bună că eu ţi-s mamă! Nu, nu glumește! Chiar nu te-a recunoscut, sărmana de ea! În ce hal a adus-o bătrâneţea, dacă nu-și dă seama că a ta este vocea asta care tremură de nerăbdare, de enervare. — Cum altfel vrei să-ţi spun? Niciodată nu ţi-am spus decât mamă! — Trebuie să fii bolnav, tare bolnav, sărmanul de tine, dacă habar nu ai când ești treaz, când visezi, lucruri atât de simple pe care și un copil le știe! E boală grea să nu mai știi cine ești! * — Cine să fiu? Sunt eu! Au ridicat toţi capetele, te privesc. — Eu sunt, ce Dumnezeu! Nu vedeţi că sunt eu, eu, eu, eu! Ei tac. — Sunt eu, fiul, fratele, nepotul, unchiul, cumnatul vostru! Feţele Încordate din jurul mesei se uită la tine prin sticlă. Ea zâmbește trist, dă a lehamite din mână: — Ce bine ar fi să fii tu, dar n-ai cum! Dacă ai fi tu, n-ai fi aici, cu noi, ai fi departe! Dacă ai fi tu, ai fi dincolo, ai fi ca mort! — Uitaţi-vă bine la mine, le strigi. Sunt tot eu, doar că au trecut șapte ani, paisprezece, douăzeci, de când am plecat! N-aveam cum să rămân la fel ca În fotografie! Sunt mai slab, mai bătrân, a fost și drumul lung până aici, sunt nespălat, neprimenit, neras, nu m-am putut privi nici măcar la lumânare! Și nici nu-mi dau seama cât m-am schimbat, pentru că aici, la voi, oglinzile sunt acoperite, toate… * Ce plictisitor, ce sfâșietor! De câte ori n-ai mai trăit scena asta la fel! Ei În jurul mesei Întinse, pentru botez, pentru parastas, pentru nuntă, zâmbind stânjeniţi În tăcere, și tu strigând, nervos: — Eu sunt, doar c-am luat niște kilograme În plus când am trecut de la ţigări la pipă! Dar nici atât de gras n-am ajuns, ca să nu mă mai recunoașteţi! S-au ridicat de pe scaune, dau să se apropie, șușotesc Între ei, strigă toţi, deodată, vocile li se acoperă. — Al cui spui că ești? — Pretinde c-ar fi din familie! — Dar valizele unde-ţi sunt? — Dacă ai fi el, n-ai fi venit neras și desculţ la nuntă! — Cu cine a zis că e neam? — Dacă ai fi el, ai avea Rolex la mână și ditamai Merţanu-n poartă! — Nu e el, nu vezi ce pantofi lucioși are? Nu vezi ce haină scumpă? — Un impostor, vedeţi-vă de treabă! — Al cui ești? Ce cauţi la noi? — Al cui ești, răspunde? — Sssst! Lăsaţi-l să plece! Nu vedeţi? E de la Securitate! — Un biet nebun! Uite În ce hal arată! Un biet nebun, scăpat de la balamuc! — Un nebun periculos — Feriţi-vă, eu v-am spus al cui e! — L-au trimis aici să ne Încerce! Vrea s-audă ce zicem, ce vorbim, ca să ne spună! — Sssssst! Noi n-avem rude dincolo, străine! — Noi avem doar pe unul, care e mort de mult! — I-am făcut parastasul de șapte ani! — De paisprezece! — De douăzeci și unu! — Un impostor! — Un informator! — Nu-l vezi cum se uită În toate părţile? Cum… — Nimeni dintre ai noștri n-a plecat afară, Înţelege, străine! — Noi n-avem nici un neam dincolo! — Noi n-avem nevoie să plecăm din ţară! — Noi n-am ieșit niciodată de la noi din curte! — Feriţi-vă! Face doar pe nebunul, ca să audă ce zicem și să ne toarne după! — Dacă ai fi el, nu te-ar fi lăsat să treci frontiera! — Dacă ai fi el, n-ai căra valize cu fermoarul rupt și legate cu sfoară! — Dacă ai fi el, ai fi mort În Donbass! — La Stalingrad… — Ce dracu’, doar ne-am Înţeles să spunem c-a murit pe frontul de vest, În Tatra! — Te-a văzut cineva, străine, când ai intrat la noi În curte? — Să plece și să-și vadă de drumul lui! Nu vezi că s-a strâns lumea În stradă la gardul nostru ca la urs! — Hai, pune-i ceva pentru drum, nu te mai moșmondi atât! Uite aici o pungă de plastic, mere, pâine, ia ce-ţi iei de aici și du-te! * Ţi-au Întors spatele, mănâncă liniștiţi, cu ochii ţintă În farfurie, Își toarnă binevoitori unul altuia În pahare vin, apă. — Sunt eu, sunt al vostru! Uitaţi-vă bine la mine, le strigi, sunt fiul, fratele, nepotul, vărul vostru! Eram cu toţii Împreună acum trei luni, acum treizeci de ani… Ne știm doar din leagăn, de mici, am dormit În același pat, am mâncat din același blid, am iubit aceeași fată… Am făcut atâta drum ca să vă spun că, dacă știam ce-o să Îndur, n-aș fi ieșit niciodată de la noi din curte! Am făcut atâta drum doar fiindcă v-am promis c-o să mă Întorc, altfel n-aș mai fi călcat niciodată pe aici, prin curte! Miști doar din buze. Din gât Îţi iese un horcăit sacadat, o albină zboară deasupra ta și umbra chiparosului Îţi acoperă faţa. Glasul nu ţi se aude și trupul tău nu lasă umbră pe iarbă. Stai liniștit, lasă, e doar un vis, același vis sâcâitor, plictisitor… — Trezește-te, hai, fă un mic efort și trezește-te! Vrei să mă faci și pe mine să adorm? Trezește-te, avem o mică Întârziere, am greșit ieșirea, dar acum o luăm la dreapta și peste cel mult două ore o să fim În faţa primăriei, unde este hotelul! Trezește-te și ia-o pe drumul de Întors Înapoi prin ceaţă și prin Întuneric… 
Capitolul 2tc "Capitolul 5" Nimic mai dulce decât pietroasa Ithacă nu pot vedea În lume TC "CALLYPSO ÎMBÃTRÂNIND"TC "CALLYPSO ÎMBÃTRÂNIND" —…Trezește-te, Traiane! Hai, trezește-te! Știi că somnul se ia! Hai, fă un mic efort și trezește-te! Vrei să mă faci să adormla volan? Avem o mică Întârziere, am greșit ieșirea, dar acum o luăm la dreapta și peste cel mult două ore o să fim În faţa primăriei, unde este hotelul! Deschide buimac ochii Împăienjeniţi. Înghite. Gâtul i-a Înţepenit și braţul stâng e plin de furnici. —…Exagerezi… Asta nu se poate numi… somn… Are limba Încleiată, de parcă ar fi băut toată noaptea. — …Poate să fi aţipit un moment… dar nu-mi spune că aș fi dormit… Dacă a aţipit e numai din cauza luminii orbitoare și a căldurii care vine, ca o răsuflare fierbinte, de-afară, prin geamul deschis. De o parte și de alta a autostrăzii, culmile acoperite de măslini pitici, argintii, cu petele albe ale satelor străvechi, cocoţate În vârf. — …Aţipit?!… Ei, aș! Fii sigur că ai dormit de-a binelea! Cred că ai și visat... Bolboroseai ceva, ca atunci când vorbești În somn românește… Mai vorbește, oare, românește În somn, așa cum crede Christa? Ce spui, dragul meu? Ce spui…? Spune-mi și mie… vorbește mai tare… vreau să Înţeleg și eu ce spui... De când nu mai vorbește românește când face dragoste cu o femeie? De când nu mai vorbește deloc? Doar sunete dezarticulate, doar strigătul profund al trupului, atunci când ejaculează… * — …Se poate, la urma urmei, să fi și visat, de ce nu… E concesiv, ca să Închidă mai repede subiectul. Ce a putut Christa să-l audă spunând? Încă mai bâjbâie după vis, dar a deschis prea repede ochii În lumină și filmul s-a voalat. Hârtii Înegrite, care se sparg cu un foșnet sec atunci când le atingi. — …M-a toropit somnul, din cauza căldurii… Își desface și Își pune la loc centura În care a adormit, ca un cal În ham. Zdrenţe incomprehensibile din vis Îi flutură În faţa ochilor În timp ce strigătele mute zac, Înecate În salivă, Între mușchii paralizaţi ai gâtului, ai limbii. Bănuiește, de fapt, care este visul, se tot repetă ori de câte ori Îl doare piciorul, e bolnav sau doarme În condiţii inconfortabil. Și, În plus, l-a auzit povestit de sute și sute de ori, În atâtea variante... Împarte coșmarurile exilatului cu toţi cei ca el care visează aceeași călătorie periculoasă, unii sunt prinși Dincolo și nu mai pot să se Întoarcă, alţii sunt fericiţi pentru că rudele și prietenii Îi așteaptă În gară, cu flori… De când trăiește În această ţară, pentru care a suferit ca să devină a lui, a visat atâtea variante ale acestui vis… Care să fi fost oare cea de azi? — ...E atât de cald pentru că Închizi tot timpul aerul condiţionat! Cine mai merge cu geamul deschis, când afară sunt peste patruzeci de grade? ! Ceilalţi nu riscă să facă sinuzită, otită, rinită și toate bolile de care te temi?! Dar, dacă poţi să eviţi tehnologiile moderne, ești cel mai fericit om… Arhaismul tău balcanic… * Christa și tehnologiile moderne! Ea, care pe vremuri nu mișca o eprubetă fără să-l Întrebe din ochi dacă e bine! Unde ar fi ajuns Christa de una singură, dacă perseverenţa ei teutonică n-ar fi ţinut-o aproape o oră În faţa ușii lui Încuiate, rupându-și pieliţele de la unghii, după obiceiul prost rămas din copilăria stresată, cu fundul pe poșeta ieftină, de pânză, cu fruntea rezemată de genunchi și sandalele cu tălpi Înalte, de sfoară, așezate ordonat alături? La vremea aceea Încă mai părea o adolescentă anorexică, sora mai mare a Helgăi, dar ce incredibil de elastic, parcă fără oase era trupul ei! Rușinat că uitase de Întâlnire, a dat s-o ridice, dar se ghemuise toată, Încolăcită ca o pisică, și a purtat-o așa În braţe, desculţă și cu părul desfăcut, până la pat. Unde altundeva s-o fi pus când masa, scaunele, parchetul erau acoperite de cărţi deschise, hârtii dactilografiate, probe de laborator, pahare cu vin ieftin, cești cu urme de cafea și sendvișuri scorojite? Fesele ei mici și tari, care se foiau, simţindu-i erecţia, și vinul ieftin de Chianti băut În trattoria unde se Întâlnea, ritualic, de aproape zece ani, cu pribegi, ca el, l-au excitat atât de tare, Încât, În timp ce-și smulgea hainele de pe el, i-a povestit, bolborosind, Înfierbântat, ritualul de nuntă din ţara de unde plecase. De ce făcuse asta? Era flatat de felul În care descendenta unei familii cu diplome și blazoane vechi de trei sute de ani se lăsase total În voia metecului, a ausländer-ului sau după cheful cu vechii prieteni avea un puseu de nostalgie și și-ar fi dorit să fie Dincolo și să treacă pragul casei din Cărbuneștii lui, cu o mireasă În braţe, oricare ar fi ea? * La Ana Maria, rămasă În ţara Îndepărtată, la felul cum se uita la ea când exersa la pian, În casa Dobrotă, Încetase de mult să se mai gândească, era ca moartă. Și totuși, poate că, În timp ce o purta pe Christa spre pat și-și strecura mâna spre sexul pufos, fierbinte, ghemuit Între pulpele ei subţiri, s-a văzut pe el, cel de altădată, meditatorul lui Anton Dobrotă la greacă și latină, stând ţeapăn pe sofaua acoperită cu un covor scorţos, cu un album despre Roma deschis pe genunchi. Foiţa subţire fâșâia strident când o dădea la o parte de pe gravura Îngălbenită cu chiparoși și ruine. Concertele Anei Maria, pregătite În casa spaţioasă unde el intra de două ori pe săptămână, bucurându-se dinainte de cafeaua cu dulceaţă de cireșe amare, de farfurioara cu pricomigdale și de fanteziile erotice În timp ce asculta Brahms, erau singurele la care și-a permis să piardă timpul pe atunci. Trebuia să adune bani din meditaţii, să dea diferenţa la liceu și, poate – de ce nu? –, să meargă și el la curvele de la Crucea de Piatră, unde rămăsese singurul din clasă care nu a pus piciorul. Sau poate singurul care avusese curajul să o mărturisească. Evita să-și zărească În imensa oglindă cu ramă aurită faţa roșie, posacă, privind În jur, Încruntată. Singurul costum de ieșit În lume era plin de păr de la pisica roșcată, greoaie, cu burta umflată de pui pe care Încerca să o mângâie, stângaci, până când, nervoasă, ca orice femelă În starea ei, Îl scuipa sau Îi vâra, pe tăcute, o gheară lemnoasă prin stofa ieftină. Din Sonata lui Brahms nu auzea mai nimic, dar, cel puţin, avalanșa de sunete Îi acoperea bolboroseala rușinoasă a pântecului, chinuit de posturile lungi cu varză și fasole de la cantina seminarului teologic. Și pândea, mai departe, faţa Îngustă, din ce În ce mai febrilă, a Anei Maria, descoperită de părul greu, strâns la ceafă, și conturul sânilor ascuţiţi prin bluza roz, vaporoasă. I se părea indecent că se lăsa privită, așa, arcuită deasupra clapelor albe și negre, toţi mușchii zbătându-i-se, orbește. I-ar fi dezgolit trupul firav și ar fi intrat lent, exasperant de lent În ea, până când se va arcui, febrilă, mușchii ei se vor zbate, ritmic, iar el o va pândi printre gene, așteptând să recunoască pe faţa tot mai străină eliberarea printr-un spasm impudic, rictusul Încremenit și cearcănele dintr-odată Îmbătrânindu-i obrazul. Ce ușor se excita atunci, ce jenat era să nu cumva să-i zărească cei de alături șliţul umflat al pantalonului, uneori, când nu mai putea Îndura, mergea În toaleta parfumată a casei Dobrotă și se ușura singur, după ce controlase neliniștit Încuietoarea ușii. Intra apoi În vârful picioarelor și moţăia, istovit de plăcerea rușinoasă, de energia risipită inutil și se trezea În acordul final ca să o aplaude, mecanic. Candelabrul mare de cristal lumina prea tare ca să mai Îndrăznească să o privească atent, ea se rotea cu taburetul, Într-o iuţeală copilărească și, Înainte să-și exerseze reverenţa, Își plimba degetele nervoase pe obrazul Îmbujorat și-și controla nodul roz al panglicii de catifea care Îi strânge la ceafă părul lucios și negru. * Să Își fi amintit și de Ana Maria În seara când o purtase În braţe pe Christa peste prag? Mintea Îi era prea Întunecată ca să-și mai amintească, a doua zi, dimineaţa, pe lumină, dar cea a Christei era, ca totdeauna, trează, la pândă. Când a revenit de la baia de pe culoar, În timp ce el se scuza de dezordinea din cameră, Christa a pufnit În râs și i-a reamintit bolboroseala despre riturile arhaice din ţara lui pe care le luase drept o cerere În căsătorie. Și, Înainte ca el să aibă timp să-și revină din surpriză, s-a căţărat, sprintenă, pe el, strângându-l cu braţele și picioarele Încolăcite În jurul lui, sunt un păianjen și am prins În pânza mea un gândăcel! Sau vrei să fii muscă? I-a cântat: un cântecel de copii necunoscut, Într-o limbă necunoscută, un dialect vechi german. Și, Încetând să mai râdă, la fel de brusc, cu directeţea ei, care și-acum Încă Îl mai șochează, i-a mărturisit că pusese ochii pe el din prima zi când intrase În laborator. Și nu ca pe un iubit pasager, ci ca urmaș al lui Hermann. Era un semn bun pentru cariera lui, a fost totdeauna de părerea celor care cred că femeile cântăresc instantaneu și instinctiv nu doar masculinitatea viitorului partener, ci și statutul lui social: așa aleg, chiar și cele care se devotează rataţilor, infirmilor vieţii, dintr-un instinct matern excesiv sau deviat. Nu era Însă cazul Christei, care, doar Într-o cămașă a lui, Încheiată strâmb pe sânii mici, ușor muiaţi (doar alăptase deja de două ori), deschisese larg ferestrele, nepăsătoare la cei care o zăreau din mansarda de vizavi, și, În timp ce aduna scrumierele pline, farfuriile murdare, ceștile ciobite, turuia planuri despre viitoarea lor casă, despre viitoarea lor viaţă comună. Iar el asculta, flatat, ca de vestea unei avansări: confundase atunci perseverenţa Christei cu devotamentul și dragostea cu dorinţa lui de legitimitate În ţara de adopţie? * —…Plecarea asta te-a Întors pe dos, dormi agitat… Sunt convinsă că ai coșmaruri… Mormăie ceva, nu, da, poate. După ce tușește o vreme, s-a Înecat cu pastila, rămâne nemișcat, cu ochii la autostrada monotonă, tăiată În două de gărduleţul de leandrialbi și roz, care se Încolăcește și dispare În urma mașinii, ascunzându-se după culmile pietroase, Împădurite cu măslini piperniciţi și jnepeniș ondulat. — …Nu am pretenţia s-o recunoști În faţa mea… dar măcar ţie să-ţi recunoști că te torturezi singur de când te-ai decis să faci această călătorie… O prudenţă elementară ar trebui să te oprească să-ţi iei astfel de riscuri, chiar dacă e vorba de ţara ta, pe care… Ţara lui? Ţara unor neamuri proaste cu care se jenează să fie văzut În lume? Acei bărbaţi pântecoși, cu fălci lăţite și guși lăsate, cu pielea feţei negricioasă, găurită de porii lucioși, cu hainele veșnic șifonate, pe care amicul Alexandru Stan tot insistă să Îi prezinte? Care Îl dezgustă și mai mult atunci când deschid gura și Îi aude vorbind această limbă de nerecunoscut, stricată, stâlcită, vulgară… În ce hal au adus biata limbă, la fel ca și biata, sălbăticita lor ţară! A lor, ţara, a lor. Nu a lui, nu… E ţara care a fost a noastră, dar nu mai e a nimănui… Ar putea să Îi răspundă asta Christei, dar, dacă ar sta să-i povestească despre scrisoarea trimisă de Cioran de la Paris prietenului din ţară și cum au ajuns În Închisoare toţi cei care au citit-o, n-ar face decât să dea apă la moară neliniștilor ei. Și cum ar putea Christa să priceapă asemenea lucruri? Cum ar putea ea, de pildă, să Înţeleagă că, deși ei mestecă atât de vulgar această limbă stâlcită, el se duce, ca absorbit de un magnet, spre locul unde o aude! El se duce Întins spre sunetele care vin de undeva din adâncul lui și fac dintr-odată lumea să devină pe loc atașantă, transparentă… Ce limbă e asta și de ce o Înţeleg atât de bine? ! De ce mă relaxez dintr-odată când o aud? Limba asta e, poate, ţara mea adevărată? Dar el ar vrea măcar și fum să vadă ieșind din ţara lui și-apoi să moară… Să-l cunoască Homer și Christa mai bine decât se cunoaște el pe sine? * —…Oricât de mulţi ani ai trăit aici, ţara ta va rămâne pe veci tot cea din care ai plecat! E ţara ta, chiar dacă nu o s-o mai vezi niciodată, ceea ce ar fi de preferat! O știi și tu, chiar dacă mă contrazici, chiar dacă taci, dar, după atâţia ani de când suntem Împreună, pot să ghicesc ce se ascunde sub tăcerea ta… Christa, care e convinsă că Îl Înţelege mai bine decât se Înţelege el! Poate, Într-adevăr, ghici ce ascunde tăcerea lui când lui singur i-ar fi greu să spună? Iar ţara lui să fie pe veci acel tărâm depărtat, populat de mutanţi? ! Atunci la ce au servit atâţia ani de muncă aici, În singurătate? La ce servesc onorurile pe care le primește aici, respectul colegilor, recunoștinţa oficialităţilor, afecţiunea colaboratorilor și studenţilor, dacă prin doar două vorbe – ţara ta – Christa Îl trimite Înapoi, Îl exilează În acel tărâm sălbatic și sălbăticit? În ţara care a fost a noastră și nu mai e a nimănui… Cum poate gândi așa cevafiinţa cea mai apropiată lui? —…Tu crezi ce vrei, draga mea… Dar cei care tocmai m-au decorat luna trecută, cei care m-au invitat În Academie cred altceva… Vocea lui concesivă și felul cum privește drept Înainte, prin geam, fără să mai scoată o vorbă, sunt doar prima fază a Încăpăţânării sale. Christa știe că În faza următoare el ar putea izbucni, coleric, strigând, dând din mâini. Și totuși, nu renunţă. Insistă: — Încă mai ai timp să renunţi, spui că te simţi rău… Christa stăruie mai departe, deși știe că nu mai are cum să Împiedice această călătorie, cu vocea asta, tot mai casantă, pe măsură ce Îmbătrânește, chiar mai repede decât el. În ciuda blazonului aristocratic și a diferenţei de ani dintre ei, În ciuda orelor de gimnastică și masaj, fesele i s-au teșit, sânii și burta Îi atârnă ca niște săculeţi pe jumătate goi. Corpul tot mai plin, dar privirea tot mai sigură de ea. De ce? Doar pentru că ea a deschis ochii În această lume și crede că-i cunoaște regulile mult mai bine decât el, care, venit de departe, le-a Învăţat cu efort, ca din carte? Dar care e distanţa parcursă de fiecare dintre ei doi ca să ajungă unde se află acum? Unde a ajuns ea și unde a ajuns el, metecul, ausländer-ul, străinul? După ce Îi trec astfel de gânduri prin cap, se simte vinovat, ca și când ea ar fi martora acestor momente de nelealitate. Se așază mai drept În scaun. * — Eu nu te reţin aici! Nici nu aș avea cum! Dar simt că e de datoria mea să te avertizez că este un gest pe care Îl vei regreta… Nu Îi place s-o vadă nervoasă la volan, de aceea Încearcă să-i descreţească fruntea Încruntată. Ghemuit În scaun, recită: — Așadar, vrei acum să pleci acasă, În ţara ta? Mergi cu bine! De-ai ști tu Însă cât ai să mai suferi/ ’Nainte de-a sosi la tine-n ţară/ Ai sta cu mine – aici, În casa asta... De ce te uiţi așa bănuitoare? Callypso spune asta, draga mea, nu tu! Nimfa Callypso! În Odiseea! Zeilor, răi sunteţi voi, mai geloși decât orice făptură!/ NeÎnduraţi v-arătaţi cu o zeiţă care pe faţă/ Îndrăgosti un bărbat muritor și-l ţinu de tovarăș./ Doară eu Însămi l-am mântuit de la moartea din valuri/ Când pe o luntre zdrobită de trăsnetul marelui Zeus/ Greu rătăcea pe roșcatul Întins al malurilor mării/ Și, pe când toţi ceilalţi tovarăși voinici s-afundară,/ El numai fu mântuit și de vânt, și de val pân-aicea./ Eu l-am primit iubitoare și l-am ospătat bucuroasă./ Ba i-aș fi dat tinereţe nestinsă ori chiar nemurirea./ Vai Însă, nimeni din ceilalţi zei nu poate să-nfrunte/ Pe furtunaticul Zeus ori voia să-i zădărnicească!/ Ducă-se dară pe unde va vrea și-l Îndeamnă acela! — Asta e greaca veche, nu? Nesuferită materie! Dar nu te sfătuiesc să Începi și acolo unde te duci cu veșnica ta Odisee! El zâmbește silit, Înciudat. De ce s-a exhibat În faţa Christei, când o știe că este de lipsită de orice sensibilitate literară? — Serviciile secrete ale lui… Cum spui că Îl cheamă? Ce-o-ces-co? Ce nume imposibil, de altfel s-ar părea că și personajul ar fi la fel...! În fine! Nu conteazăcum Îl cheamă! Contează că cei de acolo o să devină și mai suspicioși când n-au să Înţeleagă limba În care vorbești! Vorbesc serios, nu e o glumă… El tace, mai departe, cu ochii pironiţi pe fereastră. Se uită, fără să le vadă, la dealurile nisipoase, cu smocuri de iarbă, din loc În loc. Valuri alb-gălbui de nisip petrificat, cu scoicile Înfipte În piatra poroasă peste care coboară lumina viorie. Întinsul roșcat al mării de altădată. Ar putea să se răzbune, recitându-i mai departe: Tânjind Își irosea viaţa cea dulce și ofta de dorul ţării de când se săturase de zeiţă. Numai că el nu tânjește după nimic și nu-și mai poate imagina munca lui, viaţa lui fără Christa, chiar dacă uneori este atât de cicălitoare. Și el a fost morocănos și absent tot drumul. Inexplicabil pentru ea, vocea lui s-a Înmuiat dintr-odată. * — …Greaca veche și latina au fost În adolescenţă colacul meu de salvare! Visam să dau diferenţele la liceu și să ajung profesor de greacă și latină. Bietul meu tată, nu ţi-am povestit asta niciodată, draga mea, mă obligase să merg la școala de preoţi pentru că acolo nu se plăteau taxe… –– Mi-ai povestit tu vreodată ceva din viaţa ta de acolo? — Îţi povestesc acum, uite… Nu vroiam În ruptul capului să merg la Seminarul Teologic și bietul tata m-a dus cu sila, pentru că o ţineam nu și nu, mi-a tras o bătaie cu cureaua, pe care o mai ţin și acum minte, o săptămână n-am putut sta pe fund! — Ce sălbăticie! — Vezi că totuși, până la urmă, mi-a prins mai bine decât să fi rămas, acasă, să muncescla câmp! Tata a mers cu mine de mână să mă Înscrie, iar eu am plâns de disperare până la gară, el n-avea bani de taxe, dar nici eu nu aveam vocaţie de preot. Nu m-am consolat niciodată cu viitorul pe care mi-l pregătea seminarul. Iar pe la 16-17 ani lectura mea preferată era Odiseea, o știam pe dinafară și vezi că Încă o mai știu… Înainte să termin seminarul, mi-am dat diferenţele la liceu, adunasem bani meditând un coleg, fiu de oameni Înstăriţi, care se ţinea doar de boroboaţe, Anton Dobrotă. La liceu am primit bursă, dar, odată intrat acolo, m-am Întors, cu 180 de grade, spre biologie, fizică și chimie… * Ce logoree l-a apucat! Reacţiile lui care o surprind, de fiecare dată, cum e, de pildă, duioșia Înţelegătoare faţă de părintele care l-a umilit și l-a stâlcit În bătaie! O minte strălucită Într-un comportament arhaic... Și, evident, mintea aceasta e acum doar la călătoria asta inutilă, la acelţinut sălbatic unde ea nu a avut chef să-l acompanieze. Dar cel puţin vorbăria Îl va ţine treaz, mai sunt aproape două ore până să intre În Roma… Cu un gest decis, Christa coboară geamul și dă drumul aerului condiţionat. O să-l lase deschis și cât timp pun benzină, și cât beau la bar un espresso. Iar Traian nu protestează, se uită nerăbdător pe geam, știe că se vor opri peste cinci minute la benzinărie, la market tourist. Un espresso, un té freddo și fete tinere, cu sânii tari și liberi mișcându-se sub maiouri. 

Capitolul 3 Ulise pare suspicios 
Smuci șnurul de câteva ori, dar, cum draperia nu se clintea, apucă, la nimereală, faldul greu de damasc, cu mâna făcută gheară, și trase. Sus, pe șina pe care ar fi trebuit să alunece, draperia era la tot nemișcată, dar Între degetelele dureros Înţepenite de artroză se trezi cu unul din ciucurii prăfuiţi. În clipa când se pregătea să-l arunce cât colo, Își aminti că celălalt Îi pândește iritarea, zâmbi și Îl așeză cu grijă pe pervazul lat de lemn negru al ferestrei. — …Ţ-am zis, toarășu’ academician, că nu e cazu’ să te deranjezi! N-am nevoie de mai multă lumină, că văd! Văd Încă destul de bine! râse celălalt. Și ce crezi, nu s-a găsit un tâmpit s-o oprească șila noi? Când ne-am trezit cu mâinile-n sân, că tot aparatul sta, l-a și adus la mine de guler! Un cretin! Nu și nu, că dimineaţa, Între 10 și 14, a primit ordin să oprească lumina pă tot orașu’, că e În reţea și poa’ să fie și Dumnezeu, el n-are ce face! Pe mă-ta n-ai ce face, hai, sictir! i-am zis, vă daţi seama că l-am mâncat cu fulgi cu tot… Trăncănea și se umfla În pene, jovialitatea lui de mitocan viclean. Degeaba făcuse aluzie la ședinţa de la Institut, degeaba se uitase de două ori la ceas. Celălalt se tolănea, din ce În ce mai confortabil, pe canapea, cu diplomatul Între picioare, și paharul Îi era iar gol. A dat să i-l umple iar, dar, când a Întins mâna mică, cu degetele Încovoiate, spre sticla de cristal, sperând că o să facă semn că i-ajunge, cu acel Agâp! al lui, celălalt o și Înhăţase, râzând mulţumit. — Nu ţ-am zis dă la-nceput să nu te deranjezi, că Îmi pun singur? Toarnă, toarnă, frate! Nu vreau gheaţă, știi problemele mele cu gâtu’… Cuburile de gheaţă pluteau deja În apa topită din tăviţă: mai mult de o oră de când s-a instalat pe canapea și, când se va hotărÎ să dispară, o să Îl ia prin surprindere, ca de fiecare dată. Până atunci, bea ca de la altul, În dușmănie, și, când are impresia că nu e observat, Își rotește ochii prin cameră, repede-repede. Se pândesc amândoi, de ani de zile, și toate meciurile se termină cu remiză. Și data următoare când intră aici, În biroul lui, iar o să Încerce să-l prindă cu ceva, dar cu ce? Ce ar putea Înţelege unul ca el din revistele și cărţile străine de biochimie? Când vrea să-și dea importanţă, strecoară câte un cuvânt În rusește, cu alte limbi străine nu are curaj să deschidă gura, te poţi Întreba atunci cum de se ocupă cu ce se ocupă?! Cum de face carieră?! Simplu: a fost șeful Direcţiei de Securitate și Gardă a Nebunului! Îi tot dă Înainte cu Facultatea lui de Istorie, dar el l-a dibuit că și-a luat diploma la 40 de ani, și cum! În timp ce era șef pe toată regiunea, se târau directorii de licee În genunchi la el! Nu cumva Îl nemulţumește ceva la nota lui? În stânga ţine hârtia, depărtată mult de ochi, În dreapta paharul pe care Îl tot duce la gură, Între genunchi strânge diplomatul. Se Încruntă pentru că citește fără ochelari sau nu Îi convine ceva din ce vede? * 4 martie 1986 Notă informativă 
Cu ocazia vizitei pe care am făcut-o În Italia Între 19 ianuarie și 21 februarie 1986, ca invitat al universităţilor din Roma și Milano, am avut prilejul să ÎntÎlnesc și pe unii fugari români din acea ţară. Întors la Roma din Milano În ziua de 9 februarie 1986, mi s-a propus de către tov. ministru Const. Pleja să fac o vizită la Institutul European de Cercetare a Mediului Mediteranean din Neapole, condus de MANU TRAIAN, dat fiind că am fost colegi de studii În tinereţe. Tov. Pleja vroia să verifice dacă TRAIAN MANU se bucură de un bun renume printre cercetătorii occidentali. Am acceptat, bucuros să pot vedea acest institut și laboratorul despre care auzisem vorbindu-se În toate publicaţiile de specialitate. De comun acord cu tov. locotenent Matei Silviu, am trimis lui MANU o telegramă, ÎntrebÎndu-l dacă are ceva Împotriva vizitei mele la Neapole. Prin telegramă am primit răspunsul lui afirmativ ÎncÎt În ziua de 13 februarie a.c. am avut ÎntÎlnirea. Desigur, pentru a nu fi bănuit că stă de vorbă cu un reprezentant al regimului nostru, MANU TRAIAN a preferat să vorbim În limba italiană, În tot timpul fiind de faţă un colaborator al său. Numai Într-o singură seară am putut vorbi circa 2 ore, În care mi-a povestit programul său obișnuit de lucru, foarte Încărcat. Cercetările recente le-a putut Întreprinde În colaborare cu SCHMIDT HEINRICH, directorul Institutului European similar din Hamburg, mare specialist. Așa cum am arătat În raportul meu amănunţit prezentat pentru conformitate locotenentului Matei Silviu, TRAIAN MANU ar fi o achiziţie importantă pentru folosul cauzei noastre. „Emilian” * Colţurile buzelor subţiri se pungiseră În timp ce citea, dar, cum a pus foaia de-o parte, faţa i s-a luminat. Zâmbetul Înșelător bonom, cu strungăreaţa neliniștitoare Între dinţii laţi, din faţă. — …Da’ ai stat ceva, de data asta, toarășu’ academician! O lună În cap, cam atât, nu? O lună-n cap În Italia! Nu, n-o lua așa, n-am vrut să zic că te-ai distrat! Păi, cine să știe mai bine ca mine că te-ai dus cu treabă? Da’ Institutu’? Academia? A mers treaba pă roate În lipsă sau, când te-ai Întors, a trebuit să dai jos cu măturașobolanii grași de se suise pe masă? Ce spun io cu mătura? Cu mitraliera! A trebuit să pui tunu’ pe ei, este? Eee, uite că mai știm și noi câte ceva! Când te-a sărbătorit la șaizeci de ani, atâtea mii să am eu, câţi dântre lăudători Îţi purta sâmbetele! Amușina pă la noi să vază dacă e rost de ceva, nu și nu, că și Toarășu’ a zis că În ţara asta nimeni nu e de ne-nlocuit! Marș d-aici, șacalilor, le-am dat o cizmă-n bot la șacali, de nu s-a văzut! ! Eee, uite că mai punem și noi umăru’, la o adică! Mi-a zis și fârţângăul de Matei, legătura dumitale, nu e prost, chiar dacă Încă are caș la gură, cum zice poporul, locotenentul Matei Îmi zice: toarășu’ colonel, da’ de ce-l lucrează jigodiile astea pă academicianu’ nostru? Noi te susţinem și crez că nu mi-o iei În nume de rău că ţi le spui de-a dreptu’, din prietenie, dacă Îmi permiţi, toarășu’ academician! — …E reconfortant pentru mine să știu că am susţinerea instituţiei! Adică persoane de Încredere care Îmi cunosc valoarea și devotamentul! Chiar prietenie, după atâta timp… Prietenie cu Satana În persoană! Care arată ca un contabil bonom, cu o burtică rotunjoară sub costumul gri, spelb de blond și cu părul creţ. Unde-i sunt antrenamentele și orele de sală? Se vede că nu mai face teren! Un contabil la GAS din satul lui, așa ar arăta dacă i-ai scoate costumul first-class de la APACA și atât ajungea dacă nu cădea, la Înrolare, chiar În zona fierbinte, cu legionarii din munţi. Să fie un avertisment aluzia la dușmanii lui din Institut, la ciripitorii ăia nenorociţi pe care i-a pus la punct În adunarea generală? — ...Problema ar fi că n-a ieșit toate cum le-am gândit noi. Mi-a parvenit raportul ălălant, am văzut că omologii italieni nu ţi-a făcut oferta, docamdată nu mi-a venit concluzile, e-n lucru, da’ n-aș zice că ne-a intoxicat. Mai știu și io câte ceva, am mai citit, am mai ascultat pe la alţii, n-am trecut ca o valiză prin gară. Doar chiar dumneata, toarășu’ academican, ai confirmat că data trecută simţeau că ai lor Îţi dau târcoale să te agaţe, d-aia te-am pregătit. Nu mă grăbesc să zic că a fost pierdere de vreme, mai are anu’ zile și ăștia umblă cu limba scoasă după alde noi… Mai degrabă n-aș esclude că există un trădător Între noi, ai semnalat chiar dumneata că parc-ar fi ceva scurgeri de informaţii. Pe lângă plăcerea de a sta la un pahar de vorbă cu Johnny Walker, d-asta m-am deplasat, vorbim alfel aici, da’ te deranjează, toarășu’ academician, dacă aprinz o ţigară? — Deloc, deloc… Doar o să Întredeschid puţin geamul… — Din partea mea, n-ai decât, io am cojocul meu, dumneata ești mai șubred. * I-a strecurat-o, În timp ce i-a fluturat pe sub nas pachetul de Dunhill, să știe ce să-i aducă data viitoare! Fiecare frază a unui astfel de taler cu două feţe trebuie interpretată ca prorocirea Pythiei! Secretomania În luptă cu vanitatea, să te facă să crezi că ești la mâna lor! Îl deprimă și primele zile din martie, fără anotimp. Dacă te uiţi, așa cum face el acum, la limbile anemice de zăpadă căzute În timpul nopţii peste straturile din grădină În care n-au mai rămas decât tulpinile Înnegrite, cu spinii muiaţi de umezeală, ale trandafirilor, poţi foarte ușor să te crezi În noiembrie sau ianuarie. Chelit de frunze, teiul se desenează uscat și negru, pe un cer plumburiu, la fel de murdar ca faţada murdară a casei de vizavi. Pe trotuar, vântul a dispus praful subţire În figuri ciudate, ca apa mării, după ce se retrage de pe nisip. Are Încă În memorie, proaspăt, albastrul intens al Mediteranei… — …Spui că ai Întâlnit ceva fugari români care ne denigrează ţara și l-ai luat În studiu pe acest... Manu Traian. Chiar ai avut impresia că e chiar o mare sculă de basculă la ei, acolo, să merite să ne ocupăm de el? L-am dat În verificare la cartotecă, cu specificarea să se adune informaţii de cum e cunoscut, că urmează a fi pus În lucru, dar ăștia mi-a raportat că n-au nimic despre el! L-a așteptat să Închidă geamul ca să intre În sfârșit În subiect și, când a vrut să-i umple iar paharul, l-a acoperit cu palma și a rostit clasicul lui Agâp! Se repede să-i răspundă, doar-doar l-o vedea mai repede plecat: — Aaa! Categoric! Categoric, tovarășul Ispas! Tovarășul colonel! Chiar și numai postul lui Traian Manu ne dă suficiente informaţii despre relaţiile Înalte de care dispune! Așa cum am arătat În raportul meu amănunţit depus la ambasadă, Traian Manu trebuie neapărat folosit! Neapărat! Insist să citești acum și pagina cu referinţa! — Insiști, ca să scapi mai repede de mine! Eee, uite că te-ascult! 
4 martie 1986 Referinţe despre Manu Traian 
Cercetător merituos, MANU TRAIAN s-a distins ca student printr-o inteligenţă remarcabilă, printr-o pregătire serioasă mai ales În chimie, a dovedit multă pricepere În biologie, știinţele naturale, dar și la latină și greacă. A urmat cursurile Universităţii din București, ambele secţii, Știinţele Naturii și Clasicele, la Litere, În același timp cu mine, cu care ocazie ne-am și cunoscut, cunoaștere care a continuat pe perioada studiilor În străinătate la Universitatea din Montpellier. Vrednic. Atitudini modeste. Coleg excelent cÎt a fost În școală, caracter vesel, comunicativ, Îndatoritor. Atitudine politică foarte discretă. A refuzat să se Întoarcă În ţară după război cÎnd din acest motiv i s-a retras cetăţenia. În ultimul deceniu s-a impus atenţiei biologilor francezi și italieni care i-au Încredinţat misiuni importante. A avut misiuni importante și din partea organizaţiei UNESCO. Am dus o muncă de lămurire susţinută cu el pentru a-l determina să accepte să aibă relaţii cu oficialităţile românești și să accepte vizita În ţară, deși nu este propusă de noi, ci de Centrul Cultural Austriac. „Emilian” * — …Da’ ce legături are ăsta-n ţară? — …Susţine că de treizcei de ani nu are nici o legătură cu familia. — …Are, În schimb, cu cuibul de vipere de la Europa Liberă! Să nu-mi spui că nu-i așa! — Din ce am dedus eu, frecventează cercuri știinţifice și chiar oficiale Înalte… Dar, firește, ca toată generaţia lui, mai are și relaţii cu cercurile ostile din emigraţie... A Încercat să evite subiectul, dar eu nu l-am lăsat… — Și cetăţenia, În ce condiţii i s-a luatcetăţenia? — Spre deosebire de mine, el a refuzat să se Întoarcă, după război. — E Înrăit, e veninos, e resentimentar, nu-i așa? — ...Știu și eu? ! E drept, l-am regăsit reticent, suspicios. — Dacă nu ai găsit ocazia să vorbiţi Între patru ochi, aș zice că nici aici deplasarea nu prea și-a atins scopul! Acum are tupeul să scoată direct colţii! Mâine, chiar mâine se va duce la Cancelaria Ceceului, la Biroul de Documentare-Informare, să lase și acolo rapoartele, să fie sigur că se contrabalanzează cu raportul mitocanului ăstuia! Dar, până atunci, se grăbește să-i dea replica: — Aceasta a fost doar prima Întrevedere, tovarășul colonel! Cu toate precauţiile lui Traian Manu, a doua seară misiunea era realizată. L-am auzit, În prima seară, pe colaborator cerându-i să-l Învoiască a doua zi mai devreme. Și atunci, fără să Îl mai anunţ dinainte, m-am și Înfiinţat! I-am spus lui Traian Manu că eram prin zonă, că aș vrea să văd muzeele… — Frecţii d-astea! Și? A mușcat? În raport este vorba despre o invitaţie a nu știu cui, să vie omu’ dumitale În ţară. Vorba e: vine sau nu vine? — Am dus o muncă de lămurire susţinută cu el să-l determin să accepte vizita. I-am reamintit Întâmplări comune din tinereţe, s-a destins și mi-a povestit și el. Argumentul a fost că vizita nu este propusă de noi, ci de propriul lor centru cultural, hai, Traiane, i-am zis, nu fi mai catolic ca Papa! N-ai Încredere nici În ai tăi? — Dar În dumneata are Încredere? — A ajuns să Îmi spună (râde) că a citit și unele articole publicate de mine, i se mai Întâmplă să citească presa românească. Și m-a luat așa, peste umeri, și mi-a șoptit să nu mai fac politică! (Ţanţoș.) Eu i-am răspuns că sunt angajat ca om de știinţă În ceea ce scriu și… — Data viitoare să Îmi spui ce mai este pe la Academie! A, era să uit! Treci cu decontul de valută pe la Oficiu, la casierie! — ...Nu uita sticla dumitale! M-am gândit să mai Încerci și altceva! Cum, cunoști și Chivas Royal? Sper să mai am altă ocazie și să te surprind! Și Încă o dată felicitări! Data viitoare, direct ministru de Interne! * — ...Arăţi cam pleoștit, daddy! Te-a obosit ăsta, cine e? Dacă ieșeai să-mi spui, Îl făceam eu să plece… De ce ai deschis geamul iar? Și-așa caloriferele nu merg… — Fii drăguţă, Teodora, și spune-i șoferului să fie mașina pregătită peste un sfert de oră! În zece minute! Și lasă geamul deschis, darling! Să se ducă mirosul! 

Capitolul 4 Callypso nu vrea să uite — ...Nimeni nu Înţelege mai bine ca mine nostalgia după locul copilăriei… Ai da oricât ca să te trezești iar În acel timp când părinţii trăiau, chiar dacă te mai forţau uneori să mergi pe alt drum decât ţi-ai fi dori tu… Totuși, ei erau cei care purtau greutăţile vieţii… Și ea, ce caută ea acolo, după șapte ani? De ce a venit ca o somnambulă pe drumul vechi, de la școală la fosta casă? De ce Întinde mâna spre zidul proaspăt tencuit pe care nici nu se mai vede urma fostei sonerii și așteaptă să vină tata sau mama sau Klara sau Walter să deschidă ușa și peste Hauptstrasse să se reverse sunetele de pian și vioară din salonul unde azi s-a făcut focul, pentru că e seară de muzică? –– Dar să te expui, cum faci tu, acum, riscurilor și să suporţi atâtea emoţii de ce? Nu te poţi Întoarce Într-un loc, sperând că te Întorci În timp, crede-mă, dragul meu! Ceea ce vrei tu să regăsești nu mai există nicăieri altundeva decât În mintea ta… Rozul, verdele, albul fulgeră În goana bicicletei, corole roz-albe, vișini japonezi, magnolii, cireși Înfloriţi În grădini, și ea pedalează fără nici o grabă, pentru că e prea frumos afară ca să se grăbească. De pe pod vede Rinul verde, până departe, spuma albă, ridicată peste ecluze, copacii albi, Înfloriţi pe dealurile verzi, aude clopotul catedralei, și legată la ochi ar ști să facă drumul ăsta de la școală la casa de pe Hauptstrasse. * — …Ţii minte când ai venit În orășelul meu pentru prima oară? Te-am așteptat la gară și ne-am plimbat pe străzi. Când ne-am așezat afară, În curtea interioară a unei cofetării de pe Hauptstrasse, tu ai fost surprins să descoperi că Îngheţata e la fel de bună ca și cea din Italia și că În clădirea aceea mă născusem eu. Ţi-am arătat chiar și fereastra camerei mele de altădată. Nu-mi mai aduc aminte dacă ţi-am povestit și cum, la vreo șapte ani după ce ne mutaserăm de acolo și locuiam la periferie, În Bergstrasse, am plecat, după ore, de la școală pe bicicletă, ca o somnambulă, la fosta noastră locuinţă de pe Hauptstrasse… Și ea, de ce mai Întinde mâna spre soneria smulsă din zid de ani de zile și spărtura astupată și tencuită și ușa, pe care, cândva, intrau ei toţi, Încuiată și descuiată de mâini străine, până În clipa când o va smulge din ţâţâni suflul bombei? Ce mai căuta ea acolo, după douăzeci de ani? — ...Mi-a fost frig În casa aceea toată copilăria! Era prea costisitor să Încălzești camerele mari, cu plafonul foarte Înalt. Cu excepţia serilor de muzică și a sărbătorilor, iarna focul se făcea zilnic doar În sufrageria unde stăteam cu toţii. Salariul de avocat al tatei, care refuzase să intre În NSDAP, la naţional-socialiști, ne ajungea tot mai greu, taxele pentru școlile noastre, logodna Klarei cu Hermann… Mâna tatei strânsă pe toarta cafetierei toarnă grijulie lichidul subţiat, maroniu. — …Pune-ţi azi lapte cât vrei, Christa! Prinţul ne-a trimis trimis cadou două sticle… Cele cinci cești de porţelan așezate la distanţe egale, lângă felia subţire de pâine, cu miez umed. — Nu aruncaţi nici o firimitură, copii! Faceţi economie… Gheata peticită a lui Walter atinge pe sub masă gheata ei peticită, ieri dimineaţă au desenat Împreună pe dalele din curte, cu cretă colorată, popouri din care ieșeau excremente, ce rău s-a supărat mama când a văzut! Dar mâine o să se facă În toată casa foc, pentru că e sâmbătă și e seară de muzică… — Când am venit atunci, pe bicicletă, la fosta noastră casă, tata era pe front, depresia mamei se agravase. Poate am vrut să mă Întorc cu ani În urmă, pe vremea când singura noastră problemă erau lipsurile și sărăcia. Sau poate nu mă obișnuisem să locuiesc În Bergstrasse și mă simţeam prost faţă de colegele care știau că vin de la marginea orașului, pe bicicletă. Oricum, atunci când m-am trezit acolo, cu mâna Întinsă spre soneria care nu mai exista de ani de zile, mi-a fost greu să-mi explic, chiar și mie, de ce venisem. De ce stă În stradă și privește nedumerită geamul până la care ajung crengile platanului? Ce bine știe cum Înaintează umbra crengilor Înfrunzite de la ceas la ceas, acoperind pe rând colţurile camerei ei, la această vreme de sfârșit de aprilie… Când deschide geamul, crengile Înfrunzite Îi intră În odaie cu mirosul de verde, melodios, cu lumina aurie, catifelată, Sonate für Klavier und Violine nr. G-dur op. 72 von Johannes Brahms, ea coboară capacul pianului, merge până În dreptul ferestrei și privește ca În somn copacii albi, Înfloriţi pe dealurile verzi, până când soarele coboară În spatele lor și se fac galbeni, se fac roșii, se fac negri. * — Părinţii se deciseseră după multe ezitări să vândă casa de pe Hauptstrasse care aparţinuse familiei, câteva generaţii la rând, și să ne mutăm, Într-una mai mică, la periferie, pe Bergstrasse. Era de altfel ceva obișnuit, după războiul pierdut venise criza, se vindeau curent proprietăţi vechi, chiar și castele! Papetăria de lângă noi era a unui prinţ care ajunsese să-și servească chiar el clienţii. Într-o zi a Închis-o, a vândut și a plecat În Elveţia. Era un om gentil, dar foarte prudent, a simţit ce se apropie și nu mai vroia să Îndure alt război… De ce se uită nedumerită lafosta lor grădină, plină de doamne cu copii, paharele de cristal și linguriţele de argint licăresc În soare și ei Înghit lacom, la măsuţele albe, cochete, imensele porţii de Îngheţată, cu pișcoturi aurii Înfipte În mormanele de frișcă, fără să știe, așa cum nici ea, care se uită cu jind la ei, nu știe, că peste trei luni vor fi bombardamentele? — Chiar a doua zi după ce a cumpărat casa noastră, noul proprietar, un Îmbogăţit de război, a Început s-o renoveze: i-a dărâmat pereţii, a mutat ușile, a instalat un mobilier alb, de cofetărie, iar fosta noastră grădină a devenit o curte interioară, În care vara se mânca Îngheţată. A sacrificat câţiva copaci, dar platanul din faţa ferestrei mele scăpase. A avut mână bună, casa de pe Hauptstrasse a scăpat la bombardament ca prin minune, spre deosebire de cea din Bergstrasse, unde locuiam cu mama și Klara. Aici s-au spart doar geamurile și ușa a fost smulsă de suflul bombei. A rămas până azi cofetărie, chiar dacă proprietarii s-au tot schimbat… Ce altceva mai poţi să faci decât să tragi spre tine bicicleta rezemată de zidul străin și să cobori Încet, ca În somn, pe Hauptstrasse, să nu te uiţi nici În dreapta, nici În stânga, să te uiţi doar Înainte. Ce vezi acolo? Nimic, doar un ou de ciocolată imens, acoperit de o glazură multicoloră roz-alb-fistic, Împodobit cu panglici roz și Înconjurat de iepurași de ciocolată, În vitrina cofetăriei care a fost casa noastră. Pentru că mai e numai o săptămână până la Paște și mai sunt doar trei săptămâni până la bombardamente. — ...Asta trebuie să fi fost la aproape un an după ce tata primise ordinul de concentrare, ţin minte plicul galben-murdar care a schimbat atmosfera din casă și cum Walter și cu mine l-am condus la la gară. Primeai motivare să lipsești de la toate orele dacă un membru al familiei pleca pe front. Am mers la gară numai noi trei, mamei i se făcuse rău tocmai când ieșeam pe ușă și am lăsat-o acasă… Și așa o să rămâi doar tu să vezi la fiecare Paște un ou de ciocolată imens printre iepurași de marţipan În vitrina cofetăriei instalate În fosta voastră casă, În care v-a fost atât de frig Împreună. Și poate certurile voastre din ultima vreme erau ale unor făpturi exasperate, care presimţeau c-au să moară. Că mama și Klara aveau să moară la bombardamente, că Walter va muri lângă Berlin, fără să știe de ce este așa de Înverșunat, fără să fi apucat să arunce În vreun tanc grenada pe care o strângea În mâna transpirată, Îngustă. Numai că exact cum, exact când a murit Walter tu nu vei mai afla niciodată. Tu n-ai să mai ști dacă tata a fost executat ca dezertor sau a murit, un schelet urât mirositor, cu mâinile și picioarele degerate, cangrenate Într-o mină siberiană. Pașii lui istoviţi, Împleticindu-se În zăpadă, excremente, sânge, sârmă ghimpată… Tată... Căldura trupului mare și ocrotitor care te duce adormită În braţe, scârţâitul zăpezii sub pașii apăsaţi ai tatei. * Suntem alţi oameni și trăim altă viaţă, spunea Înţeleptul Hermann, când Încerca să Îi povestească, se ferea de amintirile lui din Ucraina, de execuţiile preventive ale unor localnici evrei și partizani, făcute de Einsatzgruppe, la care și el, ca și alţii din Wehrmacht, asistase – poate uneori chiar dăduse o mână de ajutor? Avea și el de uitat coșmarurile lui, conservele expirate, diareea și frigul inuman din tranșeele de la Stalingrad, de care amintea câteodată, lupta cu ghearele și cu dinţii pentru un loc În camioanele retragerii, În mijlocul unei mulţimi de soldaţi sălbăticiţi, piciorul amputat de la genunchi În compartimentul sanitar al trenului care scăpase, la distanţă de două zile, de lovitura de stat a englezilor, de conivenţă cu rușii, la București? Își Înghiţise și el amintirile, așa cum și ea le Înghiţise pe ale ei, sau nu au avut destui ani de trăit Împreună, pentru ca, tot povestite, ele să-și piardă tăișul, să nu mai doară? Iar dacă nici lui Hermann nu i-a putut povesti tot, tot, tot, de ce se tot străduiește să i le spună lui Traian, care moţăie, neatent, cu ochii la autostradă? — ...Drumul ăsta Începe să fie prea lung pentru vârsta noastră. Mult, nu mai e și n-aș vrea, tocmai acum, să adorm la volan. Dar Încearcă și tu să rămâi treaz, pentru că În două ore, Îţi promit, o să fim În hotelul nostru, la cină… BineÎnţeles, dacă nu greșesc intrarea… Prin geamul mașinii, aceeași autostradă monotonă, fără sfârșit. Soarele orbitor de alb prin care trec femeia și bărbatul Îmbrăcaţi În negru: două siluete eterne, Încremenite, solemne. Ei sunt la fel ca atunci când el a ajuns aici, dar, Doamne, câtă schimbare! Iar el a trăit aici suficient de mult cât să-și amintească această ţară, noua lui ţară, așa cum era când a venit… Cristos é fermata a Eboli. Atunci, Înainte de război, Cristos se oprise la Eboli, dar pe urmă a mers mai departe… Unde sunt mlaștinile, unde-s ţânţarii, latifundiile și malaria? Uite curţi cu două automobile, livezi de portocali și măslini În locul stufului de altădată, câmpurile Îngrijite… Se bucură de ele, pentru că aceasta este acum ţara lui, dar Christa de ce e atât de posomorâtă? S-a rătăcit În amintirile ei, așa cum face când iese de pe autostradă și pierde, de fiecare dată, intrarea În oraș. 

Capitolul 5 Dosar „Savantul” 
Fila nr. 18 Sursa: „Emilian” 
Notă informativă 
Între 16-29.IV.1986 sursa a făcut o deplasare În Italia pentru a participa la al 13-lea Congres Internaţional de Biosferă și Ecologie, la Neapole și la Consfătuirea Academiei de Știinţe a Italiei, la Roma. În călătorie sursa a fost Însoţită de mai mulţi colaboratori ai Institutului Academiei RSR (acad. Caius Berciu, Teodora Stan, Costin Enache). Toţi au avut În timpul călătoriei o foarte bună comportare. Activitatea știinţifică s-a desfășurat normal. Fiind invitat oficial la cel de al 13-lea Congres Internaţional de Biosferă și Ecologie, sursa a luat contact cu mai mulţi specialiști italieni și străini rezultÎnd următoarele: 1. În baza indicaţiilor primite din ţară, sursa a folosit orice prilej spre a arăta simpatia sa personală pentru poporul italian și stima pentru biologii italieni. Astfel, În ziua de 27 aprilie, la masa de adio, fiind invitat să vorbească În numele oaspeţilor străini, sursa a făcut În mod public un discurs În acest sens, adăugÎnd că pentru români latinitatea a fost mult timp un zid de apărare. Acest lucru a plăcut mult italienilor, dar a iritat pe un tÎnăr comunist spaniol (se pare disident filo-chinez), care a ţinut să declare că nu este de acord cu acest discurs. Italienii au ţinut să se scuze. Sursa a căutat Însă să creeze o atmosferă de Încredere În jurul său, ÎncÎt acest incident i-a folosit. Era exact o atmosferă necesară unei eventuale contactări a lui din partea organelor de informaţii italiene. Faptul Însă nu s-a produs, nici În această parte a călătoriei, nici mai tÎrziu, la Roma și Florenţa, unde sursa s-a oprit În drum spre casă. 2. Încă din momentul cÎnd s-a instalat la hotel, sursa a fost Înștiinţată că cineva de la Siguranţa italiană o așteaptă la intrare. Fără Îndoială, funcţionarul de la recepţia hotelului Delfinul Înștiinţase că nici sursa, nici fiica sa, Teodora Stan, care o Însoţea, nu aveau viza specială pentru portul militar unde sÎnt bazele militare NATO, zonă interzisă. În momentul cÎnd sursa dădea lămuriri că nu fusese Înștiinţat Înainte de necesitatea acestei vize, au intervenit organizatorii, explicÎnd că este vorba despre un oaspete cu Înalt grad știinţific, vicepreședintele Academiei Române. Funcţionarul respectiv, care a fost tot timpul politicos, a promis că va raporta situaţia și că În curÎnd se va putea da un răspuns. Răspunsul a fost favorabil și s-a extins și asupra delegaţilor unguri și polonezi. În tot timpul congresului acest funcţionar de la Siguranţă a avut misiunea să ne supravegheze, ceea ce a și făcut În chip deschis, de aceea deplasările În zona bazelor militare nu s-au putut efectua. Coordonatele și fotografiile luate din păcate de la distanţă mare au fost predate Consulatului. Nu o dată sursa s-a ÎntÎlnit În sala congresului cu funcţionarul Siguranţei, inclusiv În ultima seară, la recepţie, era prezent. 3. După congres, delegaţii români au fost oaspeţii lui MANU TRAIAN, care le-a arătat laboratoarele, universitatea și a insistat ca studenţii români să aibă posibilitatea să primească bursele oferite de statul italian. Sursa a spus că va comunica, În calitatea sa de vicepreședinte al Academiei, superiorilor săi acest lucru. MANU TRAIAN i-a comunicat sursei că opinia publică italiană și toate autorităţile sÎnt profund Îngrijorate de prezenţa flotei sovietice În Mediterana. Intelectualii cu care sursa a discutat (fie din partidele progresiste, fie din cele guvernamentale) erau vădit preocupaţi de politica sovietică În Europa, atÎt În Occident cÎt și În lagărul socialist, iar sursa a afirmat politica de independenţă și neamestec În treburile altor popoare, promovată de ţara noastra, În frunte cu președintele nostru, N. Ceaușescu. Sursa a insistat asupra lui MANU TRAIAN ca acesta să Își repete călătoria În România cu ocazia invitaţiei primite pentru luna august, anul curent, proiect faţă de care susnumitul are reticenţe, alimentate și de soţia lui, germană de origine, care refuză În continuare să Îl Însoţească În eventuala călătorie În România. Agentul Emilian l-a Îndemnat pe MANU TRAIAN să accepte o vizită În ţară și i-a adus argumente că nu riscă nimic. De asemenea sursa a căutat pe baza relaţiei personale stabilite cu MANU TRAIAN să intre În legătură și cu alţi colegi de institut ai acestuia care au bune relaţii cu autorităţile europene, eventual chiar pregătind o călătorie În acest sens, În care va fi Însoţit de fiica sa Teodora Stan. „Emilian” 
Comentariu 
În baza unei informaţii din care rezultă că „Emilian” ar intra În preocupările serviciilor de spionaj italian, Înainte de a pleca În străinătate acesta a fost instruit să aibă În atenţie persoanele care ar Încerca să-l cultive și să accepte eventuale contacte și propuneri ce i s-ar face de către reprezentanţi ai autorităţilor respective. Din partea italiană, nu a venit Însă nici o ofertă Cu toate contactele zilnice pe care le-a avut cu numeroși specialiști italieni, cu toate discuţiile foarte favorabile la adresa sa, sursa nu a fost solicitată la vre-o discuţie mai intimă sau la vre-o propunere de colaborare directă privind informaţii politice sau de altă natură, așa cum era așteptat și fusese pregătită În cadrul unor discuţii. 

Șef Serviciu Colonel Ispas Niculaie „Emilian” 
Capitolul 6 Povestea lui Ulise nimeni n-o s-o audă vreodată — Vezi deci că știu și eu ce Înseamnă tentaţia trecutului! Numai că un mers somnambulic la o casă străină te face ridicol, pe când o călătorie Într-o ţară de la capătul lumii… — Capătul lumii? ! Nu exagera! Două ore cu avionul, atât! Poţi de altfel să te convingi și singură, dăm de la hotel telefon pentru Încă un bilet… —Dar nu biletul e problema, dragul meu! Și nici distanţa pe hartă! Problema e ţara aceea, care nu seamănă deloc cu lumea noastră. Iar eu sunt gata să accept multe lucruri de dragul tău, dar asta nu. Eu așa am crescut, În șușoteala părinţilor, cine, dintre cei care ne calcă pragul azi, ne denunţă mâine? Du-ţi liniștită bicicleta, n-ai nimic altceva de văzut decâtumbra acelorași uniforme SS În aceleași bine știute vitrine, mergi fără teamă, n-ai să auzi nimic altceva decât cadenţa cizmelor, pocnetul tocurilor lipite, strigătul scurt, automobilul cu difuzor a dat colţul, o mănușă albă dirijează Învălmășeala trotuarului spre care Îţi târăști bicicleta, fă-te că nu-l observi pe civilul postat lângă vitrina cofetăriei cu mâinile la spate, Împinge-ţi mai repede bicicleta spre locul arătat, grăbește-te, grăbește… — La vremea aceea, foarte puţini credeau că războiul este o aventură care se va sfârși prost pentru noi. Iar eu fusesem Învăţată de mică să nu intru În asemenea discuţii. Dar după procesul doctorului Geiger, era unul dintre prietenii tatei pe care o clientă l-a denunţat că nu crede În victoria Germaniei, am căpătat o adevărată obsesie. Dacă Îmi dădeam drumul la gură, la școală ori În adăpost, fără să mă fi controlat Înainte, Îmi făceam, ore Întregi, reproșuri pentru imprudenţele imaginare. Îi treceam În revistă pe cei care se găseau atunci În preajma mea, vruseseră sau nu să mă provoace, cine era de Încredere, cine nu? Nu-i nimic altceva decât tăcerea obișnuită, uruitul asurzitor al mașinii blindate decapotabile care se apropie, simţi trepidaţia aerului, a asfaltului, auzi uruitul asurzitor al motocicletelor, vezi ochii noștri alunecând, lacomi? unde e? unde e? unde e? Führerul! Conducătorul! Și mâinile noastre ridicându-se, grăbite să ne descopere capul și gurile noastre deschizându-se larg să-l aclame… * — Ne mutaserăm deja În casa din Bergstrasse când a fost arestat doctorul Aloys Geiger. Tata a pierdut procesul În care l-a apărat și, foarte curând, avea să primească ordinul de mobilizare. Poate nu ar fi fost trimis așa de repede pe front dacă nu ar fi fost avocatul doctorului Geiger. Dacă ar fi judecat la rece, tata ar fi văzut că pe doctorul Geiger nu-l mai putea ajuta, putea, În schimb, să-și facă rău lui. Și nouă. Biata mama l-a avertizat… — Așa cum mă avertizezi tu pe mine, draga mea? — Dacă o spui În glumă, nu cred că e momentul. Iar dacă ai vorbit serios, fii liniștit, Îmi lipsește darul prezicerii. Mama, În schimb, era o adevărată Casandră, când l-am condus pe tata la gară, i s-a făcut rău Înainte să ieșim din casă. I-a spus că n-o să se mai Întoarcă și, Într-adevăr, atunci l-am văzut pe tata ultima oară. Am primit de la el o singură scrisoare… Vezi feţele nemișcate ale poliţiștilor, denunţătorilor, profitorilor pieţei negre? Feţele buhăite ale celor ale celor care de doi ani mănâncă numai cartofi, care zilnic coboară În adăposturi? Vezi cum se Înviorează feţele noastre, aruncate de-a valma, unele peste altele, vezi În ochii noștri licărul de fanatism, de nepăsare, de ură, auzi zvâcnetul sângelui În palmele noastre uscate, pregătite să se lovească unele de altele cu un zgomot asurzitor? Simţi trepidaţia aerului, a asfaltului, auzi uruitul asurzitor al motocicletelor, vezi ochii noștri alunecând lacomi pe luciul căștilor, pe ţeava armelor automate, unde e, unde e, unde eFührerul? Conducătorul? Și mâinile noastre ridicându-se, solemne, să ne descopere capul… * — Dar nu este ușor de trăit lângă o Casandră! Tot presimţind răul, mama era anxioasă și depresivă, veșnic cu migrene și palpitaţii, veșnic obosită. Bunicii ne-au crescut pe amândouă, ei erau metodici, riguroși, sportivi și așa au rămas mult timp, dar sistemele de educaţie nu dau aceleași rezultate. Eu m-am reechilibrat lângă ei, după toate nenorocirile, pe mama Însă educaţia catolică din familie, În loc să o modeleze, o Învăţase să se sustragă. O speriau și economia pe care trebuia să o facă În casă, și mulţimile adunate. Dar să le fi văzut pe prietenele ei din copilărie, toate naţional-socialiste Înfocate, ce pline de viaţă erau! Aveau șapte-opt copii, dar nu se plângeau niciodată, plângeau doar când auzeau vocea lui Hitler la radio, Întreruptă de ovaţiile stadioanelor. Poate o să vezi lucrul ăsta și În ţara unde te duci, dar nu mă sili pe mine să mai trec Încă o dată prin această oroare. Deși este doar o școlăriţă neatentă, ea știe cine e vinovatul, Îl așteaptă să treacă, Înghesuită Într-un colţ de trotuar, Înconjurată de feţele nemișcate, păzită de armele automate, Îl urăște, Îl așteaptă să treacă. Pe ea se urăște, nodul de emoţie care Îi urcă În gât doar pentru că aerul trepidează de urale, ovaţii și asfaltul trepidează sub roţile grele, acumacumacumacumacumacum, uite-l! În mașina decapotabilă, În picioare, El salută, nemișcat, cu braţul Întins. Chipul Lui mic, scofâlcit, pe care Îl știe de pe toate panourile, din toate jurnalele de știri, Îi este la fel de familiar ca al lui Walter, al Christei, e bucuroasă să-i recunoască faţa mică, micșorată, zvâcnind de ticuri și Încearcă să Îi ghicească mâna paralizată. Vocea lui, strigând printre aplauze, Îi este la fel de cunoscută ca vocile celor pe care În fiecare dimineaţă Îi vede În jurul mesei ovale, În faţa celor patru, a celor trei cești de ceai cu felii egal tăiate de pâine umedă. — Așa cum se Întâmplă atunci când Îţi moare cineva apropiat și descoperi că te-ai fi putut purta mai bine, dar nu mai poţi schimba nimic, mi-am reproșat mai târziu egoismul, accesele de nervozitate, trădările. După ce nu a mai avut nici o veste de la tata, mama a renunţat la ultimele constrângeri, și asupra ei, și asupra noastră. Îmi face realmente rău să-mi amintesc că În ultima vreme, de când se Îngrășase și se neglija total, Încercam să evit ocaziile, oricum rare, când puteam ieși Împreună. Mamele colegelor mele erau puse la punct, elegante, deși Începuse perioada de lipsuri, și mi-era rușine cu ea. Acum am trecut de vârsta ei, pentru că, murind, ea a rămas mai tânără ca mine, dar, cu cât mă străduiesc s-o Înţeleg, cu atât mi-e mai străină… Iar faţa ei, Îngrozită că ar putea să explodeze Într-un plâns nervos, nu și-ar recunoaște-o dacă și-ar zări-o În vitrina cofetăriei de pe Hauptstrasse În timp ce urmărește mașina decapotabilă, escortată de motociclete și Își Înghite lacrimile isterice, uriașe lentile strâmbe care Îi Întunecă privirea. Profitorii de război, provocatorii, fanaticii, orfanii, părinţii Îndoliaţi, văduvele vesele, ei toţi, noi toţi ne acoperim cu regret capul, ochii noștri deodată stinși, gurile noastre deschise Încă, urmăresc mașina blindată care se tot depărtează și, după el, gonind, fără să-l mai poată ajunge, disperatele noastre urale. * Ţine mâna Încordată pe volan, În mașină s-a făcut răcoare după ce, făcându-se că nu observă faţa lui, nemulţumită, dar, cel puţin, trează, a Închis geamul și a dat drumul la aerul condiţionat. — Atunci când a acceptat procesul doctorului Geiger, tata, naiv, și-a pus speranţele În Karl Syck, fostul lui coleg de facultate. Știi despre cine vorbesc, nu? I-ai mai auzit numele și de la alţii, nu? —Karl Syck? … Da… parcă… Nu i-a mai auzit numele decât de la Christa și asta pentru că a mai auzit de atâtea ori poveștile ei! Dar o lasă să-și Înșire, mereu, aceleași amintiri, deși nu este deloc sigur că Îi face bine să și le tot răscolească. Înainte de el, trebuie să i le fi povestit lui Hermann, fără să apuce vreodată să ajungă la sfârșitul lor, pentru că Hermann se grăbea probabil să o consoleze. Sau nici nu mai avea nevoie să i le spună lui Hermann, pentru că el le știa din timpul logodnei cu Klara? Iată ceva ce Christa a evitat totdeauna să-i povestească, iar el n-o va Întreba niciodată: cum a ajuns ea să se mărite cu Hermann, după moartea Klarei. * Cu mâna Încordată pe volan, Christa amână să verifice dacă el nu cumva a aţipit iar. Cât timp vorbește, somnul, care este contagios, ca boala, ca frica, nu poate s-o prindă. —Nu-ţi amintești pentru că niciodată nu ești atent la ce spun eu… Karl Syck a fost șeful justiţiei militare. Nu și-a riscat el pielea pentru tata, dar, În momentul Conspiraţiei, tot a făcut o greșeală, pe care avea s-o plătească scump: a Încercat să-l apere pe consilierul juridic Hans von Dohnanyi, mâna dreaptă a lui Oster. Dar Conspiraţia a fost peste un an și ceva, la vremea aceea, tata era dat dispărut pe front și doctorul Aloys Geiger de mult executat! Nu contase deloc că fusese membru NSDAP! Măcar povestea Conspiraţiei, n-ai cum să nu o știi, este deja În cărţile de istorie! Minţile lucide vedeau că războiul era pierdut și se gândeau să salveze Germania. România, Ungaria ca să nu mai vorbim de Italia, ce altceva făceau atunci? Toţi Încercau să negocieze și aliaţii Îi trimiteau la ruși… Inexplicabil animal derutat, lasă, uită! Ești doar o școlăriţă neatentă și Într-o dimineaţă de aprilie istoria a trecut pe lângă tine, ducând Într-o mașină decapotabilă un animal bolnav de urale și sânge, lasă, uită! Uită că ai Întâlnit pe Hauptstrasse mașina blindată, escortată de Înalţi gradaţi SS, În care El saluta, cu braţul ţeapăn Întins, și ochii ţi s-au umplut de lacrimi, o mică umilinţă a ta, a noastră, o rușine pe care o vor purta urmașii urmașilor noștri, câte generaţii fără să ne Înţeleagă? Tu mai bine uită și nu te mai tot Întreba de ce de la școală ai venit la casa veche, ai venit ca să uiţi toţi anii În care n-am fost noi, În care nu ne-am trăit viaţa… * El se uită pe geam, fără să scoată o vorbă. Își mai amintește Într-adevăr Christa ce s-a Întâmplat acum patruzeci de ani sau Își amintește doar ordinea În care trebuie să repovestească aceleași episoade, cu același expresii? Iar emoţia i se declanșează automat, la aceleași cuvinte, ca saliva la animalele dresate. Autostrada fără sfârșit tăiată În două de gărduleţul de leandri, Încărcaţi cu flori albe, roz, roșii. Culmile Împădurite urcând spre cer, petele albe ale satelor, cocoţate acum mii, sute de ani, lângă izvoare. Un sat orbitor de alb, prin care Înaintează două siluete negre, solemne; un bărbat și o femeie În negru. Îi vede? Și-i amintește? Ce făceam atunci, unde eram? Eram aici? Dincolo? Lumina urcă peste trunchiurile albe, răsucite, petrificate – crescând dintr-un pământ roșu. Măslini bătrâni, pitici, cu trunchiul noduros, de cinci sute de ani: pădurea dantescă. Câmpul parcelat În romburi – ca pe vremea Grachilor. Și, profilându-se tot mai departe, silueta omului călare pe un măgar, cu două imense coșuri de nuiele de o parte și de cealaltă a lui: pentru el atât de familiară, pentru că vine din trecutul său aici. În ţara adoptivă. Ce făcea el În anii despre care povestește ea? Cum a ajuns el, omul fără cetăţenie, omul fără ţară, profesorul respectat, onorat de azi? Și ce spune Christa? De ce, de la dezastrul Germaniei, a ajuns iar la el? — …Nu neg greutăţile prin care trebuie să fi trecut venind aici, deși nu mi le-ai povestit… Dar pot să Îmi Închipui că nu ţi-a fost ușor fără părinţi, fără fraţi, ca și mine. Numai că tu aveai consolarea că ei Încă trăiau, chiar dacă erau departe și scrisorile nu mai treceau… și, iartă-mă, nici dacă ai fi fost lângă părinţi nu i-ai fi putut salva de bătrâneţe, de sfârșitul inevitabil. În schimb, ai trăit aici Într-o ambianţă mai civilizată decât ţi-ar fi oferit ţara ta, ai ajuns mult mai departe În meserie… I-a fost mai ușor? Captiv Într-o ţară străină, Înspăimântat de războiul pentru care era somat să se Întoarcă acasă ca să plece pe front, hotărât să nu răspundă ordinului de mobilizare, bursa retrasă, singur, de dimineaţa până seara În bibliotecă, Întinzând seara singurul costum, tot mai lucios În coate, sub saltea, ca să-l calce, mâncând o dată pe zi, dacă avea noroc, dezertor, așteptat de Curtea Marţială, de linia Întâi a frontului, transfug… Moţăie, tot mai amorţit, În scaun, Întrezărind În fugă o fotografie mișcată care se va risipi În buimăceală și somn când va Încerca să o reţină și doar niște cuvinte. nesiguranţă frică singurătate foame Povestea lui nici ea, nici nimeni altcineva nu au s-o audă vreodată. Nici Întreagă, de la cap la coadă, nici pe sărite, Încurcat, complicat, așa cum o tot povestește Christa. Pentru că, după o viaţă Întreagă petrecută Între străini, el știe ceva ce ea nu va Învăţa niciodată. El știe să tacă. Prin geamul mașinii alunecă măslini firavi și frunzișul lor luminează albicios – la fel ca al salciei, părăsite acum câţi ani? Și el, tot mai adormit, confundând Încă o dată trunchiurile măslinilor Împliniţi cu ai prunilor copilăriei. 

Capitolul 7 Dosar „Savantul” 
MINISTERUL AFACERILOR INTERNE Direcţia a III-a Numele și pronumele lucrăt. op. care cere verificarea Lt. Gherghina Vasile Telefon 2175 
Cerere de Verificare la Cartotecă 
Rugăm dispuneţi verificarea numitului Numele de familie MANU prenumele Traian Tatăl – Mama – Data și locul nașterii Cărbunești Naţionalitatea – Cetăţenia italiană Apartenenţa politică – Studii – Profesia cercetare Unde lucrează Franţa, Italia Domiciliul Italia Alte indicii de identificare A plecat În Franţa la studii, a rămas acolo Scopul verificării Urmează a fi pus În lucru Ce informaţii se cer Cum este cunoscut 
Se aprobă Col. Ispas Niculaie 10 aprilie 1986 
TC "DOSAR SAVANTUL" Fila nr. 13 7 mai 1986 
Notă 
Din verificările efectuate la cartoteca Direcţiei a lII-a numitul MANU TRAIAN, fugar În Italia, apare cunoscut la Serv. 13 – Italia – București poziţia 27. VerificÎnd la Serv. 13, rezultă că nu au nici un fel de material privitor la susnumitul. Lt. Major Ion Rotăruș 
Capitolul 8 Callypso oropsită de zei — În ciuda aparenţei tale, de om cu nasul În cărţi, ai o Înclinare spre aventură, dragul meu. Aventură am spus, nu aventuri, da! Da! Te asigur eu că o ai, nu nega! Nu-ţi ajunge că te expui pe tine, ești gata să mă expui și pe mine unui risc inutil, pentru că n-ai habar ce Înseamnă o astfel de lume! Nu spun că ai avut o viaţă ușoară, dar nu te-ai trezit, ca mine, scos brutal din copilărie și ajuns peste noapte stâlpul familiei! Hermann, aplecat mult peste geamul vagonului de tren ca să Îi mai spună Klarei ceva, ochii lui albaștri care nu se desprind de ochii plini de lacrimi ai Klarei, am să te aștept, cum poţi să n-ai Încredere? șoptește Klara, părul rebel al lui Hermann are irizări roșcate În lumina soarelui de amiază, dar nu le mai auzi șoaptele, le-au acoperit cântecele soldaţilor și ai un nod În gât, aici, În faţa trenului plin de soldaţi, tu nici măcar nu ai dreptul să plângi, tu nu ești logodnica celui care pleacă, ești doar micuţa, slăbănoaga cumnată, nu poţi decât să ghemuiești În palma transpirată batistuţa pe care ai s-o fluturi atunci când trenul o să Înceapă să se miște, poate că, atunci când peronul o să-i alunece sub ochi, Hermann o să te zărească În sfârșit și pe tine și o să Înţeleagă ce ai vrea să-i spui, și eu am să te aștept, de mine poţi să fii sigur, mâna lui Walter pe umărul tău, m-am plictisit, Christa, hai să plecăm odată, acasă ce tot dai din batistă, nu vezi că ăsta nici nu se uită la tine? * Traian se Îndreaptă În scaun, Își desface centura de siguranţă, se apleacă, greoi, după sticla de té freddo de la picioare, ia câteva Înghiţituri, Își pune centura la loc, Își rotește gâtul Înţepenit și tace. Un timp tace și Christa: iar a căzut În butoiul cu amintiri sau este derutată că el nu a contraatacat. Când reÎncepe să vorbească, vocea i s-a micșorat. — …Până și corespondenţa tot În grija mea cădea! Eram singura care continua să Îi scrie tatei, deși de zece luni nu mai venise de la el nici o scrisoare. Firește, nu-i scriam tot ce aș fi vrut. Chiar tata, când a plecat, ne-a atras atenţia că, pe vreme de război, scrisorile sunt citite și cenzurate… Dragă tată, noutatea săptămânii este că Walter a intrat În Hitlerjugend. Atât! Nici dacă scrisoarea nu i-ar fi fost adresată Obersturmführer-ului Ralf Döring, rătăcit În nămeţii de la Stalingrad, de unde armata noastră trimitea comunicate victorioase, ci avocatului Ralf Döring, plecat cu procesul doctorului Geiger la Frankfurt, tot nu i-ai fi povestit cât ai scormonit mansarda după jurnalul lui Walter! N-o să Îi spui nici lui Traian că mureai de curiozitate să vezi de ce se trezește Walter cu o oră Înaintea ta și se urcă tiptil În mansardă și nici peste ce ai dat acolo, sub colecţia de tratate de drept penal ale tatei: insigne și broșuri despre Hitlerjugend, portrete ale Führerului și jurnalul cu coperţi de piele, primit de Walter când a Împlinit cincisprezec ani și eraţi toţi Împreună. Cum de l-ai deschis tocmai la pagina În care scria despre tine? * 
Dacă se uită cineva mai atent la nasul și la pistruii Christei, sigur o trimite Într-un KL, Christa are și o fire prefăcută, interesată, de jidancă, iar eu voi scăpa oricum de acest rușinos matriarhat, pentru că mă voi duce Împreună cu Horst să apărăm Germania de bolșevismul și iudaismul mondial, iar Klara, care are tipul fizic arian, ar trebui internată Într-un Lebensborn ca să scape de atmosfera nesănătoasă din casa noastră. Păcat că s-a grăbit să se ducă imediat cu pâra: — …Uite, Grenma, ce scrie Walter despre mine! Și despre Klara uite ce spune! Și acum, după patruzeci de ani, tot Îi mai pare rău că n-a văzut tot ce mocnea În capul lui Walter de când se Înhăitase cu Horst, băiatul cel mare al Gauleiterului. — ...Ce prostii! Bunica a luat caietul cu diferite scrisuri și cerneluri diferite – oare câte personalităţi ascundea Walter În el pe atunci? – și l-a aruncat În sobă. Pe urmă și-a pus mănușile de lemne, a luat sticla de gaz, l-a udat, l-a acoperit cu cărbuni și a aruncat chibritul. Ai stat ciucită În faţa sobei până când pălălaia dinăuntru s-a transformat În limbi tot mai mici care, cu ultimul trosnet mic, ca un sughiţ, au dispărut sub mormanul de file Înnegrite. Legătura de piele și cărbunii ieftini lăsaseră În salon o putoare ca de pârţuri, mai ales că era prea ger afară ca să ţină destul geamul deschis. Dacă tata s-ar fi Întors, atunci, l-ai fi pârât pe Walter cât era de nesuferit și cum Începea el primul atunci când vă certaţi, atât de urât, seară de seară: — ...Spune, jidanco, unde mi-ai pus jurnalul! Tu mi l-ai luat, recunoaște! Tu ai urcat În mansardă, când m-a strigat Horst să mergem la focul de tabără! Dar nu i-ai fi mărturisit și că tu, roșie la faţă de furie, zbierai: — Crezi că mi-aș pierde timpul cu idioţeniile tale, caraghiosule! Mai bine te-ai uita la tine, nu vezi ce glas caraghios ai, ce faţă plină de coșuri! Aș vrea să văd la balul de la sfârșitul anului dacă o să accepte vreuna să danseze cu tine! * — Du-te după Walter, plângea mama, din pat, atunci când Walter Își Încheia centura cu pafta argintie strălucitoare pe care scria Dumnezeu e cu noi… Nu pleca, Walter! Spune-i și tu să nu plece, că n-o să se mai Întoarcă! Sunteţi fraţi, nu vă mai certaţi ca niște câini, du-te după el, Împăcaţi-vă! Poate doar ca să scapi de ţipetele mamei ai coborât În goană scara după Walter, care trântise ușa? Vă urăsc pe toate, vă urăsc, striga Walter, tropăind pe scări, și așa, tot Într-o goană a dus-o până la trenul plin de Hitlerjugend, care cântau Heidemarie. Și tu, ascunsă după panourile Înalte cu portretul Führerului și steagurile cu cruci Încârligate, scâncind: — Walter, Întoarce-te! Ai auzit ce-a spus mama! Întoarce-te acasă! Dar nu Îndrăzneai să te lași văzută pentru că Îţi interzisese să Îl conduci la gară și cine știe ce nebunie ar mai fi fost În stare să strige despre faţa ta pistruiată. * — …Era primăvară, Paștele cădea destul de târziu, aproape de solstiţiul de vară, care se sărbătorea cu ruguri de foc, cu cântece… Cred că atmosfera asta l-a fermecat pe Walter, așa a intrat În Hitlerjugend cum a plecat tata pe front și pe urmă ne-a fost tot mai greu să ne Înţelegem cu el. Treptat, toate greutăţile casei mi-au căzut mie În spate. Vecinele șușoteau că frontul căzuse, că rușii Înaintau În Ucraina, că englezii și americanii debarcau În Franţa, eu mă Îngrijeam de aprovizionare, Începuseră restricţii la electricitate. Dragă Hermann, eu fac acum toate cozile la Karstad pentru că sarcina Klarei nu merge bine, mai are o lună până să nască și doctorul a sfătuit-o să nu prea facă mișcare. După primul bombardament cu avioane Mosquito, orășelul nostru a scăpat ușor, Klara n-a vrut să coboare În adăpost, iar mama are depresie, pentru că În familia noastră de avocaţi, cu documente atestate de la 1561, Klara este prima fată-mamă. Degeaba are mama daruri de Casandră, tot nu vede că documentele voastre de familie au să ardă peste trei săptămâni, la bombardamente, iar tu ai să rămâi o viaţă Întreagă să te Întrebi ce-ar fi fost dacă mama și Klara coborau atunci În adăpost. Poate, dacă se duceau În adăpost, mureau asfixiate, pentru că dărâmăturile au astupat intrarea. Întoarce capul, nu te uita! Ce vezi acolo? Pe mine mă văd rătăcind, istovită, picioarele Îmi tremură, mâinile Însângerate Împing o roată de bicicletă strivită, cu spiţele strâmbe. Mă văd cum cad În genunchi, icnesc, vomit, gustul metalic acru, din nări, mirosul de ars, de carne arsă, de putred, aerul prăfos care se tot Înnegrește, dealurile roșii care se fac tot mai negre, cerul de plumb spre care zboară hârtii, stofe sfâșiate, flori vineţii de magnolie. Mai bine ascunde-te după movilele de moloz și așteaptă, nu Întoarce capul, nu te uita! Ce vezi acolo? Un camion cu resturi putrede, lichefiate, părinţii Îndoliaţi, cine să fie, prostituatele, denunţătorii, orfanii, afaceriștii, văduvele, marii invalizi care s-au sacrificat pentru Germania Mare. Așteptau disciplinaţi, Încrezători, În adăpost, cu lanternele stinse, răsuflare lângă răsuflare, dar dărâmăturile au astupat intrarea. Au murit toţi, arși, asfixiaţi, arși, asfixiaţi, arși, asfixiaţi, iar falșii civili aprindeau din când În când lanterna ca să vadă cine a vorbit, cine a ţipat fără să se controleze. * Dar ce ar fi fost dacă nu ar fi pus la poștă scrisoarea pentru Hermann cu o zi Înainte de bombardamentele care pe ea au prins-o În adăpostul de la Karstadt, unde intrase când a auzit sirena? Să nu fii trist de copilul Klarei, eu te iubesc, poate că dacă n-ar fi scris asta la sfârșitul scrisorii, Hermann n-ar fi purtat-o În căptușeala hainei, chiar și atunci când i-au amputat, În trenul sanitar, piciorul. Christa respiră adânc și Încearcă să Își destindă spatele crispat. Durerea s-a cuibărit deasupra feselor, un animal triunghiular care o mușcă fără oprire. Dar ea ţine mai departe mâna cu pielea uscată, Împestriţată de pete maronii, pe volan și se uită În oglinda retrovizoare la mașina care vine din spate. — ...Nu neg spiritul meu de aventură, draga mea! Însă, dacă aș fi considerat că există cuadevărat un risc, fii sigură că nu te-aș fi invitat să mă Însoţești! A, s-a hotărât În sfârșit și Traian să Îi răspundă! Defensiv, precaut, să nu cumva să enerveze șoferiţa! Ceea ce Înseamnă că ar putea și În alte ocazii să se controleze! Vocea ei se ascute brusc. —Să nu mai vorbim despre modul În care m-ai invitat, dragul meu! Ai făcut-o după ce oricum dăduseși răspunsul la Centrul Cultural! Ba chiar și fostului tău coleg de studii, am uitat cum Îl cheamă, academicianul român, și lui, când ţi-a telefonat, i-ai promis să faci călătoria! Nu ai venit să te sfătuiești cu mine Înainte să iei decizia! Niciodată n-o faci! Tu ești un lup singuratic, pe toate le hotărăști de unul singur și pe urmă mă inviţi, foarte politicos, să mă supun deciziei tale… Iartă-mă, dragul meu, dar nu am nici un chef să mai văd o dată ceea ce a trebuit să văd din copilărie… Crezi că nimeni nu ne urmărește cu binoclul din tribune, din balcoane? Nimeni nu ne Împarte În grupuri, nimeni nu ne dirijează de la capătul șirurilor de bănci? Nu sunt difuzoare care să ne Întărească ovaţiile, nici arme automate, Îndreptate spre noi de la ferestrele care ne Înconjoară? Suntem aici doar noi, cei care zi de zi coborâm disciplinaţi În adăposturi, zâmbind patrulelor? Noi singuri, orfanii, văduvele, părinţii Îndoliaţi, damele de consumaţie, denunţătorii, profitorii de război, marii invalizi, ne descoperim capul plecat și Îl aclamăm cu glasurile noastre care nu răgușesc niciodată? * Ea nu dă drumul frazei care nu poate răzbi dincolo de buzele ei, strânse, de pe care rujul s-a șters la market tourist-ul unde ea a băut un espresso, iar Traian un decaf și s-a uitat după adolescente cu umerii Înguști și sânii necrescuţi ieșind din maiouri decoltate și cu picioare lungi, slăbănoage, expuse pe scaunele Înalte de la bar. Așa arăta și ea cândva, dar În rest, ce diferenţă! Și de mult nu mai are nici un chef să explice nimănui ceea ce, de atâtea zeci de ani, se străduiește să uite. Lumina galbenă, roșie, care se Înteţește deasupra Rinului plumburiu, până atinge dealurile roșii, până atinge cerul roșu-prăfos, În timp ce ea aleargă pe bicicletă, aleargă, cine a spus că pe Bergstrassse, acolo, a căzut bomba? Gâtul Îi e Înfundat cu praful cenușiu, gustul de ars, de funingine, pe limbă, icnește, bicicleta s-a poticnit de un corp moale și a aruncat-o Între mormanele de moloz care fumegă, imense, pe cerul roșu, se ridică În patru labe, e desigur un vis că merge Împiedicându-se În sârmele negre, fierbinţi, care ies din moloz, din scândurile prăfuite, pline de cuie, din picioarele frânte ale mobilelor. Cade, se ridică, așchii, cioburi fierbinţi, pietre ascuţite i se Înfig În coate, În genunchi, În pulpele zdrelite, uite o inexplicabilă zdreanţă vineţie, murdară, o creangă de magnolie Înflorită, roz-alb veștedă, asfixiată, care iese din mormanul de moloz odată cu ultimele limbi de flăcări, și ea scurmă cu unghiile, rupte, Însângerate, urlând: Klara, mamă, de ce, de ce, de ce? Doar le-ai rugat de-atâtea ori să se ducă În adăpost când o să sune sirena, erau greoaie, depresive, bolnave, de ce, de ce? Ca să rămână doar ea să rătăcească, cu gâtul sufocat de aerul Înecăcios, de praful cu gust de ars, printre movilele de moloz În care se aud scrâșnind lopeţi, sunt prizonierii de război francezi, americani, ruși, polonezi, care caută bombele neexplodate, care Îi scot pe cei morţi, asfixiaţi, striviţi de sub ruine. * De fiecare dată când revine la poveștile din trecutul ei, Christa devine irascibilă. A trecut de mult faza plânsului În pat, după ce fac dragoste, e drept și că fac tot mai rar, corpul ei se usucă și este tot mai neprimitor, doar secreţiile trecutului au rămas intacte. Pentru această iritabilitate o să se scuze, peste vreo oră, două, depresia lasă urme, Înţelege și tu, el Înţelege, el nu se Înfurie, nu reacţionează În nici un fel, mai bine să se descarce, să spună ce vrea decât să conducă nervoasă. —Te-ai supărat când am spus că e o ţară la capătul lumii și, stricto sensu, ai dreptate… Dar lucrurile nu stau de fapt așa. Drumul până acolo durează două ore, dar nu mai socotești și zilele acestea de mers la Roma, drumul dus-Întors la aeroport… —Știi bine, draga mea, că nu vreau să te obosești cu… — Nu e vorba de mine, sunt obișnuită să fac faţă dacă e nevoie… Tu ești Însă cel care se lamentează că nu are spor, că mereu Își Întrerupe lucrul tocmai atunci când... Tu te vei plânge peste o lună că n-ai să poţi preda la termen. Deși nu răspunzi, așa cum mă și așteptam, Îţi cunosc obiceiul de a evita discuţiile neplăcute sau măcar de a le amâna până când nu mai au nici un rost, insist să vorbim măcar În ceasul al treisprezecelea. De o lună tot Încerc să-ţi spun câteva lucruri și tu Închizi discuţia ori de câte ori reușesc să o deschid… Încă mai este timp să te răzgândești, cum ţi-am spus, la vârsta noastră problemele de sănătate sunt o bună scuză, solicitările urgente ale ministerului pot fi, de asemenea, invocate… De ce să te expui de bunăvoie pericolelor…? Autostrada fără sfârșit, tăiată În două de gărduleţul de leandri, Încărcaţi cu flori albe, roz, roșii. Culmile Împădurite urcând spre cer cu petele albe ale satelor medievale, cocoţate acum sute și sute de ani, lângă izvoare. * — Pericole au fost, nu le neg, dar acum situaţia este radical schimbată. Vreau să spun că e schimbată În ceea ce mă privește… Sunt cetăţean străin, mă bucur de protecţia ţării mele adoptive, În plus, fostul meu coleg Alexandru Stan, pe care l-ai pomenit, are acolo un cuvânt greu de spus. Iar eu garantez pentru el, doar ne știm de la douăzeci de ani, de când am venit Împreună la studii… Ne-am despărţit atunci când el s-a decis să se Întoarcă În ţară și eu am ales să rămân aici. Inteligent, briliant, draga mea, chiar dacă nu s-a prea omorât cu cercetarea, i s-au oferit funcţii importante… Dar ce bucurie să-l revăd neschimbat după atâţia ani, doar cărunt, firește, cu kilograme În plus, cum se Întâmplă… Ca de un frate regăsit m-am bucurat și, deși timpul a fost scurt, mi-a dat probe de prietenie… Suficiente… — Și eu Îl apreciez, se vede imediat omul cu bună educaţie, omul călătorit… Mare diferenţă faţă de acei prieteni ai lui de la Ambasadă de care se tot plânge că Îi este greu să scape, dar tot insistă să Îi invităm la noi acasă. În privinţa aceasta Însă, iartă-mă, am fost și rămân inflexibilă. Și nu știu câte probe de prietenie ţi-a dat acest domn, Alexandre și nu mai știu cum, știu Însă că până acum el a avut destule probe ale prieteniei tale. A avut nevoie de invitaţie la congresul de la Berlin și a primit-o, a vrut să meargă la conferinţa de la Basel și l-ai recomandat, a vrut burse pentru studenţii lui, Între care și fiica, te-ai dat peste cap să le obţii… Dacă nu toţi cei invitaţi au ajuns la vreme sau dacă nu au primit toţi pașapoarte, tu, dragul meu, te-ai enervat mai tare ca el… Înţeleptul Alexandre a fost mulţumit pentru că fiica a putut primi bursa… o tânără care sunt sigură, de altfel, că merită din plin. Soarele orbitor. Căldura. Ochiul lui, bucurându-se de frumuseţea de cartolină a peisajului și vibraţia emoţională, când recunoaște ceva ce vine la fel de departe din viaţa lui ca și amintirile copilăriei din ţara depărtată. Ca și versurile lui Homer care curg, mecanic, indiferent de golul speriat din el. Pietroasă, aspră-i Ithaca,/ dar ca mamă bună crește feciori voinici/ și-apoi nimic mai dulce ca ţara ei nu pot vedea pe lume. * Ea știe că e prea târziu ca să-l mai poată Întoarce din drum. Dar nu se poate opri să nu insiste. — Și, dacă te-ai decis să Înduri neplăcerile acestei călătorii, măcar să fi fost un șir de prelegeri, nu o simplă conferinţă! Care, În treacăt fie spus, dacă am Înţeles bine, nici măcar nu este plătită așa cum ești obișnuit. Să te Întreb cât vei primi pentru ea sau mai bine nu? Ca să nu spun ce rezerve am faţă de scrisorile pe care ai Început să le primești! Cel puţin cea pe care ai binevoit să mi-o traduci, iartă-mă, este de-a dreptul servilă. Cum poate un academician, un director de Institut, să te lingușească astfel? Și ce-ţi scrie acel Victor, acel văr de care abia Îţi aduci aminte? După ce ani de zile nu ai primit nici o scrisoare, nu ai știut nimic despre părinţii, despre fraţii tăi, acum ești asaltat de corespondenţă. Felul cum taci Îmi confirmă că am dreptate… —Nu, nicidecum, draga mea… Tac doar pentru că nu văd ce rost ar avea să mai răspund… De ce prelungim această dispută inutilă din moment ce zarurile sunt aruncate? ! Dacă fac bine sau rău mergând acolo, vom vedea la Întoarcere… Într-o situaţie precum cea de acum, nici un om civilizat nu mai poate da Înapoi… Dar nu toate sunt cum le crezi tu. Alexandru Stan, de pildă, nu are nevoie de invitaţiile mele ca să colinde lumea, el Își reprezintă ţara În cele mai Înalte foruri știinţifice. Nu știu cum sunt cei care Îmi scriu acum, din nenorocire, toţi cei apropiaţi, așa cum chiar tu ai spus, nu mai trăiesc decât În mintea mea… Eu pot să mulţumesc lui Dumnezeu că mi-am făcut o viaţă și o carieră aici, În timp ce, dacă rămâneam acolo, muream pe front sau putrezeam Într-o Închisoare… Orașul Începe să se zărească departe, Într-o ceaţă lăptoasă, străvezie, sub un cer alburiu. 

Capitolul 9 Generaţia expirată — Planul de măsuri! Ce holbezi ochii la minecât cepele? ! S-a ţinut să nu răcnească la el, deși, de fiecare dată când Îi vede nasul poros, striat de vinișoare violacee, Îi vine să-l dea afară din birou, cu picioare În cur. Numai că nu-l poate da afară din birou, pentru că el l-a chemat la raport, Nuţi, trimite-l pe căpitanul Gherghina, cu dosarul În lucru și planul de măsuri, știe elce plan, da’ să vină pe loc, nu când se trezește din mahmureală! Și nu-l poate da nici afară din secţie, pentru că nu a dibuit Încă cine sunt mai sfinţii care i-au vârât În secţie jigodia asta. Dar o să-l facă să-și rupă gâtul singur, azi, cu dosarul transfugului: trebuie numai să fie cu ochii pe el, să nu-i compromită lucrarea. — De săptămâna trecută, planul de măsuri trebuia să fie pe masa mea! Aici! (Bate cu pumnul În masă.) Unde e? Își lărgește cravata la gât și-și desface nasturele cămășii. * La controlul de rutină de săptămâna trecută, medicul Direcţiei, Felceru, cum Îi zice el și-n faţă, i-a atras atenţia s-o lase mai moale, că tensiunea, colesterolul, plus coxartorza… — …Data viitoare, dacă analizele arată la fel, o să trebuiască să-ţi fac raport! Vrei să te trimit În pensie anticipată? Felceru s-a luminat la faţă când i-a Împins, șerpește, sticluţa de Ballantine. Dar a mormăit: — …Pentru binele dumitale Îţi spun! La mulţi dintre voi bolile profesionale sunt date de necumpătare, viaţă nesănătoasă, dar la dumneata e doar stres și viaţă sedentară! Arătai altfel când făceai teren, dar nu te poţi plânge că ai fost avansat… Și tot așa, tranca-fleanca-mere-acre, s-a gargarisit Felcerul. Vorbește ca să fie auzit ce principial e! Face pe el de fricos, de când l-au băgat În sistem și i-au dat și pistol. E drept, clădirea e echipată, de sus până jos, cu tehnică de ascultare, dar cine-și pierde vremea cu unul ca el și cu sticluţele care le primește? Moare după visichi, Felceru, dar Afară n-o să iasă nici cu picioarele Înainte, la câte știe, e zidit la noi În sediu. Se cacă pe el de frică să nu Îl facem scăpat de la o fereastră, ca pe colegul lui, Abraham Schechter, cu care am umplut șapte dosare mari până i-am dat brânci de la etajul zece al Urgenţei. Dar se compară beţivul de Felcer cu ditamai doctorul ovrei al Șefului cum se compară un răcan cu generalul Doicaru! De la Felcer nu auzi un mulţumesc, dar ia cu o mână dibace sticluţele, le preferă pe astea micile, de plastic, le vâră În geanta În care ţine trusa medicală de prim ajutor. — La sală! zice tare, pe urmă. Dă burtica asta jos! Și mai ales, orice-ar fi, nu te enerva, ţine minte! * Nu se enervează, dar se dă mai În spate cu scaunul, i se pare sau chiar l-a ajuns damful de palincă stătută amestecat cu chewing-gum sau loţiune Tarr de bărbierit? Duhoarea de beţiv a nenorocitului ăstuia de Gherghinacare altceva decât să stea drepţi n-a deprins din toată milităria... — Da, să trăiţi, tovarășul colonel! Planul de măsuri pentru urmărirea informativă a fugarului Manu, da, se lucrează la el! Am adus și dosarul, da… (Citește de pe o hârtie, se Împiedică la anumite cuvinte…) Manu Traian, născut la 3 aprilie 1922, În comuna Cărbunești – Dolj, director la Institutul European de Cercetare a Mediului… — Bă, tu n-ai apucat alfabetizarea obligatorie din ’56 de citești așa Împiedicat? Nu te-ai dus să faci cursurile, este? Păi, bă, cultura și Învăţământul ideologic se bagă cu forţa În aparat, n-ai vrut, uite cum ai rămas! Da’ să ciripești pe la colţuri că de ce nu te avansez, asta poţi, ai, ’tu-ţi curu’ mă-tii! Crezi că nu știu ce scoţi pe gură? Nu ești În stare nici să citești ce-ai pe hârtie? — Tre’ să-mi schimb ochelarii, toarășu’ colonel! — Când să-ţi schimbi ochelarii, dacă zaci pân crâșme, tembelule? Dă-i, bă, odată, drumul! * — …Am reactivat agentul Emilian, care din cauza funcţiei de răspundere are deplasări de servici… — Ai reactivat-o pe mă-ta, băi, toarășu’! Nu „din cauza,” ci „pentru că are”! Iar pe agentul Emilian io l-am reactivat! Io, uită-te la mine! I-am adus notele din data de 4 martie, și ultima, adnotată de mine la 9 mai, le ai la dosarsau le-ai uitat la crâșmă? Dă să le văz, că de la tine nu crez o iotă! Dă tot dosaru’ mai bine! Păi, bine, bă, toarășu’ Gherghina, aștepţi să Îţi fac io treaba? Dosarul „Savantul” are douăzeci de file și mai mult de jumătate sunt notele profesorului Stan, care i-am fost și Îi sunt ofiţer de legătură și care Întreţine corespondenţa cu transfugul sub supraveghierea mea! — ...Mai ar fi cererea de verificare la Cartotecă, toarășu’ colonel, uite-o acilea… — Care a făcut-o Matei, un spanac! Răspund după trei săptămâni că n-au nimic Înregistrat! Un cuib de putori! — Aveţi dreptate, to’arășu’ colonel, io i-am zis lu’ pămăpălău’ de Matei că degeaba o face! Că p-asta n-am făcut-o io! — Da, chiar! N-ai făcut-o tu p-asta, dar tu, bă, tu ce-ai făcut? La ce ţi-am semnat decont de deplasare, la ce ai ciugulit diurne? Ce lucrezi de trei luni, zi odată, până nu-mi ies din răbdări?! Ce-ai făcut ca să-l brichisești pe transfugu’ ăsta, În afară de ce am adus de la Emilian? — Am două note, toarășu’ colonel, să trăiţi. *tc "DOSAR SAVANTUL" Fila nr. 12 Subsemnatul FODOR PAVEL, fiul lui Nicolae și Elena, născut la 1 noiembrie 1917 În Calafat, domiciliat În București, strada Caragiale nr. 18, sectorul 2, declar prin prezenta următoarele: Am cunoscut pe MANU prin anul 1944. El Își făcea un doctorat la Sorbona, eu lucram la legaţia României. Nu am avut nici un fel de relaţii cu el. Nu cunosc nimic despre activitatea sa politică. Nu cunosc persoanele cu care ar fi avut legături În ţară sau În străinătate În afară de colegul Stan Alexandru cu care venea prin legaţie să prelungească viza. Spunea că vrea să plece În America. Prin aceasta se vede că ducea o activitate dușmănoasă guvernului nostru de democraţie populară. Era potrivit de Înalt, părul blond, Începuse să albească devreme, ochi verzi-albaștri, cunoștea bine limbile franceză, italiană, germană, engleză. Nu am nici o relaţie cu el În prezent și nu cunosc nimic despre situaţia lui actuală. Drept care dau prezenta declaraţie liber și nesilit de nimeni. sss. FODOR PAVEL * — Știi ce faci cu asta? Poţi să te ștergi la cur cu ea! Fodor, ăsta, e din lotul spionilor americani, este? De i-ai anchetat tu, și când te vede Își aduce aminte cum l-ai ciomăgit și l-ai priponit șaisprezece ani! Ce i-ai făcut, i-ai strivit degetele În ușă, de scrie doar trei rânduri, nu știu, n-am văzut?! Păi, asta-i muncă de informaţie? Ăsta e războiu’ nostru secret? Ce dracu’, toarășu’, lucrezi de atâţia ani În instituţia noastră și tot n-ai aflat ce Înseamnă un dosar? Un plan de măsuri? Ţi-am atras atenţia de atâtea ori că trebuie să Îţi ridici nivelul profesional! — Da, toarășul colonel, așa cum a spus toarășul secretar al Partidului, Nicolae Ceaușescu, ridicarea nivelului este sarcina Întregului nostru popor și uite și ceailaltă notă informativă, furnizată de agentul „Ene” În urma deplasării făcute În Italia. 
*	tc "Dosar SAVANTUL" Fila nr. 14-15 
Notă informativă 
Profesorul MANU TRAIAN, l-am cunoscut prin o recomandaţie a lui Victor Georgescu. Cunoștinţa am făcut-o cu el În luna Maiu 1981. Pe baza recomandaţiei dată de Victor Georgescu el a obţinut pentru mine sigiorno de ședere În Italia, ca refugiat român, după aceia nia condus la „Comitato per profughi rumeni” din Roma via Babuino 149 pentru a-mi pregăti mai departe actele necesare pentru plecarea În Canada. Am aflat cu această ocazie următoarele: A plecat din ţară În 1941 cu pașaport român la studii. În ţară a lăsat o logodnică care n-a vrut să vină cu el sau el na loat-o. În 1947 a fost rechemat În ţară. RefuzÎnd acest lucru i s-a loat cetăţenia română și a fost foarte supărat pentru aceasta. Face politică de dreapta pentru că este În comitetul refugiaţilor români din Roma care este sub conducerea lui. Menţionez că Într-o seară În luna iunie 1984 am avut ocazia să iau masa Împreună cu el și cu consulul Canadei la Roma cu care ocazie s-a vorbit și despre obţinerea vizei mele de intrare În Canada. Am aflat deasemenea că este foarte bine introdus și are mare trecere pe lÎngă Ministerul ÎnvăţămÎntului Italian. Datorită recomandaţiei lui Victor Georgescu cÎt și faptul că am avut convorbiri dese cu el s-au stabilit Între mine și el relaţiuni strÎnse de cunoștinţă și mă bucur de o prietenie din partea lui. Știu deasemenea că activează intens În comitetul de refugiaţi români din Roma și acordă multă asistenţă românilor refugiaţi. Potrivit de Înalt, albit de tÎnăr mi-a spus, barbă, ochi albaștri, căsătorit cu o femeie cu copii mari. Sursa „Ene” * Trage de pe masă pachetul de Dunhill, Își aprinde ţigara, face rotocoale de fum și tace. Se uită În tavan, fumează și tace, cu mutra lui bonomă, de contabil la CAP. L-a prins pe animal și n-o să-i mai dea drumul din gheare. Savurează execuţia care urmează, Își trece mâna prin părul creţ, ce i s-a rărit pe fruntea pe care Îi crește un os, un lipom, ce-o fi, un corn, sper că nu mi l-ai pus tu, i-a zis nevestei și ea: Eu? Dracul din tine! Ălalalt a Încremenit, În poziţie de drepţi, i-ar da foc dac-ar putea, numa’ cizme-n burtă și-n testicule! Dar n-are ce face, trebuie să stea drepţi și să-nghită, pe cine-o mai avea În spate? Pantiușa? Doicaru? Nimeni și nimic n-o să-l mai ajute: detașare la Secţia de Filaj și Investigaţie, până Îi ies actele de pensie, să umble prin blocuri să tragă ţuici cu administratorii. — Apă de ploaie și-asta! Tot un căcat! Îi dă În fine verdictul. Văd că mai ai o foaie, dă-mi-o și p-asta! Cine-a făcut-o? Locotenentul Matei? * MINISTERUL AFACERILOR INTERNE Strict secret Exemplar unic Fila nr. 25 
Notă-raport – privind pe numitul Manu Traian În discuţiile purtate În ziua de 1 august 1985 cu „S. A. ” și „V. G. ”, legături oficiale ale organelor noastre, a rezultat că va sosi În ţara noastră numitul MANU TRAIAN – șeful Institutului European de Cercetare a Mediului Mediteranean, director În Ministerul Cercetării, Italia. Acesta va sosi prin punctul de frontieră Otopeni În ziua de 12august. Despre MANU TRAIAN se cunosc următoarele. Este născut În comuna Cărbunești fiul lui Ion și al Mariei de naţionalitate română și cetăţenie italiană. În perioada anilor 1940-1941 Manu Traian a trădat patria plecÎnd la studii În Franţa și Italia. Este cunoscut că În prezent ar duce activitate potrivnică statului nostru. Din aceleași surse se cunoaște că MANU TRAIAN are legături În cercuri oficiale și știinţifice italiene, olandeze, franceze și americane. Lui MANU TRAIAN i s-a reţinut o cameră la Hotel Nord. Ofiţer II Matei Silviu * — Deci sosește pe 12 august, da? Și azi În cât e? 10 august, da? Ora 15.36. Și planul de măsuri unde este? — Se lucrează, toarășu’… Am loat legătura la hotel, la aeroport, aștept… — Ce aștepţi, bă, animalule?! răcnește, pe neașteptate, colonelul Ispas. Ce e de așteptat? Nici până acum n-ai Învăţat ce Înseamnă plan de măsuri? Plan de măsuri, Înţelegi, boule?! Plan de măsuri! Ăla intră În ţară, acu’ intră pe aeroport și tu, animalule, n-ai pregătit nimic! La sapă, acolo e locul tău, nu la noi! Ieși, ’tu-ţi curu’ mă-ti! Dosarul rămâne la mine! Și nu te miști din birou până la noi dispoziţii! Prin ușa deschisă, o secundă intră zgomotul mașinii de scris, podeaua scârţâind sub cizme, o Închide după ce Îi spune lui Nuţi să-i facă legătura. Acum Își poate pune picioarele pe birou, americănește, se descheie și la șireturiÎn timp ce vorbește. 
* — Cine dracu’ mi l-a trimis pe idiotul asta? Unde a lucrat Înainte? Se vede! Se face Canalul din nou, să se ducă-n pizda mă-sii Înapoi, acolo! Ei, nu chiar acum! Acum să meargă pe teren, la urmărire informativă, să echipeze cu mijloace TO, că de mai mult nu e În stare. Îţi trimit chiar azi nota, dă-i drumul la actele de pensionare, că de mult Îl pășteam! Aici e lucru fin, tovarășul colonel, dă-mi unul școlit, cum Îl cheamă pe locotenentul ăla fiţos de la Direcţia 1, U.M. 0544, care a făcut și sesizarea la Cartotecă? Da, da, știu cine-i ta-su vitreg, Îl știu pe toarășu’ colonel, știu că și mama lucrează În aparat, te cred, e arătoasă și-acu’, dar știi părerea mea de femei? Se spurcă ușor, se fac duble, triple, așa e firea lor, muierile la cratiţă, dacă mă Întrebi pe mine, excepţia e doar Tovarășa! Nu po-să-ţ’ spui În ce belea ne-a băgat beţivu’ de Gherghina, fă repede actele pentru Matei, e lucrare urgentă! Are dreptate Șeful, ce spunea ieri, tovarășul colonel, avem nevoie de o reformă instituţională, dar adevarată! De profesioniștiadevăraţi avem nevoie, de oameni tineri, cu școală! Instituţia noastră e blocată de oamenii Trădătorului, de toti defecaţii ăștia cumpăraţi de americani, alfabetizaţi de mine cu de-a sila În ’56! Ce să alfabetizezi la ei dacă Drăghici a semnat atunci ordinul, dar n-a vrut neam să vie la cursuri! Generaţia expiratăpe care Trădătorul a ţinut-o la sânul lui! Cu ăștia, nu mai e nimic de făcut, toarășu’ colonel! La cimitirul elefanţilor! Ei, noi! Noi suntem excepţiile, nu vezi că nu se face o vânătoare fără noi? Ne vedem sâmbătă la casa de oaspeţi din Brădet, da, toarășu’ colonel? 

Partea a doua Adevărata Ithacă 
Capitolul 10 Telemac la aeroportTC "TELEMAC LA AEROPORT" 
N-am altceva de văzut decât vârfurile plopilor, chelite de toamna care se apropie, antenele de televizor și rufele din balcoanele de vizavi etc., adică vederea obișnuită de la fereastra unui apartament de locuinţe, proprietate personală, etajul șapte În Militari, Balta Albă, Pantelimon, Berceni sau oricare dintre noile și frumoasele noastre cartiere din glorioasa noastră patrie. Profit de faptul că ceilalţi s-au cărat ca să mă lăfăi pe canapeaua extensibilă, acoperită de cerga roșie care pișcă, ultimul snobism de căcat al bieţilor mei părinţi, care tot Încearcă, fără șanse, să se racordeze la moda de doi lei a clasei de mijloc bucureștene, din acest glorios sfârșit de secol comunist. Dar n-am stare și mă foiesc prin sufragerie – cum Îi spune, inadecvat, tata, pentru că am mâncat și vom mânca totdeauna În strâmta noastră bucătarie. Sau living, cum vrea să o boteze, cu eterna ei lipsă de succes, mama, infatigabila Casandra, neascultată de nimeni. Sau, mai pe ţărănește, camera bună. Am răvășit colecţia de Clasici ai Literaturii Universale, așezaţi alfabetic, inginerește de tata, care, altminteri, credincios tradiţiei sale profesionale, nu servește beletristica, doar o așază În rafturi, ca la cimitir, cruce lângă cruce. Dar În eterna bibliotecă Dana, nimic ca lumea de citit, Faulkner și Alexei Tolstoi și Hermann Hesse, mai bine Îi ziceam lui Gimmi că l-am pierdut pe ultimul John Le Carré, Spionul vine din frig, când mi l-a cerut, nu ajunsesem decât până la jumătate și motivul, aiurea! L-a cerut de sanchi, pură răutate! Cin-să creadă că vrea ta-su să se uite prin John le Carré! Vrea toarășu’ colonel să se mai inspire de la grăsuţu’ Smith, ăla da personaj, beton! Dacă ar fi așa și securiștii noștri, ne-am Înghesui și mai tare să intrăm la Școala din Băneasa, unde cică au dat patru din premianţii de la Șincai! Am umplut scrumiera de mucuri, ba chiar am contribuit și la decorarea livingului Casandrei-Clementina, lipind cu clei o vedere din Praga și una din Berlinul de Est, trimise de colegii tatei, dintr-o fericită deplasare de serviciu, peste petele scorojite de la ultima inundaţie a vecinului de deasupra. Și, pentru că meseria m-a prins, am mai adăugat o poză cu Maradona, cam nasoală, din Informaţia Bucureștiului și una cu Rolling Stones pe care am găsit-o Într-un teanc de Nouvel Observateur, L’ Express, Paris Match, mi le-a aruncat nea Victor, ultima oară când a călcat pe la noi. — Ia-le, bă, puţă, mi-a zis, că io ce să fac cu ele, e-n engleză! De unde le avea Victor? Mama-Casandra, care le știe pe toate, zice că le-a adunat din camera de la Hotel Nord, Împreună cu valiza cu fermoarul rupt a lui Traian. Traian al nostru, Traian Manu. * La pomenirea de trei luni a lui Buni m-am gândit prima oară la el, știam de la nea Victor că În vară o să vină și m-am gândit că oricum pentru Buni vine prea târziu, odată l-am auzit la Europa Liberă, dar mama spune că nu era el, că era Virgil Ierunca. Atunci m-am gândit că, dacă s-ar fi Însurat cu Buni și ar fi rămas aici, pe mine m-ar fi chemat Daniel Manu. Dar de fapt nu m-ar fi chemat, fiindcă mama este adoptată de Buni și, de când s-a măritat cu tata, o cheamă Izvoranu. Și atunci m-am hotărât să nu mă mai gândesc dinainte cum o să iasă, ca să nu stric totul, dar eram sigur că, și fără să Îmi fac dinainte un plan, tot o să stăm Într-un fel numai noi doi de vorbă. „Tu ești Daniel, nepotul Ei, vino să-mi spui dacă Ea povestea despre mine vreodată”, ar fi trebuit să Îmi spună. La toate astea m-am gândit iar atunci, la aeroport, sub lumina aia enervantă În care n-ai cum să-ţi ascunzi coșurile și punctele negre și părul ăsta nenorocit care se Încăpăţânează să nu se așeze, dacă aș avea un gel cum i-a adus colonelul de ta-su lui Gimmi, mi l-aș așeza așa, panc! panc! panc! Dar, În privinţa luminii, numai pereţii de sticlă ai aeroportului sunt de vină, deși probabil nu poţi să construiești la sfârșitul mileniului doi un aeroport de modă veche. Și chiar Gimmi, care ai lui au video și două mașini În curte și Gimmi nu iese din treninguri și adidași veritabili, Gimmi mi-a zis pe șest că aeroportul nostru e făcut după planurile celui de la Frankfurt, care oricum este cel mai mare din Europa. Ceea ce ar fi o premieră mondială absolută, pentru Gimmi, să nu spună el o minciună, ca să se dea mare! * Și, În timp ce mă uitam În dreapta, În stânga, excelent, meserie, aeroportul! n-am fost pe fază că mama mă ţinea În colimator și, de necrezut! pentru prima oară s-a prins și pisăloaga Casandra ce am eu În minte, prin urmare, aiurea, ca de obicei, cum e ea, notă de subsol, Buni ar fi folosit cuvântul deplasată, deci mama, deplasată, cum este de obicei, a pus pe loc la curent toată lumea de cum stăteau lucrurile cu mine strigând: — ...Îţi place, Daniel, aeroportul? striga mama. Vezi ce bine că m-ai ascultat până la urmă și ai acceptat să vii să-l aștepţi și tu cu noi pe unchiul? Bunicul! Strănepotul! Străbunicul nostru! Vezi ce bine că o dată În viaţă m-ai ascultat și tu pe mine? Vezi ce mare, ce frumos, ce nou e aeroportul nostru? Și sigur că nu erau ele făpturile gingașe care să piardă o asemenea ocazie și să nu dea drumul la bandă, așa că m-au luat În gheare: — ...Deci n-ai mai fost niciodată În aeroport? Cum așa? Cum așa? Cum așa? — Aţi auzit ce spune Clementina? Daniel acum intră În aeroport prima dată! — Pune-ţi o dorinţă! — Ia o piatră În gură! — Cum așa? Cum așa? — Chiar așa? Acum intri În aeroport prima oară? Ia te uită! Ia te uită! Iateuită! — Și eu ce era să le răspund decât: how funny! Și a mai trebuit să mai Îndur o vreme până să uite de mine și să Înceapă iar să schimbe Între ele reţete, tot calculându-și chenzine, concedii medicale, rate, ameţite de vacarm, după o cursă cu obstacole Începută de dimineaţă, de la șase fără un sfert, de când ieșiseră pe ușă cu ciorapii strâmbi și foarte Întârziate, și până În momentul când eșuaseră pe bancheta de vinilin albastru, cu trei ore Înainte de sosirea avionului. Reușiseră să scape cu viaţă din toate mașinile, tramvaiele, troleibuzele, autobuzele, care deraiaseră, se Împotmoliseră, se Înzăpeziseră, luaseră foc, și să adauge pensiei, nu prea Îndepărtate, procentul cuvenit din rodul unor Încordate ceasuri de muncă pline de realizări, răspunderi, succese. Așa că, ieșite dintr-un stres și intrate În altul, Își scoseseră călcâiele umflate din pantofi și-și desfăcuseră pe furiș fermoarele, copcile, cordoanele deasupra stomacurilor umflate, arse de hiperaciditatea Îngrijită decenii la rând În cantine de instituţie și ședinţe de analiza muncii, Își potriviseră rochiile de ocazie ce scoteau aburi de colonie Jubileu și Femina spray pentru subraţ și se Întorseseră iar la persoana incitantă, sacrosanctă a musafirului: celebrul În toată lumea Traian Manu! * –– …Se spune că a fost cel mai inteligent din familie. — Cel mai cultivat, de fapt. — Cel mai ambiţios, mai degrabă. — Cel mai muncitor. — Cel mai viril, presupun. — Cel mai dornic să se ajungă! — El e muncitor, ambiţios, inteligent, dacă vrei, dar suflet n-a avut niciodată. — Pe el, nu l-a interesat decât să plece! Nu l-a interesat În ce condiţii, nu l-a interesat cu ce sacrificii… — Cine nu se adaptează aici n-are decât să plece! — El a ţinut să intre În competiţie Într-o lume străină. Aici toţi Îl știu c-a fost copil din flori! Mama lui, o fostă spălătoreasă, l-a crescut din greu, cu mâinile ei, cu acul… — A plecat ca să scape de influenţa familiei, tatăl moșier bogat. — Negustor. — Dentist. — Tatăl i-a dat de mic banii pe mână, fraţii lui se lansaseră În jocuri de cărţi, cazinouri, bursă, curve, viaţă de noapte, pe el nu l-a interesat decât cartea… –– Și-a părăsit aici fraţii sugari, tatăl bătrân, infirm și nu s-a mai Întors niciodată să-i vadă! — Un adevărat cult a avut pentru mama lui! Fină persoană, domnișoară de familie, crescută la călugăriţe, cu pian, cu limbi străine! Când ea a murit, el n-a mai suportat să stea aici, a plecat În lume. — Mama lui a murit pe loc de inimă, când el a anunţat-o că are de gând să plece! — Mama lui a paralizat, tot așteptându-l să se Întoarcă! Douăzeci de ani l-a tot așteptat singură, bătrână, nebună, fără nimeni care să-i mai deschidă ușa! — Iar el, În tot acest timp, nu i-a trimis nici un pachet, nici o invitaţie – nici o valută În bancă! — Nici o scrisoare… — Mi se pare totuși o lipsă de caracter… — Chiar o lipsă de sentimente!… — Toţi care reușesc În viaţă reușesc cu un asemenea preţ! Chiar te rog să verifici! — Din cauza mamei lui a rămas burlac! A adorat-o! A făcut avere, și-a făcut relaţii și o situaţie acolo! Dar o familie n-a reușit să-și facă! — Soarta celebrităţilor! Așa Își plătesc aroganţa, egoismul, cinismul din timpul vieţii… — Așa ajung să moară În mizerie! Alcoolici, boemi, nebuni, bolnavi de sifilis și de SIDA… părăsiţi de toţi, aruncaţi la groapa comună! — Ca Amadeus… Ca Eminescu. — Victor, care e de-o vârstă cu Traian, Își aduce aminte că mama lui Traian a fugit cu un bariton, tatăl i-a murit În duel și pe el l-au crescut strâmtorat bunicii… — Tatăl lui plecase În America, mama se recăsătorise, avea alţi fraţi vitregi, altă familie. — A fost orfan, ţi-am mai spus! A crescut din mila familiei! Au pus mână de la mână toţi să Îl dea la școală. — Tatăl i-a murit pe front Înainte ca el să se nască! Mama l-a crescut singură, dintr-o leafă de biată institutoare, care n-avea cum să-i ajungă pentru taxe, școli, lux! — Greșeala mamei lui a fost că a refuzat să-și refacă viaţa! El, la prima ocazie, a abandonat-o! — Mama lui a murit la naștere. — Mama lui a murit Înainte ca el să se nască! L-a crescut tatăl orb, surd, erou de război, mare mutilat faţă de care el avea un atașament bolnăvicios! — A! De aceea a ţinut Traian să ajungă bogat, influent. Să fie cineva! — Un fiu demn! A ţinut morţiș să se realizeze! — Ce suflet nobil! Ce fire tare! — Totuși, exagerat de ambiţios! Nu găsești? — A ţinut să-și ia revanșa faţă de bogaţii familiei care l-au umilit când era sărac În copilărie! — A ţinut să se Întoarcă pe poziţii de forţă, bogat, influent, ca să ne sfideze! — A crescut din mila familiei! Au pus mână de la mână toţi să Îl dea la școală! — Ar putea acum să dea Înapoi ce-a primit! — Cui să dea? Cei de atunci au murit! — Ultima care a rezistat a fost Buni. — Penultima, pentru că ultimul este Victor. — Trebuia să vină la vreme, dacă vroia să-și arate recunoștinţa! — De ce? Oricând e bine să vină, doar suntem aici, noi, urmașii.. — După lege, nouă ne este dator. — E dator celor de aici! Tuturor! — E dator la familie! 

Capitolul 11 Generaţia așteptată 
Cămașă de douăzeci de dolari, totdeauna În civil, În uniformă nu l-ai văzut niciodată, nici nu poţi să știi cum i-ar sta, cu moaca asta frumoasă, ca de fată, dacă-i pui o basma, poţi să-l duci la Târgu’ de pe Găina. O fi curist, cum se zice? Nasul, gura, totul e-al mă-sii, ca și felul cum ţi se uită În ochi când vorbește, și vorbește Încet, ca să te forţeze să-l asculţi! Tehnică muierească și-asta, dosar de premiant, hai sictir! Te crezi prinţ, sau ce? Spune la proști că ai căzut cu cu hârzobu’ dân cer, pe tac-tu l-am văzut Îmbrăcat ţăran, amestecat cu talpa ţării pân piaţă, urechist de la Filaj, deci atenţie! Zâmbește-i, primește-l bine, o cafea? Numai ceai verde, altceva nu servește? N-aș crede că avem nici ceai verde, nici ceai albastru! Și l-a adus de-acasă? E-te-al dracu’ puţoi! — ...Comandă-ţi ceaiul, locotenente, și mie o cafea cu zaharină și un coniac mic! Și hai la treabă, că transfugu’ penetrează aeroportu’… — …Din discuţiile cu sursa „Ene”, legătura organelor noastre, a rezultat că numitul fugar Manu Traian va sosi În ţara noastră prin punctul de frontieră Otopeni, În ziua de 12august. — Adică azi! Adică acum e pe aeroport, tolomacule! Citește mai bine, planul de măsuri, locotenente, că suntem În găleată și sper că te descurci mai bine ca căpitanul Gherghina! * — Având În vedere că anul acesta fugarul MANU TRAIAN va veni pentru prima oară În ţară Între 12-25 august a.c. pentru o conferinţă la Centrul Cultural Italian și intenţionează să stea zece zile, ne propunem să deschidem un dosar de acţiune individuală, cu următoarele sarcini: 1. stabilirea metodelor folosite de Manu Traian În activitatea desfășurată Împotriva ţării noastre; 2. descoperirea elementelor din ţară pe care Manu Traian le folosește În acest scop; 3. contracararea activităţii dușmănoase dusă de Manu Traian Împotriva RSR și Întreprinderea unor misiuni de acţionare asupra lui. — Lasă astea, că nu ești la Școala de la Băneasa! Ce măsuri informativ-operative ai În vedere? — Am verificat, tovarășul colonel, și s-a luat până acum legătura cu agentura pentru dirijarea informatorilor. Agentul „Emilian” se va afla permanent În preajma lui Manu Traian, va colecta impresiile acestuia pe durata vizitei În ţară și Îi va superviza cu tact contactele. Doar spre sfârșitul vizitei va fi absent, are o deplasare de serviciu la Moscova, dar va fi Înlocuit cu agentul Bădescu. Am organizat ca agentul „Emilian” să verifice dacă Manu Traian apelează la agent pentru a-i face unele comisioane. — Mai departe! — În scopul stabilirii comportării lui, a legăturilor și natura lor s-a trimis o notă telefonică la Departamentul de Filaj și Investigaţii prin care se va solicita Încadrarea lui operativă. Prin serviciul F vom ţine sub supraveghiere corespondenţa și telefoanele lui Manu Traian, În primul rând cu soţia, Christa, cât și cu cei care vor Încerca să intre În contact cu el. Prin vărul lui, sursa noastră, vom identifica relaţiile de rudenie și prietenie din ţară ale lui Manu Traian, urmând ca, ulterior, să organizăm urmărirea informativă a unora și cooptarea lor ca agenţi. Se va verifica dacă Manu Traian intenţionează să ia legătura cu un corespondent al Europei Libere la București, controlat de noi. — Altceva? — Întrucât avem date că obiectivul se va caza la hotelul Nord, s-a luat legătura cu Direcţia I-a În vederea cazării lui Într-o cameră cu măsuri speciale. În cursul deplasărilor prin ţară vor fi dirijaţi pe teren informatorii. În cazul cazării În locuinţă particulară vom organiza cazarea Într-o cameră dotată cu mijloace TO. — Altceva?! — Se va Încerca să i se facă lui Manu Traian un program și de către Institutul Român pentru Relaţiile Culturale cu Străinătatea. — Ce ne mai Încurcăm și cu tembelii ăia? — Un profit de imagine pentru ţară, tovarășul colonel! Ne oferă oportunităţi pentru un follow-up! În momentul când se va verifica informaţia privitoarela o deplasare a obiectivului În provincie, se va trimite o notă telefonică la Departamentul Regional Craiova prin care se va solicita Încadrarea lui operativă. — Dă-mi să semnez planul de măsuri și pune la secretariat ștampila! Și cască ochii la aeroport! Chiar dacă ai oamenii În teren, e cazul să te afli, incognito, acolo! Cu teoria stai bine, dar pe noi practica ne omoară! Și, dacă ai dat-o În bară, știi ce te așteaptă! 

Capitolul 12tc "Capitolul 31" Moartea PenelopeiTC "MOARTEA PENELOPEI" 
Am lipit un poster cu Belodedici pe ușa pătată, mi-am pus caseta cu Scorpions, am aruncat scrumiera În vasul de la closet, asta a fost o greșală, oricât am tras apa, mucurile se Încăpăţânează să plutească, am deschis toate ferestrele, pentru că se apropie ora când pisăloaga de Casandra se Întoarce acasă, și ce-ar fi să Încerc acum să pun Sandra – Stop for a minute? Am căutat prin bucătărie, mai era o felie de cozonac de la masa de dimineaţă, un cozonac fărâmicios, fără nuci, fără rahat, fără zahăr, fără nici un chichirez, cum zice tata, dar l-am molfăit, oricum trebuie să mă obișnuiesc cu gândul că Buni a a plecat și a luat cu ea secretul cozonacilor. Coca dulce, lipicioasă care dă pe de lături, scurgându-se peste marginea ligheanului, muiată În căldura aromată a bucătăriei Încinse, hai, Daniel, vrei și tu un pic de cocă? Și ghemotoacele de vată vârâte În nările galbene, Încremenite, prin care se prelinge, negru, sângele... nu, asta nu, asta nu, asta nu, gândește-te la altceva, la ce? La cimentul negru care trage, acoperit de un covor Îmbâcsit de iută, peste el, preșurile de zdrenţe, de un cenușiu pestriţ, Îndoielnic. La albastrul tare al bolţii, pe care este desenată stângaci crucea neagră cu cei doi Îngeri cu aripi imense de berze, ţepeni, rezemaţi de braţele crucii. Și scara, sprijinită de pereţii Înnegriţi, lângă schela rămasă de astă-vară, de când au Început zugrăvitul bisericii, atunci Încă mai trăia, și Buni, și Mihnea… Ah, cât se zbate sufletul, când se desparte de trup, spre oameni se Întoarce atunci... Și ghemotoacele de vată, vârâte În nările galbene, Încremenite, prin care se prelinge, necontenit, mort, sângele, necontenit, mort, sângele, necontenit, mort, sângele. Nu! Amintește-ţi altceva, altceva, altceva! Pomenește-i, Doamne, pe Ion, Constantin, Rozalia, Ivana, Alexandru, Neacșa, Corneliu, Gheorghiţă, Petre, Mănăilă, Ana Maria, Mihnea. Pomenește-i, Doamne, În Împărăţia drepţilor. 
* 
Capetele acoperite cu broboade negre, genunchii osoși, bătrâni, striviţi de cimentul negru care trage, acoperit cu un covor Îmbâcsit de iută, peste el, preșurile de zdrenţe, de un alb cenușiu, pestriţ, Îndoielnic, cizmele de cauciuc Îngenuncheate din care ies ciorapii groși de lână, cojoacele care fac mătănii. Capul descoperit mi-a Îngheţat de mult În pâlpâitul fumegos al lumânărilor și ochii lor se Întorc mereu spre mine, pâlpâind fumegos sub broboadele negre. — Al cui ești? — Al cui ești? — Al cui ești? — Al cui? –– Cine? — Eu sunt oaia cea pierdută… Și mă uit la cele trei mese de Înălţimi diferite, puse cap la cap, acoperite cu mușama și mușamaua, și ea, acoperită cu o cârpă nu prea curată. Curate sunt doar coșurile În care licăresc lumânările Înfipte În prescuri, printre biscuiţii lemnoși, bucăţele de imortele, legate cu aţă roșie, vinul pus În sticlele de Cico și cununa rumenită, ca un cozonac, a parastasului și bomboanele mici, roz-verzi-frez, așezate pe zahărul alb al colivei. Ochii lor, licărind fumegos sub broboadele negre. — Ce faci? Plângi? — Nu plângi? –– Al cui ești? –– Al cui ești? Alcuiești? –– Ion Hodivoianu, mort negrijit, fără lumânare. Mihnea. Buni. * Am Încercat atunci, la parastas, să mi-o amintesc pe Buni. Pomenește-i, Doamne! Ah, cât se zbate sufletul ca să se despartă de trup! Spre Îngeri ridică ochii, dar Îngerii... Am Încercat iar să mi-o amintesc pe Buni, așa cum era ea, Împreună cu noi, dar În secunda aceea mi-era prea frig și nu mi-am amintit nimic. De fapt, atunci, la pomenirea de trei luni a lui Buni, m-am gândit prima oară la el, la Traian al nostru, de atunci am Început să-l aștept. Deși mai corect ar fi dacă aș spune că am Început să-l aștept de când eram mic și am auzit povești despre el și Buni. M-am gândit că ar trebui să-i spun asta de la Început, de la aeroport, de când Îl văd, nu eram deloc sigur că o să fiu În stare, dar eram sigur că, până la urmă, tot o să stăm noi doi de vorbă, chiar fără să mă bag cu tupeu În faţă, ceea ce detest. Și atunci, la aeroport, când Îl așteptam, jumătate din timp doar despre el și despre Buni au vorbit ai noștri. Și ei, și ele. Ele eșuaseră, grămezi, pe bancheta de vinilin albastră și, stând, așteptând, carnea pulpelor lor, bine Îndesate, se tot umfla, fenomenul devenind vizibil mai ales sub baretele sandalelor cu toc cui, păstrate din Îndepărtata tinereţe, a lor și a lui Elvis Presley. Sub apăsarea nemiloasă a curelelor de la sandale carnea alburie se tot umfla, creștea moale, dădea pe de lături, ca o cocă. Iar ele și dăduseră drumul la bandă. * — Ce păcat că Buni nu a apucat măcar luna asta! Să fi stat și ei amândoi de vorbă! —La ce bun să se mai vadă la vârsta asta dacă s-au despărţit la tinereţe? — Cine spunea că În tinereţe a fost ceva Între ei doi? Parcă Victor… — Din câte știu de la Victor, erau rude apropiate. — Veri buni au fost. — Veri de-al doilea! — Fraţi vitregi! — Uite, Buni s-a prăpădit și mie tot nu mi-e clar, au fost sau nu logodiţi? — Trebuiau să ia de la Patriarhie dispensă… — El i-a cerut mâna, dar ea l-a refuzat, fiindcă era prea tânăr… — Ea era prea tânără În raport cu el! — Erau amândoi În școală… — Nici nu ar fi avut când, cum, unde să se vadă! — Ba da! Fă o socoteală și o să vezi că aveau timp destul pentru orice Înainte ca el să plece! * — Adevărul e că Buni l-a refuzat! Era un neisprăvit, n-avea nici o situaţie! — Buni n-a acceptat să plece cu el! Ar fi trebuit să fie studentă și ei nu-i plăcea să Înveţe! — Era prea legată de familie! — Era prea independentă, n-a vrut să se lege! — Buni era o femeie de casă! A luat cu ea secretul cozonacilor! De când s-a prăpădit ea, Îi iau de la Alimentara, de la Pâine… — A mai păstrat Buni și alte secrete! N-a povestit niciodată despre prima ei căsătorie, când s-a numit doamna Manu. — Ce tot vorbești? Primul ei soţ a fost aviator și a murit la Stalingrad! Traian a Încercat doar s-o consoleze, dar știi cum era Buni, foarte fidelă… — Ba, din câte știu, lui Buni i-au cam plăcut ofiţerii nemţi. — Americani! — Francezi! — Ruși! — Chiar și români! Mergea la Cercul Militar să danseze seară de seară! — E drept că În tinereţe Buni a fost cam frivolă… –– El putea să-și facă situaţie și aici, dar Buni, faţă de care avea un atașament bolnăvicios, un adevărat cult, l-a lăsat și atunci el ce avea altceva de făcut decât…? — S-ar părea că Buni a fost de trei ori logodită. — De la Victor știu că el numai pentru parastasul lui Buni a acceptat să vină. * — Cine spunea că Buni era gravidă În patru luni când a lăsat-o? — În șase. Dar a pierdut sarcina, a căzut pe scară! — Acum Traian plătește că a lăsat-o pe Buni să-și crească copilul singură și el să colinde lumea… — Spui prostii, Clementina e făcută cu altul (tonul vocii scăzut, ultimul cuvânt rostit În șoaptă), care a murit la Sighet. — Clementina a fost adoptată – uite-o colo! Dacă nu crezi, strig-o, să-ţi spună. — Victor mi-a spus că În tinereţe, aici, Traian a fost mare crai, au rămas multe inimi zdrobite când a plecat. — Singura inimă zdrobită a fost cea a lui Buni, murea să Îl ia de bărbat. — Traian nu vroia decât să plece! A pus-o să avorteze și dus a fost! — Nici nu i-a scris, nici n-a chemat-o! Nici nu i-a trimis vreodată ceva, un Wiener Kaffe, o ciocolată! — Ce tot vorbiţi? Știu de la Victor că era disperat, i-a trimis scrisori, bani să vină, că el nu mai avea cum să se Întoarcă! — L-ar fi trimis pe front… — L-ar fi băgat la Închisoare… — L-ar fi condamnat la moarte… — A fost condamnat la moarte! Mă și mir că are acum tupeul să vină! — A venit să o mai vadă pe Buni Înainte să moară, să-și ceară iertare că n-a vrut s-o ia. — Ar fi avut și Buni o viaţă ușoară! — O moarte ușoară! … * — Ce caraghioslâcuri puteţi să mai spuneţi! Nu vă gândiţi un pic, doi oameni bătrâni! Nu aveţi pic de respect pentru vârstă! — De ce? Doar ea vorbea tot timpul de el. — Vorbea de bine de el, deși el s-a purtat cum s-a purtat! — Despre Traian, Buni a fost foarte discretă, nu i-a rostit numele niciodată! — Buni vorbea foarte frumos despre el, pentru că erau rude. — Buni vorbea frumos despre toată lumea. — Lasă că le avea și Buni pe ale ei! Când nu plăcea pe cineva, degeaba! — Orice aţi spune voi, Buni a fost o adevărată doamnă! — Ultima doamnă din familie, din păcate. — Dacă o să vă spun că a fost singura, sper să nu se supere nimeni. — O să vă șocheze câte am auzit despre ea de la lume străină care a cunoscut-o de aproape. –– Lasă, lasă! Despre morţi numai de bine. 
* Stăteam acolo și gâfâiam, ca un câine lăţos, pentru că, de la 6 dimineaţa, Bucureștiul era irespirabil. Mă Întreb cum o fi la Frankfurt, dacă la Otopeni, sub ciuperca de sticlă a aeroportului, e așa zăpușeală! Atâta că Dincolo pot să aibă aer condiţionat peste tot, dar Gimmi, care ai lui sunt toată ziua afară, Gimmi zice că Dincolo e Încă și mai rău, că de la aer condiţionat ţi se umflă amigdalele și câte un ochi. Atunci zi-le și tu la babacii tăi să mai stea pe-acasă, l-am sfătuit pe Gimmi. Oricum, aici, la noi, ele erau cu feţele buhăite, de plâns, de râs, de căldură, cu amândoi ochii umflaţi, boceau și Îi forfecau, pe Traian și pe Buni. — Vă gândiţi că bietul Traian a făcut atâta drum numai pentru Buni și nu i-a fost dat s-o vadă? — După părerea mea, nu are rost să mai vii să vezi o fostă logodnică, bătrână și sclerozată! — E chiar absurd… — E un sacrilegiu… — E un sacrilegiu să spui că Buni era sclerozată! — Să fi fost Buni În locul lui, ar fi știut să se poarte! — Femeile află de la mine că sunt altfel decât bărbaţii! — Mai sentimentale! — Mai sensibile! — Mai interesate! — Victor ţinea să-i facem acum, cu Traian, un parastas, dar n-a primit aprobare de la profesorul Stan. — Să vedem dacă Traian Întreabă de Buni! Dacă se duce la biserică, dacă Încearcă să afle cine i-a făcut pomenirile. — Să vedem dacă scoate portofelul! — Dincolo, la ei, nu sunt parastase! Îi arde și-i ţine Într-o urnă pe șemineu! — Ferește-mă, Doamne! — Din propria mea experienţă vă mărturisesc că dacă Buni a vorbit atât de des de el Înseamnă că Îl aștepta să se Întoarcă. — La ce să-l fi așteptat? Ce mai puteau să facă la vârsta lor? — Buni n-a mai apucat ziua asta pentru că avea pe suflet destule păcate! L-a lăsat când el era sărac, nebăgat În seamă și s-a măritat cu altul. — Din câte Îmi amintesc, Buni nu-l pomenea niciodată. — Din câte știu, el și Buni erau rude apropiate, părinţii lor i-au prins că făceau prostii și l-au alungat pe el, să plece În lume, unde-o vedea cu ochii. * Dacă Buni ar mai fi trăit, l-ar fi așteptat și ea la aeroport, cu noi. Ele i-ar fi făcut loc În mijlocul banchetei și și-ar fi trecut pălăria ei din mână În mână, dându-și coate, pe furiș, și scoţând cele mai ascuţite chicoteli și exclamaţii. Momentul următor fiind la sigur cel În care s-ar fi luat de pantofii ei, ce formidabili, că de unde i-a luat, că ar vrea neapărat și ele, pufnind de râs pe furiș și dându-și coate. Și Buni, pierzând din ce În ce pământul de sub picioare și navigând Într-o ceaţă tot mai deasă, le-ar fi explicat amănunţit și foarte confuz un traseu Întortocheat, cu repere care existau acum o sută de ani, bulevardul Regele Ferdinand, bulevardul Regina Maria, piaţa de flori, strada Bateriilor, la statuia lui Brătianu, strada Sabinelor, biserica Mihai-Vodă, spitalul Colţea și alte asemenea repere, demolate și pierite Într-un nor de fum, sub ochii noștri plini de Înţelepciune. De mai multe ori Buni și-ar fi Întrerupt explicaţia și, clipind din genele rare, micșorându-și ochii aburiţi de mândrie și prejudecată, le-ar fi mărturisit că ea nu poate purta decât pantofi moi, care să n-o deranjeze la monturi. Și, cu fireasca ei amabilitate, notă de subsol: amabilitate – cuvântul preferat care o caracteriza cel mai bine pe Buni. Ex.: Ai, te rog, amabilitatea, domnișoară. Ex.: Era un domn/Era un vânzător/Era un miliţian amabil. Din amabilitate deci, Buni s-ar fi ridicat de pe banchetă cu intenţia unei demonstraţii sportive adică, uite ce ușor se merge cu acești pantofi cumpăraţi, cred că v-am explicat destul de clar, dragele mele, de unde. Pauză pentru publicitate: pun LIVE TO TELL cu Madonna, care Îi place și Dianei, my dear, my dirty Diana. * Deci Buni se repede În mijlocul terenului, câteva pase scurte, un dribling, acum a prins mingea, aleargă, aleargă, aleargă și… șutează cu pantofii ei moi, noi, direct În păianjen și… goool! Dragi ascultători, goool! Goooool! Faza fiind Înregistrată pentru dumneavoastră cu toată fidelitatea, aparatura de bord funcţionând din plin, turaţia maximă, motoarele duduind, ochiurile magice clipind, peste câteva ore va avea loc obișnuita conferinţă de presă. Deocamdată toate feţele s-ar fi Întors zâmbind spre Buni, toate simţurile s-ar fi aflat În alertă, pregătite s-o cântărească, s-o măsoare. Deasupra celor cinci cârlionţi ai ei, uscaţi de permanentul ei proaspăt, de proaspătul vopsit, licărind ca arama Într-un asfinţit senin de septembrie, se Încrucișează ultrasunete, semnalele liliecilor, priviri pline de subÎnţelesuri. Atenţie! Filmare cu Încetinitorul! Buni se ridică, mai Întâi se ridică umerii gheboșaţi, apoi micuţa cocoașă care Îi Îndoaie gâtul În faţă, apoi genunchii tremurători, vezi? vezi vezi vezi vezi vezi vezi vezi vezi vezi vezi vezi cu câte grade i s-au mai flexat genunchii, umerii, gâtul, coatele, cât de mult a mai Îmbătrânit Buni faţă de ultima oară când a mai suportat, fără măcar să observe, o examinare publică similară, În cadrul legal și banal constituit al unui botez/al unei pomeniri. Nu suntem În măsură să precizăm data/locul/motivul precedentei Întruniri de familie Întrucât cronica devotatului nostru Daniel a fost distrusă din neglijenţa ori reaua-voinţă a autorităţii tutelare materne, Pisăloaga Casandra. * Deși cronicarul Daniel s-ar fi Întors, ca de obicei, cu spatele, făcând totul ca să conserve părerea proastă ce o au În genere ceilalţi despre el, ca să demonstreze prin strâmbături că nu ar fi pe fază, bunicile, strănepoatele, cumnatele, nepoatele, soacrele, cuscrele, mamele etc. și-ar fi intensificat șușotelile și ghionturile, pentru lipsa lor de reţinere În comportament existând două explicaţii: 1. Daniel este de obicei unicul lor spectator/ascultător, fiind și unicul urmaș male, nu neapărat macho al familiei, dovada incontestabilă a iremediabilei ei decăderi. 2. În privinţa lui Buni s-a stabilit că ea aude/vede/ţine minte din ce În ce mai puţin, mai prost, mai nasol. În plus, practica ne-a demonstrat că În cazurile, extrem de rare, când ea are revelaţia că se află la mijloc, obiect de mișto, de ironii familiale, supărarea ei ţine doar un sfert de oră, după care zâmbește cu amabilitatea ei obișnuită. Doar de aceea o și iubim cu toţii pe Buni, jucăria noastră ridicolă și desuetă, ultima, singura doamnă a familiei! BineÎnţeles că nu nutrim, dragi ascultători, aceleași sentimente și faţă de posomorâtul Daniel, care e singurul ce aude vocile imaginate de pe banchetă. * — Ce pălărie frumoasă ai, Buni! — Bine că a observat În sfârșit și ea că Buni are pălării nostime totdeauna! — Pentru ce o admir eu cel mai mult pe Buni e curajul ei să se Îmbrace În culori deschise. –– Mie rochia asta roz cu alb Îmi place. — Întoarce-te, Buni, să-i văd și la spate modelul. — Dar mai ai tu, Buni, o rochie roșie? — Mai ai tu, Buni, o rochie portocalie? — Verde criant? Bleu ciel? — Vai, Buni, de ce te scuzi? Ăsta e genul tău! Ţie numai așa Îţi stă bine! Dacă altele au chef să umble În negru și cu basmaua pe cap, n-au decât să se băbească! — Cum să fii babă, tu, care ai sufletul cel mai tânăr din familie? — Ia mai terminaţi cu prostiile, că vreau s-o Întreb ceva serios pe Buni. Ascultă, Buni, În tinereţea voastră, Înainte ca Traian să plece, l-ai cunoscut sau nu? L-ai cunoscut bine, adică l-ai cunoscut, Înţelegi tu, bine? — A, deci chiar aţi fost logodiţi! — A, deci chiar eraţi rude! Apropiate? Depărtate? — Dar spune-ne și nouă, Buni, este adevărat ce se vorbește despre el acum, că era cel mai inteligent din familie? — Cel mai frumos? — Cel mai viril, cel mai bărbat? — Nu ţi-e rușine să-i pui asemenea Întrebări lui Buni? — Ce, Buni, ai emoţii? Uite, draga de ea, Buni are emoţii! — E adevărat că erai mai mare cu cinci ani decât el? — E adevărat că era mai mic ca tine cu zece ani și de-aia ai rupt logodna? — Nu-l vezi, Buni? Uite-l colo, domnul care intră in vamă acum! Un domn Înalt, cu costum alb, cu păr alb, cu barbă.. — Dar tu, Buni, nu vezi nici cu ochelari până acolo? Vezi sau nu? — Da sau nu? Spune, Buni! — Ce faci, plângi? Nu plânge, Buni! — Nu pierzi nici o ocazie să faci o gafă! Nu plânge, Îi lăcrimează ochii de la cataractă! — Chiar, Buni, am uitat să te Întreb, cum te mai simţi? Cum o mai duci cu ochii? cu inima? cu boala? * — Pentru ce o admir eu pe Buni mai mult decât pentru pantofi, rochii și pălărie este pentru cum cântă la pian sonata de Chopin! — De Beethoven! — De Brahms, mai degrabă. — Dar acum, de când cu boala, acum, de când cu moartea, mai poţi să cânţi la pian, Buni? — Termină, Încetează! Doar știi că sunt ani de când n-a mai auzit-o cântând nimeni! Ce tâmpenie! Nu știi când a vândut pianul? Când n-a avut din ce trăi, că bărba-su murise În pușcărie și pe ea o dăduse afară de la serviciu! — Și ce ai? Glaucom sau cataractă? Ce ai, Buni? Iar Buni ar fi moţăit din cap, cu un zâmbet Încremenit În ochii șterși, aprobând necontenit, unica ei grijă fiind să le dea impresia că aude tot, că vede tot, nimic nu se pierde, nimic nu se câștigă, dragele mele, fiţi liniștite! Clipsurile roz/bleu Încadrându-i feţișoara bine fardată, bineridată, cu cei cinci cârlionţi uscaţi despre care a mai fost vorba, și ochii, verzi cândva, acum lăcrimoși, Încântaţi copilărește. Buni zâmbind non-stop, mulţumită că se află În centrul atenţiei, În centrul familiei și de fapt altundeva fiind de mai multă vreme, undeva unde nu pare să mai ajungă nici durerea, nici umilinţa de a fi un boșo. Ceea ce eu niciodată, niciodată, niciodată n-am să accept! Să ajung un boșo! Măcar din seara când Mihnea a căzut de pe balustradă, am văzut că poţi trece dintr-o lume Într-alta, În cinci ori În treizeci de minute… — Am fi avut cozonaci și anul acesta, dacă făceam rost de tot ce ne trebuie și dacă mai trăia Buni, ea le știa secretul. Dar așa, ţin de zece zile În frigider trei ouă și nu mă Îndur de ele. — Lasă, că e bun și cozonacul de la Scala! — Lasă că e bun și cozonacul de la Pâine. Și cine știe dacă viaţa nu este de fapt moarte și dacă ceea ce noi numim moarte nu Înseamnă Într-un fel mai adânc viaţă. 

Capitolul 13 Ulise iese din vamă 
We still have dreams, aș putea să pun, și Don’t be so shy, lui Mihnea nu Îi plăceau Scorpions, cum Îmi plac mie, dar nu vreau să mă gândesc iar la Mihnea, nici la slujba de pomenire a lui Buni, mai bine să revin la oile noastre, care, să fi avut cu adevărat nas, l-ar fi mirosit pe Traian al nostru Încă de când mai orbecăia prin vamă, Împreună cu cei veniţi de la muncă de Afară, din Libia/Siria, iar caraliii dădea iama prin Luxurile și Kenturile din bagajele lor. Numai că, doar când au adulmecat the individual fragrance Tabac Original, ele s-au decis să-și dezlipească fundurile mari de pe canapelele de vinilin albastru pe care Înţepeniseră de trei ore, tot holbându-se la tăbliţele alea cu NEW YORK MOSCOVA BERLIN PRAGA care odată fac clipclipclipzurzurzur, se Întorc pe dos și... — Ce vezi tu acum, Daniel? — Acum văd BUDAPESTA ISTANBUL LENINGRAD MADRID… Și atunci, prin minţile lor Încleiate de fixativ s-ar putea să fi trecut bănuiala că toate aceste nume ciudate, LONDRA BRUXELLES COPENHAGA ROMA, sunt chiar orașe care există cu adevărat, deci, dacă ai putea să treci de ușa batantă și de Încă alte câteva uși, te-ai trezi probabil Într-o carlingă de avion, la prova sau la pupa unui vas. — Mateloţi, ridicaţi pânzele! Ancora! Vântul ne este prielnic! Direcţia Vest Vest Vest PARIS MADRID BERLIN ROMA to the heart of Europe and of the world, dragi călători, vă rugăm să vă legaţi centurile, vă urăm călătorie plăcută! Dar și infinitul trebuie să aibă un sfârșit, așa cum ar avea și această călătorie, așa că, după ce ai plăti obolul răului de mare, răului de Înălţime, ai coborÎ, fluierând, spre o ciupercă de sticlă Încă și mai babană decât a noastră și probabil autobuze cât de cât asemănătoare te-ar duce undeva În centru. Deci chiar ai ajunge la PARIS LONDRA MADRID ROMA și chiar poţi să Îţi Închipui așa ceva? * La așa ceva sunt convins că doar eu m-am gândit, În nici un caz ele, care se holbau mai departe la câte un negru, japonez, malaez, chinez. Și, când ăia dispăreau din colimatorul lor, ele treceau la cercei, coafuri, pisici-câini În colivie, gata-gata să piardă din vedere să mai schimbe Între ele reţete de prăjituri, avorturi spontane, cumpărături la negru: — O faci repede, o faci În cinci minute… — Pentru alea cinci minute cât am tras, mă lipseam! — La mine durează și douăzeci! — La mine, treizeci! — Patruzeci! Două ore! Nu mai știu cum să scap de el, Îi spun că trebuie să merg la baie și tot nu mă lasă. — Am o relaţie la Cocorul… — Am pe una la Bucur… — Am pe cineva care-mi e obligat… * Și, deși respirer c’est juger, uite că o dată În viaţă dăduseră cu ochii de Milena și uitaseră să o mai Întrebe: — Dar tu, Milena, dragă, ce faci? Nu te mai măriţi și tu odată? Vezi că anii trec, vezi că… Și n-o să vă vină să credeţi, dar și pe mine uitaseră să mă mai Întrebe: — Și tu, Daniel, te-ai hotărât unde dai, ce faci anul ăsta? Te ia În armată? — Gândește-te din vreme, să nu-i mai faci maică-tii alt necaz! — Dar nu mai e nici o speranţă să te primească din nou? — Să te fi dus să spui tot! Să spui tot! Săspuitot! — Și maică-ta, săraca! O nenorocire după alta! După ce a murit Buni, necazul tău cu facultatea… — Tu gândește-te, oricum, Înainte, să nu-i mai… — Gândește-te! — Gândește-te! * Și, uitându-mă la ele, mi-am repetat În gând: les camps d’esclaves sous la bannière de la liberté, citatul l-am cules din cartea lui Camus, pe care Letiţia Arcan a uitat-o la noi când a fost ultima oară, și ce sperată a venit după ea, o adusese bărba-su, la ultima lui călătorie afară! E un nasol Petru Arcan, marele profesor, dar cel puţin, dacă și-a adus L’Homme revolté, poţi fi sigur că nu face ca Colonelu’ de ta-su lui Gimmi cu John le Carré, Arcan roade tot, citește tot, era plină cartea de sublinieri, altfel de unde aș fi ginit eu fraza de mai-nainte? Doar nu eram diliu să-mi scot ochii cu o poveste fără acţiune și fără dialog? * Dar ca dovadă că ce bun sunt e că nu știam decât fotografia de acum o sută de ani În care are Traian al nostru are aceiași dinţi strâmbi și aceiași ochi creduli ca ai mei și totuși am fost primul care l-am recunoscut. — ...Fii atentă, i-am spus Milenei pe șest, uite, Îl vezi? Ăsta trebuie să fie! Pe bune că nu era cine știe ce greu să te prinzi că e el, de la Început m-am gândit că, dacă n-au minţit cu poveștile lor, bune de adormit copiii, despre ce mare figură era când Încă mai pierdea vremea pe aici În Îndepărtata lui copilărie, o să iasă din vamă ultimul, penultimul. Și chiar așa a și fost! A mai ieșit după el doar una, arăta ca În Vizita bătrânei doamne, mănuși, pălărie, s-a uitat crunt, În dreapta, În stânga, era pulbere că fanfara orașului n-a venit s-o aștepte. Și hop, apare și o faţă dubioasă, cu un carton mototolit, pătat, scris de mână, cu litere strâmbe și o Înhaţă pe babă! Și, chiar În spatele ei, El! Cu ochelarii lui meseriași și trenciul aruncat pe-un umăr și barba tunsă la fix. — Pe cât că e ăsta? i-am zis Milenei. * N-am Înţeles de ce ai noștri n-au putut să-l repereze din primul moment, deși umblau cu ochii În toate părţile buimaci, prin ciuperca de sticlă a aeroportului, trebuie că nici după trei ore, de când zăceau În ea, tot nu se prinseseră pe unde se iese, pe unde se intră. Sau se prindeau o dată și pe urmă iar li se Încurcau toate În creierul lor opărit, altminteri ar fi fost la mintea cocoșului, cine altcineva să mai fie ultimul, În afară de el? Ultimul bărbat care să mai intre aici, la noi, venind de pe mapamond! Numai că ai noștri, ei-ele, trebuie să-l fi așteptat pus la ţol festiv, costum negru, bleumarin, În dungi, cravată cu picăţele, baston, cârjă, servietă-diplomat, melon, ce poţi să știi ce e-n mintea lor eleganţa lui pește, reprezentarea clasică de old-fashionable? Și nici rocăr nu te puteai aștepta să fie! Așa că, oricât s-au benoclat, tot n-au reușit să-l detecteze și chiar când nu mai aveau de ce să aibă vreun dubiu, chiar atunci când au Început smiling unii la alţii cu plecăciuni, ţepeni ca niște ciocli, și-și tot strângeau mâinile, tot le ieșeau ochii din cap de mirare, tot nu le venea să creadă, așa să arate el? El să fie ăsta? Să nu fie el? Cu ochelarii lui meseriași și hainele albe cu epoleţi și buzunarele de pe mânecă și fermoarele, doar le charme n’attend pas le nombre des années! * Dar ce le-a terminat pe ele a fost dâra de TABAC original, the successful range for men of the world all over the world after shave lotion amestecat cu Încă un parfum viril ce nici până la ora aceasta nu a fost detectat și comunicat agenţiilor noastre de presă. În această privinţă facem cu prudenţă unele presupuneri, vă dăm, dragi ascultători, legătura cu studiourile noastre, unde se află În acest moment purtătorul de cuvânt al familiei În cercurile oficiale, mult comentatul Victor. — În nici un caz nu ne așteptăm la un săpun banal gen rexonaverde sau optoripatruherbfriș care se găsesc oricând, pe ceva mangoţi, la piaţa neagră! Sunaţi-ne dacă sunteţi interesaţi! Poate fi o colonie Osovaj sau aftărșeivpacorabano sau ugobos. A fost În direct vărul Victor, agent de vânzări, valutist cu vechi state. Vă rugăm Însă, fiţi liniștiţi, imediat ce vom avea date noi, vă vom transmite. După Telejurnal, reluăm transmisia la aeroport. 

Capitolul 14 Callypso cu o mie de feţe 
Oricum, și ele au fost pe fază, pentru că, de unde moţăiau, claie peste grămadă, cum au adulmecat dâra de Yves Saint Laurent Tabac Original after shave lotion TABAC ORIGINAL, odată au făcut ochi și au Început să se foiască pe canapeaua de vinilin albastru. Dar Victor luase deja startul cu florile În mână. –– Loc! Loc! Loc! Vă rog, faceţi loc! Așa că și ele au Început să se consulte cu voce tare, ca să acopere vuietul trepidant, ultramodern al aeroportului nostru, În care un avion pleacă/vine la două-trei ore. — Dă-te puţin Într-o parte, să-l văd și eu! — Deci așa arată? — Care dintre ei spui că e? — Cu costum sport și ochelari! — Lentile de contact, geantă sport pe umăr! — Și barbă! — Nemaipomenit! Am fost sigură că e mai tânăr! — Mai bătrân! — Mai scund! — Mai gras! –– Mai chel! — Cu totul altfel mi l-am imaginat! Cu pălărie de pai, trenchcoat, baston. — Redingotă, melon, monoclu, umbrelă neagră… — Smoking! Papillon! * — Ultima care a ieșit, baba aia, cu mănuși, pălărie, este sau nu nevasta lui, spune? — Prezentabilă! — Oribilă, vrei să spui… — Pentru vârsta ei, o femeie bine.. — La vârsta ei, frumoasă, urâtă, nu mai contează! Important este că e bătrână! — Eu m-aș fi dus să vorbesc cu nevasta, dacă el nu venea singur… — Victor, care e-n corespondenţă cu el, mi-a spus că ar fi un burlac Înrăit… — Dimpotrivă! Știu de la Victor că nevasta lui e minoră, alcoolică, se droghează, Îl face de râs, de aceea nu poate ieși cu ea nicăieri În lume. — În ruptul capului n-aș fi crezut să ajung să trăiesc ziua cândcea mai importantă corespondenţă a familiei are s-o ţină Victor! — Din câte am auzit, nevasta lui e o sacrificată, stă În permanenţă acasă ca să supravegheze copilul. — Nepotul, ai vrut să spui! — Strănepotul! — Asta Înseamnă că Buni a știut ea ce a știut când a rupt logodna! — Biletele de avion le-a rupt, și pașaportul! — Si cât a mai plâns după el pe urmă! — Victor mi-a spus că Traian al nostru numai datorită nevestei a reușit ce a reușit acolo, ea i-a pus la dispoziţie relaţii, averi, moșteniri, afaceri… — Nevasta lui e borţoasă și doctorul nu i-a permis să se deplaseze! — Nu-i ușor să ţii sarcina, când ai un soţ atât de bătrân! — Știu de la Victor că și-au serbat nunta de argint de curând! Nevasta lui e cu 13 ani mai mare ca el, e bogată, are blazon, castele și se Înţeleg perfect, o adoră. — Pentru el e o problemă să iasă cu nevasta În lume, În raport cu el, ea șochează — A, da! Am auzit că e infirmă! — Dimpotrivă! E prea tânără, prea sănătoasă și oricine Îi vede alături n-are cum să nu se Întrebe: ea ce Îi e nepoată? Strănepoată? Fiică? –– Mania celebrităţilor, să se Însoare târziu și nepotrivit! Ţi-amintești filmul ăla cu Goethe, câte prinţese, câte ducese a avut și s-a Însurat cu menajera? * Deci, culpabilizate de vocea autoritară care le amintea fără milă că nici până la vârsta asta nu s-au pus Încă la curent cu limbile străine, năucite de hulă, măturate de colo-colo pe puntea uriașului transatlantic de sticlă denumit și Aeroportul Otopeni, vorbeau toate deodată. Parcă luaseră prizaseră Își injectaseră În venă Extazy, hașiș, beladonă, cocaină, superglue, menoctal, parcă le dăduseși cu flit, așa bâzâiau. — Gândește-te că a fost de cinci ori Însurat! — Cinci neveste costă prea mult, chiar și la situaţia lui de-acolo! — Victor spune că nu e Însurat, dar trăiește cu cineva cu care (insinuant) În toate privinţele se Înţelege… — La vârsta lui, nu prea Înţeleg, de ce ai nevoie să te Înţelegi cu cineva În toate privinţele? — La vârsta lui, acolo, te rog să mă crezi că se poate trăi foarte comod și confortabil singur, de vreme ce ai pensiuni… — Ai sex-shopuri, bistrouri, babysitter, dame de companie, bordeluri, droguri… — La vârsta, la banii, la situaţia lui de acolo, apasă pe buton, deschide albumul, face comanda și Îi vine la pat, fără să miște un deget! — Ai tot ce vrei acolo, dar n-ai sentimentul familiei! — N-ai, În genere, sentimente! Acolo fiecare e pentru el! Chiar și În familie, concurenţa e lege! — Te Înșeli! În weekend, de pildă, când orașele se golesc – unde crezi că dispar toţi? Dispar În familie! — Dar și În filmele lor – nu ai văzut că te atacă teroriștii, te atacă huliganii În metrou și nu Îţi sare În ajutor nimeni?! — Dar el, la vârsta, la banii, la situaţia lui de acolo, n-are de ce călători cu metroul! … — Dacă și-ar avea și ei familiile lor, atunci de ce și-ar mai lua de la noi neveste? ! — Acolo să știi că e greu să dai de ceva ce aici pe toate drumurile se găsește, adică o nevastă-nevastă, care să-ţi ţină casa curată, să-ţi facă copii, să te spele și să te calce! — La vârsta lui acolo abia Începi să trăiești… Ai bani În cont, la bancă, acum, În sfârșit, poţi să călătorești, să ai hobby-uri, să faci sport, căsătorii, copii În eprubetă… — Așa ceva Papa ar trebui să interzică! * — Lui Victor i-a mărturisit că are un copil mongoloid pe care Îl ţine la etaj. — La mansardă! — Într-o aripă a castelului! — Într-o mănăstire benedictină. — Într-un sanatoriu special, foarte scump, cincizeci de dolari minutul… — I-a rămas lui pe cap, fiindcă nevastă-sa a murit Într-un accident de avion. — De mașină! — De atunci el este distrus! Într-o continuă letargie, incapabil să-și mai revină… — De aceea profesorul Stan l-a invitat la noi să se mai relaxeze, să se mai destindă. — Vezi că profesorul se gândește la ţară. — La colectiv, la noi, la familie! — Profesorul Stan se gândește cum să se aranjeze el mai bine! — Traian totuși dintre noi a plecat: n-are cum, la vârsta lui, să nu-i fie greu acolo! — Dacă nu i-ar fi greu acolo, n-ar fi stat să le răspundă la atâtea scrisori lui Stan, lui Victor. — Pe loc Îi răspunde, chiar În ziua când a primit scrisoarea, am avut ocazia să verific. — Din politeţe, nu de altceva Îi răspunde, toţi sunt politicoși, sunt punctuali, acolo. — Ei n-au sentimente ca noi, au În schimb reguli de comportare pe care nu le calcă nimeni. — Dar el n-are nevastă, n-are copil! — N-are căţel, n-are purcel! — Gândește-te că n-are nicăieri alte rude! ! — La vârsta lui, te asigur eu că Îţi este greu oriunde! — Gândește-te că e singur pe lume! — Gândește-te, la vârsta, la banii, la situaţia lui, gândește-te că e singur pe lume! * Un biet orfan de 67-77-87-107 ani, la care se repeziseră, care mai de care, să Îl adopte, gata să facă incesturi, testamente false, delaţiuni, crime, crize de isterie, pentru el! Puteai să fi stat și În cap, tot nu găseai una sub 40, dar, cum v-am mai spus, le charme n’attend point le nombre des années! Așa că el, În costumul lui sport, cu geanta de voiaj pe umăr și barba Înspicată, era ultima șansă a vieţii lor să se mai simtă o dată tinere copile, cu fustiţa În brâu și obrăjorii rumeni! Niște babete libi, care, tot gângurind, și-au Înghiţit de emoţie rujul pentru a zecea oară În cursul aceleiași zile. Iar În tot acest timp, vărul Victor, abonatul șopurilor, regele pieţei negre, care cumpără și vinde informaţii de o jumătate de secol, Înota mai departe prin mulţime cu florile În mână: — Loc, loc, loc! Vă rog, faceţi loc! Victor semănând panică În jur, toţi disperaţi că ar putea veni Între timp alţii care să ne chidnapeze musafirul sau că Însuși Traian, neobișnuit să-și pierdă vremea fără nici un folos intelectual, se va Întoarce pe călcâie și va lua oricare alt avion În oricare altă direcţie din lume, dispărând Într-un nor de fum cu spray-urile cafeaua chewing-gumurile și casetele video pe care se presupune că le deţine. La așa ceva doar eu m-am gândit, În nici un caz ei, care Încă se mai chinuiau să-l identifice. — Dar care dintre ei spui că e? — Uite-l, tu, cu costum sport, geantă de umăr, geacă. — N-arată rău pentru vârsta lui! — Hei, cască ochii mai bine! Unde te uiţi, că nu-i ăla! Ăla e Stan, pe care-l tot vezi la televizor, la Teleenciclopedia! — La Marea Adunare Naţională! — La Congresul 11 era lângă știi tu cine… — Nu pot să nu mă mir când Îi văd pe profesorul Stan cu șleahta lui cum se tot agită... — Nu Înţeleg ce caută printre ei Victor… — Victor și cu profesorul l-au convins pe Traian să vină În ţară! — Dar ce interes au avut să-l cheme? — Doar n-o să stai tu lângă Traian când desface valizele și scoate Wiener Caffee și Kent! — Normal că n-o să stau eu! Doar ăsta e locul lui Victor! — Nu vezi cum se bate Victor cu șoferul lui Stan, care din ei să ducă valizele? — Totuși, pentru mine e un mister cum de a reușit să se vâre pe sub pielea lui tocmai Victor! — Asta fiindcă numai Victor Îl știe din copilărie! — Ce greu trebuie să-i fie bietului Victor să scrie atâtea scrisori, tocmai el, care nu se Împăca În școală cu scrisul! — Uită-te la profesorul Stan, e ca titirezul În jurul lui! — Dacă te deranjează că profesorul e piua-ntâi, vâră-te-n faţă tu, prezintă-te, fă glume! — Unde vrei să mai Încap de profesorul Stan și de șleahta lui? — Ce, să mă duc, să-și Închipuie că am vreun interes? Să spuneţi pe urmă voi că m-am dus să Îl perii? — Victor l-a văzut pe bulgari, la televizor, la un meci lângă regele Spaniei. — Era În primul rând, lângă o parașută! * Dar acum nu mai era posibil nici un dubiu, pe ultima ieșită, bătrâna doamnă cu mănuși și pălărie, o Înconjura un grup Întreg de tinere copile, iar În faţa lor sta singur el, un angelic discoman reformat, cu ochelarii lui meseriași și costumul alb plin de buzunare și fermoare, geanta de voiaj pe umăr, atât. Valizele trebuie să le fi pierdut deja prin vamă, ca să fie În conformitate cu poveștile familiei, ca să-și schimbe cu adevărat porecla În renume. Ba nu, nea Victor tocmai se silea să smulgă o valiză din mâna unuia care arăta ca un gradat Înalt, travestit În civil, cine altcineva putea să fie decât șoferul profesorului Stan. Și atunci mi-a căzut și fisa de ce nu au putut ei să-l repereze din primul moment, ca mine. La altceva erau ei atenţi: — M-a văzut aia de la sindicat! — De la muncă și salarii! — Ba de la contabilitate! — Ăla de la poartă! Ce-o căutând aici, că doar n-au rude În străăinătate! — Să știi că pe tine te caută! — Pe mine! — Pe cine pot să-i spun mâine că am așteptat la aeroport? — Pe cine? — Pe cine? — Pe cine? 

Capitolul 15 Raport de etapă 
Ce miros Îngrozitor! Omul ăsta nu s-o spăla niciodată? Nu-i de mirare că nu mai are familie! Dar Ispas nu l-a dat afară pentru că Împute birourile, ci pentru că prietenul lui de la Cadre i-a trimis turnătoria lui Gherghina! Atât i-a trebuit, c-a luat foc! Altfel, sunt cam de aceeași vârstă, unul Într-adevăr expirat, iar celălalt pe val! Ispas, regele vânătorilor Tovarășului, n-are nici o problemă, cu șiretenia lui ţărănească și școala de ucenici și facultatea luată la seral, când răspundea de Învăţământ pe ţară, este omul acestei epoci! Când a văzut că rușii pierd partida, s-a tras Într-o parte și mereu În partea câștigătoare! Cum te descurci, dragul meu, cu fiara? Întreabă mama În fiecare seară, deocamdată este ok, doar trivialităţile lui mă deranjează! Nici nu pot să repet În faţa ta apelativele pe care mi le dă! Nici să nu repeţi, dragule, mitocăniile ăstuia, Îl știu de-o viaţă! * — Tov căpitan! …Tovarășul căpitan Gherghina! Aţi fost În echipa de filaj și chiar dumneavoastră v-aţi ocupat de urmărirea informativă a lui Manu Traian. Vreţi să Îmi enumeraţi concluziile investigaţiei și elementele pe care vă bazaţi? Trebuie să redactez raportul pentru tovarășul colonel... — Ce să e-nu-meri, javră? Să enumeri munca mea, da? Doi cu sapa, cinci cu mapa! Se duce de râpă instituţia asta dacă eu, decorat de cinci ori, de la Teohari Georgescu la Tovarășul, În persoană, am ajuns să raportez la un spălat pe creieri ca tine! De ce nu te-ai dus tu pe teren, jigodie?! Ca atunci când a aterizat obiectivul și te-ai dat mare cu dosarele mele! Ai uitat că la Început Îmi mâncai din palmă? Crezi că nu mai am spate și Îmi daţi voi un picior În cur când vi se scoală?? O să vii să te guduri, să nu te dau afară, ţine minte! Ia hârtiile, să nu zici că nu ţi le-am dat, am martori, și șterge-te la cur cu ele! * — Ce nesimţit! Ce spate mai are alcoolicul ăsta, tovarășul locotenent, de-și permite să vă vorbească așa? — Pensia, Nuţi! O să-și bea pensia și o să-și Înjure colegii, dacă nimeni nu intervine! E un individ periculos, care de la Început nu avea ce căuta În aparat! Speri să nu te superi că o să deschid puţin fereastra! O să-ţi dictez, că are un scris oribil, greșeli de logică, de ortografie, dar tu nu schimbi nimic, el trebuia să Îţi dea textele lună!! Raport de filaj, da.tc "DOSAR SAVANTUL" La orele 10.30, obiectivu a ieșit de la hotel, având asupra sa o servietă mare, de culoare bej, jos Îl aștepta autoturismul de serviciu nr. B 31255, În holul hotelului iera șoferu la care obiectivu ia dat mâna. Ia legat, așa l-a scris, respectă grafia lui, Nuţi! Să vadă și tovarășul colonel ce ortografie cunoaște generaţia asta expirată, așa le zice dânsul la ăștia din anii ’50! Au călătorit până În staţia Gorjului, călătorit, auzi (râde), după care parcat, obiectivu a ieșit cu șoferu, au traversat Bulevardul Înfrăţirea Între Popoare, până la blocul 16, scara C, În faţa blocului a venit la el un individ care aștepta În faţa blocului 16, scara A, care scară, A sau C? Luase ceva la bord căpitanul Gherghina când a scris raportul ăsta! Tu dactilografiază cum a scris el! A intrat cu obiectivul În imobil, dar apartamentul nefiind echipat cu tehnica de ascultare, nu se știe ce s-a discutat. În discuţiile purtate cu administratora, persoană de sprijin, aceasta a afirmat că este ginerele primei neveste a obiectivului, care a decedat acum 8 luni, domiciliată În casă la curte, acum demolată. Semnalmentele individului, etate 48-50 ani, statură Înaltă, conformaţia corpului plină, faţa ovală grasă, șaten, nasul rectilin, gura potrivită! Pentru conformitate etc. etc. Asta-i tot, apă de ploaie! Și confuz! Când se Întoarce de pe teren, că se Întoarce sigur, vine să-și ia chenzina, Îi dai să semneze și o copie o păstrezi pentru dosar, la mine! * Să sperăm că iese transferul la Institutul de Economie Mondială și pe urmă bursa În State și scap din cloaca asta, numai Ispas să nu aibă de ce să se agaţe, ce scandal a putut să declanșeze la fiecare neconcordanţă dintre planul de măsuri și orar! Ce m-a mai alergat! Și doar aranjasem cu beţivanul ăla de Petrea de la Direcţia l ca obiectivul să fie cazat Într-o cameră cu măsuri speciale, dar, dacă pe urmă mi se aduce la cunoștinţă că nu s-a putut efectua, că nu au avut camere disponibile, de ce să zbiere la mine despre Tribunalul Militar și asta Încă de faţă cu Nuţi? Când Transfugul lui e fișat oră de oră! Personal am vorbit la Direcţia a III-a, veţi vedea când vin rapoartele, obiectivul a fost Încadrat 24 de ore din 24 de agentura noastră, rapoartele informative sunt complete, cele ale persoanelor de sprijin din hotel, directorul, chelnerii, portarul, toţi! i-am spus. Plus sursa Bădescu, vărul obiectivului, și sursa „Emilian” care s-au deplasat Împreună cu obiectivul În satul natal, Cărbunești, iar când conversaţia s-a axat pe probleme de ordin familial, sursa Bădescu i-a dat informaţii așa cum se convenise dinainte despre cum au murit părinţii și fraţii săi. I-am spus toate astea și că voi atașa la raportul de etapă notele informatorilor și Înregistrarea, pentru că, la Întoarcerea de la Cărbunești, a avut iar la Hotel Nord cameră de hotel echipată cu măsuri speciale. Iar el nici nu asculta ce spun, urla același lucru: Fii atent cum faci raportul că va merge foarte sus! De data asta nu Îi mai iert! Nu e prima oară când Direcţia a III-a Își permite să ignore solicitările noastre! * — Tovarășul locotenent! Nesimţitu’ a mai lăsat două note informative, le facem și p-astea? — Știu și eu? Citește, repede, să văd ce e. Nuţi (citește, se mai Împiedică): Nota informativa asupra numitului Izvoranu Cornel, născut În Cărbunești, În anul 1940, fiul lui Ilie și al Rodicăi, de naţionalitate și cetăţenie română, de profesie inginer silvicultor căsătorit, 1 copil, cu domiciliul În Înfrăţirea dintre Popoare, nr. 16, scara C, ap. 313. Din investigaţiile efectuate la domiciliul celui În cauză rezultă că cel investigat are atitudini nesănătoase faţă de vecini fiind Încrezut și sfidÎndu-și atÎt vecinii din jur cÎt și elementul muncitor, are manifestări ostile la adresa Partidului, fiind nemulţumit de reformele făcute de către Partid și Guvern și ascultÎnd radio Europa Liberă În permanenţă auzindu-se acest post de radio pe palier. La domiciliu cel În cauză este vizitat de diferite persoane care nu s-au putut identifica datorită faptului că nu se prezintă, cercul de prieteni este format de ingineri și diferite persoane Înstărite de pe raza orașului București și nu numai cu care se vizitează și le face vizite, primește corespondenţă din diverse orașe, În special din București, iar din investigaţii rezultă că ar avea o rudă În S.U.A. , dar nu s-a putut stabili gradul de rudenie. Din punct de vedere politic, Înainte de 23 august 1944 nu rezultă că ar fi făcut parte din vreun partid istoric. Căsătorit cu Izvoranu Clementina, născută În anul 1939, 13 august În București, fiica adoptivă a Anei Maria Bădulescu și a lui șerban Bădulescu, de naţionalitate și cetăţenie română, profesoară, au Împreună un copil. Cea În cauză este cunoscută la domiciliu ca un element necomunicativ, Încrezut faţă de vecini cÎt și de societate, fiind o fire Închisă nu Întreţine relaţii cu vecini, avÎnd prietenie numai cu elemente ca soţi de medici și diferite persoane care au făcut parte din bogătași, cu care Întreţine diferite vizite, sfidează elementul muncitor, avÎnd ca sursă de trai 2 salarii cu al soţului. Primește corespondenţă din diferite orașe ale ţări, fiind un element rafinat, nu are manifestări ostile la adresa Partidului, iar din investigaţii reiese că ar avea o rudă apropiată prin U. S. A. , un frate s-au nepot nu s-a putut preciza pentru că nu vrea să aibă relaţii cu vecinii nici dacă s-a purtat corespondenţă cu acesta. Din punct de vedere politic, Înainte de 23 august 1944 nu rezultă că ar fi făcut parte din vreun partid istoric, În prezent este neÎncadrată politic. — E scris cu picioarele, dar ar fi ceva elemente, fă-l și pune-un exemplar În mapa mea și pe ăsta! 

Capitolul 16 Telemac În regatul lui Hades 
Am tras perdeaua ajurată peste vederea cu plopi, antene de televizor, balcoane pline cu rufe jerpelite, butoaie de varză și murături, tot ce se vede de la etajul șapte al blocului din Militari. Am făcut o cursă până la cutia de scrisori, nu venise nimic de la Rectorat, deși Casandra Pisăloagă i-a dus săpunurile FA și deodorantul NIVEA secretarei, care a asigurat-o că ordinul să ne reprimească, pe mine și pe Gimmi, a fost deja semnat de Rector, Colonelul l-a chemat la ordin. Pe scară mirosea Îngrozitor a hoit, ieri administratorul a băgat otravă pe ghenă, Verde de Paris, el știe ce a băgat, și șobolanii morţi au rămas În gunoiul neevacuat. M-am ţinut de nas până m-am văzut În camara mea și am deschis geamul. Am decupat afișul tăiat din Paris Match și l-am lipit pe ușa camerei mele: două trupuri de fete bronzate, mușchi exersaţi, zâmbete albe, fără carii. Imagine you’re in Spain. After a delicious breakfast served in your hotel room you’re deciding how to spend the morning. Am stins casetofonul și m-am Întins În pat, n-aveam stare. Am luat din biblioteca Dana cartea preferată a lui, Odiseea, recitase din ea În casa de la Cărbunești, ce să mai fie și asta? Cartea s-a deschis chiar la citatul pe care obișnuia să Îl repete el, l-am recunoscut pe loc, ce memorie brici pot să am! Mai e ceva mai greu să faci, sărmane/ cum ai putut să vii tu pe tărâmul lui Pluton/ unde-și au lăcașul morţii nesimţitori/ bicisnicile umbre de oameni răposaţi? Și pe urmă am moţăit, dormeam, nu dormeam, nu aș fi putut spune, cine Îmi poate de altfel spune dacă nu visez și acum? Dar poate nu am visat, poate doar m-am gândit cum ar arăta Tărâmul acelui Hades, dacă aș coborÎ după Mihnea, după Buni, acolo? * Pe fiecare dintre ei am vrut să-l opresc, și pe Mihnea, și pe Buni. Cu fiecare dintre ei am vrut să merg acolo, să nu ne pierdem unii de alţii și ei să nu rămână, pentru totdeauna, În frig, În beznă. — Al cui ești? Al cui ești? Al cui ești? Al cui ești? Cine?... m-ar Întreba Caron, lovind cu vâslele reci, lunecoase, apa atât de Întunecată, Încât nu se oglindește În ea nici o umbră. În beznă, aș auzi doar clipocitul râului fumuriu, sub cerul greu și jos, de plumb, al subpământului. Aș clipi mut, orbit de bezna ca smoala, nu i-aș vedea nici chipul hâd și bărbos, nici mâinile reci, Încleștate pe vâsle. Nimic altceva În jur decât clipocitul nevăzut al apei negre, gata să smulgă de lângă mal luntrea, tocmai când, șovăind, tremurând, aș Întinde piciorul, ca să mă prăbușesc În adâncurile fără fund, umede, Îngheţate, care au să se Închidă, uleioase, tăcute, deasupra mea, acoperindu-mă, cu frig și beznă. Al cui ești? Al cui ești? Cine? Eu sunt oaia cea pierdută… De fapt, nu aș vrea Într-adevăr să vreau să merg acolo, doar dacă ar fi prea nasol și m-aș gândi c-o să fie Încă și mai și, atunci Îmi aduc aminte de Mihnea și-mi spun: lasă, ai răbdare, Înghite-o și p-asta, oricând poţi să treci dincolo, În cinci ori În treizeci de minute, cum s-a Întâmplat de fapt cu Mihnea, atunci când a căzut de pe balustradă. N-am povestit nimănui asta, nici măcar Dianei, și la ancheta de la Rectorat am răspuns la Întrebări, doar atâta. Dar de-atâtea ori am Încercat să-mi imaginez cum ar fi fost dacă eram În locul lui. Deci… * Să fii Mihnea, să fii matol și să-l auzi pe Gimmi cum se dă mare șmecher, cum povestește ce meseriașă e Lumi și ce la fix o pun ea și prietena ei În cele trei ore cât lipsește din cameră tocilara de Gabi, În fiecare miercuri, când Gabi se duce moartă-coaptă cu abonamentul ei de Cinematecă. Să fie gălăgie În jur, nimeni, În afară de tine, Mihnea să nu-l asculte pe Gimmi cum se dă mai departe mare șmecher, cu amănunte la ce se pricep Luminiţa și prietena ei. Și atunci, ţie, Mihnea, să-ţi vină ideea cretină să mergi pe balustradă din camera voastră până În balcon la Lumi, să te faci omul invizibil: The Invisible Man cu Michael Cretzu, melodia ta preferată, Mihnea. Și să Începi să te dai mare și tu, cum o să ajungi tu, mergând numai pe balustradă, până În cameră la Lumi, să poţi să vezi ce se petrece, azi, pentru că e miercuri, zi de Cinematecă. * Ești Mihnea deci, ești matol și te grăbești, cu limba Împiedicată, să Întrebi: — Câte camere sunt… de aici… până la fete? Sunetele se lipesc unele de altele, așa că trebuie să repeţi — …Câte camere sunt de aici… până la fete? Eu, cel mai bun prieten al tău, eu, Daniel, venit din Oraș după un caiet de cursuri, eu am fost singurul care te-am auzit și ţi-am răspuns: — Două. Mister până acum nici măcar de mine prea lămurit cum de am știut, nepreafiind la curent cu topografia Complexului. Și pe urmă tot eu m-am Întors către cei câţiva care mai erau cu noi, așadar către corul antic: — …Nu-i mai turnaţi, bă, lui Mihnea, nu vedeţi că-i matol? le-am spus. Din păcate Însă, era deja târziu, Mihnea dădea să deschidă ușa dinspre balcon, așa că prima rundă a Încheiat-o Cătă: — Închide-o dracului! Nu ţi s-a luat de atâta frig? i-a zis și l-a Întors prompt pe colţul său de pat, așa cum va face de mai multe ori În cursul serii, până se va lăsa la un moment dat Înșelat de blândeţea șireată a lui Mihnea, uitând că blândeţea șireată a beţivului ascunde o minte la fel de Întunecată ca a nebunului și o perseverenţă la fel de mare. * Notă de subsol: Acesta e doar un fragment din cronica posomorâtului Daniel, În care au fost consemnate cele mai importante momente ale serii, când În 325 D s-au Întâlnit prieteni și neprieteni, Întâmplători și neÎntâmplători. Mihnea, cel ce primise un pachet cu haleală de-acasă, cronicarul Daniel, venit după un caiet de cursuri, Gimmi, picat nu se știe de ce, nu se știe cum, care a adus fiola, Cătălin, care toată seara va Închide ușa dinspre balcon În nasul lui Mihnea, și Încă vreo câţiva care vor alcătui corul antic. — …Cine se duce după Lumi și prietena ei? Cum o cheamă? Care sunt nedespărţite. Nu știa nimeni cum o cheamă pe prietena ei, dar știau toţi că sunt nedespărţite. Dacă, așa cum am propus eu, cineva s-ar fi dus la două camere mai Încolo să le aducă și pe ele, mai mult ca sigur că temerarul Mihnea nu ar mai fi Încălecat peste o jumătate de oră balconul. Dar Gimmi s-a rânjit În felul lui: — Nu se face să le deranjaţi tocmai acum, când tocilara de Gabi a plecat la Aventura lui Antonioni! Fiţi și voi salon, Închipuiţi-vă ce activitate frenetică trebuie să fie acum la ele În cameră! * Nici măcar În acel viitor apropiat când singura activitate, diferenţiată, bineÎnţeles, În funcţie de ponderea taţilor, la care se vor deda cei de faţă va consta În istovitoare anchete și declaraţii, inspirate de părinţi disperaţi și de foruri competente, sever criticate de Înalte foruri, și mai competente, și mai indignate, nu s-a putut stabili dacă Gimmi, insinuatorul, era sau nu la curent cu relaţia dintre Mihnea și Lumi. Momentul important următor, runda a doua, va fi deschis atunci când, Într-un capac de muștar, se va stinge mucul ultimei ţigări, făcută poștă, ajungându-se astfel la Întrebarea de baraj: — Oare cine și În ce cameră ar mai avea nas să meargă să ceară o ţigară, două? Sau: — Oare ce bombă din jur ar mai putea fi deschisă, la ora asta? O agitaţie cu totul inutilă, orice prognoză arătând din start că funcţia de ambasador al tutunului tot mie, cronicarului Daniel, urma să-mi revină, fiind singurul care nu purta uniforma de cameră, șlapi și cămașă ruptă, pusă pe dos, ci, dimpotrivă, ţinuta banală de oraș. * — …Mă duc eu la Lumi, să văd dacă nu au ele ţigări… Cred că v-aţi dat seama, dragi ascultători, că ne aflăm În mijlocul celei de-a doua reprize și că acela care a bolborosit această frază a fost tot temerarul Mihnea. Rewind. — Mă duc eu la Lumi să văd dacă nu au ele ţigări… — Mai bine te-ai duce În pat, dacă dă portarul peste tine, În halul În care ești, ăia suntem! — Ce treabă am eu cu portarul? Eu o să merg din balcon În balcon, n-aţi văzut ce lată e balustrada? Lacună În text. În repriza următoare, Mihnea privește cu nespus regret cutia de carton goală În care s-a aflat mâncarea trimisă de grijuliii lui părinţi: cojile de toate felurile, de plastic, de la salamul de vară, de ouă, de la ouă, de rumeguș, de la pâinea veche de alaltăieri. La sigur se zgâria pe ochi c-a fost atât de fraier să desfacă pachetul primit de acasă, pentru toată luna asta. De mâine, ragazzi di oggi, vă Întoarceţi la ceaiul cu pâine și margarină, dacă aţi fost atât de abili să vă vindeţi cartela! Poate Mihnea să se fi aflat În aceeași stare depresivă cu care Își Începuse seara, cu care Își transmisese invitaţiile Întâmplătoare, cu care Își dăruise colectivului pachetul de mâncare, deși ar fi trebuit să fie mai econom dacă tot Își vânduse cartela, din pricina parţialului ratat. Poate să fi fost stresat de sesiunea care se apropie și de amintirea celeilalte În care avusese două boabe. Poate nu mai putea să adune Într-o singură imagine ceea ce lui i se păruse că ar fi Luminiţa și ceea ce auzise cu o oră Înainte de la Gimmi că s-ar fi vorbit despre ea. * Degeaba Însă, mi-am amintit tristeţea cu care se uita la cutia goală, În multele nopţi care au urmat, când un insuportabil sentiment de vină mă trezea fix la ora 3 În noapte, ca și când atunci ar fi bătut o neiertătoare pendulă. Și numai atunci când, datorită fleacurilor turuite de tine, irezistibila mea Diana, mai degrabă decât datorită sedativelor grijuliei mele mame, am Încetat să-mi mai aud În mijlocul nopţii pendula interioară, tocmai Îmi spusesem că sentimentul de vină ivit atunci când nu mai poţi face nimic pentru fiinţa apropiată, dusă de-acum pe râul fumuriu, sub cerul jos de plumb al subpământului, de luntrea ca o umbră, nu s-ar ivi să ne chinuiască pe urmă, dacă tot timpul ne-am purta unii cu alţii așa cum avem de obicei răbdarea să ne purtăm cu cei despre care știm sigur că vor muri peste o zi, două. De altminteri, toate declaraţiile viitoare ale celor de faţă vor consemna că de la Începutul serii Mihnea a fost șucărit, de mâncat, n-a mâncat cine știe ce, de băut, s-a vârât de la Început În tării, foarte repede s-a pilit, drept care a spus numai prostii – de pildă, ce-i povestise unul care văzuse nu știu ce pe un video. De mai multe ori Mihnea a Întrebat câte camere sunt de acolo până la fete, deși el era cel mai În măsură s-o știe, nu și-a explicat Însă intenţiile decât tot deschizând ușa de la balcon, fapt pentru care colegul lui Cătălin l-a admonestat, să nu mai facă și el frig În plus, că și așa se dă insuficientă căldură, abia s-a dat căldură. Iar cum foarte puţini dintre cei care au locuit Complexul În istorica lui existenţă au Încercat să treacă dintr-un balcon Într-altul mergând pe balustradă, nici unul dintre cei de faţă nu și-a imaginat că Mihnea ar fi avut un asemenea plan nebunesc. * De fapt, după ce a privit cu melancolie restul festinului, ca orice băutor novice, Mihnea a fost apucat de greaţă, izul stătut de ţigară căldura corpurilor adunate laolaltă l-au Împins grăbit spre ușă, doar că, așa cum deseori ni se Întâmplă În viaţă, a greșit direcţia și, În loc să pornească spre baie, a luat-o Înspre balcon. Numai că a fost Întors de Cătă, cel cu ochiul ager și reacţia promptă. Din acel moment conștiinciosul cronicar Daniel, asupra căruia căzuseră sorţii să plece după ţigări, iese din scenă, nu Înainte de a da În dreapta și În stânga asigurări că nu va Întârzia mult, că nu va merge decât până la prima bombă, că are bani suficienţi, chiar și pentru un Golf. Și ultima frază pe care o mai aude, atunci când Închide ușa, o rostește tot Cătă: — Hai, Mihnea, las-o moartă! Nu vezi că Dani a plecat după ţigări? Mergi mai bine și Îţi vâră capul sub robinetul cu apă rece! * Ultima parte a acestei cronici nu va mai fi redactată pe baza unor impresii proprii, ci pe relatările corului antic, tot atât de discontinue, sincopate și confuze ca și propriile mele impresii. Din ceea ce am auzit, imaginat, dedus, eu, cronicarul, voi alcătui ad usum Delphini următoarea naraţiune, cât de cât obiectivă, pe care la un moment dat mă tem că o voi Înlocui, fie cu propria mea tăcere, fie cu propria mea voce plângăreaţă. Curând după plecarea lui Daniel, un observator, Cătălin, după unele opinii, Gimmi după altele, ar fi atras atenţia colectivului asupra pericolului pe care Mihnea Îl reprezenta pentru ei toţi, atât prin mersul lui debusolat, de colo-colo, cât și prin tentaţia permanentă de a deschide ușa dinspre balcon. — Luaţi-l careva p-ăsta și vârâţi-l În scutece, să nu ne vâre el pe noi În vreun bucluc! — Dacă cineva crede că doar dintr-atât m-am pilit, a strigat Mihnea, să meargă cu mine afară, să se convingă ce excelent pot să trec eu din balcon În balcon, până la a doua cameră de aici, doar mergând pe balustradă. Vine sau nu cu mine cineva să mă vadă? Are sau nu curaj cineva să pună prinsoare că sunt În stare să ajung de aici până În cameră la Lumi, mergând doar pe balustradă? * Se poate presupune că până și Cătălin obosise să-l tot trimită În șuturi pe recalcitrantul băutor novice până În colţul său de pat, de aceea, În gălăgia din cameră, bolboroselile lui Mihnea nici nu au fost auzite. Iar fumul stătut de ţigară și ora destul de târzie au făcut ca ultima deschidere a ușii dinspre balcon să pară o bine-venită măsură de aerisire. Să specificăm și că puţina Încredere pe care eu le-o inspir celorlalţi Îi convinsese că mă voi Întoarce cu mâna goală. În condiţiile amintite, ţigări nexam, băutură canci, adunarea părea pe vărsate, deci nimeni nu se mai interesa de reacţiile din jur, de ușile Închise-deschise, așa că Îmi imaginez că tu, Mihnea, ai ieșit pe balcon, convins fiind că din urmă te va Întoarce ca și până acum glasul lui Cătălin: — Hai, Mihnea, las-o baltă! Lasă, că ne arăţi tu mâine ce zmeu ești și cum știi tu să zbori până În camera mândrelor! Hai, potolește-te acum, Înghiţitorule de săbii! Du-te și fă nani, nasolule, că toată seara nu mi-a tihnit de tine! Altădată o să am grijă și coniacul Callypso o să ţi-l dau cu pipeta! * Mă Întorceam, strângând triumfător ţigările În pumnul umed, când tu, dragă Mihnea Încă mai așteptai să vină Cătă să te ia de guler și să te arunce În patul tău ocrotitor, dar nu ţi-a fost dat să auzi decât râsul lui Gimmi, care iar se dădea mare șmecher: — Lăsaţi-l, bă, să degere puţin afară, că, În halul În care e, n-are ce să-i strice! Așa că, dorind poate din ce În ce mai puţin să vezi ce se Întâmplă la Luminiţa În cameră, clătinându-te, abia stăpânindu-te să nu vomiţi, tu, dragă Mihnea, te-ai urcat pe balustradă și, când te-ai dezmeticit, după câţiva pași ai descoperit că era mult mai Îngustă decât Îţi imaginaseși și că până jos distanţa era mult mai mare. Strangers by Night a lui C.C. Catch Îţi umbla prin minte și, desigur, Like a Hero a lui Modern Talking… Oricât m-am gândit mai târziu, oricât mă voi gândi, niciodată nu voi reuși să aflu dacă erai treaz, erai beat, visai, privind orbit Întunericul din jurul Complexului și, mai departe, Întunericul În care presimţeai Orașul In the Heat of the Night, bineÎnţeles, cu Sandra. Ţi-era frig, ţi-era greaţă, Îţi dispăruse orice nerăbdare, orice curiozitate, deloc, dar absolut deloc nu mai ţineai să vezi, ca omul invizibil, ce se petrecea În clipa aceea În cameră la Lumi. * Deci Înăuntru să fie fum, gălăgie, mirosuri acre, râsete, bancuri, ei să se termine de râs și tu să pășești tot mai temător, afară, pe balustrada ta Îngustă, În frig, În beznă. Râsetele, glasurile lor să le auzi tot mai de departe și ultima frază care să mai ajungă până la tine, clar repetată mereu, să fie cea a marelui șmecher de Gimmi: — Lăsaţi-l, bă, să degere puţin afară, În halul În care e, nu-i strică! Să-ţi fie frig, să-ţi fie greaţă și totuși să mergi mai departe cu Încăpăţânare, ca să nu pierzi pariul pe care n-ai avut cu cine altcineva să-l faci decât cu tine. Să nu te poţi Întoarce În cameră, Învins, riscând ca nimeni să nici nu fi observat c-ai intrat Înapoi, așa cum aproape nimeni nu a observat nici c-ai ieșit. Să-ţi fie frig, să-ţi fie somn, să nu mai ai nici un chef să vezi, ca omul invizibil, ce se petrece În cameră la Lumi. Și de altfel acolo nici să nu se petreacă nimic, Luminiţa să se afle În vizită la o mătușă, cât despre prietena ei nedespărţită, nimeni nu știe cum o cheamă, unde altundeva să fie decât la gargară, Într-o cameră vecină. Și totuși, tu să mergi Înainte, clătinându-te, tot mai treaz, tot mai Îngheţat, pentru că, după ce ai făcut câţiva pași, pe o balustradă atât de Îngustă, devine la fel de greu să te Întorci pe cât de greu e să mergi Înainte. Să fii tot mai treaz, tot mai singur, În Întunericul halucinant, luminat de câteva becuri. Să mergi, respirând rar și adânc, ca să Îţi mai amâni o secundă voma, să te tot clatini, mergând, dar să mergi, Încă un pas, Încă un pas, Încă unul. Tot mai Îngheţat, tot mai Îngrozit, clătinându-te, gândind ce? Simţind ce? Oricât mă voi strădui toată viaţa de acum Înainte, tot nu voi reuși să aflu. Și pasul greșit să-l faci chiar Înainte să pășești În balconul de la camera Luminiţei… * L-aș fi putut striga, l-aș fi tras de pe balustradă, jos, pe balcon, și, dacă ne-am fi Încăierat, ceilalţi ar fi sărit să ne despartă. A trebuit să-i ascult, de ce? Să mă duc după ţigări, de ce fac asta Întotdeauna? Și, când mi-am făcut loc printre cei strânși În jurul lui, cu lumânări, lanterne, n-am mai avut nimic altceva de făcut decât să mă uit, firește, tot nu venise Salvarea. — Te doare? Vroiam să-l Întreb, dar n-am făcut nimic decât să mă uit. Nu-mi dădeam seama de unde vine șuieratul neomenesc prin gura deschisă și șuviţele de sânge prelingându-se din colţul buzelor, din nări și ochii care Încă mai priveau din faţa Încremenită. — Te doare? Te doare? Te doare? Și, undeva, Încă mai sclipind, Înţelegătoare, lumina cât un vârf de ac. Încă mai licărind, fumegos, pupila strânsă, concentrată, ca un vârf de ac. Te doare? Te doare? să strig. Și lumina, cât un vârf de ac, pâlpâind deodată intens, ce altceva să-mi răspundă decât: — Eu mă duc sub pământ și tu ai să mergi sub soare… Și nimic altceva decât să mă aplec și să strig: — Al cui ești? Al cui ești? Al cui ești? Te doare? — J’irai sous la terre et toi tu marcheras dans le soleil. Și pe urmă nimic altceva decât ghemotoacele de vată pe care le Împingeam În nările galbene, Încremenite prin care se prelinge, necontenit, mort, sângele, necontenit, mort, sângele, necontenit, mort… * Ajunge! Pisăloaga Casandra sună de cinci minute la ușă, iar și-a uitat acasă cheia: — Daniel! Deschide, Daniel! Deschide, că am scrisoarea! Am scrisoarea de la Rectorat! M-am Întâlnit jos cu postașul… Imagine you’re in Spain. After a delicious breakfast served in your hotel room you’re deciding how to spend the morning. On sand or grass? It’s so hard to choose. Și cine știe oare dacă viaţa nu este de fapt moarte și dacă ceea ce noi numim moarte nu Înseamnă, Într-un fel mai adânc, viaţă? 

Partea a treia Sfaturi pentru Telemac 
Capitolul 17 Ulise adolescent 
Parterul unei case-tip din Sudul anilor ’30, construită cu banii unor emigranţi Întorși din America și refăcută acum zece ani. Terasă la ultimul etaj, ferestre mici cu rufe colorate atârnate, Între ele, pe frânghii. Prin ușa deschisă se văd copacii bătrâni din curte cum freamătă: bate un vânt cald, subţire, aici e Încă vară. Un living imens, pe jos gresie În culori șterse, În capăt bucătăria cu pereţii acoperiţi de faianţă Învechită, afișe și calendare lipite pe frigider și pe masca chiuvetei. Tinerii căsătoriţi alătură două mese și Întind peste ele o faţă de masă de hârtie, În carouri alb-roșii, profesorul inspectează cărţile de pe rafturile de lemn nevopsit, soţia lui se uită, zâmbind, la fotografiile de la biserică. —Iertaţi-mă, dragii mei colegi, că am lipsit de la nunta voastră! Da, da, colegi, ce altceva!? Ei, Doamne, subalterni! Până acum un an studenţii mei eminenţi și acum colegi! Tinerii protestează, profesorul insistă. Știe că pentru el vor rămâne copiii pe care nu s-a Întâmplat să-i aibă, nu știe Însă cât timp vor mai vrea ei să investească atenţie și energie În relaţia cu el. — …Credeţi-mă că Îmi regret absenţa cu atât mai mult cu cât călătoriile Îmi aduc de la un timp, dragii mei, tot mai puţine surprize plăcute și tot mai multe neplăceri cu sănătatea. La așa ceva nu există un medicament mai bun decât renunţarea și În ultima vreme am refuzat destule invitaţii… Zâmbetul ironic al Christei și ridurile fine din colţul gurii subţiate plutesc deasupra bluzei chemisier, Închisă până la ultimul nasture. El preferă să Îl ignore Însă și să continue: — …Ce altceva faci, de fapt, mergând dintr-un loc Într-altul? Schimbi, doar, Între ele cópii, din ce În ce mai ieftine, ale aceluiași decor! Tokio seamănă cu New York, cu Los Angeles, Rio de Janeiro cu San Francisco, mâine chiar și Pekinul poate ajunge la fel! Lumea noastră se uniformizează, periferiile copiază, cum pot, centrul. Dar poate că vârsta mă Împinge să văd peste tot degradarea și plictiseala și pentru voi altfel arată chiar și cea mai banală călătorie… * — Vreţi să spuneţi, domnule profesor, că aceasta a fost o călătorie banală? Vocea tânărul sună insinuant, dar el nu-și ridică ochii, toarnă mai departe, cu atenţie, vinul de Chianti direct din micuţa damigeană acoperită cu rafie Împletită În paharele de plastic, — A, nu! Orice aș putea să spun, dragul meu Antonio, dar nu și că a fost o călătorie banală! Doar acolo mi-am Început viaţa! Acolo mi-au rămas părinţii, fraţii, fata de care eram Îndrăgostit. Pietroasă, aspră-i Ithaca, dar ca mamă bună crește feciori voinici./ Și-apoi nimic mai dulce ca ţara ei nu pot vedea pe lume… Profesorul recită, gesticulează, se simte largul lui În faţa auditoriului tânăr, a doua lui familie. Sau chiar prima, cum Îi reproșează Christa? — …Știţi, dragii mei, desigur, de unde este citatul… S-a făcut liniște, ca În clasă. Cariera lor știinţifică a avut nevoie de matematică, chimie și multă biologie, nu de sunetele bizare ale unei limbi moarte. —Odiseea! Cartea dumneavoastră favorită, domnule profesor! Firește, numai ea putea răspunde. Giulia a prins totul din zbor, deși făcea curse spre capătul livingului ca să aducă platourile cu paste, cu legume și fripturele mici, răsucite, prinse cu o scobitoare. Dacă nu știe mai multă greacă veche decât Antonio, În schimb a Înregistrat, cu mai multă atenţie, obsesiile profesorului. — Odiseea este Într-adevăr cartea mea favorită, așa cum bine a observat ochiul tău perspicace! Ulise fermecat de graţia Nausicăi, asta ar declama Christa acum, dacă n-ar fi detestat În liceu greaca veche și dacă schimbul de amabilităţi dintre cei doi n-ar irita-o. Roșind de emoţia succesului, Giulia Întreabă cu vocea alintat-copilăreascăa fetelor timide care Își descoperă puterea În faţa bărbaţilor vârstnici: — Totuși! Cum de v-a plăcut atât de mult Odissea? Trebuie să fi fost, ca și noi, obligat s-o Învăţaţi În școală! — Am citit de atâtea ori Odiseea, Încât o știam, de mic, pe dinafară și vedeţi că o știu și acum! De ce Îmi plăcea? Poate să o fi preferat Iliadei, pentru că avea ceea ce voi numiţi happy-end. Și, firește, ca orice adolescent, visam călătorii În ţinuturi Îndepărtate. Dar mai era un motiv, mai prozaic: eram foarte bun, strălucit chiar, la greacă și latină, pentru că În ele vedeam singura mea salvare! Tatăl meu mă Înscrisese cu forţa la seminarul teologic, unde nu se plăteau taxe, dar eu știam că nu am vocaţie de preot și pe la șaisprezece-șaptesprezece ani am Început să visez să-mi dau diferenţele la un liceu de limbi clasice și să ajung profesor. * Christa ascultă superior plictisită, știe povestea care o să urmeze, numai că protocolul o obligă să aibă răbdare. Doar ea este cea care va monitoriza momentul toasturilor și ora când se vor ridica să plece, pentru că mâine, Înainte să ia drumul lung spre casă, Îi așteaptă un matineu: la castel concertează o violonistă din Rusia sau Polonia, remarcabilă, s-ar părea, așa cum sunt unele talente ciudate care apar, când și când, din Estul sălbatic. Ca și acest ultim bărbat din viaţa ei, Traian Manu, care iată-l cum Își dăruiește amintirile, ţinute ascunse atâta vreme faţă de ea. Iar juna, ca să Îl Încurajeze, nu-și desprinde ochii de el, deși ar trebui să Îi Îndemne, chiar și pe mutește, pe ceilalţi să Își pună ce vor În farfuriile de plastic, ea, Christa, așa ar face, dar la ce să te aștepţi de la aceste noi generaţii, fără nici o educaţie? — …Greaca veche și latina mi-au fost de mare ajutor. În primul rând am Început să câștig ceva bani de buzunar cu ele. Spre deosebire de colegii mei, eu nu primeam nimic de-acasă, iar adolescenţa este o vârstă grea, În sine, dar și mai grea este atunci când ești sărac. Am căpătat notorietate În seminar cu juxtele mele, traduceri cu care unii din anii mari și-au luat examenele fără să să știe o iotăde greacă veche! Pe urmă am Început să dau meditaţii și așa mi-am făcut un amic, pe Anton. Iată, descopăr că avea același nume ca și tine, dragul meu Antonio! * Era gata să rostească dictonul lui favorit: nu toate coincidenţele sunt Întâmplări, dar ce bine că s-a oprit la vreme! Ce prezicere rea i-ar fi făcut tânărului! Nu numai rea, ci și improbabilă. Vorbește Întors spre tânăr, dar i se adresează mai degrabă proaspetei lui soţii, care Îl ascultă, ca totdeauna, cu ochii sclipind de o discretă inteligenţă. Probabil În astfel de momente a fost absorbit și tânărul de aura erotică a tăcerii, de transparenţa ei, pentru că În restul timpului e ștearsă, uneori chiar urâţică. Dar Traian Manu a trăit destul ca să fi Învăţat că Încărcătura erotică nu are nici o legătură cu Înzestrarea fizică. — Anton Dobrotă ajunsese și el, fără voie, la „școala de popi”, dar din motive diferite decât ale mele. Aș spune chiar opuse. Eu venisem din pricina sărăciei părinţilor, el fusese exmatriculat dintr-un liceu select, fără drept de reÎnscriere, pentru genul de boroboaţe pe care de obicei le fac copiii răsfăţaţi din familii avute. În ciuda numeroaselor sale relaţii, tatăl lui, politician influent, prefect al judeţului, nu mai găsise o altă școală dispusă să Îl primească. Sau cine știe? Poate a sperat că disciplina seminarului Îl va mai domoli pe fiul preferat… E atât de prins de amintirile lui, Încât nu observă că ceilalţi nu Îndrăznesc să Înceapă să mănânce. Dar, slavă Domnului, se află aici Christa, care intervine cu tact, ridicând paharul. Traian are să Își continue povestea după ce ea va face, În numele lor amândurora, urări de fericire și viaţă lungă tinerilor căsătoriţi, auguri! 
* — …Mergeam de două ori pe săptămână În somptuoasa, pentru mine, casă Dobrotă ca să Îl meditez pe Anton la latină și greacă veche. Treptat ne-am Împrietenit. Sau, cel puţin, mie așa mi se părea, s-ar putea ca el să fi făcut parte din acea categorie de oameni care nu pot avea cu adevărat prieteni, pentru că sunt prea preocupaţi de ei Înșiși. Mie Anton mi se părea Înzestrat cu ceea ce credeam eu pe atunci că sunt calităţile bărbatului matur, și, de fapt, chiar așa era. Dar tu, tu poţi Într-adevăr să ai prieteni? Te uiţi cu strângere de inimă la braţul lui bronzat care izbește mingea albă de tenis de podeaua Întunecată, Îl invidiezi? Îl admiri? N-ai ști ce să spui, dar ţi-ai dori să râzi atât de lipsit de griji ca el, dezvelindu-ţi dinţii sănătoși și laţi, și hălăciuga ta de păr blond și creţ să fie părul lui negru, des, Îmblânzit de briantina fină și dat ascultător peste cap. Ce n-ai da să fii tu cel mai aplaudat pilot acrobat de Ziua Aviaţiei, care Își pierde În vestiarul terenului de tenis scrisorile roz, parfumate de la Riri, mica balerină care adoră rafinamentele În pat și ciocolata, după cum povestește chiar faimosul aviator, lăsându-i cu gura plină de bale de poftă și venin pe seminariștii cu uniformele impregnate de duhorile internatului! Ai accepta chiar și ghinionul lui Anton la partidele de poker jucate până la ziuă, cu condiţia ca la sfârșitul orelor să te aștepte mereu, vizavi de școală, trăsura cu coșul tras, Înăuntru micuţa Riri, cu blana albă, pufoasă pusă doar peste ciorapii negri cu jartiere Înflorate, ronţăind, răbdătoare, alunele trase În cea mai fină ciocolată. — ...Amicului Anton Îi datorez decizia să Îmi iau viaţa În mâini și să renunţ la seminar! Atunci când a obţinut, prin relaţiile tatălui, firește, iertarea vechilor păcate și dreptul să Își dea examenele de diferenţă, l-am meditat și am dat examenele, În aceeași zi, la același liceru, amândoi. Am reușit, el mai la coadă, eu În capul listei, astfel Încât am primit bursă de Întreţinere, am urmat apoi două facultăţi deodată, am primit o bursa În străinătate– cum vedeţi, un parcurs academic standard. N-a fost ușor, dar până la urmă am ajuns aici, unde suntem cu toţii. Iar dacă rămâneam acolo, aș fi avut probleme, ca preot, Într-un regim declarat ateu, și aș fi murit de foame cu studiile clasice, atunci, imediat după război, când s-au desfiinţat nu numai catedrele de latină și greacă, ci și cele de engleză ori franceză, iar copiii trebuiau să Înveţe doar rusa, limba ocupantului. De aceea Îi voi rămâne pe veci recunoscător lui Anton… Îi faci temele, Îi pregătești juxtele pentru traducerea din greaca veche, Înveninat de amestecul indicibil de adoraţie și invidie, de fiecare dată când Închizi În urma ta ușa grea a casei Dobrotă, Îţi dorești să fii el, dar să rămâi tu. Și nici măcar nu bănuiești că Menadele Îi vor dărui ani grei de Închisoare, tortură, infirmitate, că după evadare va fi prins și ţinut desculţ, În carcera plină de apă Îngheţată, piciorul cangrenat, amputat, fără anestezie… — …Sfârșitul poveștii lui Anton este atât de trist, Încât n-are sens să vi-l povestesc Într-o asemenea seară festivă. L-am aflat În această călătorie de la fratele lui, Cristian Dobrotă. Dintre cei doi fraţi, Anton avea o personalitate puternică, Cristian era total șters și, deși doar cu câţiva ani mai mic, nu era băgat mai niciodată În seamă. Anton și-a plătit celebritatea ca pilot de război cu ani grei Într-o Închisoare din care, aici Îl recunosc, este singurul care a evadat, dar a fost prins. Din ce am Înţeles, familia a plătit din greu ceea ce ei, acolo, numesc, cu un termen teologic, „păcatele politice”ale lui Anton. * Giulia strânge farfuriile soioase, cu resturi de sosuri și dâre de grăsime, și le stivuiește În punga de plastic pe care Antonio are s-o arunce. Uscăţivă, chiar urâţică, atrăgătoare, câteodată, În feminitatea ei fragilă, de care nu este conștientă, pentru că mintea Îi este mult mai intensă decât simţurile. Cară alte farfurii curate, salata, brânzeturile, fructele, Îngheţata, se mișcă repede și Îi face lui Antonio semn să stea liniștit, ea o să se descurce singură, nu se dă În lături decât dacă Îl simte pe el că ar vrea să iasă În faţă. Știu toţi că, de fapt, ea este cea mai bună, memorie fenomenală, minte asociativă, o știe și el, mirele, dar se repede să i-o ia Înainte și așa va face mereu. Iar ceilalţi, peste câţiva ani, au să uite că ea a fost cea mai bună din câteva serii de studenţi, pentru că singură a ales să se micșoreze. Pentru că Își dorește să fie o femeie obișnuită și până la urmă chiar așa va ajunge. Speranţa ei pătimașă că, dacă Își va nega inteligenţa, o să poată trăi mult visata viaţă de femeie obișnuită Îi va face pe toţi să uite toţi că ea era cea mai bună din câteva serii Întregi de studenţi. Pe toţi, În afară de profesorul ei, al cărui ochi exersat, chiar Înceţoșat de cataractă, prevede evoluţia fiecăruia, schimbările care, până la 33 de ani, travestesc Îmbătrânirea În Înflorire. Profesorul Manu se uită cu tristeţe la Giulia Mazzoni, studenta lui favorită, care a ales singură să plimbe farfurii de plastic și el nu va avea cum s-o mai ajute. Știe de-acum și clipa când, prea târziu, ea are să regrete că și-a ascuns strălucirea minţii pentru bucuriile Înșelătoare ale unei vieţi mediocre. I se strânge inima atât de tare pentru că se gândește la Ana Maria, care, probabil, nici nu a avut de ales? — …Anton era vărul fetei de care eram Îndrăgostit, o orfană de război, cu câţiva ani mai mare ca noi, rudă depărtată a familiei Dobrotă, care o adoptase. Vizitele În casa lor erau un chin dorit, așteptat cu spaimă. În ora liberă dintre lecţiile cu Anton, care se plictisea repede, și cina unde eram invitat, intram tiptil În salonul unde Ana Maria exersa la pian. Tocmai Își Începuse cariera de pianistă… Voaleta neagră cu bobiţe cochete te-ar Împiedica să vezi câte riduri a făcut Între timp, dar glasul muzical poate să Îi fi rămas același. După o despărţire atât de lungă ai fi preferat să fi stat amândoi de vorbă, dar nu ai putut decât să ajungi cu mașina profesorului Stan pe strada plină de blocuri hidoase unde, până acum câteva luni, ea stătea, ore și ore, la coadă pentru pui vineţi, Îngheţaţi. — Dacă nu ar fi venit războiul, care le-a permis rușilor să ocupe atâtea ţări, iar Churchill s-a trezit abia peste câţiva ani să vorbească despre Cortina de Fier ce s-a lăsat peste partea de Est a Europei, poate Ana Maria ar fi ajuns și aici cu concertele ei! Când am plecat eu la Montpellier, vorbiserăm să ne Întâlnim la Paris, unde vroia să studieze, nu știu de ce a amânat, Parisul a fost ocupat, era peste tot război, s-a circulat tot mai greu, a urmat ocupaţia rusească, ea a fost dată afară de la Filarmonică și s-a devotat familiei. Dar, așa cum s-au petrecut lucrurile, decenii Întregi nu am mai știut nimic despre ea și despre nici unul dintre cei dragi de-acolo. În această călătorie am aflat că murise, nu cu mult Înainte de venirea mea. Și mai trist e că, din ce mi s-a spus, putea fi salvată, numai că acolo oamenii de vârsta mea și a ei nu mai primesc Îngrijire medicală. Spitalele sunt de altfel Într-o stare deplorabilă, mașinile de salvare Întârzie ore și ore. S-ar părea că făcuse de mai multe ori cerere să călătorească În Vest, dar… O iubești, pentru că n-a mai ajuns la Paris, așa cum plănuiaţi amândoi, ci a colindat orașul pentru lecţii de pian particulare, cinci lei ora, și s-a Îngrijit de fata adoptată a vecinilor, arestaţi, amândoi, Într-o noapte, de vorbăreaţa… cum o chema? Clementina, parcă. O iubești pentru că degetele ei Îngroșate de reumatism, dar cu pieliţele unghiilor Îngrijit tăiate au să Împingă timide banii greșit număraţi pe tejgheaua slinoasă În faţa vânzătoarei dispreţuitoare, iar aprobarea de pașaport pentru o călătorie În Bulgaria, prima ei călătorie afară, Îi va veni la o săptămâna după ce spitalul a refuzat s-o interneze, lăsând-o să moară acasă. * — …Când pleci dintre ai tăi, dragii mei, În tinereţe, rămâi să te lupţi pe viaţă cu nostalgia! De când am plecat, am continuat, În toţi acești ani, să mă visez noaptea În orașul acela patriarhal cu duzi, uite cât de groși. Duzii sunt prea puţin băgaţi În seamă aici, dar acolo mergi pe stradă și dudele, niște fructe sămânţoase, cu mare trecere În copilăria mea săracă, umpleau tot caldarâmul, cădeau În pălăriile domnilor ce coborau, puși la punct, din mașină. Mă visam În camerele comode de atunci, cu mobile amestecate, ca și stilurile caselor, ca și limbile de conversaţie. Cu cât trecea timpul, cu atât mai clar Îmi apăreau În vis părinţii, fraţii, despre care nici nu aflasem decât că la un moment dat s-au stins, dar nu puteam de fapt Înţelege, crede. Mă visam mereu alături de oamenii care Însemnaseră pentru mine atât, Încât până la această călătorie nu am vrut să cred că ei nu mai există. Acum, doar acum, În doar două săptămâni, s-au distrus iremediabil În mintea mea chipuri pe care le păstrasem intacte aproape o jumătate de secol... Dacă m-aș fi gândit raţional, erau slabe speranţele să-i mai Întâlnesc pe cei iubiţi, o simplă operaţie de logicăși aritmetică mi-ar fi spus că, măsurând timpul care s-a scurs de când am plecat, aș fi văzut că nu mai au, bieţii, multe șanse de supravieţuire, În viaţa grea de acolo… Socotiţi și voi… —Ca să socotim, ar trebui să știm anul când aţi plecat, domnule profesor… —…Bună Întrebare, dragul meu! Când am plecat, aveam vârsta voastră, iar acum… — Sper să nu descopere discipolii tăi că tu, care ai o asemenea memorie prodigioasă a cifrelor, nu știi câţi ani ai făcut la ultima mare aniversare, sărbătorită cu discursuri și volume! Noroc cu intervenţia acestui tânăr ambiţios care a tăiat, ca o lamă rece de cuţit, confesiunea În care Traian se rătăcise. Christa prinde momentul ca să Întoarcă spre teme mai ușoare conversaţia. O irita de mult curiozitatea indiscretă din ochii tineriadunaţi În jurul mesei: inutil curioși, inutil atenţi, pentru că nu vor Înţelege niciodată nimic. Pentru că nu pot concepe că și altcineva decât ei a mai trăit vreodată aroganţa oarbă, fericită a tinereţii —BineÎnţeles că nu-mi știu anii pe dinafară, pentru că nici nu vreau să-i știu! Când am văzut că s-au adunat prea mulţi, am evitat să Îi mai număr… O sclipire provocatoare a Întinerit privirea lui Traian Manu. Sub blândeţea obosită a privirii – așteptarea, neliniștea. Pupila Îi pâlpâie o secundă, nesigură, apoi Întreaga faţă i se destinde: râsetele s-au grăbit să izbucnească. —Mi-e teamă să nu fi trecut chiar o jumătate de secol de când am plecat de acolo ca să-mi Încep viaţa aici! Și, când te Întorci, totdeauna mergi ca În vis: aceleași case, aceleași străzi, numai că micșorate, chircite. S-au degradat Între timp și ele, așa cum și trupul tău s-a degradat. În copilărie toţi din jur erau, dacă nu tineri, măcar plini de viaţă, puternici… Lumea Întreagă era nouă, proaspătă, pentru că ochiul copilului transferă asupra celor din jur nevoia de protecţie a făpturii lui neputincioase…Voi Însă, dragii mei, sunteţi prea tineri ca să Înţelegeţi ce vă spun… Voi nici nu aveţi unde să vă Întoarceţi și pe toate le știţi la perfecţie, dar numai din cărţi! —Să Înţeleg că ne reproșaţi tinereţea noastră, domnule profesor!? E același. Mereu și mereu același. Proaspătul căsătorit. Ultimul lui asistent. Cel mai recent, cel mai ambiţios. Viitorul șef de laborator. Viitorul director. Dorinţa lui dintotdeauna să iasă În faţă. Să se afirme mai repede decât colegii lui. —…Să vă reproșez? Ei, Doamne, Dumnezeule, nici gând! Nu vă reproșez, dimpotrivă, vă invidiez pentru că nu aveţi cum și nici unde să vă Întâlniţi cu trecutul! Am spus că vă invidiez, deși, dacă ar trebui să o iau de la capăt, dacă mi s-ar oferi să mă Întorc la Început, nu știu dacă… Prea obositor… și atât de mare plictiseala câteodată! —V-aţi plictisit și În această călătorie, domnule profesor? —Ei, sigur că m-am plictisit și aici! Cum altfel? Nici cine știe ce Întâmplări ieșite din comun nu s-au petrecut, cum te așteptai tu, draga mea… —Mă așteptam?! Privirea demnă, ultragiată a Christei Îl va face să dea Înapoi. —…Am fost oarecum neliniștită și continui să cred că aveam de ce… Știi doar În ce condiţii te-ai Întors… —Întoarcerea, Într-adevăr… Felul cum au decurs lucrurile când m-am Întors, Într-adevăr… Nu mai are altceva de făcut decât să Înceapă cu Întoarcerea. 

Capitolul 18 Întoarcerea 	tc "Capitolul 33"tc "CIRCULAÞIE OPRITÃ" 
Giulia servește Îngheţata și fructele, aduce tava cu Rémy Martin și Amaro Lucano, coniacul și digestivul preferate ale profesorului, și se așază să asculte, cu mâinile În poală, ca o fetiţă cuminte. — N-o să vă vină să credeţi, dar, atunci când șeful statului pleacă sau vine Într-o vizită oficială, zborurile, de orice fel, inclusiv cele internaţionale, sunt oprite, pe neașteptate, ore Întregi! Habar n-am ce știe personalul aeroportului, dar călătorilor nu li se comunică nimic. Mă veţi Întreba de ce nu sunt incluse În orar aceste Întârzieri și răspunsul nu poate fi decât că acest șef de stat nu se simte iubit de popor și Își ia cele mai extravagante măsuri de protecţie. — Dar companiile aeriene internaţionale trebuie să piardă bani, nu glumă, cu astfel de perturbări de orar! strigă Antonio. — Dar poţi să Înţelegi de ce un asemenea personaj burlesc este invitat cu fast În Anglia? În America? Cred că și aici i s-au oferit distincţii dintre cele mai prestigioase, nu?… Christa clatină nemulţumită din cap, Întinde mâna după poșetă, scoate cu mișcări febrile portţigaretul și bricheta și Își aprinde ţigara, fără să ia În seamă privirile mustrătoare ale soţului ei și fără să ceară voie. În timp ce ea trage repede primele fumuri și pe urmă tot mai rar, tot mai adânc, pe celelalte, Antonio se ridică să Îi aducă o scrumieră și pe urmă, oftând, ușurat, scoate și el pachetul lui de ţigări și Îl trântește, victorios, pe masă. * — …Dar vă puteţi imagina, dragii mei, ce Înseamnă să stai ore Întregi, Înţelegeţi? Ore Întregi, Într-un aeroport, fără să ai habar de ce? Mi-au trecut atunci prin mintecele mai incredibile explicaţii: că a Început al treilea război mondial, că, fără știrea mea, a fost cutremur, revoluţie, că urmează să fiu arestat, condamnat la moarte și executat! Am intrat În panică, dar nu puteam să fac nimic altceva decât să stau cu ochii pe orarul electronic Înţepenit și să Înghit citronade cu un supărător gust chimic și sendvișuri cu o pâine umedă și șuncă de cauciuc! Și Într-o căldură sufocantă, de etuvă! Instalaţia de aer condiţionat nu funcţiona sau nu exista, iar geamurile nu se deschideau. Eram ca un șoarece, ca un șobolan prins În cursă! Și știţi prea bine, dragii mei, din cea mai banală experienţă, că un șobolan face ulcer după 24 de ore de captivitate! Dar eu, ros de bolile mele cronice și ajuns la vârsta la care Cel de Sus mi-a Îngăduit să ajung, la ce mă puteam aștepta?! La un anumit moment, am dat cu ochii de mine Într-o oglindă și m-am Îngrozit de cum arătam: stacojiu și transpirat, cu părul lipit de frunte, cu cămașa udă, cu haina și pantalonul mototolite. Și respirând ca un pește aruncat pe uscat, cu gura deschisă și ochii scoși din orbite! Și ţiuitul acela neÎntrerupt care m-a Însoţit toată călătoria! Să fi fost apa de la toaletele aflate Într-o stare deplorabilă? Să fi fost oscilaţiile mele de tensiune,ce crezi tu, draga mea? Sau aparatele care Înregistrează acolo tot, tot, tot, așa cum sunt convinși cei de acolo? Și nici măcar nu aveam cum să dau un telefon la o ambasadă, la Amnesty International, la Helsinki Watch, la orice asociaţie de salvare a celor aflaţi În primejdie! Să vină cineva și, habar n-am cum, să mă scoată de-acolo! Obișnuinţă didactică: pauza de destindere. Își plimbă zâmbetul blând, Încurajator, pe feţele zâmbitoare din jur. Nu va reÎncepe să vorbească decât după ce râsetele se vor opri și se va stinge și ultima vibraţie a aerului. O mână econoamă are să adune grijulie firimiturile atenţiei celorlalţi: sub bonomia generoasă Încă mai pulsează vechea nesiguranţă de sine pe care Giulia o recunoaște Înăuntrul ei. * — Gândește-te, numai, În ce tensiune am putut să fiu, draga mea, știind că tu faci sute de kilometri ca să mă aștepţi În aeroport și eu neavând nici o posibilitate să te anunţ de Întârziere… Mi-am amintit toate avertismentele tale și am regretat că nu te ascultasem! Mutra lui penitentă Îi face pe tineri să râdă, dar Christa dă nepăsătoare din mână, lasă clovneriile, te știu eu prea bine, și Întinde mâna după scrumieră, doar n-o să scuture scrumul ca prost crescutul de Antonio În farfurioara de fructe, Giuliei n-o să Îi fie deloc ușor cu el. — …Nu, nu sunt un fricos, dar nu vă doresc să vă simţiţi scoși dintr-odată În afara regulilor ocrotitoare ale lumii noastre! Și, cunoscându-mi toate reacţiile, eram perfect conștient că pericolul de a se petrece ceva fatal creștea În fiecare secundă. Iar atunci când m-am văzut În avion, prima mea grijă a fost să-mi caut pastilele de tensiune și să-i cer stewardesei un pahar cu apă. Un Vitello, dragă domnișoară, un Pernod, chiar și apă de la robinet, orice, să Îmi iau mai repede medicamentul! Mărite al lui Laerte fiu, Ulysse,/ Prea iscusite, de ce-ai lăsat, sărmane,/ A soarelui lumină și ai venit/ Să-i vezi pe morţi și jalnica lor ţară? Pui pastila pe limbă, Înghiţi Încet, cu icnituri apa care Îţi frige gura uscată, dedesubt, macheta unui oraș-jucărie În care Îţi juri să nu te mai Întorci vreodată. În scaunul de alături faţa nemișcată, negricioasă, bine hrănită, tristeţea feţelor nemișcate care Își ascund mulţumirea-nemulţumirea. Dar nici tu n-ai strigat: deschideţi odată geamurile ca să intre aer, de ce să mă sufoc, Împreună cu voi, În această cutie etanșă? Cu o mână nesigură Îţi așezi În buzunarul de sus al hainei cutia de pastile, nu, mulţumesc, nu mai am nevoie de nimic, dragă domnișoară, te uiţi suspicios la ea, așa cum stă, ţeapănÎndatoritoare, nu-i cumva tot cea care apărea mereu la ușa camerei de hotel, seara, să-ţi ceară o brichetă, un chibrit, un foc? N-are cum să fie tot aia, e alta și toate la fel, e o jumătate de secol de când n-am mai atins o compatrioată, dar ultima nebunie ar fi să te las să intri la mine În cameră! Fardul verde, gros, supărător de verde sub sprânceana smulsă nemilos pe pleoapa fanată, deasupra genelor Încleiate gros, supărător de negre, culorile, mereu, ele fac prima diferenţă Între lumea ta și lumea lor! Lângă hublou, faţa uscată, gălbuie a femeii care mestecă religios, repede, licărul dintelui de viplă În gura lacomă, larg deschisă, farfurioara roz de plastic a și rămas goală, dincolo de hublou, albul orbitor, catifelat, dedesubt, macheta minusculă a unui alb oraș-jucărie, a alunecat prea repede sub aripa avionului? Ai Închis ochii, să nu-l mai vezi, nu știu cine sunteţi și nu mă interesează, ai vrea să strigi, am atâta de lucru și vreau să mă Întorc mai repede la mine acasă, nu vreau și nici nu pot să-mi pierd vremea, Încercând să Înţeleg ceea ce nu e de Înţeles, atunci de ce ai mai venit, străine, aici, pe ceaţă și pe Întuneric? Privirea lui – opacă, absentă –, Întoarsă spre amintirile din interiorul lui, a rămas pironită pe afișul colorat de pe frigider. A uitat chiar și de privirea Christei: ocrotitoare, ironică, sigură că Îl Înţelege mai bine decât se Înţelege singur. * —…Întoarcerea a fost, Într-adevăr, un coșmar, dragii mei. E drept că eram obosit și nervos Încă de când am plecat spre aeroport, pentru că mi-am făcut bagajele Într-o agitaţie insuportabilă! În jurul meu era un du-te-vino, o foială ca Într-o sală de așteptare! Fiecare mai apărea cu câte ceva În mână și foarte repede camera mea de la hotel a Început să semene cu altarul unui idol pe care se Îngrămădeau ofrandele. Când am Început să le cântăresc din ochi, m-am Îngrijorat de cât aveau să-mi Îngreuneze valiza toate acele obiecte de lemn, metal, piele și mai știu eu ce! Nu mai vorbesc de cărţile pe cât de groase, pe atât de urâte, total neinteresante! Cât de drămuit este timpul care ne mai rămâne de citit În afară de stricta noastră specialitate, știţi foarte bine! „Dar voi vreţi să mă omorâţi, dragii mei”, le-am spus la un moment dat. „Voi vreţi, pur și simplu, să scăpaţi de mine! Gândiţi-vă că nu mai sunt tânăr, nici În putere, sfătuiţi-vă frăţește Între voi și vedeţi cum ar fi mai bine să faceţi!” Ce să se sfătuiască frăţește?! Ei se certau la Început În șoaptă, pe urmă din ce În ce mai tare și veneau să se plângă la mine unul de altul. De altminteri, făcuseră asta tot timpul, un spectacol cât se poate de dezagreabil. Și continuau să stea toţi grămadă În jurul valizei mele, care ajunsese un adevărat teatru de luptă: fiecare Încerca să dea la o parte celelalte pachete ca să și-l vâre pe al lui. Pe unul dintre ei l-am surprins În timp ce scotea pe furiș trusa mea de voiaj, ca să vâre În locul ei, ce credeţi? Niște linguri de lemn! Atunci m-am enervat cel mai tare și-am strigat la nefericit, dar știţi ce răspuns mi-a dat? Stupefiant! „Vere dragă”, mi-a spus omul acesta, pe care nu-l văzusem niciodată Înainte să fi ajuns acolo, nici pe el, nici pe vorbăreaţa lui nevastă, nici pe fiul lor, un puști care se tot Învârtea prin jurul meu, ăsta, În schimb, nu scotea o vorbă. Fac o paranteză pentru apelativul „vere”, care mă scoate din sărite, el desemnează o relaţie socială de complicitate, pornită dintr-una gentilică, vărul nu este fratele, dar nu este nici străinul. „Vere dragă, domnule Traian”, a adăugat, probabil realizând că sunt nemulţumit, „nu te supăra, domnule Traian! Am fost sigur că periuţa și spray-urile și săpunul și toate obiectele astea de bărbierit și spălat, multe de parcă ești femeie, nu bărbat, atâta te Îngrijești dimineaţa, o să-și găsească un loc undeva În valiza dumitale! N-o să pleci dumneata fără ele! Pe când ceea ce ţi-am adus eu, setul ăsta de obiecte de lemn, făcute la mama lor, doar când o să le vezi acolo la tine, În bucătărie, o să-ţi dai seama ce bine au să-ţi prindă!”. Și a urmat o Întreagă poveste despre lungile lui călătorii prin ţară, parcă spunea că este inginer silvic, un om stângaci, muncit, veșnic obosit, care transpira vorbind, se vede că nu prea avea obișnuinţa să scoată două vorbe… * Râsul ironic al Christei. — …Stângaci, stângaci, dar perseverent! Pentru că lingurile lui, din geamantanul greu, cu care te-ai căptușit acolo, vor ajunge În bucătăria noastră! Și avea dreptate, bietul inginer de păduri, setul lui de bucătărie e muzeistic, un asemenea model arhaic Îl găsești doar la târgurile speciale! Ultima generaţie de meșteri folclorici, fără urmași!… De el râd oare, râzând de lumea arhaică din care a ieșit? Dar el nici nu a avut timp să aparţinăacelei lumi primitive! Vocea enervată cu care Îi răspunde Christei se datorează amintirilor neplăcute sau nemulţumirii faţă de felul În care, simte el, chiar dacă se face că nu observă, Îl vede ea? — Poate că lingurile au valoare muzeistică, numai că așa trebuie să fi rămas În camera de hotel și aparatul meu de luat tensiunea! Și, În schimb, m-am trezit Încărcat cu alimente perisabile sau picante și cu băuturi autohtone pentru care doctorul Îmi pusese de ani de zile un veto absolut. „Mai bine, dragii mei”, le-am spus, „păstraţi-le aici! Au să vă prindă mult mai bine vouă decât mie, pot să vă asigur!”. Pentru că, n-o să vă vină să credeţi, dar, În ţara aceea, oamenii stau la cozi de alimente ca pe timp de război! Dar apelurile mele au fost zadarnice și eu nu am fost capabil să găsesc o soluţie diplomatică la toată situaţia. Să fi dat doar unele Înapoi și să păstrez altele ar fi Însemnat să-i Învrăjbesc și mai mult Între ei. Să le fi dat, pur și simplu, pe toate, mi-a fost teamă că Îi jignesc În bloc. Dar cel puţin i-am avertizat: „Fiţi atenţi”, le-am spus, „ar fi o curată nenorocire dacă sfârșiţi prin a rupe până la urmă fermoarul valizei!”.Parcă aș fi avut gura blestemată! Peste nici zece minute, aud șoapte furioase. Când am Întors capul, s-a făcut deodată liniște: fiecare Încerca să se retragă cât mai discret de lângă valiza mea. Îi rupseseră Într-adevăr fermoarul și numai Cel de Sus ar mai fi fost În stare să spună ce apucaseră să vâre Înăuntru și ce rămăsese pe afară: pe scaune, pe pat, pe noptieră, chiar pe mochetă, erau Îngrămădite, unele peste altele, pachete și pacheţele. Iar ei au prins Încet-Încet glas și au Început să se Învinuiască unii pe alţii, În șoaptă. — Dacă Înţeleg bine situaţia, acela era momentul când trebuia să vă fi căutat aparatul de tensiune! râde Antonio. Și imediat, cu un ton sever: — Ar fi trebuit să le cereţi la toţi să iasă din cameră și să fi scos toate pachetele străinedin valiză! — Dar ce mă făceam cu fermoarul rupt? Oricum, trebuie să recunosc că Îmi pierdusem sângele rece, mai ales că și mașina de serviciu Întârzia. Dacă profesorul Stan, Îl știi, draga mea, Îngerul meu păzitor, ar fi fost acolo, nu aș fi avut nici o problemă practică de rezolvat, numai că el trebuise să plece precipitat Într-o deplasare urgentă la Moscova sau În Berlinul de Est, nu Îmi aduc exact aminte. Am rugat să se sune după un taxi, dar numărul era Întruna ocupat. Nu sunt foarte multe comenzi, mi s-a spus, pentru că taxiul este un lux faţă de veniturile lor obișnuite, dar, pe de altă parte, nu există decât o companie, cea de stat. Așa cum al statului este tot ce există acolo… — Cine vrea ceai? Ce fel? Cafea? Cu, fără cofeină? șoptește Giulia. Sssst, o mustră proaspătul ei soţ, dar profesorul o așteaptă răbdător ca ea să-și termine numărătoarea, să pună apa la fiert pentru ceai și cafea În aparatul de filtru. Și doar atunci când ceștile aburinde sunt pe masă și Giulia În postura ei obișnuită, cu mâinile În poală, strânse una Într-alta, ca o fetiţă de la ţară, continuă. * — Sincer, draga, mea, nu știu ce m-aș fi făcut dacă atunci nu s-ar fi apropiat de mine Victor, un văr adevărat, acum Îmi reproșez că tocmai pe el m-am găsit să Îmi vărs nervii. Dar el, trebuie să recunosc, a fost foarte Înţelegător. „De ce ești atât de nervos?”, mi-a spus și m-a bătut, așa, pe umăr. „Îmi Închipui că așa te-ai Învăţat acolo, să nu-ţi permiţi să pierzi nici un minut, pentru că la voi timpul Înseamnă bani. Dar, și dacă te enervezi, spune-mi ce o să câștigi? Potolește-te! Vino-ţi În fire! O să punem toţi mână de la mână și În câteva minute bagajul tău are să fie gata! Ce nu Încape În valize vârâm frumușel În pungi! Avem pungi, lasă, nu ne purta tu de grijă! Pe urmă o să legăm cât se poate de artistic și valiza cu fermoarul rupt! Ai să vezi că nici n-o să se observe și oricum nu vei mai umbla În ea Înainte să ajungi la tine acasă, nu? Și gata! Mai e ceva? Mașina? Apare ea, ai să vezi că În ultimul moment apare și mașina! Sau, dacă nu, când o să crezi că totul e pierdut, prindem tocmai atunci liber la telefon și comandăm taxiul. Ori, dacă nu, coborâm În stradă și pe loc găsim un particular care o să ne ducă la fel de repede și nu neapărat cu mai mulţi bani.” „Nu cred că o să găsim În ţara asta un om dispus să facă așa ceva!”, am strigat eu. „Îl găsim, Îl găsim, doar n-o să fim chiar atât de ghinioniști! Și-o să găsim și un geamantan ca lumea! Mai ceva ca valiza ta! Marfă! Să știi că o soluţie mai există Întotdeauna! Dacă rămâi liniștit și aștepţi, până la urmă lucrurile tot se aranjează, de la sine. Adevărul este că și tu ai avea ceva de Învăţat de la noi! În primul rând: să nu-ţi faci nervi degeaba!” „Dar bine, dragul meu”, i-am strigat exasperat, „nu Îmi spui nici o noutate! Eu de aici am plecat și o viaţă Întreagă m-am străduit din toate puterile să uit felul acesta de a gândi! Nu-i vorba doar de mine, dar eu reprezint o instituţie! O provincie Întreagă! O ţară! Nu pot să apar În lume Încărcat cu pungi de plastic și cu o valiză legată cu sfoară!”. „Lasă, dragă”, mi-a răspuns, „ce atâta tevatură! O să facem noi Într-un fel”. A coborât imediat și În cinci minute s-a Întors cu un geamantan nou. Are un design oribil, dar e mai Încăpător și se Închide foarte bine. Mi-e imposibil să Înţeleg cum de l-a găsit atât de repede și cum de a apărut imediat și mașina… Știu, draga mea, că ţie Victor nu-ţi este prea simpatic, dar n-ai dreptate, să știi, după câte a făcut pentru mine. El este omul faptelor, nu al vorbelor. 

Capitolul 19tc "Capitolul 35" Discursul CasandreiTC "PHILEMON ȘI BAUCIS" 
Fusese toată tevatura aia cu fermoarul rupt… Când am auzit chirăieli și șușoteli, am fost sigur că s-a petrecut catastrofa pe care doar el, cu ochiul lui rece de cetăţean vestic, aterizat dintr-un performant OZN, și cu calculul lui de futurolog acerb, o prevăzuse, atunci când le spusese: — Fiţi atenţi dragii mei! Nu vă mai Îndesaţi toate darurile În valiză, că n-o să se mai Închidă! Și ar fi o adevărată nenorocire să se rupă fermoarul! Așa că, fără să mă mai uit la ghemul negru de vinovaţi care se răsfira, vociferând: „Ţi-am spus că nu!” „Dar ţi-am spus, te-am rugat...” „Trebuia tu să…” „Acum ce?” „Întotdeauna!” „Ţi-aș zice eu, dacă n-ar fi El aicea!, am știut că ghinionistul perfect se va dovedi și de această dată tot tata. Și, tot fără să mă uit, l-am văzut Înghiţind repede pastila de Rudotel pe care i-a dat-o Victor, care o are de la profesorul Alexandru, vărul pisăloagei Casandra, ce Înghite Întotdeauna când are ședinţă la Cece, la Marea Adunare Naţională, ca să fie fotogenic atunci când o să Îl vedem la televizor: — Uite-l și pe profesorul Alexandru lângă.. — Nu i-o fi rușine să stea acolo, lângă… — Uite-l cum stă lângă, ptiu… — De ce să-i fie rușine? Stă o zi și profită o viaţă Întreagă! E mai bine cum tragem noi mâţa de coadă? Și, ca și când nu era de-ajuns, după ce a Înghiţit preţiosul Rudotel, l-am văzut pe bietul babac ducându-se direct spre Înaltul oaspete și – incredibil, incredibil, incredibil! – spunându-i: — …Vere Traiane… Și pe urmă, Îngrozit de ce vedea pe faţa Musafirului și amintindu-și, ca totdeauna, prea târziu sfaturile Casandrei, s-a corectat: — Domnule Manu… dragă domnule Traiane… Și restul nu am mai vrut să aud, să văd nimic, am ieșit afară și-am tras o dușcă și-am pipat o ţigară. * Și așa am ajuns la momentul când Traian se pregătea să intre În vamă cu geamantanul pe care Victor l-a scos, el știe de unde, cu o viteză incredibilă, și, oricât nu-mi venea să cred, era pe picior de plecare, deși nu reușisem nici măcar o dată să stăm amândoi de vorbă, oricât am Încercat să mă apropii. Marea ratare a fost atunci când el a venit la noi acasă și eu eram la Secretariat, la Școală, iar se refăcea ancheta morţii lui Mihnea, se Întorseseră babacii lui Gimmi de-afară și presau să se rezolve odată, să ne reprimească În facultate, că nu-i vina noastră că s-a pilit Mihnea și a căzut de pe balustradă. Penibil, penibil să ajung să mă bucur că presează babacii lui Gimmi, dar asta trebuie să recunosc, sunt un pigmeu, un nimenea, un nimic, chiar am așteptat cu inima cât un purice răspunsul de la Rectorat, poate În toamnă intrăm cu restanţierii și nu pierdem anul. Numai că, dacă aș fi fost atunci acasă, puteam să Îl conduc la plecare până la mașină, puteam să fi stat și noi doi de vorbă! Ce l-o fi apucat atunci să vină, nu știu, mama spune că a vrut doar să vadă unde a locuit Buni, 27 de ani, după ce l-au săltat pe bărba-su și au scos-o și pe ea din casă și-au aruncat-o În comuna Militari. Oricum, de atunci până la plecare, Traian a fost Încă și mai inabordabil, flancat de profesorul Stan și de toată șleahta de nehaliţi, de urechiști din jurul lui, plus nelipsitul Victor cu valuta lipită de degete și ochii rotindu-i-se În cap ca un girofar. Culmea nebuniei e că, din cauza fermoarului, dintre noi trei, cel mai mult Traian a stat de vorbă cu tata, deși bine ar fi fost să nu fi avut ocazia asta! Acum nu ar mai căra după el ditamai monstru de geamantan și tata n-ar mai Înghiţi Extraveral, Valium și Distonocalm, de câte ori Își amintește. * Așa că stăteam cu un ochi la Traian, care se pregătea să intre În vamă, cu un ochi la uriașul ceas electronic și ascultam vocile bărbătești ale corului antic, iar ei Își tot repetau Îndemnurile reciproce, Însoţite de bătăi prietenești pe umăr, de mici bancuri libidinoase la care coborau glasul, alăturându-și burţile de toate mărimile, cheliile, negii, zâmbetele prefăcute, lingușitoare, lașe, dinţii de acrilat, măselele de viplă, servietele-diplomat, mapele roase, Înţelepciunea maturităţii. Și, odată bancul sfârșit, aceeași privire Îngrijorată În jur, cine i-a putut auzi, cine i-a văzut, ăla de la poartă, secretarul de partid, aia de la contabilitate, securistul nostru? Ai fi putut să Îi iei pachet cu Salvarea, douăzeci și șapte cu douăzeci tensiune, dar ei erau Încă vii, ei Întorceau automat, În mare viteză, capul, la stânga, la dreapta, să vadă cine Îi vede, nu-i vede? Și pe urmă, pericolul trecut, abia respirând, Își repetau unii spre alţii Îndemnurile, sfaturile Însoţite de bătăi prietenești pe umăr: — Să stăm cu toţii aici! — Să nu ne pierdem unii de alţii! — Să nu cumva s-o ia unul Înainte! — Să-i ieșim Înainte lui acum, când intră În vamă! — Ar fi mai bine să nu Îi ieșim Înainte! — Dar poate la subsol e veceul! — Dar poate la subsol e bufetul! — Dar poate la subsol sunt ţigări, cafea amestec, nechezol! — Ness veritabil! — Dar poate… — Dar poate… * Iar mama trăia toate panicile tatei și În același timp punea la punct strategia viitoare pentru a facilita o Întâlnire confidenţială la nivel Înalt cu musafirul deja plecat spre vamă. Cu darul improvizatoric al lui Miles Davies, mama Îngrămădea schiţele unor scenarii ratate, cum va merge ea În al treisprezecelea ceas să-i spună Musafirului tot ceea ce nimeni n-are de gând să-i spună. Eu sunt fiica lui Buni, ar fi strigat Pisăloaga Casandra, pe mama mea o chema Ana Maria, atât de tare, Încât caralii care scorbeleau haina plină de buzunare a lui Traian, căutându-l de scrisori pentru Europa Liberă, și treceau prin aparatura Roengen lingurile de lemn ale tatei și-ar fi branșat imediat aparatura pe Înregistrare. Iar el Însuși, celebrul profesor, logodnicul de-a pururi al neuitatei Buni, ar fi devenit dintr-odată atent și ar asculta-o pios, cu un picior deja pe scara OZN-ului și cu ochii după geamantanul lui Victor. Eu sunt fiica ei, singura ei fiică, ar vrea să strige mama, plângând, Buni m-a crescut, dar eu am lăsat-o să moară și Îmi fac reproșuri În fiecare dimineaţă, când deschid ochii. Soţul meu, care e un om bun, deși a rupt fermoarul valizei tale, Încearcă să mă liniștească, așa a fost să fie, ăsta era destinul ei, lasă, Clementina, că nici noi nu vom Împărăţi pământul, o să ne Întâlnim Dincolo cu toţii, Îmi spune. Eu, când am dus-o În spital, era doar În precomă, dar ei nu au mai vrut s-o primească pentru că trecuse de șaizeci și cinci de ani și n-aveau paturi libere, nici medicamente, nici vată… Sunt fiica Anei Maria, se pregătește mama să strige cât poate de tare, să se audă În tot aeroportul, dar sunt adoptată, ţin certificatul Într-un pachet cu poze vechi, eraţi și dumnevoastră, domnule Traian Manu, acolo sau era celălalt, care a murit pe front, la Stalingrad, sau la Sighet, nu mai ţin minte unde. Asta ar striga mama și, profitând de năuceala Înaltului Oaspete, i-ar cere repede un fleac pentru mine, măcar niște adidași, niște blugi prespălaţi, un medicament pentru tata și pentru ea nimic, nimic, nimic, decât datoria sfântă de a spăla, mătura, curăţa, călca, cârpi, bombănind În urma noastră. * Deci mama ar ezita Între aceste excitante proiecte și teama că tata ar putea să observe tentativele ei disperate de ultimă oră, ceea ce l-ar determina să devină pe loc acel om străin și antipatic pe care ea Îl Întâlnește tot timpul În halucinaţiile ei cele mai rele și i-ar auzi vocea insuportabilă strigându-i: — Ţi-am interzis să-i ceri orice! Ţi-am interzis să ne umilești, cerându-i! Ţi-am interzis să ceri ceva, orice, orice, orice! Pe loc, tata ar putea să devină unul dintre acei oameni cu atât mai greu de suportat când se enervează cu cât de obicei se strigă la ei, sunt Împinși, repeziţi, bruftuluiţi de toată lumea și În tot acest timp ei surâd, fac glume, Își cer singuri scuze și, când se dovedește a fi mai puţin cazul, Încep dintr-odată să urle cu glas răgușit, piţigăiat, mâinile tremurându-le, obrajii congestionându-li-se: — Cum ai putut să faci o asemenea neghiobie? Când mi-ai spus că ai de gând să vorbești cu el și să-i ceri ceva, ţi-am interzis, e adevărat, spune? Deci, În momentul imaginat, sufletul pătimaș al mamei-Casandra se va legăna Între dorinţa ei normală de femeie-furnică-soldat de a căra În cuib-mușuroi ceea ce soarta i-a aruncat În faţă și obișnuinţa petrificată În cinci milenii de convieţuire de a considera orice interdicţie a tatei ca funcţionând sub regim de lege marţială, Încălcarea ei neputând să poarte alt nume decât VINĂ. It’s so hard to choose. Deci prima pornire ar fi fost să mă duc, măcar În al treisprezecelea ceas, să stau de vorbă cu el, să Îl Întreb când vine, dacă mai vine. Îmi bătea inima, Îmi transpirau mâinile, eram Buni, care Îl așteptase fără o scrisoare, fără o vorbă, o jumătate de secol, și acum vedea că el pleacă Înainte ca ei mai aibă vreo șansă să se Întâlnească. Eram tata, un șarpe neiertător Îmi mușca stomacul și mă Încovoiam de durere, zâmbind fericit, din minut În minut avea să vină izbăvirea, revanșa propriilor mele reușite-nereușite. Eram mama, iată rolul meu cel mai ușor, nu-i deloc greu să Îmi Închipui ce i-ar spune mama, pisăloaga Casandră, Musafirului. * Mama ar intra pe loc În priză, ochii ei s-ar decolora pe loc de panică și, strângând cu Îndârjire toarta poșetei, ar repeta În gând, cu pasiunea cu care o bigotă rostește rugăciunea, cuvintele demne al căror scop ascuns va fi să ceară, așa cum am mai spus, niște blugi sau o geacă sau niște adidași veritabili, pentru copil, fără să știe soţul meu, te rog. Ceva ce, deși ne-am străduit, ne străduim mereu, nu s-a putut până acum, ceea ce nu Înseamnă că ne plângem. Slavă Domnului, o ducem ca toată lumea, o ducem cum o ducem. Doar că nu poţi și tu să Îţi permiţi ceea ce alţii ca tine Își pot permite. Dar ești om În toată firea, Înţelegi că acum nu se poate mai mult, o să se poată mai mult atunci când o să se poată. Asta ca să nu cumva să Îţi faci o impresie despre noi, mai ales că soţul mi-a interzis să Îţi cer orice fleac. După părerea mea Însă, el este exagerat, pentru că nici până la vârsta asta nu a Învăţat pe ce lume trăiește! Parcă face dinadins ca să Își creeze necazuri singur, la soţ mă refer, care, Încolo, este un om corect, muncitor și În privinţa dumneavoastră Îmi tot spune: — Să nu ne pui În situaţiasă ne umilești, cerându-i! Mai bine noi să-i oferim! Să-ţi oferim, dar ce? Ce să faci tu cu ce avem noi aici? Și setul ăla de linguri de lemn al lui Cornel, ce prostie! Eu i-am spus las-o baltă, ce-i trebuie lui așa ceva?! Pun mâna În foc că nevasta lui Traian, cine o fi, cum o fi, dar nu stă ca mine, la bucătărie… * De altfel, nu știu cum ar fi mai potrivit să Îţi spun, tu, dumneata, dumneavoastră?! Mare diferenţă de vârstă tot nu ar fi, pentru că nici noi nu mai suntem tineri, dar dumneavoastră sunteţi un om important și noi nu suntem nimeni. La cadre scriem de ani de zile că nu avem rude În străinătate, nu purtăm corespondenţă, tragem linie! Iar rude prin alianţă, asta ce să mai Însemne? Așa că, dacă era pe rudenie, nu mi-aș mai fi creat o bătaie de cap În plus, să mă dau peste cap să prind un moment când suntem singuri. Aș vrea doar să știi ce ai Însemnat pentru mama, pentru băiatul meu, el niciodată nu o să fie În stare să-ţi spună singur, iar ea, cum știi, a murit. Părinţii mei buni au făcut o prostie pe care am plătit-o eu, ani de zile, și-au plătit-o și ei, din greu. I-au ascuns pe unii care erau partizani În munţi și-au intrat amândoi În pușcărie și nu i-a mai văzut de atunci nimeni. Așa că pe mine m-a adoptat Buni, Îi spun Buni, pentru că așa Îi spune toată lumea, dar ea a fost pentru mine ca o mamă. Buni m-a trimis la seral, la școală, că la zi nu mă primise, a stat cu copilul meu când eu eram la Învăţământ politic, la cartofi, la porumb, la ședinţă, la miting. Cred că se gândea la dumneata În clipele ei cele mai grele, care au fost destule, dar n-a scos o vorbă. Dacă el, printre străini, a reușit, Într-o lume străină, dar tu aici? Îi spunea Buni lui Daniel. Dar mă tem că, dacă nu apuc să-ţi spun până pleci toate astea, n-are să ţi le mai spună nimeni… * Daniel râde de mine că sunt o Casandră pisăloagă și, Într-adevăr, unele lucruri le știu dinainte cum au să se Întâmple. De exemplu, știu că ai să continui să ai mai departe Încredere În Victor. Cu noi ai să fii prea sever câteodată, cu el ai să fii prea Îngăduitor Însă. Iar soţul meu oricum n-ar deschide gura, Întotdeauna m-a deranjat la el cât de ușor renunţă, un fel de a fi care totuși te incomodează cu timpul. El nu-i Înfigăreţ ca Victor, nici relaţii În dreapta și-n stânga nu și-a făcut, nici bani de stat prin cârciumi nu are, el detestă să ai Încurcături la serviciu cum are Victor, cadouri, bani daţi, luaţi, scăpat basma curată datorită cunoștinţelor sale, oameni grei… Din cauza grabei, mi-e teamă că mă repet, din clipă În clipă poate să apară Victor și să mă dea la o parte cu o glumă prostească de-a lui. — Clementina n-are simţul umorului, obișnuiește să spună. — Ce să fac, Îi zic, dacă mie nu mi se par atât de multe lucruri de râs ca vouă! Mie nici oamenii prea veseli, ca Victor, nu-mi plac, cum o tot duce el, din glumă În glumă, din taxi În vagonul-restaurant, de gât, ba cu cine știe ce om important, ba cu toţi bișniţarii, și plimbă de colo-colo zvonuri, bârfe, povești jumătate adevăr, jumătate minciună, nici una spusă la Întâmplare. Victor, abonatul șopurilor, regele pieţei negre, cumpără și vinde de peste tot informaţii de o jumătate de secol, spune Daniel despre el. Mă și mir că n-a apărut Între timp, să nu mai am ocazia să spun ce vreau decât tot la cumnate, verișoare, nepoate, mătuși, cum a fost și În casa de la Cărbunești, unde m-am ales doar cu șoptitul la bucătărie. * Dar poate e mai bine așa, pentru că, dacă m-ai auzi, s-ar putea să mă dai de gol la ai mei, ei și-așa Îmi reproșează mereu că nu sunt discretă, că mă bag neÎntrebată În vorbă. În casa noastră rareori sunt certuri, dar pe motivul ăsta recunosc Însă că au fost discuţii. În tinereţe eram mai tăcută, mai târziu Însă am observat că, dacă taci, ceilalţi n-au habar ce ai tu În minte. Doar În romane oamenii Își citesc gândurile unul la altul, În viaţa adevărată, cu cât taci, cu atât intri În mai multe Încurcături, ţine minte. Dar să nu crezi că Daniel m-a trimis să-ţi cer ceva, lui dacă Îi dai ceva e bine, dacă nu Îi dai nimic e același lucru. Numai că aș fi vrut să Îi fac o bucurie, când alţii sunt Împinși, ajutaţi, dopaţi, el să intre la facultate, singur, cum a intrat, și doar după câteva luni să Îl dea afară?! Ghinion că s-a dus tocmai atunci la Complex după un caiet de cursuri și un prieten tocmai primise un pachet de acasă, altul a adus băutura, nu pot să spun că a fost petrecere sau agapă, a fost o prostie! Și a ieșit unul dintre ei pe balcon și-a căzut de acolo, ce căuta pe balcon, asta nu mai știu, Își căuta moartea, vezi bine. Mie Însă mi se pare că Domnul i-a dat o pedeapsă prea mare, să fii tânăr, să te Îmbeţi o dată și dintr-atâta să mori și În jur, când te uiţi, atâţia ticăloși care o duc bine! * Și Daniel n-a scos pe urmă o vorbă, luni și luni de zile, iar doctorul mi-a spus: — Pe cât poţi, Încearcă să Îi faci o bucurie… Și-am făcut memorii peste memorii să Îl reprimească, doar el n-avea nici o vină, am insistat, am trimis, am rugat, dar nu am primit nici un răspuns atâta vreme. Eu am zis că asta e mai degrabă de bine, Înseamnă că mai e loc de sperat și iată că am avut dreptate, cum am totdeauna, numai că nu mă crede nimeni. Iată că s-a făcut o excepţie pentru unul dintre ei, unul, Gimmi, culmea că e tocmai ăla care a adus băutura, dar ta-su e mare colonel, cum zicem noi, cu ochi albaștri, toată ziua pe afară, și maică-sa și ea lucrează tot pe-acolo, e bine că s-au descurcat ai lui Gimmi, am zis eu, că o să-i reprimească și pe ceilalţi după el și uite că a venit de la Rectorat scrisoarea să vină să se reÎnscrie… Numai Buni trebuie să fi făcut asta, de-acolo de unde e, draga de ea, pentru că eu sunt convinsă că trebuie să mai existe și pentru noi cineva care să ne ajute, dacă nu aici, măcar În cealaltă lume… * It’s so hard to choose. Iar eu tot nu alesesem nimic, eu stam cu spatele la familie, cu faţa spre cei care ieșeau din vamă. Pe de o parte, vroiam să mă reped măcar acum să-l Întreb: — Spune, când ai să te Întorci? Spune, când ai să vii iar În ţară? Spune, când ai să mă chemi la tine, Dincolo, În cealaltă lume? Pe de alta, vroiam să ies din aeroport și să plec, știind că oricum o să Îl aștept În continuare, așa cum Îl așteptam de când mă știu. Poate Îl așteptasem atât pentru că pe el nu-l văzusem cum se Întoarce În fiecare zi, târându-și picioarele, târându-și servieta, târându-se, de la Servici, nervos, istovit, neras, mototolit, autointoxicat de propriile lui dorinţe, neputinţe, invidii, resentimente prelungite. Poate Îl așteptam pentru că pe el nu-l văzusem, nu-l auzisem șușotind, cap În cap cu mama, seară de seară, calculându-și banii Împrumutaţi, daţi, luaţi. Lui nu-i zărisem În ochi panica din zilele când se Întorcea alarmat: — …M-au chemat la director să-mi spună… — …M-au chemat la muncă duminică… — …M-au chemat la muncă și salarii… — …M-au chemat deoparte să Îmi spună ce se spune despre mine! Mi-au spus că se așteaptă o unificare, o mare schimbare. * Stăteam deci cu ochii la cei care făceau check-in-ul și plecau spre vamă și cu spatele la familie, dar printre râsetele de pe banchetă auzeam mereu fraza care mă scoate din sărite: — Sper că Daniel va moșteni succesul tatălui său la doamne și domnișoare! Și, fără să Întorc capul, Îi zăream ochii veseli În obrazul pământiu și trupul cocârjat de durere În hainele care s-au mototolit și s-au pătat imediat ce le-a pus pe el, anihilând pe loc după-amiaza când mama i le-a periat, lustruit, cusut, curăţat, strecurându-i În același timp necontenite bombăneli și sfaturi. Și, tot stând mai departe cu spatele la ei, Îl puteam vedea cum scoate un pumn Întreg de pastille, Înfășurate atent de mama În hârtiuţe și amestecate neglijent de el cu firimituri uscate de pâine, bilete de tramvai, clame de birou ș.a.m.d. Și, În timp ce le despacheta și le Înghiţea cu nonșalanţă, cu noduri, arunca o privire neliniștită spre uriașul ceas electronic și o altă glumă tandră, o tachinărie galantă verișoarelor, mătușilor, surorilor, cumnatelor, de pe eterna canapea de vinilin albastru, În acel fel al lui inimitabil de a face pe grozavul, ironizându-se, umilindu-se singur. Și imediat s-a auzit și glasul de mezzosoprană al mamei. Pisăloaga Casandra prezenta sfaturi medicale laolaltă cu buletinul de sănătate al soţului ei, Întrerupte de mici amănunte revelatoare privind obiceiurile familiei noastre și de prognoze funeste. * — Ce faci, Cornele? Doar și un copil știe că nu e voie să Îţi iei pastilele fără apă! Parcă ţii cu tot dinadinsul să Îţi faci singur rău! Parcă ţii cu tot dinadinsul să pleci pe lumea cealaltă, ca să Îmi faci mie În necaz! Ca să rămân eu pe cap cu toate! Eu nu spun să nu le iei, dacă te doare stomacul, rinichiul, ficatul, bila, ia-le, dar nu le lua brambura! Ia-le la ora la care trebuie, ia-le din oră În oră, din minut În minut. Oi fi eu sălbatică, așa cum zici, pentru că detest medicamentele, dar să știi că există o medicină alternativă, există acupunctură, naturistă, citește În Flacăra! Citește-l pe Păunescu! Altfel, ai să vezi Într-o zi ce-o să se Întâmple: au să ţi se blocheze rinichii! Și el, dintr-odată Încremenind: — Ssssssssst! Și ea, speriată de panica din ochii lui umflaţi, dar Înţelegând pe loc ce Înseamnă asta: ssssssssssst! Pentru că, de cinci milenii de când stau Împreună, s-au rodat, s-au sincronizat, au Învăţat cel mai bine să-și transmită alarma: atunci când unul dintre ei, totdeauna el, se va plânge de hiperaciditate, melenă, mașinaţii, micţiuni, manevre, mâncătorii infernale, făcute pe la spate, infecţii cu colibacili, ședinţe nesfârșite, coaliţii Îndreptate Împotriva lui de indivizi răuvoitori, găști, grupuri de teroriști, gangsteri. Așa că, de obicei nici nu mai e nevoie de vreo vorbă e suficient un ssssst, un nţţţţţţţţ, un hmmmmmmm, un ridicat din umeri, o cută pe obrazul lui, tot mai pământiu, tot mai cutat. Iar acum ssssssssst! Însemna WARNING! Cineva i-a văzut așteptând, conducând pe cineva la aeroport, pe cine? Pe cine ar putea spune că așteaptă, conduce etc. Ceea ce eu niciodată nu am să accept: să Împart cu altcineva durerile de ficat, de colon, de dinţi, resentimentele, constipaţia, umilinţa, diareea, bătrâneţea. Nu, niciodată n-am să accept să ajung o fiinţă simbiotică, așa cum n-am să accept să ajung un boșo. 

Capitolul 20 Ghicitoarea lui Ulise — …Am, Într-adevăr, rezervele mele faţă de scrisorile acestui văr care au Început, la un moment dat, să sosească atât de des, după ce, decenii Întregi, postașul nu ţi-a adus nimic din ţara ta. Dar el nu are cum să-mi fie nici antipatic, nici simpatic, de vreme ce nu-l cunosc… S-ar putea să am totuși ocazia, aici… Poate o să te roage să Îi trimiţi o invitaţie… — De ce trebuie să zâmbești ironic, draga mea? Tocmai fiindcă ești atât de suspicioasă, mi-ar plăcea să Îl Întâlnești. Într-o asemenea lume fără legi, birocratizată la maximum, așa cum este cea de acolo n-ai idee ce bine poate să Îţi prindă să ai lângă tine pe cineva capabil să rezolve infinitele chiţibușuri administrative de care te Împiedici la fiecare pas. Victor știe cum să-l ia pe fiecare, știe ce să-i dea fiecăruia. Și ai putea să mă crezi când Îţi spun că a intervenit În toate momentele dificile pentru mine… — Bănuiesc că n-au fost doar gesturi gratuite… — Ei, uite că aici te Înșeli! Aș spune chiar că eu l-am costat! Deși acolo se trăiește atât de prost, el a reușit să se descurce. Este foarte activ, conduce un mic atelier, de stat, firește, dar unde este privit ca adevăratul patron. Și, pentru că știe din instinct cum să se poarte cu fiecare, se Înţelege bine cu șefii. Din câte mi-a dat să Înţeleg, a mai și fost Închis pentru unele eludări ale legii, și-a revenit Însă, de fiecare dată. Postul lui are o anumită importanţă În orășelul nostru, dar l-am văzut că se simte ca peștele În apă și În capitală! Ca să Înţelegi că nu e un profitor, cum Îţi imaginezi, trebuie să-ţi spun că În nu știu câte ocazii s-a oferit să plătească el: „Lasă, dragă”, parcă Îl aud, „aici banii mei sunt mai buni decât sunt ai tăi!”. Și, Într-adevăr, de câte ori deschidea portofelul, am văzut că era plin. Vocea lui: Înfundată, joasă, Încercând să convingă, alături de mișcările ochilor Încrezători, ale mâinilor cu palmele generos desfăcute, o asistenţă derutată, care bănuie că alte motive, ascunse, stau la baza disputei dintre „bătrâni”. — Cu banii lui, Victor mi-a cumpărat geamantanul, atunci, la plecare. Mi-am amintit acest lucru prea târziu, În orele când am așteptat În aeroport degeaba. Dar oricum, știind că plec, cheltuisem tot ce aveam schimbat. Așa că, și dacă mi-aș fi amintit la vreme, aș fi avut o reţinere să Îi fi dat valută, pentru că legea de acolo nu permite așa ceva. El s-a oferit la un moment dat să mă ajute să schimb bani la negru, dacă am nevoie, dar am preferat schimbul oficial, teribil de dezavantajos, numai ca să nu-l târăsc În cine știe ce Încurcături. Pentru că supraveghere trebuie să fi existat, chiar dacă eu nu am simţit-o. Așa că a rămas neplătit geamantanul, iar bietul Victor, cu onestitatea care Îl caracterizează, mă avertizase: „Să știi că pe drum n-are să-ţi fie comod. Și gol atârnă greu, darmite când o fi plin! Valiza cu fermoarul rupt o păstrez ca s-o repar. Te așteaptă aici să te Întorci s-o iei”, mi-a spus la plecare. — Doar nu Îţi trece prin cap să te mai Întorci acolo! Christa Întinde mâna nervoasă după portţigaret: altă ţigară. — Nu se mai Întoarce decât Împreună cu noi! Iar eu voi fi bodyguardulprofesorului! Am de gând să iau, Încet-Încet, locul vărului Victor! strigă Antonio. — Nu prea te văd În stare! Mai ales când o să vină nota de platăla restaurant! râde Giulia. Râde și profesorul, Christa zâmbește, dar tortul? Întreabă. Când vine tortul? * — …Banii de acolo au valoare doar În lumea lor! Și cum bietul Victor, din ce mi-a spus, nu a ieșit niciodată din ţara aceea… —După Întâlnirea cu tine Însă, nu-i exclus să aibă ocazia să iasă! insistă, strepezit, Christa. —Și ce ar fi rău În asta? După o viaţă de muncă și suferinţă, pentru că să trăiești acolo Înseamnă să suferi de dimineaţă până seara, mi-ar plăcea să vadă și el altă lume. Doar de la aeroport am simţit că În Victor pot să am aceeași Încredere deplină ca și În profesorul Stan! Cine crezi că ar mai fi fost În stare să facă ce a făcut el pentru un străin? Pentru că, să fim drepţi: așa cum i-am simţit eu pe cei de acolo, așa trebuie să mă fi simţit și ei pe mine. Adică tot ca pe un străin, nu ca pe o rudă! De ce, cu cât i-l laudă mai mult, cu atât Îi este mai antipatic? Din spiritul de contradicţie pe care Christei, de mică, i l-au detectat părinţii? Sau pentru că Îi amintește de patronul șchiop al cofetăriei de pe Hauptstrasse și de Încercările lui, mereu reÎnnoite, mereu eșuate de a câștiga bunăvoinţa ei – sora cea mică, ștearsă, dar harnică a strălucitoarei Klara? Pachetele de prăjituri, invitaţiile la cofetărie… Cu o strâmbătură de dezgust, Christa dă la o parte farfurioara cu tort. Savurând, cu ochii Închiși, prima linguriţă, Traian Manu e cu gândul tot la vărul Victor: cum oare să Învingă rezistenţa Christei? —Dată fiind vârsta lui, sigur că a trăit sub mai multe stăpâniri, dar politica nu-l interesează. Asta mi-a declarat-o de la Început și mi-a crescut Încrederea În el, pentru că este un lucru neobișnuit Într-o asemenea ţară. Pe el nu-l interesează decât mâncarea, băutura și prietenii, asta o spune și o repetă. Îl lăsasem un copilandru. Acum era un munte de om, cu faţa roșie, cărnoasă, o figură rabelaisiană. Veșnic avea ceva de făcut, veșnic era cu o glumă pe buze și cu paharul În mână! De la Început, el mi-a spus pe șleau: „Dragă, te rog să apelezi la mine ori de câte ori ai nevoie de ceva”. Chiar și forţa lui fizică neobișnuită mă făcea să mă simt În siguranţă lângă el… Un om simplu, dar tu știi părerea mea: de multe ori un om simplu valorează mai mult decât un om cu carte… —De multe ori? Nu totdeauna? se strâmbă Christa. —Tu, cu ironiile tale, firește! Este un adevărat personaj din romanele rusești… e drept că tu nu prea te omori cu ele… Mie nu-mi place stilul francez de grădinărit și barocul, ţie nu Îţi place Dostoievski. Dar aici nu este vorba despre plăcut, ci despre util… E, desigur, rolul gazdei să modereze astfel de momente, În care discuţia se Întoarce mereu În același loc, o dispută Între profesor și soţia lui care sigur ţine de altceva decât de acest personaj, total neinteresant. Și Antonio o face În stilul său obișnuit, care evită sentimentele; sau nu are acces la ele. De fapt care au fost deosebirile Între lumea noastră și lumea din acea partecare l-au izbit În primul rând? Îl Întreabă pe Traian Manu. * Stratul catifelat de moloz și praf de pe frunza decolorată, zidurile cenușii, cu dâre și mai cenușii de ploi, verdeaţa alburie, pânza roșie, atârnând moale, Încremenită pe zidul striat cenușiu de poluare și ploi. —…Există și o altă ambianţă sonoră, altfel de zgomote… Pentru că și liniștea de acolo e alta. Deși parcă tot timpul ţiuia, parcă tot timpul ţârâia ceva… Surprinde mimica persiflantă a Christei și Îi oprește prompt replica, zâmbind bonom-curtenitor: — Știu, draga mea, știu ce vrei să spui: că ţiuitul acela continuu trebuie să fi venit de la oscilaţiile mele de tensiune! Poate! Vezi că nu vreau să te contrazic cu orice preţ! Dar șocul esenţial acolo ţi-l dau culorile, este o diferenţă flagrantă de culori, de cum intri acolo. Și nu mi-am dat seama de lucrul acesta decât după Întoarcerea mea aici, deși probabil, de Înregistrat, atunci l-am Înregistrat. Abia aici Însă m-am dumirit că impresia de altă lume, de altceva pe care o ai Înainte de a apuca să vezi cu adevărat ceva ţi-o dau culorile. Și nu mă refer În primul rând la hainele celor de-acolo, la felul trist și caraghios cum erau Îmbrăcaţi… Mă refer la un univers În culori șterse și Întunecate, ca un film alb/negru… Sosind la capătul de dincolo al apelor, la poporul cimerian, pururi Învelit În ceaţă și Întuneric și pe care În veci nu-l vede soarele… * Feţele lor neclintite de tineri bine-crescuţi: ca și când glasul lui, dintr-odată patetic, și sunetele ciudate ale acestei limbi de mult moarte nu Îi Îndeamnă În nici un fel să râdă. El se scuză, râzând: — Odiseea, tot ea! La lucrarea, foarte exigentă, de an, de la seminarul teologic, mi-am ales să refac traseul călătoriei În lumea de dincolo pe baza informaţiilor existente În literatura greacă, lectura de bază fiind Odiseea… — Dar cum de aţi fost atras la vârsta aceea de o asemenea temă, domnule profesor? Traian Manu șovăie cu privirea În privirea ascuţită a Giuliei până când, brusc, Își dă seama că a șovăit prea mult și renunţă. Ochii lui, privind spre ceilalţi ochi, Întrebători. — …Da, asta e o Întrebare, dar nu mi-am pus-o până acum. Trebuie să fi fost curiozitatea morbidă a adolescenţei, cea bântuită de ideea sinuciderii și de tot soiul de Întrebări definitive, care să mă fi Împins să caut peregrinarea spre tărâmul lui Hades. Dar sărăcia relatărilor despre tărâmul subpământean avea să mă dezamăgească. Și ce promiţător Începe! Sunt versuri care Îmi revin În minte În cele mai neașteptate momente și uneori fără nici o legătură cu ce e În jur, de pildă: mai e ceva mai greu să faci, sărmane?/ cum ai putut să vii tu pe tărâmul lui Pluton/ unde-și au lăcașul morţii, bicisnicele umbre? Așa Începe relatarea călătoriei, dar continuă cu povestea lui Tyro, a Alcmenei, a Ifimediei, povești ale vieţii, de fapt. Nici un detaliu concret despre regatul Proserpinei… Lumea umbrelor, lumea de dincolo, nu poate fi nici Înţeleasă, nici povestită… Cum de am ajuns Însă aici? Licărul din ce În ce mai panicat al pupilei. Nu mă lăsaţi aici să mă afund În nisipurile mișcătoare, Întindeţi-mi o mână de ajutor! Nu vedeţi cum mă cufund până la genunchi, până la brâu? Aruncaţi-mi o frânghie! Acum, acum apa Îmi ajunge până la gură! Acum, acum nisipul are să Îmi astupe ochii! Rătăcesc de atâta timp prin Întuneric și nu mai știu cum să mă Întorc! Tu, draga mea, nu se poate să mă lași, luminează tu hăţișurile În care m-am pierdut. — Giulia te-a Întrebat de ce ţi-ai ales la adolescenţă o temă morbidă, spune calm Christa, Întinzând mâna după o portocală. Și dacă mai are și altceva să te Întrebe, ea sau Antonio, ar fi bine să se grăbească pentru că de-acum Înainte ar trebui să ne uităm la ceas și să plecăm la hotel… Ziua de mâine se anunţă lungă și tu ești evident istovit. Deși, dacă mă gândesc la stresul prin care ai trecut și la oboseala pe care ai acumulat-o, aș zice că ai rezistat foarte bine… * —Ne-aţi povestit Întoarcerea, domnule profesor! Dar sosirea?! Tot atât de dramatică? O notă de ironie s-a strecurat și În vocea asistentului, dar profesorul n-a sesizat-o, crede Christa. Sau a ales să nu o bage În seamă, crede Giulia, care, ca și altădată, ca și În multe alte dăţi viitoare, se simte Împărţită Între dorinţa de a-i fi fidelă Întru totul soţului ei și mintea ei vie, care Îi spune altceva. —Sosirea?! Deși eram evident așteptat – sau poate chiar din acest motiv –, sosirea mea acolo a fost și ea dificilă. Gândiţi-vă, doar, că din prima clipă când am intrat În aeroport mi-au defilat prin faţă fel de fel de figuri – toate În mod egal de necunoscute. Eu Însă ar fi trebuit să recunosc În fiecare dintre ele pe câte cineva. Teoretic, erau fiii, fiicele, nepoţii, strănepoţii fiinţelor care Îmi fuseseră apropiate În prima parte a vieţii mele. Sau poate mai exact ar fi să spun „În prima mea viaţă”. Majoritatea celor care mă așteptau erau născuţi sau crescuseră după plecarea mea. Trebuia deci, cât mai repede posibil, să ţin minte fiecare nume, Împreună cu chipul și povestea lui. Și memoria mea care funcţionează tot mai prost de la o vreme… —Nu vă supăraţi că vă Întrerup, dar… Totuși… De ce aţi folosit cuvântul teoretic, domnule profesor? „Teoretic, erau fiii, fiicele, nepoţii, strănepoţii...” Doar ea putea pune această Întrebare cu această voce clară, catifelată, aparent șovăitoare. Doar mintea rapidă, exactă a proaspetei mirese putea prinde ceea ce În mintea bătrânului ei profesor rămâne Încă Înfășurat Într-un halou de ceaţă. —Nota maximă pentru perspicacitate, draga mea! Poate o să vi se pară o simplă fantezie, dar știu că atunci, În clipa aceea, mi-a trecut prin minte prima oară un gând care mi-a tot revenit… Oare cine sunt toţi acești oameni? m-am Întrebat. Cu cine stau eu, de fapt, de vorbă? Sunt oare chiar urmașii celor care mi-au fost cândva apropiaţi – la fel de apropiaţi cum mi-aţi devenit voi? Sau sunt doar niște străini, pregătiţi să joace acest rol? Ochii lui, plimbându-se Întrebători, de la una la alta, pe feţele tinere care Îl Înconjoară. E tăcerea unor tineri bine educaţi, politicoși, În faţa profesorului temut-iubit, Într-o patriarhală sală de clasă? Sau e tăcerea unor adolescenţi care jinduiesc pământul sălbatic unde Încolţește aventura? * —Ooo, ce roman poliţist ai Început! Și tocmai acum, când ne pregătim de plecare! Vocea Christei: blândă, prevenitoare la Început, pe urmă tot mai Înaltă, ca o lamă flexibilă a unui cuţit de calitate, pe care Îl ţii Îndoit În mână și Îi dai, Încet-Încet, drumul. — Dar nu vă lăsăm să plecaţi până nu ne terminaţi povestea sosirii! insistă Antonio cu aceeași undă de ironie În glas care o face pe Giulia să se simtă jenată. Cel mai dificil moment a fost așadar atunci când v-aţi Întâlnit rudele… sau așa-zisele rude? — Nu, categoric nu! Acela a fost momentul derutant. Dar momentul cel mai neplăcut a fost la vamă. Stăteam, din ce În ce mai obosit, din ce În ce mai nervos, și așteptam să Îmi vină rândul la control. Acolo să vedeţi control, dragii mei, pentru că citești În privirile poliţiștilor, Înainte să Îţi deschidă geamantanul, că ești un infractor: decizia e luată, condamnarea făcută, vor găsi ei și probele! Stăteam deci la coadă și dura, și dura! A fost prima, dar nu singura dată când, draga mea, ţi-am dat dreptate, pentru că ai fost contra acestei călătorii… O adevărată Callypso! Așadar, vrei acum să pleci acasă, În ţara ta? Mergi cu bine! De-ai ști tu Însă cât ai să mai suferi... E drept, dura atât și pentru că din geamantanele celor de dinaintea mea ieșeau căciuli de blană, În plină vară, pături, casetofoane, pachete de cafea și ţigări Kent. Numai și numai Kent par să fumeze oamenii cu ceva stare din ţara aceea, mi-e greu să vă explic de ce… Geamantane burdușite, oameni transpiraţi, poliţiști crunţi, cu figuri de bătăuși, Înjurături cum nu-mi aminteam să fi existat altădată În această limbă… Înjurăturile Începeau, firește, după ce călătorul pleca de acolo cu valiza deschisă, cu săpunuri și spray-uri și ţigări curgând din ghemotoacele de lenjerie. Am Înţeles pe urmă că se Întorceau cei care lucraseră cu contracte În ţările arabe și controlul era menit să-i determine să le lase vameșilor o șpagă cât mai mare… Firește că acela ce Îmi va explica pe urmă aceste lucruri va fi tot vărul Victor. Dar deocamdată eram scârbit și obosit. Din fericire, tocmai atunci a apărut, ca un Înger salvator, Alexandru, fostul meu coleg de studii, director de Institut, academician, deputat În Marea Adunare Naţională și Încă alte Înalte funcţii. Controlorii, vameșii au dus cu respect mâna la chipiu și Într-o secundă așteptarea mea a luat sfârșit. Profesorul Stan nu a rostit atunci decât vorbele de circumstanţă: că se bucură de revedere, că așteaptă cu interes să mă audă la conferinţă… * Christa râde. —Așteaptă cu interes și să te revadă și aici… Sunt aproape sigură că ai să primești cât de curând un telefon: tocmai a sosit și vrea să te vadă. Poate poţi să-l ajuţi cu o recomandare pentru el și pentru pe fiica lui, pe care s-o introduci… Christa râde, Traian, nu. Tinerii surâd, nedumeriţi. El nu râde pentru că nu-l amuză decât setul lui de glume didactice? Nu râde pentru că are simţul umorului educat pentru alt tip de umor? Glumele ei vor rămâne pentru el glumele unei limbi străine. Și după atâţia ani de viaţă comună, Încă i se Întâmplă să nu distingă bine cum sună glasul ei: serios sau a glumă? Dar el continuă să explice. —Într-adevăr, ultima oară când ne-am văzut, profesorul Stan mi-a sugerat c-o să mă caute aici, cât de curând. Insistase să Îi fac o vizită la Institut, Înainte de plecarea lui, la Moscova sau Varșovia. A fost o simplă formalitate, a durat un sfert de oră, a ieșit din biroul lui și m-a condus până afară, unde mă aștepta mașina. Firește, protocolul nu-i dicta așa ceva, dar mi-a făcut un semn explicit că este ascultat, arăta spre tavan, spre telefon, iar eu Învăţasem deja limbajul lor conspirativ, de toate zilele. Și, afară, la despărţire, mi-a recitat din Odiseea, Își amintise, din tinereţea noastră comună, că este cartea mea favorită. Vă spun versul În traducere, ca să Înţelegeţi de ce l-am compătimit din toată inima când mi-a l-așoptit: Mai bine-aș vrea să fiu argat la ţară/ la un sărac cu prea puţină avere/ decât aici În iad să fiu mai mare… — O, la-la! Ca și când ar fi fost pus cu de-a sila În Înaltele lui funcţii! În fapt, dacă am Înţeles bine, el a făcut o mare carieră politică, fiind vorba de un om cât se poate de abil. Funcţiile administrative sunt foarte impozante, dar lucrările lui, chiar tu ai spus, reiau ce a făcut În tinereţe, lucruri de mult depășite În profesiunea noastră. Pentru că i-ai acordat prietenia ta, Îţi pare rău că el s-a irosit În viaţa publică și nu va mai lăsa nimic serios În urmă… Dar eu mă Îndoiesc că acesta a fost scopul lui În viaţă. Aţi fost colegi, sunteţi prieteni, dar nu semănaţi deloc… Și să nu crezi că spun asta pentru că Îi port pică pentru această călătorie… Argumentaţia Christei este cu atât mai convingătoare cu cât vocea ei, casantă la Început, s-a tot catifelat pe măsură ce vorbea. La sfârșit și-a vârât În poșetă bricheta și pachetul de ţigări, și-a pus ochelarii și s-a uitat la ceasul atârnat cu un lănţișor la gât. Dar soţul ei Încă mai are ceva de spus: — Când ocupi funcţii importante cum ocupă el, Într-un stat ca acela, sigur că plătești un anumit preţ. În primul rând nu mai ai timp să te dedici cu adevărat studiului, cercetării. Dar profesorul Stan a păstrat un respect faţă de valorile profesiunii noastre. Eram și eu la Început suspicios când am primit de la el o telegramă, avizându-mă că vrea să viziteze Centrul nostru European, despre care citise În reviste de specialitate. Nu-l puteam refuza, dar mi-am luat măsuri de precauţie de care acum mă cam jenez… Chiar l-am rugat pe Marco, asistentul meu de-atunci, l-aţi cunoscut, care a plecat la bursa În America, predecesorul tău, dragă Antonio, să nu ne lase singuri… și, pentru că Marco era de faţă, obligatoriu s-a vorbit italienește tot timpul. Profesorul Stan este un excelent poliglot, nu a fost deranjat de acest fapt. Dar era un mod de a marca distanţa dintre noi de care acum mă jenez, o precauţie exagerată, pentru că În timpul șederii mele acolo l-am simţit, tot timpul, atent și devotat ca un frate. Simte suspiciunea din cele două perechi de ochi, inutil atenţi, pentru că sunt lucruri pe care chiar tinereţea lor ambiţioasă Îi Împiedică să le Înţeleagă. Și Christa, care suprapune propriile amintiri imaginii locului de unde vine el! Și el, care tot insistă. — …Spuneai, Antonio, că ne mai așteaptă o șampanie Martini? Atunci, să Îmi pregătesc și eu toastul! 

Capitolul 21 tc "Capitolul 36"Nausicaa În altă ipostazătc "NAUSICAA ÎN DOUÎ IPOSTAZE" 
Aplaudă. O dată, de două ori, de trei ori. Ajunge. Aruncă o privire nerăbdătoare spre ieșire, dar În dreptul draperiilor vișinii sunt doar plasatoarele; nici un spectator nu s-a mișcat de pe locul lui. Se uită cu coada ochiului la profilul Christei – regulat, sever chiar și acum, când pare transportată de muzică. Părul tuns drept, sub linia urechii, tenul nefardat, riduri În colţul ochilor și al buzelor peste care a Întins, grăbită, un ruj palid. Sala continuă să aplaude, reÎncepe să aplaude și el, Împins de entuziasmul Christei, care repetă entuziasmul sălii. Ea s-a ridicat și aplaudă În picioare. El a rămas așezat. Bate din palme, lent, În contratimp, și aruncă priviri piezișe spre ceasul de la mână. —…A ţinut prea mult? șuieră Christa. Se uită la el de sus În jos, aplaudând mai departe. —…Mă gândesc la tine, care mai ai atât de condus, șoptește el, a scuză. Chipul nemișcat al Christei nu arată prin nimic că l-ar fi auzit. Își aude zgomotul palmelor, slab, netopit În aplauzele ritmice. Nu-i place exhibiţionismul entuziasmului – aplaudatul În picioare –, dar trebuie să cedeze. Se ridică, și el, Împreună cu ultimii spectatori reticenţi. —La tine m-am gândit… că mai ai de condus În seara asta, repetă. Christa Îi răspunde cu un zâmbet absent. Nici un semn că ar avea intenţia să plece mai devreme. Sunt Înglobaţi amândoi În delirul cuviincios al sălii– oameni de o bună condiţie, mulţi vârstnici. Nici un bravo, nici un bis, nici un zgomot de dezordine omenească – bătăi din picioare, strigăte, scaune Împinse. Doar vibraţia recunoscătoare de simpatie pe care o dilată ritmul surdinizat al bătăilor de palme, exhibiţia unui evanescent sentiment de solidaritate sub lumini, sub arabescurile aurii ale tavanului. —…Mă gândesc la drumul care ne așteaptă, stăruie Traian. Un singur zgomot de scaun lovit: al lui. A Încercat să se Îndepărteze de planturoasa statuie a Dianei, ca să o vadă mai bine pe solistă: rusoaica Mullova. Zâmbetul satisfăcut al Christei: știuse dinainte că are să se lovească de scaun. Îi presimte mișcările, vorbele, gesturile, enervările, stă la pândă, Înainte ca el să le schiţeze. Încearcă să intervină, să-i sugereze altele. Iluzia că ne-am cunoaște, dacă stăm alături. * El o privește acum pe violonista care se Înclină: firesc, graţios, distant. De la cine mai putea să Înveţe acolo, În leagănul revoluţiilor, cum se face o reverenţă? Să mai existe o soră a unei bunici-străbunici care să-i fi descris protocolul de la curtea Marelui Duce În timp ce apa mai urcă o jumătate de centimetru În subsolul igrasios, inundând scaunele delabrate ale salonului Aubusson? Să mai fi reușit să păstreze nevândută o vioară, un violoncel Într-un colţ al holului comun din apartamentul mirosind a varză În care membrii celor patru familii care Îl Împart se combină mereu pentru o nouă ceartă, tinzând să epuizeze toate variantele posibile pentru numărul dat de termeni? La patru, la șase, la opt generaţii de la cataclismul Marii Revoluţii din Octombrie – câte generaţii trebuie să piară În frică și sărăcie până să ajungi la Mullova? Pentru că uite-o, ce incredibil a cântat. Și cât de Înduioșător de tânără arată. Vârsta eternă a eternei Ana Maria… Iarăși ritmul mecanic al aplauzelor la care participă, jenându-se, ca de o copilărie. De ce? Neobișnuinţa: el nu are niciodată timp de pierdut cu așa ceva. El nu și-a putut permite să piardă timpul niciodată. El nu a mers de bunăvoie decât la concertele Anei Maria. * Christa s-a oprit și ea din aplaudat. Tot trage de lănţișorul de la gât: Încearcă să descifreze ecranul ceasului, mijindu-și ochii, neputincioasă. Nu vrea să-și pună, În acest moment, ochelarii. — …Nu plecăm Înainte ca să biseze? Îl Întreabă. Veșnicul lui contratimp cu Christa. S-ar părea că În fine l-a auzit și, brusc, este de acord să plece. Acum. Sau e rapiditatea reacţiei ei atunci când privirea lui Întârzie pe o făptură tânără? —…De ce să plecăm noi primii? se miră el. Evident că n-are să mai biseze. Bună-credinţă, fairplay, egoism, duioșie faţă de copii, animale, făpturi neputincioase, respect faţă de adevăr, tradiţie și ceremonialul acceptat – iată ce i s-a transplantat lui aici, În fiecare din ultimii lui patruzeci de ani. Iată ce crede că recunoaște În acest public copt și rezervat, stăpânit de un cuviincios delir. Dar violonista Mullova? Rochia, șocant de simplă, Îi Îmbracă firesc trupul subţire. Gust imecabil, educat de cine? La fel de sobră agrafa care Îi strânge impecabil părul arămiu; fard discret pe ochii oblici, pe pomeţii laţi. Antrenată să cânte impecabil, să alerge impecabil, să sară impecabil, să mulţumească impecabil. Să cucerească săli după săli de public din această parte a lumii unde tancurile cu stea roșie nu au ajuns Încă, unde imperiul Într-o singură culoare – atotputernicul gri – nu stăpânește Încă. Să nu se lase furat de farmecul Mullovei, un soldat dresat să nu piardă nimic. Nicăieri. Niciodată. Și mai ales acele teritorii nefericite, acea ţară care a fost a noastră și nu mai e a nimănui, pe care o detesta prea intens Cioran. Nu, este un gând urât. Mullova este Ana Maria și-atât. Măcar aici nu, măcar arta s-o tragem din faţa tancurilor și a resentimentelor noastre. Lasă. * Aplauzele au Început să slăbească, dar pe feţele din jur se vede același entuziasm perseverent. Mâinile din jur sunt antrenate În aceeași mișcare fără oprire. Dar știu toţi că sunt ultimele reverenţe reciproce: ale cuviinciosului public meloman, ale violonistei, ale pianistului. — …parcă adineaori te grăbeai, șoptește Christa. Reacţia lui derutantă, așa cum, de altfel, ea o și așteaptă. Să dărâme un scaun atunci când e o liniște desăvârșită. Să vrea să plece În toiul aplauzelor și să nu vrea atunci când lumea se pregătește să plece. Evident, mintea lui e Încă la călătoria lui inutilă În acelţinut sălbatic unde ea nu a avut nici un chef să-l acompanieze. În schimb, a făcut bine că l-a convins să meargă la acest concert… Sonate für Klavier und Violine No. 1 G-dur op. 78 von Johannes Brahms Vivace ma non troppo Adagio Allegro… Bănuia emoţia pe care i-o va declanșa muzica, dar a avut curaj și a asumat-o. Cobori Încet capacul pianului și mergi să deschizi fereastra, dacă Întinzi mâna, atingi crengile Înfrunzite, mirosul lor de verde, de proaspăt melodios Îţi intră În odaie odată cu lumina aurie, catifelată a sfârșitului de aprilie. —…Un minut În plus, ce importanţă poate să mai aibă? dă Traian din umeri. Un minut În plus poate să ţi se pară enorm uneori, așa cum i se pare ei, acum. A apucat-o brusc dorinţa să respire aerul proaspăt de afară. Un parc la fel de rafinat ca și sala de concerte a castelului, i-a spus lui Traian ieri, Încercând să Îl convingă să asculte o violonistă de excepţie și să se dezmorţească Într-o scurtă plimbare prin parcul plin de animale și opere de artă, Înainte să pornească pe drumul lung spre casă. Rozul, verdele, albul fulgeră În goana bicicletei, corole roz-albe, vișini japonezi, magnolii, cireși Înfloriţi deasupra imenselor geamuri limpezi. Iar tu pedalezi fără nici o grabă pentru că e prea frumos afară ca să te grăbești, de pe podul pe care treci acum, vezi Rinul verde până departe, vezi spuma albă, ridicată peste ecluze, vezi copacii albi, Înfloriţi pe dealurile verzi, auzi clopotul catedralei. Peste o săptămână e Paștele, peste o săptămână e sărbătoare, apeși pe soneria invizibilă și aștepţi să vină Klara sau Walter sau tata să deschidă ușa și te uiţi În sus la fereastra deschisă a camerei tale. De acolo se varsă peste Hauptstrasse seara noastră de muzică, Sonate für Klavier und Violine. Zâmbetul Mullovei s-a mai răcit cu Încă un sfert de grad, dar reverenţa e la fel de graţioasă. Încununată de aplauze tot mai anemice, dispare În culise cu pasul ei tânăr și elastic, ducându-și cu o distincţie armonioasă vioara. A ieșit din scenă, dar a rămas Încă În privirea lui mirată, Îndepărtată, Împreună cu nevăzutul ei profesor de instrument și toţi ceilalţi nevăzuţi educatori și supraveghetori care au Împins spre sala de concert a castelului rococo (corpul central 1300, aripile noi 1700) mica sălbăticiune cu pomeţii laţi, cu ochii oblici și părul arămiu… * —…Te foiești În timpul concertului și, când jumătate din spectatori sunt deja la vestiar, devii dintr-odată interesat și suntem ultimii care ieșim din sală. Chiar dacă e vorba de un simplu minut, de ce să nu profităm de el aici, În parc? 
—Am ieșit odată cu toată lumea, draga mea… Vezi cum exagerezi? Eu am crezut că asta vroiai, să mai Întârzii, dar se vede că m-am Înșelat… Are o voce conciliantă și nepăsătoare. Degetele lui albe, lungi butonează nasturii pardesiului bleumarin. De ce, când e atât de cald afară? E Început de septembrie, dar aerul parcului este proaspăt și cald ca la un sfârșit de aprilie. —Atunci când dădeam semne că vreau să ieșim mai repede, la tine, care trebuie să conduci atâtea ore, m-am gândit, ţi-am și spus. Poate că n-ar fi trebuit să ne Încărcăm și cu acest concert, pentru că arăţi deja obosită… parcă Încă dormi… Du-ţi bicicleta pe mijlocul străzii și nu te gândi de ce mergi ca În somn, cine poate să-ţi spună care e viaţa ta adevărată, care e casa ta adevărată? Cine Îţi garantează că nu visezi și acum? Poate doar visezi că traversezi parcul de la castel spre parcarea unde te așteaptă mașina, poate de fapt tu mergi pe Hauptstrasse și auzi clopotul catedralei. Poate e doar un vis că de opt luni n-a mai venit de la tata nici o scrisoare, că Walter a intrat În Hitlerjugend și pe urmă În Waffen-SS și a plecat să apere Berlinul cu trenul care cânta Heidemarie. Poate e doar un vis că i-ai scris lui Hermann, să nu fii nefericit chiar dacă nu e al tău copilul din burta Klarei, pentru că eu te iubesc, eu am să te aștept, de aceea cobor zi de zi, disciplinată, În adăposturi, atunci când aud alarma… * — Nu mi-a prea ajuns somnul, asta e sigur. Când am aflat că avionul tău are o Întârziere atât de mare, am vrut să decomand vizita la Giulia și Antonio, dar au insistat atât de mult să venim, oricât de târziu, Încât a trebuit să accept. N-am fi avut cum să scăpăm, ar fi trebuit să mergem azi la ei și ai fi fost nemulţumit că mai pierzi o zi În Roma. Cred că din cauza oboselii erai surescitat ieri, ai vorbit mult mai mult decât de obicei și la un moment dat chiar ai deraiat… poate Îţi mai amintești ce-ai spus, așa-zisa ta dilemă cu rudele, dacă era sau nu era familia ta. O metaforă, desigur, dar ei nu au luat-o așa, se vedea pe feţele lor că nu știu ce să creadă. Ochii lui măriţi, cu albastrul mai decolorat, mai dezorientat de sticla groasă a ochelarilor. — Dar nu... nici gând, draga mea. Nu a fost vorba de nici o metaforă. Când eram printre ei, acolo, Într-adevăr, de mai multe ori m-am Întrebat: oare sunt chiar rudele mele? Sărmanul de mine, unde sunt, În ce ţară, la ce popor sălbatic? —De ce să nu fie rudele tale? Puteau fi rudele tale chiar dacă nu Îţi plăceau. Chiar dacă nu te Înţelegeai cu ele… Poate că Walter n-ar fi ajuns să moară În Pankow, Înainte să apuce să arunce grenada pe care o strângea În mâna transpirată, Îngustă dacă tu nu i-ai fi aruncat În foc jurnalul. Poate că mama bea Într-adevăr pe furiș Încă de dimineaţă, așa cum i-a strigat În faţă Walter, atunci când v-aţi certat ultima oară și el a plecat, trântind ușa, spre trenul de unde se auzeau camarazii cântând Heidemarie. Poate nici Klara nu a vrut să dea Germaniei Încă un soldat, ca fată-mamă, așa cum spunea, ci doar Își pierduse răbdarea pentru că Hermann nu venise În permisie, la vârsta ta de acum ai putea să Înţelegi ce ușurată de grijile casei s-a simţit după ce patronul șchiop al cofetăriei a Început să vă umple casa cu alimente la negru și pachete de prăjituri. Poate Klara n-a mai vrut să coboare În adăpost din capătul de la Bergstrasse pentru că era supărată, Îţi descoperise scrisul pe scrisoarea adresată lui Hermann și se temea că el va rupe logodna și tu o să Îi iei locul. Dar așa, ai rămas doar tu cu rușinea amintirilor, să plângi fără lacrimi În somn, să urli În somn fără glas. Și atunci, toţi acei ani n-au fost decât un vis? Un vis, ce altceva ai vrea să fie. * — Nu de plăcut e vorba, cum ar fi putut să-mi placă acei bieţi oamenii care mi-au defilat prin faţă la sosirea În aeroport, prost Îmbrăcaţi, stângaci, egal de necunoscuţi? Cât despre Întâlnirea cu ei, a fost total lipsită de afecţiune! Mult mai caldă este o conferinţă a noastră, care Îmi dă prilejul să mă Întâlnesc cu prieteni dragi! Cei de dincolo nu mi-au transmis deloc un sentiment de familie, feţele lor rămâneau nemișcate, chiar și atunci când zâmbeau. Am simţit chiar de la Început, deși am fost asaltatde necunoscuţi care se străduiau să Îmi explice câte ceva, unii m-au Întrebat, absurd, dacă Îi recunosc, pe cine să recunosc, spune și tu, când vârsta lor spunea clar că se născuseră după plecarea mea!? Și toţi susţineau că s-au gândit la mine și m-au așteptat, de ce să mă aștepte, dacă nici nu ne mai văzuserămpână atunci? Așa că, de fiecare dată când eram Împreună, Îmi revenea suspiciunea, oare cine să fie toţi ăștia? Or fi Într-adevăr rudele mele sau niște străini, puși să joace acest rol? mă Întrebam. Și nici până la sfârșit nu m-am lămurit… Nu se uită la Christa, În timp ce vorbește, se uită mereu drept Înainte. Îl agasează ceva de când a ieșit din sala de concert, Îi displace ceva… dar ce? Și dintr-odată Își dă seama, straturile de lalele, agasant de drepte, agasant de egale. Și-ar dori o grădină cu plante Încâlcite, cu straturile pline de frunze de anul trecut, putrezind În pace, la lumină, cu pânze umede de păianjeni și musculiţe bâzâind inconștiente deasupra lor. Unde-i această grădină În care ar vrea să zacă pe o pătură, cu ochii Închiși, la soare? În ţara care a fost a noastră și nu mai e a nimănui, spune prietenul Cioran. Gata, agasantul stil francez de grădinărie, agasantul rococo a rămas În urmă. —Iartă-mă, dar bănuiala ta e lipsită de orice logică și aduce a paranoia. De ce s-ar fi pregătit un spectacol cu necunoscuţi pe rol de rude, special În cinstea ta?! Absurd! Ca să nu mai spun că atunci nici Victor nu ar mai fi vărul tău, e corect, nu? — Victor este excepţia, draga mea! De aceea am și pledat, poate excesiv, cauza lui, În faţa ta și a prietenilor noștri tineri! Nu știu, literalmente, ce m-aș fi făcut fără Victor, fără glumele lui, mai ales atunci când s-a Întâmplat să lipsească Alexandru și fiica lui, Teodora. Cu ei mai glumeam, mai râdeam, dar În rest parcă eram pe scenă. Dacă eu, așa tăcut cum mă știi, cum Îmi reproșezi că sunt de obicei, ajunsesem să Întreţin conversaţia! Ceilalţi, rar să mai scoată vreunul o vorbă. Și atunci când stăteam la una din mesele acelea interminabile, foarte puţin animate, Îi simţeam pe toţi că, mai pe furiș, mai pe faţă, se uită la mine, că nu mă scapă o clipă din ochi, că nu-mi pierd nici o vorbă… * Verdele intens-umed al pajiștii. Păunul, cu coada desfăcută, sărbătorește, se grăbește, solemn și caraghios, spre paznicul Înconjurat de raţele sălbatice care se Înghesuie, măcănind, În jurul lui. Doar un porumbel cenușiu gulerat vine mai departe, În urma lor, ca o găină prea domesticită. — Du-te și tu, hai! Du-te și tu acolo unde se servește masa! Noi n-avem ce să-ţi dăm, Îl sfătuiește, jucăușă, Christa. Dar nu: porumbelul continuă să se ţină cu Încăpăţânare după ei. — Du-te odată, dacă ţi se spune! Hai, pleacă! Christa clatină din cap, dezaprobator. — Bietul porumbel! De ce te răstești așa la el? —Porumbel? Asta mai e porumbel?! Uită-te În ce hal a ajuns! De gras și de greoice este, nici să zboare nu mai poate, se lovește cu aripile de pietriș!! Îmi amintește oamenii de dincolo, deși captivitatea lor e infinit mai inconfortabilă. Dar acolo puţini au mai rămas, cât de cât, liberi! De fapt, În afară de acest văr Victor și de prietenul meu Alexandru Stan, eu nu am Întâlnit pe nimeni… S-a oprit În loc și Își subliniază frazele cu gesturi largi. S-a oprit și porumbelul cenușiu, gulerat, care așteaptă, răbdător, cu capul puţin Înclinat Într-o parte. Traian Îl ușuie, șuierat, ca pe o pasăre de curte, dar porumbelul nu se mișcă. Iar Christa urmărește scena cu un Început de indignare: se vede că, În lumea sălbatică de unde el a venit, animalele din arca lui Noe sunt prost tratate. I-o și spune, pe un ton moralizator, dând din mâna pe care nici un inel, nici o brăţară nu ascund zbârciturile, venele Îngroșate, petele de bătrâneţe. — Uită-te și la tine, cu câtă siguranţă vorbești! Tu Îţi Închipui că mai poţi fi liber Într-o astfel de lume? Iar suspiciunea ta În privinţa familiei mi se pare o pură fantezie. Un serial ieftin de televiziune. Ai văzut sau auzit ceva care…? — Nu… De văzut nu pot spune… Sau poate că… Nu știu, n-am de fapt nici o dovadă… E vorba mai degrabă de atmosfera crispată… —Dar și pentru ei tu erai cineva nou, necunoscut! Și renumele tău putea să-i intimideze! — Putea fi așa la Început, de acord. Pe urmă, relaţia ar fi trebuit să se normalizeze, dar nu. Chiar și atunci când am mers cu toţii În orășelul nostru, prea tăceau. Nu mă pierdeau o clipă din ochi, dar tăceau. Erau ca niște figuranţi Într-o piesă. și ce m-a pus mai mult pe gânduri era ordinea din camere. Parcă nu-și permiteau să clintească nimic. Nu cumva și casa asta În care m-au adus este o casă oficială? mi-a trecut la un moment dat prin minte… * Christa a reușit – cum oare? – să-l convingă pe porumbel să se ducă la paznicul care așteaptă lângă platoul cu grăunţe, trecându-și greutatea de pe un picior pe altul. Stă pe loc și-l privește Încântată cum se Îndreaptă spre locul bine știut, legănându-se greoi, ca o găină prea domesticită. — Nu Înţeleg de ce a putut să te enerveze! Ai făcut din bietul porumbel, inofensiv, metafora nemulţumirilor faţă de cei din ţara ta? — Ţi-am mai spus că aceea nu este ţara mea. Și nu sunt enervat, deși recunosc că acest porumbel degenerat Îmi stârnește o senzaţie neplăcută… o mică repulsie. —Degenerat? De ce? Doar pentru că s-a ţinut după noi tot drumul? — Exact asta, da! Că se ţine după noi, deși interesul lui ar fi să se ducă la paznicul care Îl hrănește! Nu mai are nici un fel de repere, și-a pierdut instinctele! Nu știe unde Își poate gâsi hrana, nu mai poată să zboare. Constat la el ceea ce toată lumea știe: cum se degradează făpturile În captivitate. Un pui minuscul de raţă sălbatică a Încremenit În mijlocul ochiului minuscul, verde, de apă. Aproape de mal, grupul statuar al cerbului Încolţit de câini. Cerbul Îngenuncheat, Încolţit de câinii care i se urcă, lătrând, pe coapse, pe spinare, pe gât, colţii lor de piatră Înfipţi, pentru totdeauna, În carnea lui de piatră, coroana grea atingând cu rămurișul ei Încâlcit soclul Înecat În roșul lalelelor, jetul limpede de apă ţâșnindu-i din răni. Ce oroare! Dar nu, nu așa se privește arta! — Și o constatare banală te face să te răţoiești la o pasăre nevinovată? Vezi că bătrâneţea nu este nici Înţeleaptă, nici calmă, așa cum se crede? De fapt, oamenii vârstnici sunt nervoși, depresivi, lipsiţi de răbdare! — Christa care le știe pe toate! Acum ai devenit și specialistă În gerontologie! De când?! — Observ pe mine, bineÎnţeles! Dar, Înainte de asta, a trebuit să văd cum s-a degradat, treptat, sănătatea bunicilor mei. Și ei au fost longevivi, au avut o bătrâneţe de invidiat, bine ar fi să le semăn. Mult timp au fost vitali, tonici, iar pe mine ei m-au salvat. Eram cu ei În adăpost când s-a zguduit pământul, Întuneric, ţipete, miros oribil, adăpostul era prost aerisit și unii de frică vomau sau se scăpau pe ei... Dar ne-am dat seama că bomba nu căzuse În apropierea noastră, ci mai departe, și cineva, o voce de bărbat, a spus: au lovit În Bergstrasse. Când s-a oprit alarma, am alergat de nebună până acolo, am văzut de departe ruinele caselor Înegrite, În flăcări. Bunicii m-au scos dintre mormanele de moloz, dintre ruinele printre care rătăceam, m-au luat la ei acasă și au stat cu schimbul lângă mine, ziua și noaptea, până mi-am revenit din starea de șoc. Bunicul avea un doctorat În psihologie, luat la Începutul secolului, la Viena, și predase mulţi ani la facultate. A desfășurat o Întreagă terapie pentru că, după ce m-a scos din starea de șoc, am căzut Într-o depresie severă, care a durat luni de zile. Bunicul Îmi tot repeta că, dacă vreau să fiu bine, trebuie să Îmi controlez emoţiile și mai ales să nu Îmi tot proiectez În minte imaginile dureroase. Să fac efortul să le Îndepărtez din amintirea mea… De ce să rămâi doar tu să rătăcești printre movilele de moloz din care se aud scrâșnind lopeţi, printr-un oraș de moloz, scufundat În beznă, luminat doar de flăcări? Nu mai scurma cu unghiile tale rupte, Însângerate, În cioburile de sticlă, În sârmele Înroșite În foc, nu mai striga: Klara! Mamă! Așteaptă! Au să vină deţinuţii francezi, prizonierii ruși care dezgroapă cadavrele și bombele neexplodate, le vezi umbrele lângă mormanul de cărămizi unde cândva ai visat că este clădirea vecină cu casa noastră din Bergstrasse? Nu mai săpa cu mâinile În molozul Încins, nu mai urla: Klara, mamă, așteaptă! Au să vină prizonierii, Îi auzi cum sapă tot mai aproape, Klara, mamă, așteptaţi Încă puţin, ei au să vă dezgroape! Au să sape atent, cu grijă, ca să nu vă rănească, să nu vă… au să dezgroape, ce? Nu urla, trezește-te! E doar un coșmar, ai visat! Nu-ţi pierde capul, mergi cum poţi Înainte, e viaţa ta adevărată. Mi-e frică să adorm și să visez, mi-e frică să scormonesc, urlând, În molozul fierbinte, În așchiile de sticlă, cu unghiile mele Însângerate, mi-e frică să merg Înainte, prin Întuneric, pe bâjbâite, În viaţa mea adevărată, mi-e frică… 
Capitolul 22 Conferinţa ratată 
Kabale und Liebe, Montag, 16 septembrie, Cours d’amour, Burgerliches von Friedrich Trauerspiel Viktoria Mullova (Violine) mit Werken von Evariste im Rokokotheater Linker Zirkel, Freitag, 21 septembrie, London Baroque Players. Christa s-a oprit În faţa panoului de lemn cu programul spectacolelor din luna următoare, ca și când ar căuta ceva – un anumit solist, un anumit concert pe afișul de spectacole. Citește ici-colo, pe sărite, cuvinte fără legătură Între ele, conștientă de inutilitatea gestului. S-a oprit și Traian, dar numai ca să se uite, atent, la ea, pentru că Îl surprinde tăcerea ei din ultimelele minute. —Ce faci, draga mea?! Plângi? Plângi ori mi se pare mie? Zâmbetul din glasul lui, Întâlnind zâmbetul ei silit și ochii lui măriţi, cu verdele decolorat de sticla groasă a ochelarilor. —E ceva mecanic, să știi. După patruzeci de ani, din păcate, mi se umplu automat ochii de lacrimi. La anumite cuvinte, la o muzică anumită. Poate e o simplă alergie… Sentimentul de umilinţă faţă de corpul care Începe să te trădeze, lacrimile apărând odată cu emoţiile, urina ţâșnind odată cu strănutul… — …Urinaţi mai des ca Înainte și În cantităţi mai mici? — …De ce mă Întrebi asta, doctore? La ce diagnostic te gândești? — Liniștiţi-vă, doamnă! Sunt simptome curente la vârsta aceasta. De altfel, chiar și destui bărbaţi au unele neplăceri… Christa trage ceasul atârnat de lănţișorul de la gât În dreptul ochilor mijiţi: aici, În lumină, poate să vadă ecranul și fără ochelari. Și ce vede o convinge că e momentul să grăbească pasul. Până la următorul concert vor fi la mare distanţă de acest castel vechi (corpul central cca 1300, aripile noi cca 1700), de Rokokotheater și de parcul În care vor Înflori alte proaspete lalele. Dar ce oribil arată zidul castelului, ce prost a fost renovat și de vină e doar municipalitatea, care n-a alocat suma necesară pentru restaurare, să ţinem minte și asta la alegerile ce se apropie, Îl sfătuiește pe Traian. * — …Deduc că singurele tale motive de suspiciune ar fi că cei de dincolo nu ţi-au dat sentimentul de familie. Ţi s-a părut că interpretau prost, ca niște amatori, roluri de rude... Nu vorbeau firesc … –– Mai deloc nu vorbeau. Liniștiţi, cu câte o carte În mână, mai ales una părea să-i intereseze, care făcuse vogă și toată lumea pe asta o citea sau vorbea despre ea. Am văzut-o mai Întâi la un puști, cred că Îl cheamă Daniel, gradul de rudenie dintre noi mi-a rămas neclar, s-a tot Învârtit În jurul meu, dar fără să scoată o vorbă și tot cu cartea În mână. Cei de-acolo și așa nu au ce face cu timpul, ritmul vieţii lor e mai lent și atunci ce să facă? Citesc. Pe unul, cam tot de vârsta lui Daniel, l-am văzut că a citit tot timpul conferinţei mele… — Înţeleg, În fine, de ce ești nemulţumit de călătorie! Cineva și-a permis să nu fie atent În timp ce vorbeai! Și aici am văzut cum te enervezi la anumite reacţii ale sălii pe care alţi vorbitori nu le iau În seamă! Încerci o vreme să fii Îngăduitor, dar de fapt mimezi Îngăduinţa și, de la un moment dat, nici nu Îţi mai dai osteneala să mimezi… —A, nu! Înseamnă că nu mă cunoști nici după atâţia ani, draga mea! Ultimul lucru care m-ar fi deranjat ar fi fost să citească cineva În sală! E vina mea dacă nu am reușit să-i captez atenţia. Cu studenţii mei, da, sunt mai puţin Îngăduitor, pentru că mi se pare inacceptabil ca orice imberb ignorant, Înarmat cu trei citate din Troţki și două din Marx, să vină să Îţi ceară socoteală! Mi se pare inacceptabil și să o ţii doar În glume ca să captezi amfiteatrul, cum fac unii dintre colegii mei! Și grevele lor, de ce? Pentru că ei nu vor să Înveţe! Când tinerii din ţări nefericite ar da oricât să aibă șansele lor… —Ceva tot cred că s-a petrecut la conferinţa aceasta, de vreme ce nu suporţi să vorbești despre ea! Dacă nu te-au provocat tinerii din sală, atunci poate au făcut-o frumoasele tale compatrioate! Puse la punct cu tot ce e mai șic acolo! —Ei, Doamne! Frumoase acum o jumătate de secol! Majoritatea ascultătoarelor feminine erau de vârsta mea! Îmi pare rău că te dezamăgesc, dar nu s-a petrecut nici un incident… —Când ai tineret În sală, nu poţi să n-ai incidente! —Nu a fost nici un incident pentru că nu a fost nici tineret… Sau aproape deloc… De ce ai presupus așa ceva? —Dar cum arată sălile În care vorbești tu? —Aici! Dar acolo?! Erau În primul rând oficialităţi de toate gradele, cei de la Institut, de la facultate, În genere, oameni maturi, câţiva tineri, despre care cu greu puteai spune dacă erau sau nu studenţi; În nici un caz genul de tineri care provoacă vorbitorul cu Întrebări Încuietoare. Am Înţeles de la profesorul Stan că aceasta ar fi asistenţa obișnuită a unui asemenea loc – sală de consulat, bibliotecă străină. Cei de acolo, spunea el, nu au cine știe ce interes să le frecventeze ca să nu fie prost văzuţi. Dar erau În sală și vechi cunoștinţe ale mele, oameni vârstnici, cu familiile lor, care aflaseră, ei știu cum, că sunt acolo. Asistenţa neomogenă mi-a creat o dificultate În plus, pentru că nu știam cărui public mă adresam… * Cupele roz, galbene, aurii, albe, mov-negre ale lalelelor s-au strâns de seară. Dar În pământ se umflă bulbii celor care au să se deschidă mâine dimineaţă, atunci când lalelele de azi au să fie retezate de la rădăcină de mâna nemiloasă a grădinarului, atent ca petalele lor să nu ajungă scorojite. Lalelele nu au dreptul să Îmbătrânească. —Profesorul Stan mă avertizase să fiu atent să nu mi se arunce provocări politice. De aceea am ţinut un discurs strict știinţific, deci, din punctul de vedere al unui public neprofesionist, absolut plicticos! Ea protestează: Tu nu poţi să fii plicticos, el insistă: Ba da, pot, din păcate. — Crede-mă că Într-un asemenea mod plicticos n-am mai vorbit nicăieri! Nu mi-am Îngăduit nici o secundă să ies din subiect! Nici o remarcă În plus, nici o digresiune. Detest să fac pe clovnul În faţa studenţilor, dar nici ca acolo, să nu-ţi permiţi nici un fel de glume. Așa ceva aici m-ar fi făcut ţinta proiectilelor de hârtie și Într-o jumătate de oră aș fi avut sala goală! Acolo, s-ar părea că ei au găsit discursul meu firesc, dar nici fluierături, nici prea multe aplauze. I-a derutat doar că i-am anunţat: „Regret, dragii mei”, le-am spus, „că nu o să stăm, cum mi-ar fi plăcut, pur și simplu, de vorbă! Poate și voi aţi fi preferat, numai că eu am venit pregătit să vă ţin o prelegere știinţifică, plicticoasă!”. Oricum, precauţia lui Alexandru mi s-a părut exagerată, nimeni nu avea intenţia să mă deranjeze. Numai atunci când le-am spuscă voi ţine o prelegere plicticoasă au fost derutaţi, nehotărâţi. Ce vrusesem de faptsă spun? S-a auzit un râs, s-au auzit câteva vorbe care, În tăcerea jenată a celorlalţi, au sunat oarecum ca o insolenţă. Acolo, sunt obișnuiţi ca tot ce spui să aibă un Înţeles ascuns, chiar contrariu și caută insinuarea până și În cea mai plată frază. Am avut atunci o ezitare dacă să arunc sau nu mingea Înapoi. Am ales să nu. —Și pe urmă? —Pe urmă eu am vorbit, iar ei s-au prefăcut că mă ascultă… —De ce spui asta? Poate chiar te ascultau! —Mă ascultau, sigur că da! Mă ascultau colegii mei! Specialiștii! Dar restul? Fiecare, dintr-un motiv sau altul, aștepta ca totul să se termine mai repede. Ziariștii, ca să mă asalteze cu interviul pe care nu aveam de gând să li-l dau, ţi-am spus asta Înainte să plec. Oficialităţile, care peste tot sunt grăbite, ca să mă gratuleze și să-mi transmită invitaţii pe care aveam de gând să le evit. Iar sala… * Poate l-a Înviorat muzica. Poate oboseala prea mare din ultima săptămână l-a mobilizat. Sau poate e doar enervarea care urcă În el pe măsură ce povestirea lui se apropie de momentul neplăcut. Hai, lasă asta, Îi vine să-și spună, ca atunci când Îl obsedează o gafă, hai, lasă asta, dar e prea târziu să mai repare ceva. Sau să uite… — La sfârșit, sala era mult mai plină decât fusese În timpul conferinţei mele. Punctualitatea nu este punctul forte al oamenilor de acolo, o bună parte dintre ei intraseră În timp ce eu vorbeam, dar nu păreau să fie conștienţi de impoliteţe. Astfel Încât la sfârșit, la fel ca la aeroport, o mulţime de necunoscuţi se Înghesuiau În jurul meu să mă felicite și să fie recunoscuţi. Până la urmă, s-a creat un șir destul de dezordonat și care Înainta foarte Încet, iar eu trebuia să schimb o vorbă cu fiecare, să notez un număr de telefon, o adresă, să ascult o poveste greu de Înţeles, cu insinuări și amănunte inutile, să promit că voi veni neapărat – la un dejun, la o cafea, În casa lor de la ţară, de la munte, În weekend. Și, cum doamnele, dar și domnii erau foarte locvace și aveau același gen de povești confuze și același mod aproape inteligibil de a vorbi, clipeau, uite-așa, tușeau, făceau pauze și semne cu mâna spre tavan, la stânga, la dreapta, Încât cu fiecare dintre ei pierdeam o grămadă de vreme, unii dintre cei aflaţi mai departe de mine au Început să protesteze. Mai Întâi În șoaptă, pe urmă din ce În ce mai tare. Atunci m-am gândit că, dacă se va crea o anumită dezordine, s-ar putea să avem neplăceri – și eu, și ei, cu toţii… * Înainte să Îl vadă, l-a auzit. Un zgomot mic, ca un ţârâit În pietrișul aleii. Și acum, Christa l-a și zărit: un ghem cenușiu care se rostogolește peste straturile viu colorate. Tot mai mic, tot mai departe. —Un iepure, Traian! Nu, acolo, la dreapta, am spus! Lângă statuia cerbului! La dreapta, nu la stânga… Ochii lui, cu verdele-albăstriu diluat de sticla groasă a ochelarilor, rătăcesc, derutaţi, În imensitatea ordonată a parcului. —La dreapta?… Unde la dreapta? A, da! Uite-l! —…Când văd iepurași, totdeauna mă gândesc la o figurină de ciocolată, nu la o vietate. Probabil pentru că Îmi plăcea atât de mult când vedeam iepurașii și ouăle de ciocolată În vitrina cofetăriei instalate În fosta noastră casă, Înainte de Paște… Și așa ai rămas doar tu să vezi, la fiecare sfârșit de aprilie, un ou de ciocolată imens, acoperit de o glazură multicoloră, roz-alb-fistic, Împodobit cu panglici, Înconjurat de iepurași de ciocolată, mai mari, mici, În vitrina celei mai elegante cofetării de pe Hauptstrasse, adică a vechii noastre case, În care ne era atât de frig, dar eram Împreună. O să intraţi, Într-o zi de vară-primăvară, În curtea interioară a cofetăriei renovate, adică În fosta voastră grădină, o să staţi toţi patru, Hermann, tu și copiii, la o măsuţă albă, cochetă, În faţa imenselor porţii de ciocolată, acoperite de mormane de frișcă albe. Tu ai să le arăţi copiilor fosta ta fereastră până la care ajung crengile platanului și ei au să Înfigă lacomi linguriţele de argint În mormanele pufoase de frișcă, e prima dată, mamă, când mâncăm Îngheţată la o cofetărie atât de scumpă, e prima dată! De aceea nu au să se Îndure să ridice ochii spre fereastra pe care ţii cu tot dinadinsul să le-o arăţi și, când Hermann va face nota de plată, ei au să te Întrebe miraţi: dar tu ce ai? dar tu de ce plângi? de ce plângi, mamă? * — …Așadar, ceea ce la Început m-a emoţionat și pe urmă m-a amuzat, am Început să o simt ca pe o corvoadă. Mă exaspera și când Îi vedeam scormonindu-și buzunarele după o bucăţică de hârtie, după un pix cu mina uscată sau Întorcându-și pe dos bietele poșete Îndelung purtate, ca să găsească ceva pe care să noteze numărul de telefon, ca să mi-l dea. Acolo, cărţile de vizită sunt o ciudăţenie. Iar la un moment dat, când am estimat lumea rămasă În sală și timpul pe care aveam să Îl pierd cu fiecare și mi-am dat seama că mai am de Îndurat cel puţin o oră, am fost de-a dreptul exasperat. Pentru ei, era mai ușor, veniseră să mă vadă și, mulţi dintre ei, să Îmi ceară ceva concret. În plus, au și obișnuinţa, devenită plăcere masochistă, de a sta la cozi. Așa că, răgușit, cum știi că ajung după fiecare conferinţă, le-am spus: „Vă mulţumesc tuturor, dragii mei, pentru că aţi venit să mă ascultaţi! Din păcate, trebuie să mă retrag, dar mai rămân câteva zile aici și sunt convins că vom avea ocazia să stăm de vorbă!”. Se oprește, derutat de ezitarea pe care o citește În privirea ei: —…Te plictisesc cu poveștile mele? —Să mă plictisești?! Ce idee! Te ascult cu mare atenţie. Dar trebuie să-ţi spun că n-a fost prea elegant din partea ta să scapi așa! — Dar intenţia mea nici nu a fost să scap, crede-mă. Eram decis să dau măcar un telefon, Înainte de plecare, la adresele și numerele de telefon pe care mi le vârâseră În mână, scrise pe petice de hârtie. Le-am pus În buzunarul hainei și n-am avut Încotro, a trebuit să merg la un restaurant, probabil cel mai elegant din oraș, Împreună cu personalităţile locale, cu cei de la Institut și, firește, profesorul Stan și colaboratorii săi. Din familie, nu știu de ce, nu a venit nimeni, În afară de vărul Victor. La restaurant era Îngrozitor de cald. Am cerut voie să Îmi scot haina și am pus-o pe spătarul scaunului, dar cineva, poate chelnerul, poate vărul Victor, mi-a dus-o cu amabilitate la garderobă, de unde am și recuperat-o curând, pentru că fusese deschis geamul, ca să se aerisească sala. Se fumase Îngrozitor de mult, așa cum se fumează acolo, cu o totală nepăsare faţă de nefumători. Poate să fi răcit din cauza ferestrei deschise sau să se fi declanșat obișnuita mea rinită alergică din cauza fumului. Cred că pe drum, de la restaurant la hotel, am scos batista din buzunar, ca să-mi șterg nasul, altă explicaţie n-am, și ţi-am spus că nu mă simţeam deloc bine! * Își dă seama că vorbește confuz, că nu reușește să explice ce s-a Întâmplat. Își tamponează cu batista obrajii umezi și Își pipăie buzunarul bluzei după cutia de pastile. Dă să o scoată, pe urmă se răzgândește. — La hotel nu am controlat dacă bileţelele cu adrese mai erau acolo, dar trebuie să fi fost, pentru că, dacă le-aș fi pierdut pe drumul de la Institut la restaurant, mi-ar fi fost restituite pe loc, fiindcă un alai Întreg de admiratori ne-a Însoţit, de la distanţă, de la Centrul Cultural până la restaurant. Distanţele erau mici, nu departe se afla și hotelul. În schimb, când am plecat de la restaurant, se făcuse târziu, la ora aceea nici picior de admirator, eram doar eu, cu vărul Victor. Am urcat pe urmă În camera mea. Am avut o noapte foarte neplăcută, cu dureri de cap și greutăţi În respiraţie, poate rinita, poate enervarea, poate amândouă. Cum nu m-am simţit bine, a doua zi nu am ieșit deloc! Mi-au adus câteva ceaiuri sălcii, dar mă simţeam atât de sfârșit, că nu am putut Înghiţi nimic. — Nu mi-ai spus până acum că ai fost bolnav acolo! — Nu ţi-am spus pentru că mă enervez ori de câte ori Îmi aduc aminte… Bietul Victor atunci și-a arătat tot devotamentul! M-a vegheat În permanenţă, o asemenea huidumă de om, mergea neauzit, cu pași de pisică! M-am certat cu el să meargă să se odihnească, dar nu a fost chip să Îl conving. Victor a insistat să primesc doctorul, dar nu a fost nevoie. Spre seară mă simţeam mult mai bine, Îmi dispăruse ceaţa de pe creier. Mi-am amintit abia atunci de hârtiile cu adrese, dar În buzunar n-am mai găsit decât batista. Bănuiesc că, atunci când am scos-o din buzunar, am scos și foile cu adrese și le-am scăpat, prostește, pe jos. Un ghinion, o Întâmplare nefericită… Dacă nu le-aș fi pus atât de neglijent În buzunar! Este singurul, absolut singurul moment când le-aș fi putut pierde. Ocolește ochii Christei, albastrul lor, atât de limpede, de intens, de rece În lumină. Ea sigur nu ar fi pus un ghem de hârtii cu nume și telefoane În buzunarul unei haine lângă batistă și nu le-ar fi pierdut la Întâmplare, pe Întuneric, pe strada principală a unui imens oraș de provincie. Capitala unei ţări provinciale. Se simte mai vinovat acum decât atunci când a descoperit, În camera de hotel, buzunarele goale. Ori poate doar acum, povestindu-i Christei Întâmplarea, Își simte, Întreagă, vinovăţia? 

Capitolul 23 Vieţile trecute ale zeiţei Callypso —…Este, desigur, neplăcută Întâmplarea cu bileţelele pierdute, dar cred că Îi dai proporţii exagerate. Chiar dacă nu ai fi rătăcit adresele, ai stat prea puţin acolo ca să ai timp de vizite ori ca să Îţi pierzi timpul cu telefoane protocolare, de rămas-bun. Nemulţumirile tale provin din așteptări nerealiste, ceea ce ţi-am spus, de altfel, și când ai plecat: ceea ce crezi c-ai să găsești acolo nu mai există nicăieri altundeva decât În mintea ta! Știu asta foarte bine din propria mea experienţă, de fiecare dată când m-am Întors, am trăit aceleași dezamăgiri ca și tine… Nu are rost să mai venim la cofetăria aceasta, a spus Hermann, cu mâna În jurul umerilor tăi, nu neapărat din economie, deși n-ar fi un motiv de ignorat, dar Îngheţata mi s-a părut mai proastă decât cea de la noi din cartier și ţie Îţi fac rău amintirile legate de casa asta. Dar ţie nu Îţi face rău să Îţi amintești logodna ta cu Klara, care a avut loc chiar aici? Ar fi fost mult mai bine să nu Îi mai pui Întrebarea asta pe care n-ai s-o mai uiţi niciodată, ce rost mai avea să-i amintești logodna cu sora ta, când știi mai bine decât el al cui era copilul pe care Klara nu va mai avea timp să-l nască, pentru că vor muri amândoi, asfixiaţi, arși, la bombardament. Eram atunci alte persoane și trăiam o altă viaţă, a spus Înţeleptul Hermann. Tu ai să te uiţi la el fără să-l vezi, ai să mergi, Înconjurată de ei toţi, ca o somnambulă, prin mirosul de verde, de proaspăt, prin lumina aurie, catifelată. Va fi cu trei săptămâni și trei zile Înainte de explozia uzinei În care o să moară Hermann. * — Locurile, lucrurile se schimbă odată cu oamenii, deși sunt mai rezistente ca ei. Se schimbase și fosta noastră casă ajunsă cofetărie, după război, vreme de câţiva ani a fost cofetăria francezilor, eram În zona lor de ocupaţie. Se amenajase o sală pentru jucat șah, iar În fosta noastră grădină, devenită curte interioară, se adusese un mobiler scump, cu alt design. Avea preţuri foarte mari, așa că o singură dată mi-am permis să intru acolo cu Hermann și cu copiii, care erau total neinteresaţi de amintirile mele, oricât am Încercat să le arăt, uite, acolo era camera mea, aceea era fereastra sufrageriei noastre Mi-am promis să nu mai calc pe acolo, dar nici nu aș mai avut cum, În mai puţin de o lună a fost explozia de la uzinele BASF. Cofetăria de pe Hauptstrasse a fost Închisă și ea o vreme pentru renovare, toate casele din centru aveau geamurile sparte de suflul exploziei. — Dar cum s-a Întâmplat, de fapt? Cine fusese de vină? — Este o poveste Încurcată, m-ai Întrebat și ţi-am mai spus! Procesele și expertizele au ţinut ani de zile și până la urmă au fost găsiţi vinovaţi francezii, care interziseseră producţia continuă În uzină. Dacă americanii nu ar fi deschis frontiera și nu ar fi dat o mână de ajutor, orășelul nostru ar fi sărit În aer, așa cum a păţit jumătate din uzină. El sesizează vocea care s-a catifelat când amintește despre ajutorul americanilor și se Întreabă dacă acum va povesti mai multe despre tânărul din Kansas City. Poate de aceea vocea cu care el o Întreabă sună și În urechile lui, artificial, nefiresc? — Asta a fost perioada cea mai grea din viaţa ta, nu? După moartea lui Hermann, ţi-a fost mai greu chiar decât după bombardamentul În care au murit mama și sora ta? * Se vede că, În ciuda atâtor momente de slăbiciune când i s-a confesat, el nu s-a apropiat nici măcar cu un pas de ea, cu adevărat, dacă e În stare să compare Între ele reacţiile ei În momentele când Își putea pierde minţile de durere, de parcă ar fi reacţiile cobailor la experimentele lui de laborator! Momente, episoade? Mai degrabă vieţi diferite, vieţi seriale. Pentru că, Înainte ca să Îl Întâlnească pe Traian Manu, Christa Döring a mai trăit alte două vieţi. Și, dacă a vrut-o pe ea, ar trebui să-și Înglobeze În propria lui memorie afectivă vieţile ei anterioare. Vocea cu care răspunde Christa sună tăios, aproape răstit. — BineÎnţeles că mi-a fost mai greu! Cel puţin, după bombardament Îi aveam pe bunici și ei m-au ajutat să supravieţuiesc! Am fost, dintre toţi copiii și nepoţii, preferata lor, pentru că le semănam: mi-au spus de multe ori că le-am moștenit spiritul echilibrat și vitalitatea. — Presupun că și bunicii tăi au fost afectaţi… Doar le muriseră fiica și nepoata. El s-a oprit În loc, și-a scos ochelarii și i-a șters cu o batistă de care a dat Întâmplător prin buzunar. Întâmplătoare pare să fie și Întrebarea, pusă cu vocea politicoasă pe care o rezervă străinilor. * —Bunicii și-au ascuns cum au putut durerea lor, numai ca să mă remonteze pe mine! Traian se uită la ea nedumerit, iar Christa Își coboară cu un ton vocea răstită. — „Înţelege că nu ești tu de vină pentru moartea mamei sau surorii tale!” Bunicul Îmi repeta zilnic asta ca să mă scoată din șocul bombardamentului. El mi-a explicat că membrii familiei se simt Întotdeauna vinovaţi că nu au putut Împiedica moartea celor apropiaţi. „Crede-mă că și eu mă lupt cu acest sentiment autodistructiv”, mi-a spus de mai multe ori. Bănuiesc că Își reproșa depresia accelerată a mamei, la care asistase neputincos. O sfătuise, la fel ca și pe mine, să ducă o viaţă activă și sănătoasă și să facă abstracţie de dramele din jurul nostru, dar vorbele lui nu avuseseră nici un efect asupra ei. Dintotdeauna mama fusese rebelă faţă de familie, dar un gen de rebeliune blândă, de Încăpăţânare mascată sub o aparentă supunere. Bunicul spunea că era cazul clasic de reacţie infantilă, prelungită și la maturitate, de a te opune părinţilor, pe care Îi confunzi cu autoritatea… Traian Își pune la loc, pe nas, ochelarii și-și Înfundă În buzunar batista. Fără să se uite la el, Christa este convinsă că faţa lui strălucește, ca mai totdeauna, de mulţumirea obtuză a datoriei Împlinite. Și, prin tonul cu care continuă, ea vrea să Îl facă să Înţeleagă că nu are de ce. Că nu poate doar să intre și iasă din ea, relaxat și sătul, deși din ce În ce mai rar, și să se Întoarcă la singurele lui obsesii: laboratorul, masa de scris, orele de lucru. De la partenerul ei așteaptă și altceva: să semene cu Hermann… * — „E greu să lupţi cu firea cuiva, ţine minte pentru toată viaţa, nu ești tu vinovată de nefericirea altora! Nici măcar de nefericirea celor din familie, la un moment dat, trebuie să Îţi iei mâna de pe ei, adulţii trebuie să fie responsabili”, mi-a repetat bunicul până În anii din urmă, când mintea lui s-a Întunecat. Oribilă mai e bătrâneţea! Dar, În ceea ce mă privea, scopul lui fusese atins: m-a deprins să lupt cu mine, să nu mă mai Învinovăţesc singură. Firește, corespondenţa cu Hermann m-a ajutat enorm. Iar bunicii au fost atât de fericiţi când s-a Întors Hermann de pe front și ne-am logodit! Dar la vremea aceea eu deja Încetasem să mă mai trezesc strigând și plângând noaptea. Ne-am căsătorit foarte repede după logodnă. Hermann era atât de protector și Înţelept, parcă nu se Întorsese dintr-un măcel! Despre trecut, nici al meu, nici al lui, n-am vorbit niciodată. Au venit copiii, aveam o altă familie, nu mă mai simţeam singură. Iritarea din vocea ei s-a diluat. El Înregistrează cu ușurare schimbarea. De fiecare dată când revine la poveștile din trecutul ei, Christa devine irascibilă și imprevizibilă. A trecut de mult faza plânsului În pat, după ce fac dragoste, e drept și că fac tot mai rar. A rămas această iritare pe care nu vrea să și-o controleze, chiar dacă peste vreo oră, două are să se scuze, depresia lasă urme pe viaţă, știu că tu mă Înţelegi. * — Dar, după moartea lui Hermann, au fost anii mei cei mai dificili, Într-adevăr! Cum Hermann nu a murit pe loc, ci după o lună, din cauza traumatismelor interne, o vreme nu am avut nici un fel de venit. Pensia am primit-o doar după proces și procesul a durat ani de zile. Treceam pe lângă cofetăria aceea fără s-o mai văd, așa cum nu mai vezi vitrinele magazinelor inaccesibile atunci când ești sărac. La fel trecusem prin faţa ei, fără să Îmi doresc măcar să intru, În timpul războiului. Bunica murise, bunicul era internat Într-un spital-azil, nu mai era nimeni care să ne Întreţină. Cum să nu-ţi fie greu În asemenea vremuri să crești singură doi copii? Depresia mi-a revenit, dar a trebuit să mă ajut singură. Și după război n-au fost lipsuri mai mici decât sub dictatură! Atâta doar că dispăruse teama… dar, de fapt, apăruse alta. Teama că nu ai să te descurci cu banii, mai ales că nu se găsea nimic, totul se vindea la negru. El o Înţelege mai bine decât crede ea, nu sunt același și amintirile lui din anii de după război, dacă e vorba de preţuri și de teama că nu ai ce mânca mâine? Dar, spre deosebire de Christa, Traian Manu e convins că rănile trecutului se vindecă. Iar la soţia lui vede, cu o mică Îngrijorare, cum apar tot mai frecvente goluri de memorie: altminteri, de ce i-ar oferi versiuni diferite despre aceeași Întâmplare tocmai lui, care nu Își permite nici cea mai mică aluzie, nici cel mai mic comentariu? — Erau preţuri atât de mari pentru alimente și preţuri atât de mici pentru lucrurile preţioase din casa bunicilor pe care le-am vândut pe rând! O vreme a stat la noi și Lily, sora lui Hermann, dar ea nu putea să mă ajute prea mult la treburi, trebuia să Înveţe… Eu și așa lăsasem facultatea din cauza copiilor. Și o vreme am trăit vânzând: de pildă, am dat cele cinci ediţii rarisime din Freud pentru patru pachete de unt, patru kilograme de carne și două de cafea veritabilă… ţi se pare puţin? Te asigur că era o ocazie rară, un ofiţer american bibliofil… * Acesta este ofiţerul american care a depus mărturie la procesul pentru pensie intentat de Christa companiei BASF, despre care ea nu aruncă Însă decât câte o aluzie, când și când. El nu Îi va atrage Însă atenţia asupra acestui lucru, așa cum nu a Încercat să citească vreuna din scrisorile ordonat așezate În cutia golită de bijuteriile de familie ale bunicilor. Bijuteriile au scăpat de toate bombardamentele, ca să fie vândute, pe rând, după război, i-a spus cu un zâmbet strâmb Christa. Și el a dedus că ea a tot vândut ce rămăsese de la bunici până când soarta a decis ca noul salvator al Christei să poarte uniformă de ofiţer american. Un martor sau chiar un participant la stingerea focului după explozia de la BASF. Depoziţia celui care a asistat la evacuarea biroului avariat de explozie, În care fusese rănit Hermann, a fost o piesă centrală În dosarul de pensie. Își amintește prima dată când a Întrezărit acest episod din viaţa acesteia: șoaptele Christei și piciorul ei Încolăcit Între picioarele lui, mâna lui, jucându-se cu părul mătăsos al sexului ei, cearșafurile umede și bâzâitul unui ţânţar rezistent la Autan. O tragedie, un serial de televiziune, cu un deus ex machina salvator: până să fie luată decizia tribunalului, formele făcute și banii de pensie daţi retroactiv familiei Îndoliate (o sumă considerabilă, care a fost investită Într-o nouă casă), tânărul soldat american a făcut ce a putut ca s-o ajute pe tânăra văduvă germană, rămasă fără nici un sprijin În această lume. Americanul a aprovizionat casa tinerei văduve cu carne și unt și cafea și a primit, drept amintire, preţioasele ediţii Freud ale bunicului. Nu era bibliofil, dar și pentru el a contat Întâlnirea cu biblioteca acelei case, din Germania nu s-a Întors În Kansas City, ci a mers să facă studii de psihologie Într-o universitate de elită de pe Coasta de Est. Cel puţin așa preferă să creadă Christa. Arăta ca abia ieșit din adolescenţă În fotografia pe care Christa a scos-o din dormitor, de pe noptieră, după prima lor noapte de dragoste, și a mutat-o Într-un album al anilor de demult: un lungan În uniformă de ofiţer american, cu faţă și nume de nordic, probabil urmașul unor emigranţi suedezi. Trebuie să fi Îmbătrânit și el, chiar dacă pe atunci era cu câţiva ani mai tânăr decât Christa. Oare În deceniile care s-au scurs a ajuns un psihiatru bine instalat, cu o clientelă În creștere la cabinetul particular și cu numeroși studenţi la cursul de la facultatea din Kansas City, ori s-a Întors cu pieptul plin de decoraţii și mintea rătăcită de amintirile traumatizante din Coreea sau Vietnam? El nu și-a Îngăduit niciodată să o Întrebe, așa cum nu-și permite azi să-i atragă atenţia că În biografia americanului au apărut date noi, contradictorii. Uneori are impresia că pentru Christa figura tânărului american s-a suprapus până la contopire cu figura, tot mai zeiască, a lui Hermann: avantajul iubirilor care nu durează decenii. Poate Însă Christa nu are goluri de memorie, ci doar vrea să Îi menajeze orgoliul: să nu Îi stârnească gelozii retrospective. Sau poate că, În ciuda deselor ei povestiri depresive, rănile trecutului s-au cicatrizat, pur și simplu. Fără ca ea să vrea. Fără ca ea să știe. Iată, dintre toate ipotezele lui, cea mai plauzibilă și, probabil, cea mai deranjantă pentru Christa. Ea nu Își va permite niciodată să se vindece de suferinţele trecutului, iar el e tot mai Înclinat să creadă că a Început să le uite. 

Capitolul 24tc "Capitolul 47" Dosar „Savantul” 
Sursa: „Crăciunescu”TC "DOSAR „SAVANTUL“" 
Fila nr. 190-191 
Notă informativă 
Vă aducem la cunoștinţă următoarele: Documentaristul CRISTIAN DOBROTĂ de la Institutul de Știinţe Agricole și Medicină Veterinară din București a fost propus pentru a fi avansat și a i se acorda gradul de cercetător știinţific grad IV, cu mărirea corespunzătoare de salariu. Chiar dacă e gradul mic și mărirea de salariu corespunzătoare, considerăm a fi o decizie greșită. Faţă de această situaţie și pentru a preÎntÎmpina săvÎrșirea acestei greșeli, conștiinţa ne obligă să vă arătăm cele ce urmează În scopul ca să analizaţi cu toată atenţia cuvenită și să vedeţi dacă mai e cazul ca acest dușman deghizat al regimului să mai rămÎnă În Institutul nostru, nicidecum să i se acorde un grad știinţific mai Înalt. —Actualul „cercetător” CRISTIAN DOBROTĂ din anii studenţiei sale și mai tÎrziu a fost membru notoriu al PNŢ făcÎnd parte din comitetul ţărănist pe Facultatea de Agronomie din București. Și azi menţine legături strÎnse cu foști membri ai partidelor politice. Mai mult decÎt atÎt: Întreţine relaţii cu un prieten al familiei MANU TRAIAN fugit În străinătate și a mers ca să-l audieze cÎnd acesta a venit În ţară. Susţine că este În corespondenţă cu el și intenţionează să Îi facă o vizită probabil ca să rămÎnă. Fratele lui este criminalul de război Anton Dobrotă executat pentru crimele de război ca aviator În Uniunea Sovietică. CRISTIAN DOBROTĂ a fost reţinut de organele noastre de anchetă mai mult de doi ani și el se laudă că a fost eliberat și reabilitat ceeace nu este deloc adevărat. Aceste fapte concrete de necontestat se oglindesc În mod convingător de atmosfera din familia acestui dușman al regimului, strecurat Într-un post de documentarist În Institutul nostru de unde Înveninează tinerii cercetători cu aluzii fine Împotriva regimului În special Împotriva socializării agriculturii, spunÎndu-le că GAS-urile și GAC-urile sÎnt focare de boli pentru animalele domestice și locuri de furt, proprietatea nimănui, minimalizÎnd și depreciind personalităţi contemporane de specialitate, de care În particular Își bate joc. Toate acestea nu sÎnt ÎntÎmplătoare deoarece CRISTIAN DOBROTĂ provine dintr-o familie exploatatoare. Fiica sa nu ÎntÎmplător se numește Mihaela, el exprimÎndu-se că i-a dat numele În memoria și cinstea ultimului rege al fostei Românii burghezo-moșierești, cÎnd a văzut că este fată, pentru că avea pregătit numele MIHAI. Permanent vine cu știri alarmiste, pe care le colportează În sÎnul prietenilor săi intimi, știri pe care le ascultă la Europa Liberă, Deutsche Welle și BBC. Despre unele din aceste fapte concrete știe și Direcţia Cadrelor din Ministerul Agriculturii și Silviculturii care În toamna anului 1967 nu a fost de acord cu numirea „cercetătorului” CRISTIAN DOBROTĂ În Institutul nostru, dar pe urmă s-a strecurat. Vă rugăm a lua măsurile corespunzătoare pentru a pune capăt mÎrșăviilor și sfidării acestui dușman periculos, care ajutat de unii tovarăși lipsiţi de cel mai elementar simţ al vigilenţei, Îl ajută să se strecoare În cele mai Înalte posturi ale știinţei. 

Crăciunescu 
Conform cu originalul Locotenent Matei Silviu 
Capitolul 25 Cariera unui naufragiat — Poate n-o să-ţi convină ce-ţi spun, dar s-ar putea ca unii dintre cei care insistau să vorbească cu tine să fi vrut să Îţi ceară câte ceva! În sărăcia care spui că domnea acolo, nu văd cum le-ar arde de sentimentalismele tale! Ce Dumnezeu, suntem oameni În toată firea, cu picioarele pe pământ! El Îi aruncă o privire nedumerită, dar tace. Dacă i-ar atrage atenţia că gesticulează prea mult și și că vocea ei sună strident pe această străduţă unde este aproape la fel de liniște ca În parc, pentru că foarte rar trec mașini, publicul de la concert a plecat de mult, pe intrarea principală, ea i-ar reproșa, ca de obicei, că este convenţional și arhaic. Iar Christa Întârzie să-i spună că iritarea ei e provocată de faptul că nu Își mai aduce aminte exact unde a parcat mașina; nervozitatea lui n-ar face decât s-o sporească pe a ei. Și, pe măsură ce nu Își recunoaște mașina În șirul nesfârșit de lângă grilajul parcului, iritarea i se transformă În panică și vocea i se ascute. Iar el, deși nu Își dă seama de noile motive ale neliniștii ei, Îi răspunde cu vocea Împăciuitoare pe care o folosește ori de câte ori Încearcă să o liniștească: — S-ar putea, ca și În alte dăţi, de altfel, să fii tu cea care are dreptate. O parte dintre cei care au apucat să vorbească atunci cu mine, la conferinţă, mi-au strecurat, Într-adevăr, printre tot felul de vorbe inutile și gesturi caraghioase, rugăminţi precise. Nu aveam timp să le notez și până la urmă le-am și uitat. Mai ales că descopeream astfel că o parte din public nu venise din interes faţă de conferinţă și nici măcar din curiozitate faţă de mine – ceea ce știi că nu-mi face plăcere nici aici, obișnuiesc să spun că nu sunt un exponat de muzeu –, ci cu o cerere foarte precisă În minte. * —Dar, pierzând hârtiile cu numere de telefon, ai scăpat de cei mai insistenţi! — Nici gând! Cei care aflaseră mai târziu despre venirea mea sau care nu avuseseră curajul să calce Într-un institut cultural străin m-au asaltat În zilele următoare. Îi găseam În holul hotelului, pe stradă, la minister. La un moment dat, a apărut și Cristian Dobrotă, fratele vechiului meu coleg de școală, Anton. Ţi-am mai povestit eu despre el, În mai multe rânduri. Anton avea un frate mai mic, Cristian, total diferit de el. Noi nu prea Îl luam pe atunci În seamă, știi cum e la vârsta aceea, altele sunt preocupările unui băiat de doisprezece ani și altele ale unuia de șaisprezece-șaptesprezece ani. Adaugă și diferenţa de temperament, pe cât era de extrovertit Anton, pe atât era celălalt de introvertit. Cristian nu a apucat să profite prea mult de avantajele familiei sale influente, În afara faptului că a făcut studii foarte bune, dar care, așa cum ai să vezi, nu i-au prea folosit. În schimb, a trebuit să suporte toate inconvenientele ulterioare. Poate să se fi adunat În sufletul lui o nemulţumire pentru că În tinereţe fratele lui mai mare Îl eclipsase, era spectaculos, iar mai târziu, din câte spunea, a fost ca o ghiulea atârnată de piciorul lui. Poţi Înţelege astfel de resentimente? Ce Întrebare! Cum să nu poată să-l Înţeleagă? Klara și buna dispoziţie cu care se trezea dimineaţa și cânta În baie ca să Își facă singură curaj să se spele cu apa rece. Genele ei dese care nu aveau nevoie de rimel și picioarele ei lungi, cu glezne fine, În pantofii trotteur, și felul cum bărbaţii Întorceau capul după ea pe stradă. Bomboanele de ciocolată pe care i le aducea Hermann Christei și pachetele de prăjituri pregătite de patronul șchiop al cofetăriei pentru cea mică, doar pentru că era sora irezistibilei Klara. Ah, cât putea să o enerveze rolul ăsta ingrat și de câte ori a plâns din cauza lui! Îl aprobă, dând din cap, fără un cuvânt, cu ochii după mașină. * —Familia Dobrotă era, În copilăria noastră, printre cel mai bine situate din oraș, iar eu aveam În casa lor un statut ambiguu: se știa că Anton se descurca la școală mai ales cu ajutorul meu și se considera că exercit asupra lui o influenţă bună. Ţi-am spus că avusese și probleme cu disciplina. Anton era o fire superficială, dar generoasă și, ca un bun sportiv, se comporta leal, camaraderește. Așa cum se Întâmplă deseori cu copiii privilegiaţi de soartă, nu se prea omora cu Învăţătura, dar juca foarte bine tenis, era un as local al aviaţiei și, bineÎnţeles, avea mare succes la doamne și domnișoare. Mă Înţelegeam destul de bine cu el, deși eram atât de diferiţi. Dar În adolescenţă, când nici tu Însuţi nu știi prea bine cine ești, dacă prietenia rezistă ciocnirilor incomode, diferenţa de fire te Îmbogăţește, te ajută să ieși din carapacea ta. Anton era În adolescenţă mai apropiat de mine decât de fratele lui, mă crezi? Se poate numi prietenie acea pândă, de la un moment dat reciprocă, dintre tine și Klara? Poţi să-i spui lui că relaţia din ultimii ani, ca surori concurente la inima lui Hermann, te-a făcut să nu mai ai niciodată Încredere În prietenia dintre femei, pentru că poţi să te aștepţi de la oricare dintre ele să Îţi facă ceea ce i-ai făcut tu Klarei? Hermann te-a ales Într-adevăr pe tine sau doar a căutat-o În tine pe Klara? Te-a vrut pe tine sau s-a folosit de tine ca să o pedepsească, și după moarte, pe Klara, pentru că a murit cu copilul nenăscut al altuia În burtă? * —Să-ţi povestesc mai departe ori te plictisesc, spune-mi? —Povestește! Povestește! Momentul ei de ezitare a luat sfârșit, În fine: brusc, și-a amintit unde a parcat mașina – și merge tot mai repede, grăbește mereu pasul. —Când l-am revăzut pe Cristian Dobrotă, l-am recunoscut pe loc. Era ridat și Încercănat, dar expresia feţei Îi rămăsese aceeași. Lăsasem un proaspăt absolvent de liceu, cu bacalaureatul luat cu nota maximă, și regăseam un om În pragul pensiei. După atâţia ani, arăta tot ca un adolescent – dar un adolescent Îmbătrânit, cu o dantură execrabilă și o halenă neplăcută. Mi-l aminteam cu o hălăciugă de păr negru și creţ. Acum albise de tot, părul Îi era lins, de un alb neverosimil… —Poate era perucă! De ce nu? Ca să acopere… —Glumești! Dacă i-ai fi văzut hainele modeste, ţinuta aproape neglijentă, nu ţi-ar fi trecut prin minte așa ceva! Era părul lui de altădată, Îmbătrânit ca și el. A insistat să Îi fac o vizită acasă. Până la urmă, ca să nu mai dau cu ochii de el În fiecare dimineaţă, În stradă… —În stradă? De ce?… —Nici până la sfârșit n-am Înţeles de ce… Poate Îl intimidau recepţionerii, care depășeau măsura și În privinţa slugărniciei, și În privinţa obrăzniciei. Depinde doar cu cine vorbeau. Poate era obsesia paranoică, pe care o au mulţi dintre cei de acolo, că sunt urmăriţi. Cristian se uita tot timpul În toate părţile, vorbea În șoaptă, făcea semne bizare cu mâna, de atenţionare. La ora la care ieșeam de obicei din hotel dădeam de Cristian, patrulând pe trotuar, disperat că a Întârziat la serviciu, dar și mai disperat la gândul că ar putea rata ocazia să mă Întâlnească. Pretindea că la telefon nu mă găsește, dar Alexandru sau Victor cum de mă găseau? — Ei Îţi știau programul mult mai bine… — Da, poate… Oricum, de milă, de silă, am acceptat Într-una din ultimele zile să-mi strecor Într-un program teribil de aglomerat o vizită la familia Dobrotă acasă. A fost o Întrevedere pe fugă, pentru că jos mă aștepta mașina trimisă de prietenul Alexandru ca să mergem la recepţia de la Institut. Privirea Christei alunecă victorioasă peste mașinile din parcare, uite-o. * — Cristian locuia tot În casa familiei Dobrotă, de fapt doar În două camere, una fiind de trecere. Casa fusese naţionalizată și ei locuiau cu chirie În ea. Baia și bucătăria, de unde răzbătea un puternic miros de varză, erau comune. Dar nu am mai recunoscut nimic din locuinţa elegantă care, În copilăria mea săracă, mă epata cu luxul ei. Acum era delabrată și murdară. Omobilă relativ nouă, dar ieftină o Înlocuise pe cea veche. Obiectele vechi erau prost Întreţinute, ciobite, tot ce fusese de valoare a fost vândut În anii de restriște, așa cum ai făcut și tu când a trebuit să te Întreţii singură… —…acest Cristian trebuie să fie un bătrân celibatar, plin de ticuri… I-o spune râzând, fără ranchiună. E generoasă, pentru că e fericită. A ajuns la doi pași de mașină. Își va găsi repede și cheile În poșetă, Își va pune centura și va veghea ca el să nu uite să și-o pună, ochelarii apoi, ca să verifice Încă o dată drumul pe hartă, deși Îl știe atât de bine. Va mai face multe alte gesturi pe care el are să le simtă-vadă ca prin ceaţă, convins, fără să se uite, că ea doar conduce și Îl ascultă. —Ei, uite că nu! Este căsătorit și, cum m-a văzut, soţia lui m-a anunţat plină de mândrie că tocmai serbaseră „nunta de argint”! Probabil singurul metal preţios din casa lor! Cristian trebuie să fi făcut atâtea eforturi să mă determine să accept invitaţia acasă numai ca să mă prezinte soţiei! Pe cât este el de filiform și nesigur pe el, pe atât de impozantă și lipsită de trac este ea. Pretindea că ne mai Întâlniserăm cândva, În tinereţe, dar eu nu prea cred, pentru că e cu cel puţin zece ani mai tânără decât mine. Alcătuiesc Însă genul clasic de cuplu inseparabil. Din poveștile ei reieșea că admirase familia Dobrotă de când era o copilă romantică – rol În care astăzi e dificil să ţi-o imaginezi… —De ce ești caustic la adresa ei? —Nu am deloc intenţia să fiu caustic! Cred că e o femeie de treabă, pe care fratele prietenului meu, fragil așa cum este, s-a putut baza În viaţa lui dificilă. Am apreciat lucrul acesta, pe care l-am Înţeles de cum am intrat acolo. —Cum să apreciezi viaţa unui cuplu dintr-o privire? Despre noi ce ai putea să spui, la cinci minute după ce intri În casa noastră? Și fii te rog atent că nu ţi-ai Încheiat bine centura! * —Am dedus că sunt un cuplu solid atunci când mi-au spus că s-au căsătorit la o lună după ce Cristian ieșise din Închisoare! Nicăieri În lume un fost pușcăriaș nu constituie o partidă avantajoasă, dar mai ales acolo! O să mă Întrebi, firește, de ce a fost Închis și trebuie să Îţi mărturisesc că n-am Înţeles prea bine motivul și m-am jenat să insist. S-ar părea că, până pe la mijlocul anilor ’60, Închisorile lor au fost pline, foștii politicieni, foștii oameni cu stare, cei cu relaţii În Occident, cei care făceau glume pe seama regimului politic, știi modelul, din păcate, prea bine. Iar Închisorile erau oribile, cum sunt cele din ţările Americii Latine, dar asta am aflat-o mai degrabă aici, din cercurile exilului, decât de acolo, unde la subiectul acesta se cam lăsa tăcerea. Cristian mi-a spus că „fusese reţinut, fără condamnare”, o formulă oficială pe care bănuiesc că au folosit-o În multe memorii adresate autorităţilor ca să-și susţină drepturile. Fără prea mare succes – de altfel, mi s-au tot plâns de acest lucru. El era și, pare-se, mai e Încă un om stigmatizat. Tace brusc, pentru că, dintr-odată, are impresia că ea nu-l mai ascultă. Sau poate nu l-a ascultat de la Început? —Să-ţi povestesc mai departe, spune-mi? — Numai puţin, să văd pe unde o luăm… Aici totdeauna greșesc intrarea pe autostradă. Dar s-a făcut prea târziu ca să mai Îmi permit să mergem o oră, două În sens invers… * — ...Cum să Îţi spuneam, nici nu am Înţeles de ce fusese nevoie de aceste memorii, dacă așa-zisa lui vină de a fi aparţinut unei familii cândva Înstărite și de a fi fost fratele unui aviator devenit celebru Într-un război repudiat acolo nu se prescrie! Probabil firea activă a acestei ultime doamne Dobrotă a determinat-o să Încerce și imposibilul. Dar, și cu aceste memorii, și fără ele, era evident de când s-au căsătorit că avea să le fie destul de greu. Pe acoperișul de ardezie, pe lângă care fulgeră mașina, un porumbel alb merge cu mișcări mici și rapide, de șobolan. În spate, un cer dulce, verde-ivoriu, Încălzit de soarele care coboară. Când se uită la el, Îl inundă obișnuita stare de liniște calmă. E cerul lui, pe care Îl recunoaște, după atâtea zeci de ani de când Înalţă, măcar o dată pe zi, ochii spre el. Se apropie ora lui preferată, când soarele coboară. Tace răbdător, ca să ocrotească atenţia șoferiţei Christa. Dar s-ar părea că ea nu a mai greșit de astă dată intrarea pe autostradă. — De ce să le fie greu? A fost din nou arestat? — De arestat, a fost arestat doar o dată, după Revoluţia din Ungaria, când, preventiv, s-au făcut și acolo arestări masive ale unora care ar fi avut motive să nu le placă regimul instaurat după război. Și erau destui! Dar, la ieșirea din Închisoare, Cristian nu a fost mai fost o vreme angajat nicăieri decât ca muncitor necalificat. El, care avea două diplome și un doctoratluat În străinătate! Subalimentat și neÎndemânatic cum e, Cristian nu a făcut faţă muncii necalificate. A fost dat afară sau a plecat singur, nu-mi mai aduc aminte exact. În orice caz, o vreme au trăit doar din salariul soţiei, ceea ce găsesc admirabil din partea ei, mai ales Într-o viaţă plină de lipsuri cum e cea de acolo. Pe urmă, ea fiind mai descurcăreaţă, i-a găsit și lui un post neÎnsemnat la institutul unde lucrează și acum. După o vreme, a reușit să fie chiar avansat, desigur, sub posibilităţile lui, pentru că e tobă de carte și foarte conștiincios. Soţia mi-a spus cu mândrie că ea a mai compensat dezavantajele condiţiei lui Cristian, pentru că are, cum spuneau ei, „origine sănătoasă”: provine dintr-o familie dezavantajată social Înainte de război, ceea ce, În noile condiţii, a devenit un atu. Eu cred că mama ei a fost servitoare În casa Dobrotă, pentru că era la curent cu prea multe. Dar, dacă vrei să Înţelegi situaţia din ţara aceea, pe care tu te Încăpăţânezi s-o numești a mea, gândește-te la India. Te naști Într-o castă și nu mai poţi ieși din ea, nici ca ofertă de muncă, nici când Îţi Întemeiezi o familie. Dacă Îţi permiţi să sfidezi regulile, ești marginalizat. Societatea mi s-a părut organizată pe legi gentilice, de sânge, de ispășire a unor vini strămoșești. Și mai incredibil e felul cum cei de acolo au acceptat aceste reguli absurde – le primesc resemnaţi, ca pe un destin. Memoriile pe care mi le-au arătat recurgeau la o argumentare ridicolă! Mi s-au plâns că până și fiica lor ispășea, la rândul ei, „păcatele lui Anton”: fraza asta m-a indignat, dar am renunţat să deschid orice discuţie pe tema ei, fiindcă mă grăbeam. * Colţurile gurii i-au căzut a dezaprobare. O deranjează și mănușile la condus, Își simte palmele umede. E cald, e Încă vară, totuși ar putea să le scoată. Dar spiritul ei ordonat o Îndeamnă să mai aibă răbdare, o să se lase seara. Trebuie să aibă răbdare. Și o să aibă. — Deduc că nu a fost o plăcere vizita la familia Dob… care ai spus că e numele de familie al acelui Christian? —Dobrotă! Nu mă Înţelege greșit, m-am bucurat să Îl Întâlnesc pe Cristian Dobrotă, deși comportarea lui și În casă mi s-a părut bizară. De pildă, se tot ridica de pe scaun, se ducea la telefon și Încerca să Îi Înţepenească discul cu un creion: un joc absurd, de copil sâcâitor, care m-a deranjat mai ales pentru că eram atât de grăbit. Până la urmă, soţia lui, cu o mutră exasperată, a adus din dormitor o pernă mare și a trântit-o peste aparat. Când i-am Întrebat ce se petrece, unul mi-a făcut semne să tac, celălalt a schimbat vorba. I-am povestit mai târziu prietenului Alexandru comportarea lor și el a izbucnit În râs. „Obișnuiește-te”, mi-a spus, „aici toţi sunt convinși că sunt urmăriţi de serviciile secrete. Iar cele mai suspecte obiecte din casă au ajuns telefoanele, pentru că se crede că În interiorul lor se află microfonul de ascultare”. Deci familia Dobrotă Încercase, cu aceste mijloace ridicole, să debranșeze presupusa aparatură de ascultare… —O să spui iar că am mania contrazicerii, dar poate să fi avut și ei oarecare dreptate… Tu nu Înţelegi astfel de lucruri… Christa se Îndreaptă În scaun, durerea de deasupra feselor a urcat până sub omoplaţi. Nu mai are chef să-i explice ceea ce el nu a Înţeles nici după această călătorie. Nu mai are chef nici măcar să-și continue fraza, Își economisește nervii și energia ca să ducă până la capăt această zi istovitoare. Dacă s-ar putea Întinde pe jos, cu ochii Închiși, gonind imaginile care se reÎntorc, mereu, tot mai vii cu cât se Îndepărtează de ele… * Portalul dreptunghiular al bisericii romane din secolul al XI-lea, cu silueta străveche veghind din Înălţime mașinile colorate care se rostogolosc de-a lungul autostrăzii. Bătrâna biserică i-a reamintit discursul religios al acelei ţări atee? Traian Întinde mâna după pastila de Tic-Tac și o Împinge cu limba Într-un colţ al gurii, ca să poată vorbi mai departe. —…Eram grăbit, cum ţi-am spus, așa că nu am avut prezenţa de spirit să Îi fi Întrebat de cine și de ce să mai fie ei urmăriţi. Arătau atât de stresaţi! Mai ales Cristian, care, În ciuda bunei educaţii primite cândva și a obligaţiilor lui de gazdă, era numai cu ochii pe ceas. Am dedus pe urmă că trebuie să Îi fi fost tot timpul frică să nu cumva să plec Înainte ca el să fi apucat să Îmi spună tot ce vroia. Sunt convins că În privinţa mea au avut și ei, ca și alţii de altfel, o strategie, dar, cum se petrece de obicei, când au pus-o În practică, au apărut derogările: furată de plăcerea de a fi vioara Întâi, soţia irosea timpul șederii mele acolo cu poveștile ei. Mai conștient decât ea de programul meu Încărcat, Cristian stătea ca pe ace: am simţit acest lucru pentru că Îmi ocolea privirea, Își trosnea degetele, un gest grosolan pe care nu Îmi amintesc deloc să-l fi avut În copilărie și, la un moment dat, a abandonat atât de brusc conversaţia noastră despre Anton și m-a abordat direct. Avea o mare rugăminte la mine. Face o pauză, bea apă, se uită pe geam. Culmile, Încununate de sătuleţele albe din secolul al XIV-lea, cu străzi Înguste, de piatră, căţărate deasupra livezilor de portocali și mandarini pitici. Fructele aurii, căzute În iarba proaspăt tunsă. Cactuși uriași, cu boboci de flori roșii, coroanele ciufulite ale măslinilor cu trunchiurile albe, răsucite, crescând din pământul roșu. Ochiul lui nesătul, bucurându-se de frumuseţea de ilustrată, și vibraţia Întristată, recunoscând ceva ce vine la fel de departe din viaţa lui ca și amintirile copilăriei din ţara Îndepărtată. * —Cristian a debitat o poveste lungă și complicată, În care mai intervenea din când În când și soţia lui, ceea ce Îmi făcea și mai dificilă Înţelegerea. Deși Îmi dădeam seama că Întârzii la recepţia unde eram așteptat, nu a fost chip să plec până n-au sfârșit. Era În mare vorba de soţul fiicei lor, care ar fi Întâmpinat la serviciu tot felul de neplăceri din cauza trecutului familiei Dobrotă, lucruri vechi, de mult ispășite, după expresia lor religioasă. Opersoană bine informată i-ar fi spus tânărului că din aceste motive cariera lui este plafonată și nu va primi nici deplasări de serviciu În afara ţării. Fiind ambiţios și bine pregătit, ginerele a devenit În ultima vreme tot mai irascibil și Își tot ameninţă soţia, pe fiica lui Cristian, cu divorţul. Când au ajuns aici, doamna Dobrotă a izbucnit În plâns, ar fi o mare nenorocire, mi-a spus, fata lor ar fi de-a dreptul distrusă și, În plus, există și un copil În această căsnicie. Atmosfera este permanent Încărcată, plânsete, Învinuiri…„Deși tu nu ai urmași, ar trebui să Înţelegi că pentru un părinte nu există suferinţă mai mare decât să-i facă Într-un fel rău, fără să vrea, copilului său”, a adăugat Cristian. „Înţeleg”, i-am spus, „sau cred că Înţeleg, dar ce pot să fac, dragii mei? Eu aici nu am nici o putere”. „Ai putere și poţi să faci, dacă vrei!”, mi-a șoptit. Vocea era sigură pe ea și a pus a Încurajare mâna peste mâna mea. Tremura ușor și avea un zâmbet neplăcut al obrazului pe care doar În clipa aceea l-am observat, așa cum i-am observat și pantofii scâlciaţi. „Nu am reușit să ajung, din păcate, la conferinţa ta, dar, din câte am aflat, În sală s-au aflat câteva persoane cu multă putere”, a adăugat. Atunci soţia a mers la vitrina cu bibelouri și dintr-un sertar a scos o foaie de hârtie, evident pregătită dinainte, pe care se aflau câteva nume scrise cu cerneală. Mi-a vârât hârtia În buzunar cu un gest categoric: „Un simplu cuvânt al uneia din aceste persoane ar fi suficient ca să ni se uite păcatele de familie”, mi-a șoptit. „Și intervenţia ar trebui să vizeze În primul rând serviciul lui Cristian, care, În sfârșit, acum a fost propus să fie mutat de la documentare la cercetare. Numai că cel care ne ajută ne-a spus și ce greutăţi Întâmpină și crede că fără o intervenţie solidă nu va ieși nimic”. —Deci nu era vorba despre situaţia de la serviciu a ginerelui, ci despre cariera prietenului tău! — Nu. Sau da, Într-o anumită măsură. Doar că, dacă ar fi adevărat ce spuneau ei, că, sprijinind cariera socrului, rezolvi și problema ginerelui, situaţiile de familie și cele de serviciu sunt legate. Îţi repet argumentarea lor, care pe mine nu prea m-a convins. Ei susţineau că simpla avansare a lui Cristian va fi un semn de normalizare a situaţiei lui, care va fi transmis imediat și la celelalte dosare. Și ginerele Își va da seama că nu a intrat Într-o famile persecutată, cu dosar prost. Dosar era cuvântul magic, care tot revenea În discuţia noastră. Gărduleţul de leandri roz, albi, roșii, tăind autostrada umbrită În aceleași două benzi oţelii care se răsucesc În spate, ondulându-se, ca șuviţele de șpan. Culmile Împădurite urcând spre cer, trunchiurile albe și contorsionate ale măslinilor bătrâni ieșind din pământul roșu, casele cu ziduri groase și ferestre minuscule, pentru ca Întunericul dinăuntru să păstreze răcoarea. Și umbra care coboară peste ele. — Mi s-a părut o adevărată nebunie ceea ce Îmi cereau, mie, unui cetăţean străin, dar m-am jenat să le-o spun de-a dreptul! Totuși, nici să-i Încurajez fără temei nu mi se părea corect. „Cu cea mai mare plăcere ţi-aș face acest serviciu, dragul meu”, i-am spus, „dacă el mi-ar sta cât de cât În putinţă! Dar eu nu pot pretinde nimănui să Încalce legea! Și mă Îndoiesc”, am adăugat, „că o asemenea intervenţie ar putea avea vreo bună urmare! Dar sunt convins că, făcându-ţi datoria, vei convinge că meriţi a fi avansat. Și eu am trecut În viaţa mea peste multe momente grele”. Dar bietul Cristian, dar mai ales soţia lui au Încercat prin stăruinţe, rugăminţi și lacrimi să mă convingă – și asemenea momente penibile am trăit cu ei, Încât nici nu mai suport să Îmi amintesc! 

Capitolul 26 Păcate neispășite 
Nu se uită la Christa. S-a răsucit pe scaun și privește pe fereastră culmile Împădurite pe care umbra serii le crește. Încă puţin și În aerul transparent albăstriu vor pluti luminile de pe bordura autostrăzii. E conștient că, vorbind, face drumul să pară mai scurt pe această porţiune care pare totdeauna mai lungă pentru că, după ce se lasă noaptea, autostrada e atât de monotonă! Lumina farurilor mătură gărduleţul de leandri și scoate fulgerător la vedere florile albe, roz, roșii. — După ce am plecat de la familia Dobrotă, mi-am dat seama că jumătate din timp s-a vorbit doar despre Anton! Cumnata lui Îi știa viaţa pe dinafară… — Poate a fost la Început Îndrăgostită de fratele mai mare. Știi cum sunt adolescentele care se Îndrăgostesc de actori celebri, de logodnicii surorilor. Spui că Anton era cunoscut ca aviator, că fotografia lui apărea În ziare… — Ca bărbat, avea charismă, pe care acum greu o mai poţi explica. Fotografiile lui Anton nu mai spun azi mare lucru. Exista În casa Dobrotă un album de fotografii care scăpaseră la percheziţii. Evident, ne-am uita toţi trei prin el… — Nu erai și tu În vreo poză? — Ei doi susţineau că Într-un grup, undeva, pierdut printre capetele necunoscute, aș fi eu. Eu Însă nu sunt deloc convins, nu mi-am recunoscut nici măcar expresia feţei. Mi-au oferit poza la plecare, dar nu am vrut s-o iau… — De ce? Aș fi fost curioasă să văd cum arătai atunci… Nu ţi-am văzut niciodată, părinţii… mama… Măcar tu recunoaște-mă, măcar tu uită-te la mine, mamă… Mi-e greu să Îmi imaginez că nu mai ești nicăieri. Am mers atunci, de dimineaţa până seara, pe străzi, nu mă mai pot Împăca cu gândul că nimeni de-acum Înainte n-avea să-mi mai poarte o fotografie ștearsă Într-o poșetă veche… * — Ce rost ar fi avut să car fotografia cu mine, dacă nu sunt convins că aș fi eu cel din cadru? Și toate acele persoane necunoscute despre care nu Îmi mai amintesc acum nimic. Oricum, era o fotografie de amator, Întunecată, neclară. Ce să fi făcut cu ea aici? Mai bine lăsaţi fotografia În album, unde este locul ei, le-am spus. Sunt convins că doamna Dobrotă o s-o păstreze mai bine ca mine, care puteam deja s-o fi pierdut, așa cum am făcut și cu bileţelele cu adrese. Pe când ea, vestala familiei… — Ai totuși ceva contra ei. — Sunt iritat când Îmi amintesc pălăvrăgeala ei indiscretă. De ce să fi ţinut minte toate fleacurile din copilăria noastră? Și, mai ales, de ce să facă paradă cu ele? Chiar dacă nu sunt, ca tine, specialist În psihologia adolescentelor, nu cred că era atât de perversă Încât să-i fi iubit pe amândoi fraţii. Este pur și simplu o femeie bârfitoare… — Crezi că e neapărat perversiune să iubești doi fraţi? Mai ales că eu nu am spus că i-a iubit În același timp! Ce demodat, ce arhaic poţi să fii! — Demodat, nedemondat, arhaic, cum vrei, dar sunt aproape convins că toată această paradă de complicitate a memoriei avea un scop al ei. Servea la ceva… — Servea la ceva? La ce să servească? Privirea nedumerită a Christei, aruncată pieziș și pe urmă reÎntoarsă cuminte la volanul ei. În dreapta, imensa budincă Dr. Oetker de pe panoul publicitar, așteptând ora apropiată când i se vor aprinde luminile multicolore. În stânga, zidurile, Întunecate de seară, ale caselor pe lângă care trec. Pe colinele verzi-arămii, o mișunare de viermi rotunzi și albi – turme de oi răsfirate. * — Toată familiaritatea asta falsă, indiscretă ţinea să demonstreze că am rămas toţi trei la fel de apropiaţi ca În timpul adolescenţei, În ciuda timpului și a distanţelor. Și, ca atare, să mă simt obligat să fac ceea ce avea să-mi ceară. Dar În tinereţe eu fusesem prieten doar cu Anton! Pe Cristian nici nu-l băgam În seamă! Cât despre doamna Dobrotă, ţi-am spus că nu a existat În nici un fel În viaţa noastră! Poţi, sper, să Înţelegi că mă deranjau tachinăriile ei, de genul: „Mai ţii minte când ai fost bolnav de scarlatină? Dar de profesorul care știa că Anton traduce doar cu juxtele tale și l-a lăsat corijent, Îţi aduci aminte?”. Chiar când am intrat În casă, m-a abordat cu o familiaritate deplasată: „Mai ţii minte cum te chinuiai cu Anton să-și Înveţe pe dinafară lucrarea de an la latină pe care i-o făcuseși?”. — Ce să-ţi mai fi adus aminte tu, care nici măcar nu te recunoști În propriile tale fotografii! — Închipuie-ţi că, prin nu știu ce minune, mi-am amintit lucrarea asta! Îi făceam lui Anton temele cu atât mai mult zel cu cât o vreme primeam pentru ele o răsplată bănească la care pe urmă s-a adăugat un alt imbold și mă simţeam jenat când trebuia să Încasez mica remuneraţie a efortului meu. — Dar primeai totuși banii lui, nu? râde Christa. Iar imboldul Îl bănuiesc… Ai Început să-i faci curte verișoarei lui, pianista. — Ai ghicit, draga mea. Probabil este o schemă univesală a adolescenţei. Verișoara băieţilor, Ana Maria, era mai mare cu câţiva ani decât noi, nepoată din partea mamei, cred, rămasă orfană din primul război și crescută Împreună cu ei. Avea o foarte bună educaţie muzicală, Începuse să se vorbească despre talentul ei și i se prevestea o carieră frumoasă. E prea mult dacă spui că Îi făceam curte, eram foarte timid, plin de complexe – și cred că Îmi ghicise sentimentele. Acum sunt convins că ea nu se uita la mine decât ca la un prieten, eram doi studioși, amândoi. În spatele bunăvoinţei ei de fiinţă bine-crescută, nu știu de fapt ce era, dar eu, săracul de mine, mi-am făcut multă vreme iluzii… Un zâmbet stânjenit, sarcastic, ţi-a Încremenit În colţul buzelor. Și acești unchi stupizi, și acest văr, elev lamentabil, incapabil să traducă ceva fără juxtele tale, toţi zâmbesc prudenţi, dar flataţi. Cu cât aplauzele vor spori, cu atât mai friesc Își vor Închide ochii, ca să nu Întrezărească ceva din exhibiţionismul fanatic al artei. — ...Crescusem Într-o casă mai mult decât modestă și mă epatau obiceiurile elegante, conversaţia dezinvoltă, În care știi mai bine ca oricine că eu nu strălucesc, bliblioteca fascinant de bogată. Cum viitorul ni se prefigurează prin Întâlniri Întâmplătoare, Îmi amintesc, de pildă, că mă tot uitam Într-un album cu gravuri despre monumentele Italiei. Cel mai mult Îmi plăcea cel despre Roma, nu ţi se pare ciudat? * — Tot ce Îmi povestești mi se pare ciudat. Și memoria acelei doamna Dobrotta e ciudată. N-ai Întrebat de unde știa toate acele lucruri? — Era evident de unde! Cristian trebuie să Îi fi povestit soţiei despre familia lui, ca să-și ofere un ascendent faţă de ea. Sau poate se refugia, pur și simplu, În amintirile unor vremuri mai bune decât cele prezente. — Dar ea de ce ar fi ţinut minte toate fleacurile astea care n-o priveau? — Mi-am pus și eu Întrebarea și iată ce am găsit: doamna Dobrotă trebuie să-și fi asumat amintirile soţului, pentru că acolo viaţa este Îngrozitor de monotonă! Când viitorul este atât de previzibil, numai trecutul mai poate oferi un prilej de divertisment! * Ce speculaţie! Mâna ei s-a relaxat pe volan, dezamăgită. Colţurile gurii i-au Încremenit Între riduri. Tace. — Așa cum se Întâmplă uneori, draga mea, se petrecuse o adevărată simbioză Între ei. Adoptaseră unul de la altul fraze, gesturi, cuvinte, ba chiar și amintirile celuilalt. — Cum adică adoptaseră amintirile celuilalt? Mâinile ei Înmănușate s-au Încleștat pe volan. Oare nu asta a Încercat și ea, ani de zile – să-i simtă alături În coșmarurile din care se trezește transpirată, cu inima bătând, cu gâtul Încordat de strigătele mute? Nu la asta s-a tot gândit, stând cu ochii larg deschiși În Întuneric, de teamă că adoarme la loc, lângă respiraţia lui șuierată, nepăsătoare? Minute lungi cât orele, ore În care s-a ridicat, s-a dus la baie, când și-a privit În oglinda Înceţoșată faţa tot mai stoarsă, umflăturile de sub ochi, ridurile care taie colţul ochiului, Traian nu este de acord cu un lifting, și a doua zi, la micul dejun, nedumerit: Ai avut cumva insomnie, draga mea? Am avut impresia că rătăceai prin casă ca o fantomă... Christa apasă iritată pedala acceleratorului. * — De fapt, nu m-am exprimat bine când am spus că fiecare adoptase amintirile celuilalt. Amintirile circulau În sens unic, doar de la Cristian la soţia lui. Nu și inveers! Soţia povestea istoria glorioasă a familiei Dobrotă – și se vedea că avea exerciţiu! Poate s-o fi utilizat, la rândul ei, ca să-și acorde un ascendent faţă de prietene. În schimb, Cristian nu povestea nimic despre familia soţiei! — Era conștient că a făcut o mezalianţă! Lumina tunelului din care ies se lărgește treptat spre păduricea cu trunchiuri subţiri și drepte. Dealuri golașe, semănate cu smocuri de vegetaţie, lăsând tot mai jos albia secată a râurilor de altădată, care umpleau de mlaștini și ţânţari văile, azi secate. Cristos s-a oprit la Eboli. Iar el trăiește aici de destulă vreme pentru ca toate astea să fi ajuns amintirile lui de o viaţă. Dar ce tăios a sunat vocea Christei când a vorbit despre mezalianţă! * — …Din păcate, mă apasă că nu l-am putut ajuta cumva pe Cristian, mereu Îmi amintesc că a fost anchetat, Închis. E drept că la plecare le-am spus: „În caz că reușiţi să obţineţi permisiunea de a călători, veţi fi bineveniţi, dragii mei, la noi În casă. Christa și cu mine vom face tot ce putem ca să vă simţiţi bine”. Ai văzut că le-am trims și o vedere cum am ajuns aici, felicitându-l pe el pentru că Împlinește o vârstă rotundă, ai cărei ani e bine să nu-i mai numărăm. Sunt sigur că are să-mi răspundă! — ...Eu nu pot decât să-ţi dau sfaturi, așa cum făcea bunicul meu cu mine… Dar tu ești cel ce trebuie să se Înarmeze cu putere ca să reziste amintirilor de acolo, care, din câte Înţeleg, mai toate sunt neplăcute. Nu ar fi fost deloc bine să ţii În tine poveștile astea, ca să te Învenineze treptat, e bine, cel puţin, că ai ales să te descarci… Povestește-le și uită-le! Și nu te lăsa dus de stări patogene, nu te Învinovăţi pentru vini inexistente. Nu trebuie să te simţi tu responsabil pentru ceea ce s-a petrecut cu familia ta În trecut! Nici pentru ce se petrece cu foștii tăi prieteni azi! Din câte Înţeleg, ţara ta Întotdeauna a avut probleme și poate o să te deranjeze ce Îţi spun, dar sunt convinsă că Întotdeauna o să le aibă! 

Capitolul 27 A fi sau a nu fi un boșo 
Iar eu tot nu hotărâsem dacă să mă tirez pe șest la autobuz, când Pisăloaga Casandra mă va scăpa o clipă din vizor, ori să stau până când el o să dispară dincolo de frontiera păzită de feţele crunte și umerii Înstelaţi ai băieţilor cu ochi albaștri. Deodamdată Traian Încă mai era acolo, cu geanta pe umăr și haina plină de buzunare și fermoare, Într-un halou de Hugo Boss, grăbit să scape la check in și de geamantanul blindat al lui Victor, și de noi, toată familia. Ele pe bancheta de vinilin albastru, ei În jurul banchetei cu servietele lor diplomat și sacourile și cravatele și costumele lor de ciocli și povestioarele porno și burţile și dinţii de acrilat și frazele interșanjabile cu cine Îl schimbă pe cine, cine Îl sapă pe cine, cine Îl ţine, cine Îl mănâncă, cine l-a urcat, cine l-a dat jos pe cine, cine e În anchetă, cine a rămas, cine a făcut anonima, hehehe. Și iar câte o glumiţă! Nu! Niciodată, niciodată n-am să accept să fac asemenea jalnice glume! Și mai era haiosul ăla bătrân de Victor, care Îmi dădea una pe spate cum mă vedea: — Merge? Merge treaba? Asta era vorba lui și atât. — Merge? Merge treaba? * Și să recunosc că, oricât de dementă poate să pară, acum, Încă mai trăgeam nădejdea că În ultima clipă el o să se Întoarcă spre mine, să-mi strige: — Să nu uiţi să-mi scrii! Să nu uiţi că la anul vin Înapoi! Să nu uiţi, Daniel, că te aștept, Dincolo, la mine! Încă mai așteptam o răsturnare de situaţii, vrednică de poveștile Mihaelei, Bună seara, Copiii! Să Își dea seama, adică, măcar acum, În al treisprezecelea ceas, că eu eram el, cel din fotografia sepia, cu pete de cafea sau ulei, din anii ’30, pe care o păstra Buni la oglindă. Eram el, care nu plecase, eram el, care avea să se Întoarcă. Pentru mine ciuperca de sticlă a aeroportului Încă mai avea un aer festiv, de revelion, ce avea să fie Întâlnirea noastră, decât (recită) un ritual, povestea trecerii torţei și a Încercării disperate de a o prelua, fraza asta e din ultima mea carte preferată, Jurnalul de la Păltiniș, mi-a Împrumutat-o Dudu pentru o săptămână, maică-sa are un șmen cu librăreasa de la standul de cărţi al facultăţii. * Și, pentru că cum nimic nu mă enervează mai mult decât falsităţile și formalităţile, nu mă mișcam din loc, nu făceam nici un gest. Încă mai credeam, deși din ce În ce mai puţin, că ar fi de-ajuns ca el să se uite mai atent la mine ca să mă recunoască. De aceea stătusem liniștit toate aste două săptămâni, cât l-au fugărit profesorul Stan cu șleahta lui de urechiști și team-ul de bișniţari al vărului Victor. Numai că timpul trecuse, the game is over, mai era niţel și el intra În vamă și eu trebuia să aleg, sau rămân până În ultima clipă și mă conving că el pleacă, cu valiza Înţesată de microfoanele lui Victor, fără să fluture mâna spre mine, sau mă fac că o iau pe scara dinspre subsol, la WC, LIKE A HERO, dar, de fapt, ies afară, În staţia de autobuz, și de la un public te sun pe tine, my dirty Diana, ca să Îţi spun: „Gata, honey, am aranjat, unchiu-meu a promis să trimită prin DHL geamantanul lui Victor plin de prezervative!”. * Și, până la urmă, am ales să mă car, ca să nu văd că nici măcar n-o să Își dea seama care sunt eu, din toată turma noastră. Dar, mergând spre autobuz și Încă mai răsunându-mi În urechi urletele disperate ale Casandrei: — Daniel! Unde ești, Daniel?! Vino să-i facem semne cu mâna vărului, unchiului, străunchiului tău! Daniel! Unde ești? Nu mă fă să strigdupă tine! Găsisem deja alte două ipoteze care se băteau cap În cap, adică: A FI SAU A NU FI… UN BOȘO? Repet deci alternativa: Nu, eu niciodată, niciodată n-am să accept să ajung un boșo, nici măcar un boșo ca el! Da, aș vrea să fiu el, chiar cu riscul de a ajunge un boșo! 
* Un boșo, adică mers la coadă la lapte de dimineaţă; consultat România liberă, mica publicitate, rubrica de Înmormântări; două remize pe zi, la șahul din Cișmigiu. Plus replicile ritualice: — Ţineţi-mi și mie rândul la coada asta, am zi de pensie, mă Întorc repede, peste trei ore! — Când eram de vârsta voastră, noi nu… — Te rog foarte mult, măsoară-ţi cuvintele, obraznicule! — Am fost și noi tineri, ce vă Închipuiţi, dar… — Ridică-te, lasă locul alteia! — Altuia! — Altora! Animalule! — Nu te mai scălâmbăia când vorbești cu mine! — Scoate șapca…! Scoate mâinile…! Scoate... — Habar n-aveţi voi ce-a fost cu Ialta! Lecţiile de limba rusă! Mandatarii! Colectivizarea!… Nu, nu, niciodată, totuși niciodată n-am să accept să fiu un astfel de boșo! * Sau da, să fiu el, cum l-am văzut că apare din prima zi cu ochelarii ăia meseriași și ţoalele foarte ca lumea, moșule, și toţi ciorchine pe el, gagicile, securiștii, bișniţarii, cioclii, și buzunarele de pe mânecă și barba pusă la punct, cu dâra de After Shave Tabac Original, da, atunci muream să fiu el! Numai că și atunci am avut ghinion, nici nu Îl vedeam bine, el era foarte departe și Casandra, aiurea cum e de obicei, deja Începuse să strige: — …Hai și tu, Daniel, mai În faţă! El, știţi, e mai timid din fire! El acasă e mai Îndrăzneţ, acasă poate fi chiar obraznic! Păcatul cu el e doar că În lume nu face faţă… Hai și tu! Mergi În faţă și tu, să te vadă Traian al nostru! Luaţi-l cu voi și pe Daniel! Hai, Daniel, du-te și tu, dragul meu! Du-te, te rog eu! Fă-o pentru mine! Fă-o pentru Buni! Te rog eu, fă-o! Terogeufă-o! Hai, vino odată să te prezint! Să te cunoască unchiul, străunchiul, străbunicul, musafirul nostru! Hai, Daniel, nu mă fă să strig, unde ești, nu mă fă să strig după tine. Să-ţi vină să-i termini pe toţi! Vă daţi seama că și atunci a trebuit să-mi părăsesc postul de observator fin și să mă car, singur, cu autobuzul, dar nu Înainte să Îi fac un semn explicit mamei, pentru că o știam prea bine ce creatoare de panică e. * Revenind Însă la a doua alternativa noastră, problema teoretică ar fiurmătoarea: nu cumva, În ciuda ochelarilor, a valizelor ușoare cu rotile, a mersului său drept, a tot ce a văzut, citit, umblat, ascultat, mâncat, Beaubourg, United Manchester, Scala din Milano, Pinacoteca de la Florenţa etc. Traian Manu nu-i altceva decât tot un boșo, atent la picăturile de ochi, de nas, la pastilele de tensiune, la gelul pentru varice? Un boșo mai stilat, dar nimic altceva altcineva decât tot un boșo. Și totuși, mi-ar place să fiu el, chiar dacă va trebui să Îmi tot iau pastilele de tensiune și să gâfâi când urc scara, mai ales dacă vorbesc: — De ce nu aţi luat liftul, domnule profesor? La vârsta dumneavoastră e pericoloso sporgersi! Și niște unii să-mi care bufnind și trăsnind valiza grea a unchiului Victor cu lingurile de lemn ale inspiratului meu tată, bălăngănindu-se, la fiecare treaptă până la etajul șapte. * Și Încă, atunci, la aeroport, nu Îi știam toate maniile – de pildă, că seara, la ora H, intra În panică: — Dragii mei, scuzaţi-mă, acum observ că s-a Întunecat și n-am dat telefon la Christa! Și/Sau: — Dragii mei, nu pot la ora aceasta, mi-e imposibil acum! Vă rog să așteptaţi puţin, e absolut necesar să o sun pe Christa! Și se repezea, glonţ, la telefon, foindu-se pe fotoliu, deschizând, Închizând televizorul, un adevărat lup de mare/leu În cușcă, până binevoiau să sune nesimţitele de telefoniste racordate la băieţii cu ochi albaștri. Pârâituri, Întreruperi, intervenţie la profesorul Stan să avem linie libeă, telefonul roșu, trebuie s-o sun urgent, dar urgent! urgent de tot, pe Christa! Și, În fine, după trei ore de tensiuni neomenești, un ţârâit debil. Și el, repezindu-se să smulgă telefonul cu priză cu tot, ca să spună: — Da, draga mea, sunt bine, fii liniștită, mă simt perfect, nu mă doare stomacul, nu sunt constipat, nu am diaree, Îmi iau la vreme pastilele, vremea e cam călduroasă, mi s-a Înfundat o ureche, nu te teme, sunt și aici doctori, sunt infirmiere cu epoleţi, se ţin după mine din oră În oră, nu Îţi fă griji pentru mine, de tine ai grijă doar, ia-ţi pastilele, fii atentă să dormi bine, visează frumos, visează-mă pe mine. Și alte texte care te lasă mască, doar că eu le-am dedus, pentru că, deși aveam urechea lipită de ușă, el vorbea nemţește, limbă din care făcusem doar patru lecţii când a căzut Mihnea de pe balustradă și pe toţi care eram la cheful din camera de cămin ne-au dat afară. * Așa că până la urmă am ales să fiu el, chiar dacă pentru asta trebuie să ajung un boșo. Dar În schimb o să am un video, numai al meu, și casete video și sidiuri cu JUDAS PRIEST, IRON MAIDEN, MODERN TALKING, CC CATCH, MADONNA, ROLLING STONES… Numai că, dacă aș fi el, poate nu aș suporta să mai aud hard rock, doar Grieg, doar Beatles… Mi-aș prepara singur un Campari, numai două degete pe fundul paharului, și deasupra un Schweppes Indian Tonic și trei glacons și o blondă care să știe meserie… Să fiu el și totuși să fiu eu, altminteri s-ar putea să nu Îmi mai pese prea mult de nici o blondă! Deși Gionni spune că bunicul lui are erecţie ori de câte ori vine infirmiera cu plosca! Să fiu el, chiar dacă pentru asta o să am osteoporoză, artroză, artrită, lumbago, pentru că În schimb o să port pantofi veritabili Todd! Chiar așa am văzut scris În interiorul pantofului, moale, și cum arăta, cum mirosea! De parcă nimeni niciodată nu-și vârâse În el piciorul! Nu știu cum de a căzut lumina de pe culoar chiar pe pantofii lui, erau chiar lângă ușă când am Întredeschis-o. * Așteptam pe culoar, În nopţile alea două de la Cărbunești, să se termine bairamul, să-l văd că intră În cameră, poate reușim să stăm și noi doi de vorbă. Dar, ghinion, am luat plasă, ca de obicei, pisăloaga de Casandra a Început să strige: — Daniel, unde ești, Daniel! Adu-mi un pahar cu apă! Așa că, revenit În post, am deschis prudent ușa, ce-i drept, n-am fost În stare să scot vreun sunet când l-am auzit: — Cine-i, face, cine-i acolo? Dragul meu, dacă tot m-ai trezit, atunci intră, aprinde și lumina! Și ce nu pot să-mi iert e că n-am aprins lumina și n-am intrat! Sau măcar să fi răspuns: „Sunt eu, Daniel! Iartă-mă, am greșit ușa!”. Sau să mă fi dus măcar a doua zi să-i spun: „Sper că nu v-am trezit din somn aseară”. Sau: „Îmi pare rău că te-am trezit din somn aseară!”… Pentru că mai era și asta – că nu știam cum să-i spun: „tu”, „dumneavoastră”? * Am luat plasă pentru că de obicei eu știu ce gândesc, ce simt, ce cred alţii despre mine și de aceea nu am vrut să cred că el ar putea să treacă pe lângă mine la fel cum trecea pe lângă toţi ceilalţi. Și nici acum nu-mi vine să cred că tocmai asta s-a Întâmplat! Oricum, mama susţine că vine el la vară din nou. Dar, și dacă vine la vară, n-o să fie la fel? Profesorul Stan cu ai lui, grămezi pe el, plus Victor… Poate doar să-l prind dacă o să mai mergem la Cărbunești și o să-și ia ceaiul În curte, nu mi-am dat seama dacă s-a prins sau nu cine sunt eu ca să mă ţină minte, je suis aussi un fan du thé Lipton Yellow, să-i spun, și el: Hai, Daniel, vino și tu aici, lângă mine, să stăm puţin de vorbă, să-mi spună, jucându-se cu ochelarii ăia meseriași cu care n-are treabă, și ceașca de ceai, cum o ţine cu degetele alea lungi osoase. * O dată parcă totuși m-a văzut, era la masă cu Victor, eu treceam pe acolo, el s-a uitat la mine și mi-a aruncat pastila: — …Ei, dragul meu, de ce mergi așa cocoșat? La vârsta ta e foarte important să te Înveţi să mergi drept! Învaţă-te dragul meu, pari și mai Înalt, dar mai ales, dacă te Înveţi de pe acum să mergi drept, o să fie bine pentru coloana ta toată viaţa. Numai că e foarte greu să mergi așa drept cum a zis el, de fapt nici nu-mi vine să cred că se poate să stai mereu drept, multă vreme. Ieri am Încercat, dar n-a prea ţinut multă vreme, Îmi dădeam seama cum arăt din afară, un papagal, și mă mai durea și omoplatul. 

Capitolul 28 Un plan de măsuri entuziast — Am ceva să vă arăt, tov colonel, Înainte de planul de măsuri! Avem deja o recoltă semnificativă, un mic florilegiu. Da, da, nu fiţi așa sceptic, vă veţi convinge imediat! De-abia a plecat Transfugul, cum Îi spuneţi, și s-a și completat un prim dosărel de corespondenţă. Sunt optimist, avem bune auspicii! Îngăduiţi-mi să vă prezint piesele mai importante… Ăsta s-a scrântit de-a binelea, de când a fost detașat la Păltiniș. Sau vrea să-și dea importanţă În ochii mei? Dar așa vorbește cu toţi! Le-a luat faţa la toţi, un băiat de aur! Tineretul nostru În care ne punem nădejdea, hai sictir! O s-ajungă departe, că are cin-să-l Împingă, nași-su, generalu’, mă-sa, maioreasa, ta-su vitreg, colonelul, ta-su natural la Informaţiile din armată! Nu ca mine, care-am venit de la glie, activist la tineret, intrat În armată când s-a făcut reforma la Siguranţă, dân grad În grad, pân-am ajuns șef la Direcţia de Securitate și Gardă, să bat cu Șefu’, și ălalalt, și ăsta, toate coclaurile, la vânători! Să pune cu mine maimuţoiul ăsta, nedus la femei, doar la d-alea găsite de mă-sa?! Papagalicește cu vorbele alea furate când trăgea cu urechea la grupul de elitiști, parcă Îţi vâră degetele În ochi când Își plimbă limba În gură, o s-o tot plimbe așa, până și-o scrântește! Dacă se gândește că o să troneze În biroul ăsta, se Înșală! La Sfântu-Așteaptă! Familia mea e aparatul! Aici am fost, aici rămân, vom fi ce-am fost și Încă și mai și! Nu mă clintește pe mine orice marţafoi… — Hai, dă-le-ncoa! 

Fila nr. 90 
Notă 
Serv. „F” ne-a comunicat cu adresa 0025722 din 5septembrie 1986: Numitul MANU TRAIAN, Instituto Europeo degli Ricerchi sul Medio Mediteraneo, Neapole, figurează În evidenţa serviciului „F” că Între 27 august 1986 și 5 septembrie 1986 a avut corespondenţă cu Dobrotă Cristian, din București, str. CÎmpineanca 13, sector 3, Izvoranu Cornel, tel. 32145, și Izvoranu Daniel, tel. 46071, din București, Bul. Păcii, bloc 16, sc. C, apt. 313, sector 6. Corespondenţa expediată de susnumiţii a fost semnalată la D. S. B. cu adresa Nr. 0023836 și la Dir. I-a cu adresa 00143267. În perioada 12 august 1986 și 25 august 1986, numitul Manu a fost În obiectivul Serv. „M”, iar actualmente formează obiectivul ind. 313. Pt. conformitate Lt. maj. Chicuș Marin * Fila nr. 86 MINISTERUL AFACERILOR INTERNE DIRECŢIA BUCUREȘTI 29 AUG. 1986 SECTORUL 6 MILIŢIE În cursul lunii august a. c. numitul Izvoranu Daniel din str. Bul. Păcii bl. 16, scara C, apt. 313 din București expediază o vedere către numitul prof. MANU TRAIAN din Italia Instituto Europeo degli Ricerchi sul Medio Mediteraneo, Neapole, fără stradă și număr. Luaţi măsuri de identificare a numitului Izvoranu Cornel pentru a stabili cÎnd și În ce Împrejurări a plecat din ţară numitul MANU TRAIAN iar În caz că este fugit din ţară veţi trece la deschiderea dosarului de urmărire locală. ȘEFUL SERVICIULUI 
Maior Eftimie Gheorghe * Fila nr. 88 Direcţia II-a 03 septembrie 1986 
SERVICIUL „F” Vă trimitem alăturat o scrisoare pentru a fi francată corespunzător și aplicată ștampila poștii cu data de 5 sept. 1985. Scrisoarea va fi fotocopiată și introdusă În circuitul poștal pentru a ajunge la destinaţie. Fotocopia scrisorii rugăm a fi trimisă indicativului 242. 

ȘEF SERVICIU Dumitru Trăsnea 
Fila nr. 89 Dr. Traian Manu Via Pavia, 313 Neapole Italia	02 septembrie 1986 Dragă prietene, Îţi mulţumesc cordial pt. caldele cuvinte pe care mi le-ai trimis cu prilejul aniversării mele. Să fiu sănătos și să pot duce la capăt tot ce mi-am mai propus, că, mai ales datorită iniţiativelor soţiei, de proiecte nu duc lipsă. Îţi mulţumesc și pentru urările transmise fiicei mele, pe care din păcate nu ai putut să o ÎntÎlnești. În privinţa situaţiei ei de familie cu părere de rău trebuie să Îţi spun că este statu quo. Am citit cu ÎncÎntare partea din scrisoarea d-tale privitoare la cercetările pe care le-ai condus În ultima vreme. Cuvintele d-tale sÎnt puţine, dar, numai prin simpla menţionare, au puterea de a evoca lucruri de cel mai mare interes pentru mine. SÎnt curios să aflu rezultatele cercetărilor d-tale publicate În revista americană despre care Îmi pomenești. Poate ai posibilitatea să Îmi trimiţi un extras pe adresa de acasă, că la instituţie s-ar putea pierde. Nu mi-ai mai scris nimic despre rugăminţile mele, dacă au trezit vreun ecou printre prietenii dumitale. Poate demersurile În această privinţă nu vor fi avut succes. În acest caz, Îţi cer scuze pt. osteneala pe care ţi-ai dat-o, mulţumindu-ţi pentru bunele intenţii. Nu Îţi ascund că uneori visez la eventualitatea vreunei călătorii pe care aș putea-o face la Roma, pentru care mi-ai dat, cu generozitate, speranţe. Nu-ţi Închipui cÎt mi-aș dori să nu rămÎnă doar un vis ca atÎtea altele dintr-o viaţă pe care doar printr-un eufemism aș numi-o banală. Sper ca măcar promovarea mea mult așteptată de la documentare la cercetare să nu fie și ea tot un vis. Cu cele mai bune salutări și cu mulţumirile familiei mele pt. felicitare. Complimente și urări soţiei, pe care am văzut-o În fotografia de care nu te desparţi nicăieri. Și bine faci: ce am ajunge fără căldura familiei? Nici măcar nu mă pot gÎndi. RămÎn al dumitale afectuos, Cristian. PS. Adresa mea de acasă este: Cristian Dobrotă, CÎmpineanca 13, sector 3, București. 
* — Dobrotă Cristian… ăsta e ăla de-a fost priponit? Care se face preș când te vede, dar refuză colaborarea? Ia mai stai de vorbă puţin cu el, scoate de la naftalină dosarul de reţea În care n-am avut ce să punem, zicea că nu iese din casă, că nu vede decât nevasta, care i-a pus fusta În cap, ei, uite că acum are! — Dacă-mi permiteţi, tov colonel! Cu soţia se poate vorbi! E sincer devotată, doar că are această slăbiciune, acest bărbat. — Știi teoria mea, locotenente! Femeile se spurcă ușor și cât ai zice pește se fac duble! Și parcă e vorba de o avansare a lui… ceva? Nu-ţi mai pierde vremea cu el, cheam-o direct pe ea la sediu! N-ar fi prima oară!… Mda! Nu e rău, să vedem mai departe! S-a respectat procedurile? Bagajul a fost verificatla venire și la plecare? Materiale cu conţinut dușmănos? — Numai la venire! Reviste de exil, cu titluri sămănătoriste, Florile dalbe, Sculaţi, colindători… * — Ce reviste? Vorbește ca un ofiţer, locotenent Matei, că nu mai ești detașat la cursul lu’ tov Noica! — Avem o adresă de la grăniceri, pe baza unei semnalări a vărului, sursa noastră, Bădescu, care lucrează și cu cei de la graniţă. Manu Traian a adus reviste de exil, semnalate În nota agentului Bădescu, la plecare, bagajul a fost inventariat tot de el, dar era curat. Nu s-a identificat persoana căreia Îi erau destinate corpurile delicte și unde au dispărut. Acum poate să-i râdă În nas. Nu știi tu, căcăciosule, toate șuruburile aparatului nostru, cu toate gradele lu’ tac-tu și ale mă-tii! — Nu-ţi bate capul cu asta, locotent Matei! La această oră corpurile delicte sunt deja Înregistrate la serviciul nostru de documentare, Împreună cu adresele finanţatorilor, tipografiilor, redactorilor. Au fost solicitate de sursa noastră, Emilian, ca vicepreședinte al Academiei. De aceea au Închis ochii și grănicerii. Altceva? Ce tabel e ăsta? — Tabelul cu telefoanele și adresele persoanelor care au solicitat Întrevedere cu Manu Traian În seara conferinţei. Ne-au fost puse la dispoziţie de sursa Bădescu. Întrevederile nu s-au efectuat, adresele s-au sustras Înainte. — Era mai bine dacă se efectuau, doar să știm și noi de ele! Agentul nostru Bădescu și-a luat-o În cap, ne face program. Mai temperează-l un pic, să nu-și iasă din atribuţii, că-l facem să-și aducă aminte cum era când l-am priponit! Și să Îi fie verificate deconturile, să nu i se lipească pe degete prea multă valută… Hai, dă repede drumul la planul de măsuri! * — Plan de măsuri În acţiunea informativă individuală dusă asupra numitului MANU TRAIAN, născut la 3 aprilie 1922 În comuna Cărbunești-Dolj, fiul lui Ion și al Mariei, de profesie biolog, În prezent Îndeplinind funcţia de director al Institutului European… — Ce dracu’, te credeam băiat deștept, locotenente! Lasă astea, mergi mai repede! Așa! Dă-i bătaie! — ...În condiţiile creșterii acţiunilor dușmănoase Îndreptate contra statului nostru de grupările de transfugi din străinătate, se impun următoarele obiective: 1. Stabilirea cÎt mai exactă a legăturilor lui MANU TRAIAN cu MORA AUGUSTIN, președintele „Academiei Române” din Paris, Roma și München, cunoscută ca oficină de informare și spionaj a ţărilor capitaliste. 2. Descoperirea planului de activitate al grupării dușmănoase de transfugi cu numele „Academia Română” pe anul În curs și a transfugilor cu funcţii de conducere, identificaţi cu toate legăturile lor. 3. Stabilirea legăturilor din ţară ale transfugilor. * — Da, ăsta e un obiectiv care trebuie penetrat! Deși nu mai e fată mare! Dar, oricât Îl penetrăm, tot mai e de muncă la el… Râd amândoi. Așa Îi găsește Nuţi când vine cu cafelele, cu croasanţi proaspeţi, slăbiciunea colonelului Istrate de când a ieșit prima oară În Franţa, cu Maurer, și coniac Rémy Martin. Tot de-atunci… Locotenentului nu Îi e foame și nu poate mânca atunci când aude clefăitul colonelului. — Nici coniac nu servești? A, da, ești cu yoga și vegetarian, râde Ispas, băi, tu iei toţi microbii de la obiective. Trebuie să Îl penetrezi pe Bivolaru, devii yoghin, pui tehnica operativă la Noica, citești filozofie… — Documentarea, tov colonel! Ziceţi să citesc mai departe? Pentru realizarea acestor sarcini se vor lua următoarele măsuri informativ-operative: a. Folosirea agenturii: agenţii „Emilian” și „Adrian” care vor intensifica eforturile de invitare În ţară a lui MANU TRAIAN la conferinţe profesionale și vor mări frecvenţa vizitării familiei MANU TRAIAN În străinătate, cu accent pe ÎntÎlniri particulare. De stabilit o relaţie personală cu soţia lui MANU TRAIAN, MANU CHRISTA. De contactat persoanele de sprijin din Institutul pentru Propagarea Culturii Române În Străinătate, universităţile din București, Iași, Cluj, Institutul de Cercetare În Știinţe Biologice al Academiei, edituri, presă. * — Tu când dormi pe tine, când turui o moară stricată. Stop! Oprește-te! Adaugă: Se va cere nota informativă de la sursa noastră Bădescu despre sursa noastră Emilian și invers, de la sursa noastră Emilian despre sursa noastră Bădescu. Vei instructa pe cei doi să rămână În legătură unul cu altul și să colaboreze pentru vizitele lor viitoare. Bădescu a solicitat deja, sub controlul nostru, o invitaţie În scop turistic de la Manu Traian, iar Emilian Îl va Întâlni pe Manu Traian cât mai curând, Într-o deplasare de serviciu. Buun! Altceva! * — b. Identificarea numiţilor Izvoranu Cornel și Izvoranu Daniel aflaţi În obiectivul Serv. „F”, care poartă corespondenţă cu Manu Traian și intensificarea eforturilor de recrutare a lor ca agenţi ai noștri pentru a supraveghia informativ familia Manu Traian. Acum o să o adaug și pe Dobrotă Florica. — Procedura? La ce te-ai gândit? — În ce privinţă, tov colonel?… — În privinţa mă-tii, mă scuzi, locotenente, așa e vorba noastră românească, din popor! Mama dumneavoastră e colega noastră, n-a ieșit Încă la pensie, nu? Dar noi ce vorbeam? Cum Îl brichisim pe Izvoranu-tatăl! La planuri de măsuri pe hârtie ești bun, bă, dar la practică mai ai până crești, puţă! — Tov colonel, cu tot respectul, dar Izvoranu Cornel este membru de partid. Nu se poate acţiona. Sau se poate, dar trebuie legătură cu secretarul de organizaţie… — Ce vorbești?! Sediul PCR al sectorului 1, din Piaţa Amzei, Îl știi? Iei legătura cu Popescu, secretarul doi cu propaganda, persoana noastră de sprijin, și ai aprobarea În buzunar. Îl aștepţi pe Izvoranu, ai o discuţie În sediu, este genul de familist căcăcios, recrutarea nu va pune probleme. Răspunzi de acţiune! Și fiu-său? Ia gândește-te. 
* — Am studiat dosarul lui Izvoranu Daniel, e destul de voluminos pentru vârsta lui. Fusese exmatriculat și a avut mare noroc să fie În lot cu fiul generalului Bob, i-a reprimit la grămadă, dar el stă atârnat Într-un fir de păr. Mă gândeam deja să iniţiem o revistă samizdat studenţească, dă bine afară, un PR prin Europa Liberă, fenomenul e aproape inexistent În România, ăia o să fie nebuni de bucurie, numai asta o să latre! Să Îl implicăm Încet-Încet pe Daniel, redactor-șef, de ce nu, e el cam cu capul În nori și haotic, dar e mai cultivat ca alţii și vizita lui Manu Traian l-a făcut să-și piardă și mai mult simţul realităţii… Și apoi să fie recrutat aici, la sediu, să nu-și mai joace doar facultatea, ci și ceva mai mult… — Zici că să-l ciomăgim un pic? Poate nici nu e nevoie… când o vedea că se lasă cu priponit! Dar astea-s pe hârtie, să te văd la treabă! Dacă operaţiunea reușește, s-ar putea să Îţi vezi visul cu ochii, locotenente: ofiţer sub acoperire cu statut diplomatic, probabil la Roma, pentru că abia acum se deschid perspectivele… Ieșind de-a-ndăratelea, locotenentul Matei are impresia că, În ochii căprui, verzi-gălbui În lumină, ai colonelului, a sclipit ceva șiret. Dar nu, când s-a uitat mai bine, era același chip bonom, patern, de contabil de GAS pe care Îl știe din copilărie. 

Capitolul 29 Vizitatorul nocturn —…Bieţii de ei mă așteptau cu masa pusă În antreul care fusese camera fiicei lor. Cum ea se căsătorise și stătea cu socrii, transformaseră antreul În birou-sufragerie-living. Considerau asta drept o mare șansă de confort, deși căsătoria fiicei le adusese grijile despre care ţi-am povestit. A trebuit să fac iar faţă salatei de boeuf, care mi s-a oferit peste tot acolo și În care, În ciuda reţetelor diferite, stomacul meu recunoștea de fiecare dată prea mult untdelemn și, În plus, de proastă calitate… Existau și niște sendvișuri pe care abia le-am atins, doar mă duc la o recepţie, dragii mei, trebuie să mă Înţelegeţi, le-am spus. Atunci când am ajuns la ei, aveam deja nefericitele experienţele culinare anterioare, de când fusesem cu toată familia, pentru câteva zile, În orășelul nostru, la vila unui prieten al lui Victor. —Nu mi-ai spus de fapt cum ai petrecut acolo. Ai putut să faci puţină mișcare, să respiri aer curat? —Mișcare?! Cu cine? Când? Acolo masa reprezenta momentul central, nucleul zilei, și ea Înghiţea de fapt totul! „Momentul” nu e deloc bine spus, pentru că mesele durau ore și ore. Urma refacerea, iar apoi altă masă! Ani de zile, aici, dusesem dorul ospeţelor tradiţionale de acest gen, care Încep de la mijlocul dimineţii cu aperitive și băuturi tari și sfârșesc În după-amiaza zilei următoare, cu supe acre, ca să Îi remonteze pe cheflii. Lumea se rulează continuu, cei șubrezi dispar și se Întorc, parţial refăcuţi, după un somn de câteva ore. Și, firește, se bea fără nici o reţinere, lucru care cred că ţi-ar fi displăcut. Ţie și mâncărurile ţi s-ar fi părut grele. În copilărie, Îmi plăcea să mă pierd Într-o asemenea veselie dezlănţuită, cu zeci de guri care vorbesc, râd deodată. BineÎnţeles că, fiind prea mic, sensul glumelor, multe fără perdea, Îmi scăpa, așa cum nu sesizam nici plictiseala, nici conflictele meschine, tot ce ţine de obișnuitul vieţii și care trebuie să fi existat și acolo. Dar acum, când m-am văzut la masă lângă ei, dator să Înfrunt proba atâtor feluri de mâncare, a trebuit să Îmi recunosc mie Însumi cât de mult Îmbătrânisem… —Pentru că, bineÎnţeles, nu la vârsta asta trebuia să ajungi acolo! Și cu dieta de la care nu ai În nici un caz voie să te abaţi! Să fi fost tot tu, dar cu douăzeci de ani În urmă!… Iar dacă te-ai Încăpăţânat să ajungi acum, firesc ar fi fost ca, la ospeţele voastre tradiţionale, după o oră, două să te fi scuzat la toată lumea și să te fi ridicat de la masă! —Absurd, draga mea! Cum să fi stat doar o oră și să mă fi ridicat, când se sărbătorea tocmai venirea mea? Oricum, trebuie să Îţi spun că, la o oră rezonabilă, mă ridicam. Îţi dai seama, cred, cât trebuia să lupt cu insistenţele celorlalţi, mai ales ale vărului Victor! Însă, atunci când atingeam punctul critic, deveneam neÎnduplecat. Urcam În camera mea și, uneori, chiar reușeam să adorm fără să Îmi mai fi luat pastilele. Cu atât mai tare mă indispunea cel care la un moment dat Îmi strica somnul… —Noaptea? —Ţi-am mai povestit doar și atunci, În seara când am ajuns… Ai uitat… Zâmbetul din glasul lui Întâlnind zâmbetul ei. Complicitatea. Amintirea nopţii de dragoste care a semănat cu nopţile de altădată tot atât cât seamănă chipurile lor de azi cu cele din fotografie. Dar sunt tot ei, chiar dacă trupurile și-au pierdut mirosurile de care se rușinau altădată și nu le mai face plăcere să stea dezveliţi, În plină lumină. * —De câteva ori m-am trezit când cineva Întredeschidea ușa și rămânea În prag. Tu știi ce somn ușor am, chiar dacă mi se mai Întâmplă să sforăi câte puţin. Să fi bătut În ușă, să fi tușit discret, l-aș fi auzit. Dar nu. El rămânea acolo, nemișcat. „Intră, dragul meu”, Îi spuneam de fiecare dată, „intră, dacă tot m-ai deranjat, intră și aprinde și lumina”. Dar nu a făcut-o, așa că nu l-am văzut niciodată la faţă. Christa râde stident: — Aștepta o invitaţie… În pat! — Poţi să râzi cât vrei, dar nici măcar nu știu dacă era femeie sau bărbat! La hotel erau femei pe care le recunoșteai dintr-o privire, ce vor, ce caută. Îţi băteau În ușă, cereau o brichetă, dădeai tot timpul de ele, așteptând În hol, În câte un fotoliu. Era un joc clar, În care știai la ce te expui. Dar aici, nu… Cineva care dispărea, bolborosind ceva, probabil o scuză. Simt din tăcerea ta că nu mă crezi, dar… Chiar ţi se pare posibil să greșească cineva permanent ușa? Gărduleţul de leandri care taie În două autostrada, culmile Împădurite urcând spre cer, trunchiurile contorsionate ale măslinilor vechi de sute de ani, pinii rotunzi, cactușii, palmierii, casele În culori pastelate, semănate În marginea șoselei, Împreună cu tractorul, camionul și mașina din curte. Tot acest decor familiar care face să i se pară și mai neverosimil ceea ce povestește. —De ce complici inutil? Neatenţie! Se Întâmplă… Sau poate camera ta se afla În apropierea uneia mai solicitate. —Firește că mi se oferise camera cea mai bună, așadar cea mai departe de baie, dacă la așa ceva te-ai gândit… —Atunci, nu știu… Depinde ce se mai Întâmpla pe urmă… —Pe urmă nu se mai Întâmpla nimic! Atâta doar că, odată trezit, nu Îmi mai rămânea nimic altceva de făcut decât să mă lupt cu insomnia. Tot răsucindu-mă În pat, auzeam parchetul trosnind, sus, jos, În toate părţile, auzeam apa la un robinet care nu se Închidea bine, deși era o vilă nouă, uși deschise, Închise, probabil drumurile obligatorii ale fiecăruia Înainte de culcare. Și, bineÎnţeles, de jos, de la masă, deasupra tuturor, glasul lui Victor… * — …Au fost totuși Întâlniri care mi-au făcut plăcere. De pildă, cu profesorul Caius Berciu, o persoană cu autoritate știinţifică În Cluj, oraș cu veche tradiţie. El s-a deranjat să vină În București În timpul șederii mele și ne-am văzut de câteva ori acolo. Bănuiesc că Îl voi vedea și la congresele noastre, m-a rugat să le trimit materialele știinţifice ale unor Întâlniri unde merg eu și să-l ajut să fie invitat În SUA. Dar ca el mai sunt atâtea dintre vechile mele cunoștinţe! Și crede-mă că, atât cât m-au ţinut puterile, am acceptat să mă văd cu toţi cei care mă căutau, mai ales cu cei cărora apucasem să le promit câte ceva la conferinţă și nu mai avuseseră răbdare să aștepte telefonul meu, de parcă ar fi știut că pierdusem hârtiuţele. Mă trezeam cu ei, ca și cu bietul Cristian, lângă hotel, pe holurile instituţiilor pe care trebuia să le vizitez, parlamentând cu Victor și Încercând să ajungă la mine. La un moment dat Însă, iartă-mă, am avut impresia că mă străduiam să umplu butoiul Danaidelor, pentru că mereu apăreau alţii și alţii… și fiecare dintre ei cu cereri concrete – medicamente, care știi că aici, fără asigurare, fără reţetă, sunt costisitoare, haine, cafea, invitaţii, cărţi, casete și mai ales intervenţii… Așa că până la urmă mi-a fost destul, m-am revoltat. Ce caut eu aici? m-am Întrebat Într-o dimineaţă, când am dat cu ochii de faţa mea, În oglinda de la baie. Prea iscusite, ce ai lăsat, sărmane,/ A soarelui lumină și venit-ai/ Să-i vezi pe morţi și jalnica lor ţară? Mirosul greu, umed al băii peste care s-a pulverizat În grabă un deodorant ieftin. Faţa străină, miraculos Întinerită, pentru că fără ochelari că o vede Înceţoșată În oglinda de proastă calitate. Bideul fără dop, gresia prea lunecoasă, pe care i-a fugit piciorul. —Cu ce le sunt eu dator, de fapt? m-am Întrebat atunci. Cât am fost, zeci de ani, singur și sărac, când eram un paria, un nimeni, când am Îndurat nesiguranţa, umilinţa și foamea– În fiecare seară când puneam capul pe pernă mă Întrebam ce avea să se aleagă de mine –, În toate acele vremuri grele, cine m-a ajutat? Cine mi-a dat o mână de ajutor, cine mi-a trimis o vorbă sau câteva rânduri de Încurajare În toţi acei ani grei când trebuia mereu să fiu cel mai bun ca să primesc cel mai puţin, pentru că eram străinul? Vibraţia exagerată din glas pe care și-o aude cu neplăcere, dar nu mai Încearcă să și-o stăpânească. Și tot ce a văzut atunci și tot ce vede acum alunecând prin geamul mașinii și Încearcă, buimăcit, să recunoască. Au mai rămas doar niște cuvinte pe care nu poate să le scuipe, să le vomite. Nu poate decât să le Înghită Încă o dată. Singurătate frig nesiguranţă foame * Mereu autostrada fără sfârșit, tăiată În două de gărduleţul de leandri din care lumina tăioasă a farurilor decupează florile roz, albe, roșii. Pe stânga, imensa cruce pe care mai mult o presimte decât o vede În Întuneric, În goana mașinii, arătând drumul spre nesfârșitele cimitire poloneze. Vărsare de sânge ca la Montecassino. Luciul alb al abaţiei Montecassino refăcute. Ofiţerul german care a dus la Vatican documentele, cu o zi Înainte de bombardamente. Ce făceam atunci? Unde eram? Cu cine? Prin geamul mașinii alunecă măslini mărunţi și firavi și frunzișul lor luminează albicios, la fel ca al salciei părăsite – acum câţi ani? Moţăie tot mai amorţit, În scaun, Încercând să-și amintească, reușind să Întrezărească În fugă o fotografie mișcată, care se risipește În buimăceală și somn, când Încearcă să o reţină. Mereu autostrada fără sfârșit. Soarele orbitor de alb prin care trec femeia și bărbatul Îmbrăcaţi În negru: două siluete eterne, Încremenite, solemne. Și, profilându-se tot mai departe, În căldura orbitoare, silueta egal de stranie și egal de familiară pentru el a omului călare pe măgar, cu două imense coșuri de nuiele, de o parte și de cealaltă a burţii animalului. Iar Christa are să mai conducă mult timp, cu mâna Înmănușată, la fel de decis, la fel de relaxat așezată peste volan. Și vor trece amândoi, În viteză, printre luminile albe, neutre, printre reclamele multicolore, imense, care despică noaptea. * Am adormit În mașină, draga mea, și am visat cum ne plimbam amândoi printr-un parc cu lalele colorate, În jurul nostru foiau porumbei blânzi ca găinile și iepuri domesticiţi. Dar la un moment dat, nu Înţeleg de ce, am rămas singur, alergam disperat prin tren, nu apucasem să-mi iau În gară bilet și mă tot ascundeam sub banchete. Până aici a fost visul, acum sunt treaz, sunt În faţa casei vechi din copilărie, stau la poartă, sub chiparos. Dar exista un chiparos? Dar exista un brad la noi În curte? Nu mai ţin minte dacă În vis chiparosul este semn de bine sau semn de rău, ce știu sigur e că nu-mi place visul. Bradul, În curte, aduce nenorocire, se știe. Iar chiparos am văzut doar la Roma Ca să mă trezesc, Îmi Înfig unghiile cât pot de adânc În carne, strâng pumnii cât pot, atâta doar că unghiile mele sunt și ele de carne și pumnii pe care mi-i Încleștez sunt vătuiţi, strâng cât pot dinţii, pumnii și așa sunt sigur că sunt treaz, nu visez. Sunt aici și strig: — …Măcar tu recunoaște-mă! Măcar tu uită-te la mine, mamă… În toate poveștile, mama e cea care te recunoaște, numai tu ţii capul Întors și umbra chiparosului Îţi acoperă faţa. Dacă nu-mi spui nici un cuvânt Înseamnă că ești supărată pe mine! Așa făceai totdeauna și știam cu ce am greșit, bănuiesc și-acum de ce nu vrei să-mi răspunzi. Ţie ţi-au plăcut Întotdeauna scrisorile lungi și eu ţi-am scris rar și puţin, uneori pe o carte poștală doar câteva rânduri. De vorbit, am vorbit Însă mereu cu tine În gând. Câteodată eram așa de obosit, că nici nu mai puteam să iau tocul În mână. Ce rost ar fi avut să mai pun pe hârtie tot ce-ţi spusesem În gând? Dacă eram vesel, amânam, dacă eram trist, nu mă simţeam În stare. Amintește-ţi că de la un timp și tu ai Început să-mi scrii mai rar, mai puţin. Pe urmă, nici măcar nu mai era scrisul tău, cineva Îmi scria că ești bine, sănătoasă, dar ai degetele Înţepenite de artoză și nu mai poţi să ţii tocul În mână. Pe pe urmă n-am mai primit nimic. Închipuie-ţi cât de neliniștit am fost! Oricât am Încercat, n-am reușit, luni de zile, decenii, ani, să aflu nimic despre tine! Târziu, o altă mână, necunoscută, mi-a trimis un anunţ, un ferpar. Atât. Mi-a fost greu să Îmi imaginez că tu Într-adevăr nu mai ești nicăieri. Am mers, de dimineaţa până seara, pe străzi, nu mă puteam Împăca cu gândul că nimeni de-acum Înainte n-are să-mi mai poarte o fotografie ștearsă Într-o poșetă de piele veche. Ploua, cred, pentru că obrajii Îmi erau umezi și eu cu cine aveam să mai vorbesc de acum Înainte În gând? A fost singura zi din viaţa mea când m-am gândit c-ai murit. În sinea mea știam că de fapt nu se poate, pentru că noaptea, atât de des, te visam! Deci undeva tu trebuia să mai exiști și acum, când În sfârșit ne-am Întâlnit, n-are rost, crede-mă să mai fii supărată! Un singur lucru mi-a rămas confuz, dacă atunci, În tren, când mă ascundeam de controlor, eram treaz ori visam. 
* — ...Viaţa este și așa grea, nu trebuie să ne-o mai Îngreunăm și noi cu inutile procese de conștiinţă. Îţi dau sfaturile astea pentru că te simt tulburat de Întâlnirea de acolo! Nu trebuie să Îţi amintești ceea ce nu Îţi face plăcere!… Știu că n-o să vrei să recunoști, dar de fapt ești, ești tulburat, de când te-ai Întors, mintea Îţi fuge mereu În altă parte. Acolo... Susţin În continuare că această călătorie prea târzie a fost un șoc periculos, ţi-amintești doar cât am insistat, până și În drumul spre aeroport, să n-o faci… Christa respiră ușurată. Acum, la curbă, o să se vadă imensa ceașcă de cafea, proiectată pe cerul intens albastru, cu stele aprinzându-se În jurul panoului publicitar. Lavazza. Literele roșii cu acoladă aurie. Plinul, mai Întâi. Și, pe urmă, el o decaf, ea un ceai de plante. Sau un espresso? Încordează mușchii moi, amorţiţi – cum se ridica, dintr-un foc, altădată și de ce acum corpul cade, neputincios, la loc? Și Traian a căzut Într-o parte, cu capul rezemat de geam, și respiră ciudat, un fel de sforăit zgomotos… — …Hai, trezește-te! Ce repede ai adormit, nici n-am observat! Haide, scoate-ţi centura, doar nu vrei să rămâi În mașină! Ce faci.. ce faci, Traian?... 

SFÂRȘIT apr. 1985 – iul. 1989, ian. 2001 – iun. 2003, ian.-mai 2007 
Cuprins Notă asupra ediţiei Partea Întâi: Ithaca se apropie Capitolul 1. Transfugul Capitolul 2. Nimic mai dulce decât pietroasa Ithacă nu pot vedea pe lume Capitolul 3. Ulise pare suspicios Capitolul 4. Callypso nu vrea să uite Capitolul 5. Dosar „Savantul” Capitolul 6. Povestea lui Ulise nimeni nu are s-o audă Capitolul 7. Dosar „Savantul” Capitolul 8. Callypso oropsită de zei Capitolul 9. Generaţia expirată 
Partea a doua: Adevărata Ithacă Capitolul 10. Telemac la aeroport Capitolul 11. Generaţia așteptată Capitolul 12. Moartea Penelopei Capitolul 13. Ulise iese din vamă Capitolul 14. Callypso cu o mie de feţe Capitolul 15. Raport de etapă Capitolul 16. Telemac În regatul lui Hades 
Partea a treia: Sfaturi pentru Telemac Capitolul 17. Ulise adolescent Capitolul 18. Întoarcerea Capitolul 19. Discursul Casandrei Capitolul 20. Ghicitoarea lui Ulise Capitolul 21. Nausicaa În altă ipostază Capitolul 22. Conferinţă ratată Capitolul 23. Vieţile trecute ale zeiţei Callypso Capitolul 24. Dosar „Savantul” Capitolul 25. Cariera unui naufragiat Capitolul 26. Păcate neispășite Capitolul 27. A fi sau a nu fi un boșo Capitolul 28. Un plan de măsuri entuziast Capitolul 29. Vizitatorul nocturn Postfaţă (Carmen Mușat) Dosar de presă 
PAGE 
PAGE  158 FILENAME \p D:\microsoft\docuri nefacute\intilnirea.doc 
