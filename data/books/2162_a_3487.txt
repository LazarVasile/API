Rochia neagră de latex 
Dragului meu Giacomo, cu mulțumiri pentru dragostea şi sprijinul pe care mi le-a acordat 
Mulțumiritc "MulȚumiri" Multe mulțumiri lui Andrew (impresar de lupte), Lisei şi lui Sandy, lui PJ (pentru informațiile de specialitate), lui Sue, un redactor excepțional, şi lui Dawn şi Nicky pentru ajutorul lor în materie de fetişuri vestimentare. 

Capitolul Itc "Capitolul I" —Nu mai pot continua aşa! spuse Hawkins cu aerul unui bărbat hotărât. Stătea la capătul sofalei, cu spatele la mine, încălțându-se. Unul dintre şireturi se încurcase şi tot trăgea de el, de parcă m-ar fi strâns pe mine de gât. —Colul meu uterin o să se bucure să audă asta, am răspuns eu, stând într-o rână pe un maldăr de perne. Nu mai e ce-a fost. Cred că are nevoie de o pauză. Mă săgetă cu o privire plină de ură, scrâşnind din dinți. —De ce trebuie să iei totul în glumă? —Te rog. Urăsc întrebările retorice. Îşi legă şi celălalt şiret şi se ridică în picioare. —Vorbesc serios, Sam, îmi spuse pe un ton grav. Nu mai pot continua aşa. —Ce, a început Daphne să intre la bănuieli? Dintr-un motiv pervers, mi se pare extrem de haios numele prietenei lui Hawkins. —Nu e vorba de asta, cât de vină. Se uita în jur după haină. —Poate că ar trebui să nu îți mai placă aşa de mult. Poate ai să te simți mai puțin vinovat. Privirea plină de ură reveni. —Dacă numai atât eşti în stare să spui... Începu să scotocească prin pat, sperând probabil să-şi găsească haina în dezordinea de plăpumi şi pături. În schimb, mă dezveli din greşeală; se holbă pentru câteva secunde, fascinat fără voia lui, după care aruncă păturile la loc ca şi cum ar fi vrut să stingă un foc. —Unul dintre motivele pentru care îmi placi este că mă faci să mă simt o uşuratică, am spus. O tentație căreia îi rezişti doar atâta timp cât i te poți sustrage. —Asta pentru că eşti într-adevăr uşuratică, răbufni el. Îşi găsise haina, o haină de tot râsul, dintr-o piele maro, jerpelită, care oricum nu îi servea la nimic. —Şi asta e sigur ultima oară când îți cedez. —Aşa spui mereu. Ochii lui Hawkins se îngustară de furie. Singurul lucru frumos la el erau ochii săi albaştri. Dar fața pe care erau aşezați era masivă, fără pretenții, a unui Spencer Tracy combinat cu un boxer gata să cadă la podea, care mai târziu se va umple de riduri şi care întotdeauna îți dădea senzația că te poți baza pe el. Ceea ce era ironic, având în vedere profesia lui. —Ei bine, de data asta vorbesc serios. Fără voia lui, i se înmuie vocea. —Nu poți încerca să înțelegi cât de greu este pentru mine, Sam? Trăiesc cu Daphne de patru ani. Şi ştiu că nu m-ai lua la tine dacă o părăsesc. —Sigur că nu. Nu sunt făcută pentru viața casnică. Şi-apoi, asta ne-ar compromite amândurora cariera dintr-un foc. —Exact, spuse el, pe un ton abătut. —Hai, las-o baltă, Hawkins, am zis pierzându-mi răbdarea. Majoritatea bărbaților ar fi al dracului de recunoscători să aibă ce ai tu. Poți să mi-o tragi de fiecare dată când ai chef, după care să dai fuga acasă la Daphne şi la tocana făcută de ea. —De unde dracu’ ştii tu ce găteşte Daphne? —Toată fetele pe nume Daphne ştiu să gătească tocană. Nu am presupus. —Doamne, cât mă poți scoate din sărite! Şi Hawkins se uită lung la mine, cu mâinile încrucişate pe pieptul proeminent, într-un veritabil stil macho. Pentru un moment, am crezut că iar o să-şi facă de cap cu mine şi m-am sprijinit de tăblia patului, preventiv; dar el se limită la o înjurătură puternică şi trecu pe partea cealaltă a patului, spre scara ce ducea jos, în atelierul principal. Am sărit ca arsă din pat şi am zbierat la el aplecată peste balustradă: —Tu ai fost ăla care a venit pe aici, îți aduci aminte? Nici măcar nu te-am invitat. —Nu m-aş întoarce la tine nici dacă m-ai ruga în genunchi! —Sigur, sigur. Deci la aceeaşi oră săptămâna viitoare? am urlat răzbunător. A scos un sunet care semăna cu un mârâit şi a trântit uşa în urma lui. Cât pe ce s-o scoată din balamale, noroc că îi pusesem unele mai zdravene. Se pare că bărbații au obiceiul să plece de la mine în felul ăsta. Pun asta pe seama farmecului meu de învingătoare. Ei bine, eram trează acum. Era şi cazul: era trei după-amiază. M-am dat jos din pat fără să mai lenevesc sub aşternuturi. Doar câteva luni ale anului erau destul de călduroase ca să mă pot plimba goală prin atelierul meu – o anexă a unui depozit din Holloway, chiar mai puțin fermecătoare decât sună –, aşa că profitam pe cât posibil. Dând la o parte paravanul mare de la picioarele patului, pictat cu personaje pitoreşti surprinse într-un dans erotic, răscoleam prin rafturile mele de haine, oprindu-mă o clipă asupra costumaşului de in albastru: ar fi perfect pentru diseară, şi exact din cauza asta nu aveam de gând să-l port. S-ar putea ca oamenii să mă ia drept un bancher ieşit de la serviciu. Pentru câteva secunde, m-am uitat dincolo de paravan, la Chestia care atârna foarte şic de grinda centrală din oțel, un obiect argintiu de decorațiune interioară. Agentul meu, Duggie, a încercat de o groază de ori să-i schimbe numele în ceva mai comercial, dar eu am refuzat. Pentru mine, va fi întotdeauna Chestia; personalitatea ei nu era suficient de bine definită încât să merite un nume mai poetic. Era pretențioasă, încăpățânată şi sărea cu siguranță în ochi, lucru care a făcut-o să fie un obiect de decorațiune interioară încă de la început. Îi plăcea la nebunie să atârne deasupra capetelor oamenilor, să fie privită ca un lucru superior în sensul cel mai literal, în timp ce se încălzea plină de bucurie, simțindu-se admirată şi mai presus de toată lumea. Datorită admirației provocate de Chestie trebuia să iau acum o decizie vestimentară. Un cuplu american comandase una la fel, dar mai mare. Voiam să o numesc pe cea de-a doua „Chestia II“, dar de data asta Duggie a fost ferm pe poziții şi acum răspunde la numele de Planeta plutitoare. Bărbatul din cuplul respectiv era, de altfel, cunoscut ca fiind Mr Big de la firma Consolidated Drilling; arătase instalația unui amic, alias Mr Big al unei bănci pentru investiții numite Mowbray Steiner, care tocmai căuta ceva să atârne în holul de intrare al băncii şi voia ca acest ceva să fie nițel mai original decât acele rațe zburătoare din ceramică. Aşa că a comandat o Planetă plutitoare de asemenea proporții, încât decorațiunile precedente păreau nişte bile de rulment pe lângă ea. Duggie a prezis că toate sălile uriaşe de marmură vor avea câte una în sezonul următor. Îmi petrecusem ultimele luni transpirând deasupra nenorocitului obiect (literlamente: măştile de sudură sunt un chin pentru ten. Îmi făceam un tratament cu argilă pentru a curăța impuritățile de câte ori o foloseam) şi ultimele săptămâni, asamblându-l în mai sus-amintita sală de marmură. Îl făcusem din bucăți, ca pe o portocală, căci altfel nu ar fi ieşit niciodată pe uşa atelierului meu, cu atât mai puțin nu ar fi încăput în dubiță. Comitetul care comandase capodopera pentru bancă se gândise că ar fi o idee minunată ca eu să lucrez noaptea; în felul acesta, oamenii din bancă nu ar fi văzut instalația în diferitele faze ale asamblării. Trebuia păstrat misterul! Din fericire, bugetul alocat achiziționării a fost destul de îngăduitor, încât mi-am putut permite ceva substanțial mai puternic decât ProPlus ca să mă țină trează. Astfel, de la miezul nopții încolo, sub privirile fixe, sincere şi neîncrezătoare ale diverşilor oameni de serviciu, ale lui Bill, gardianul de noapte, sau ale întârziaților care plecau ocazional după program, am recompus Planeta din bucăți, am învelit-o cu sârmă subțire şi i-am ataşat drăcovenia uriaşă de metal argintiu, ca un jupon victorian din sârmă, care atârna deasupra întregii chestii în inele neregulate. În seara asta urma să aibă loc ceremonia dezvelirii obiectului în cadrul unei petreceri selecte la care participau doar cei mai de vază dintre angajați, alături de acel gen de oaspeți care să fie destul de impresionați de imaginea lui Mowbray Steiner de loc avangardist, ultimul răcnet, în care să-şi depoziteze un milion sau două pe care le aveau în plus. Eu bineînțeles că trebuia să fiu prezentă şi să le vorbesc despre viziunea mea creatoare şi să îi fac să simtă, pentru câteva momente scurte de sclipire, că nu sunt acel gen de oameni care trebuie să poarte costum la muncă. Banii pe care îi primisem îmi impuneau cel puțin să par că mă distrez în toată povestea asta. Brusc, mâna mi-a căzut pe rochia cea nouă, ceea ce o făcea să fie şi cea preferată, aceea pe care fusesem sigură că am să o port mereu. Era fără mâneci şi cu talia înaltă; corsetul era din bouclé, negru, iar partea de jos, care avea o pensă discretă cât să nu se lipească prea vulgar de coapsele mele, era din latex negru. O bată lată, făcută tot din latex negru, urmărea linia gâtului, atingându-mi umerii într-un mod foarte măgulitor. Am tras-o pe mine şi m-am privit îndelung în oglindă, plină de satisfacție. Cel puțin nu arătam ca un broker ieşit în oraş în timpul liber. Nici ca cineva care avea o aventură cu un sergent detectiv – oops, inspector detectiv, scuzați-mă, tot uit de promovarea lui Hawkins. M-am întrebat deodată dacă nu cumva şi-o fi făcut apariția în după-amiaza asta într-o maşină de la departamentul crimă organizată. La naiba, sper că nu. Şi aşa imaginea mea avusese de suferit în ochii vecinilor. 

Masivul bloc de granit şi marmură care era Banca de Investiții Mowbray Steiner ocupa întreaga zonă în care se intersectau străzile Liverpool şi Broadgate, părând îndeajuns de grea încât să-i crape fundația şi să se scufunde maiestuos în trotuar. Asta nu era o remarcă pe care ar fi aprobat-o cineva care lucra acolo. Acum câtiva ani, bomba IRA explodase la mică depărtare, pe Broadgate, luând pe sus câteva clădiri la fel de mari ca Mowbray Steiner. Bill îmi spusese cum colegul lui pe tura de noapte din clădirea vecină se întorsese la birou exact după explozie, găsind un maldăr enorm de marmură de Toscana instalat exact unde ar fi stat el dacă nu ar fi fost nevoit să facă pipi în acel moment critic. Sau poate a fost doar o povestioară pe care Bill o inventase ca să justifice obiceiul de a-şi părăsi deseori postul pentru nişte whisky din magazie. Mă considerase o persoană care poate fi coruptă pentru a-şi ține pliscul; mi-a cumpărat tăcerea cu câteva beri. Mă vând ieftin. Întrebați pe oricine. Era ora şapte într-o superbă seară de vineri, în plină vară. Lumina coaptă a apusului se reflecta în nenumăratele clădiri de sticlă care se înălțau spre cerul albastru al Wedgwood-ului, făcându-le, pentru un moment încântător, să pară magice, temple moderne închinate unei zeități cu puțin mai presus de Mammon1. Străzile erau pline ochi cu forme de viață îmbrăcate în costume gri, cu capetele plecate, mişunând grăbite spre metrou, ca într-o variantă modernă a Metropolisului. Mersul într-un ritm normal m-a transformat într-un pericol public; mulțimea creştea în spatele meu şi când apărea un culoar liber în față înainta cu viteză maximă, fără să semnalizeze că se desprindea din rând. Am tot trecut de pe-o bandă pe alta şi apoi am făcut dreapta spre complexul Broadgate, care se înghesuia deasupra stației de metrou din strada Liverpool. Pereții de granit roz murdar amenințau de pe ambele părți, făcându-mă să mă simt într-un mod plăcut mică şi insignifiantă pe lângă scara la care fuseseră construiți; l-ar fi făcut chiar şi pe Arnold Schwarzenegger să semene cu Dustin Hoffman. Sculpturile care punctau complexul erau de asemenea colosale. Preferata mea era făcută de Richard Serra, două foi de metal impozante, îmbinate într-un unghi care îmi dădea senzația de echilibru. Stând între ele şi privind în sus, o doză de adrenalină era garantată: în egală măsură, senzații de claustrofobie şi de excitație amețitoare. Ultima pe lista preferințelor mele era o uriaşă femeie goală. A dracului de tipică pentru toți bancherii ăştia. Pentru a fi un echilibru, ar fi putut să comande şi un bărbat gol care să se uite la ea, împodobit cu plăntuțe în jurul coapselor. Am dat ocol la ceea ce pe timp de iarnă era un patinoar (o replică londoneză a centrului Rockefeller, ce trist!) şi m-am îndreptat către clădirea Mowbray Steiner. Recepția probabil începuse deja; era momentul să-mi intru în rol. Bill, care venise de la şapte, era instalat după birou. Ochii lui s-au mărit cu admirație când m-a văzut pentru prima dată îmbrăcată elegant şi nu înfăşurată în cârpele mele negre şi murdare. Îmi prinsesem părul într-un coc cu puțin breton, stilul Audrey Hepburn, deşi fără aerul de copil părăsit, căci aşa o cerea situația. Pentru a obține efectul dorit, purtam dresuri negre, transparente, tocuri înalte şi o jachetă scurtă, croită în acelaşi stil cu rochia, cu un guler cuminte din latex şi mânecuțe. Cheltuiam avansul primit de la Comitetul pentru Achiziționarea Obiectelor de Artă de la Mowbray Steiner ca o disperată. Peste umărul lui Bill, vedeam forma creației mele, care fusese ridicată cu macaraua aseară şi acum atârna în aer prinsă în centru cu un lanț care îi susținea greutatea; lanțuri mai mici ieşeau radial ca spițele unei biciclete, ținând-o pe loc, să nu se balanseze de la briza aerului condiționat care ținea locul unui climat normal la Mowbray Steiner. Efectul era camuflat doar cu o bucată verde de pâslă care acoperea instalația, ascunzându-i formele. —Sunt înăuntru, prin toată sala, spuse Bill, arătând cu degetul. Mi-am dat seama că sunt ciudat de reticentă în a merge şi a da ochii cu mulțimea. În schimb, m-am sprijinit de biroul lui şi am început să-l bârfim pe inamicul nostru comun. Fusese unul dintre principalele subiecte de discuție în ultimele săptămâni şi n-avea rost să stricăm acum tradiția. —Pun pariu că, de îndată ce ajung acolo, David Stronge o să înceapă să mă sâcâie. Atâta s-a agitat cu dezvelirea instalației toată săptămâna, de-ai fi zis că e al doilea Titanic. Statutul meu aici semăna cu cel al unei guvernante într-o casă victoriană; nu-mi aveam locul nici laolaltă cu servitorii, nici în familie. Dar, în ziua de azi, a avea o poziție socială neclară îi face pe oameni să fie mai deschişi când îți vorbesc. Bill aprobă din cap. —Te înțeleg perfect, şi-a făcut de lucru toată după-amiaza cu şnurul de la bucata de pâslă. Mai rău decât bunică-mea făcând draperii. Mi s-a strâns inima: —Dacă se prinde undeva şi nu cade pâsla, va fi vina lui. De la bun început n-am vrut să o acopăr. Există o şansă foarte mare ca pâsla să se agațe în sârma subțire. Am dat din umeri. —Ei bine, acum e problema lui. M-am uitat la Bill şi am observat pentru prima oară cât de preocupat părea, în ciuda feței sale inexpresive. Semăna cu un cartof, crestat şi noduros, singurul element uman fiind ochii mici şi atât de adânciți în carne încât ar fi fost nevoie de cel mai ascuțit cuțit pentru a-i scoate. Încă reuşeşte să-i convingă pe rarii musafiri nepoftiți că se poate descurca singur în caz de nevoie, în ciuda unui corp la fel de impunător ca masivul birou de mahon incrustat cu aur în spatele căruia stă; ca amintire a zilelor de glorie, în ungherul mic de după birou, unde făcea nesfârşite căni de ceai (completate, pe măsură ce noaptea înainta, cu ceva mai tare), era expusă cu mândrie o fotografie a sa de pe vremea când era sergent-major, tânăr şi robust, cu un piept cât un butoi şi fără privirea tâmpă. Am petrecut mult timp cu Bill. În cele două săptămâni cât a durat să asamblez sculptura, s-a dovedit de un real ajutor, nu numai la căratul pieselor din furgonetă, ci şi cu observații pertinente legate de felul în care înaintam cu munca. Şi ştia exact când aveam nevoie de o pauză. Am avut adesea discuții lungi despre starea lumii în fața multor căni de ceai cu lapte şi whisky (Bill conservator, eu laburistă, conversații destul de amicale, în ciuda tuturor acestora); ajungând la viața personală, îmi spusese totul despre nevasta lui (din nefericire moartă), fata lui (o fată minunată) şi ginerele (un păduche nemernic). Nu înceta să mă amenințe că o să mă combine cu tineri de caliatate, fii ai foştilor săi colegi de armată, dar, din fericire pentru ei, n-a ieşit nimic. Acum îl priveam lung, îngrijorată, văzând că prima impresie fusese corectă. Arăta de parcă îl frământa ceva, ceva neplăcut; în loc să stea cu umerii drepți, cum era firesc când eşti în picioare, era adus de spate, iar fruntea îi era încrețită de griji. —Bill, e totul în ordine? am întrebat. Brusc, ai fi zis că e vânat. —Ce vrei să zici, Sammy? —Nu ştiu. Te întreb. Nu pari vesel, cum eşti tu de obicei.. Îmi evita privirea. În schimb, făcu semn cu capul în direcția sălii de recepție. —Sunt bine, Sammy, chiar bine. N-ar fi mai bine să te duci acolo? Să nu zică nimeni că nu am intuiție bună. Oftând, m-am dat jos de pe birou, îndreptându-mă de spate. —În regulă, mai bine mă duc să dau piept cu mulțimea. Vrei să îți fac rost pe furiş de un pahar de ceva? —Nu, nu-mi place şampania aia. Chestiile cu acid îmi provoacă gaze. Am propria mea otravă chiar aici. Şi bătu cu degetele într-unul dintre sertarele biroului, făcându-mi exagerat cu ochiul. Asta m-a îngrijorat şi mai mult; era o parodie atât de groasă a comportamentului său normal, încât nu o puteam citi decât ca pe o modalitate de a ascunde cu disperare ceva care îl îngrijora. I-am aruncat o privire fermă: —Bill, ştii că poți vorbi cu mine. Nu va ajunge şi la urechile altora. Gândeşte-te la asta, OK? Pentru o secundă, am avut senzația că e gata să zică ceva; apoi mormăi: —Ar trebui să te duci. Se îndepărtă şi îşi făcu de lucru la consolă. Nu mai puteam spune nimic. Era pentru prima dată când purtam tocuri pe pavajul de marmură din atrium; făceau un zgomot ridicol, semnalându-mi trecerea ca un cod Morse. Trăgând aer în piept, am deschis cu forță una dintre uşile masive de mahon. Sunetul de pahare ciocnite, murmurul conversațiilor şi ocazionalele râsete masculine s-au revărsat asupra mea, învăluindu-mă. M-am oprit o clipă în prag. Capetele s-au întors şi, traversând covorul gros şi ceea ce acum o sută de ani ar fi fost sala pentru petreceri, venea David Stronge, preşedintele Comitetului pentru Achiziționarea Obiectelor de Artă, inamicul meu numărul unu, să mă salute. —Samantha, cât mă bucur să te văd, draga mea! S-a uitat la mine de sus până jos. Niciodată nu s-a cățărat pe mine un melc uriaş, dar, în mod straniu, în momentul ăla mi-am imaginat exact cum ar fi. —Ce bine arăți fără hainele alea ale tale de lucru. Ia un pahar cu şampanie. Lângă mine apăru un chelner cu o înfățişare plăcută, purtând o tavă de argint. Recunoscătoare, am luat un pahar. Jumătate din creierul meu era încă preocupată de motivul îngrijorării lui Bill. Aş trece peste câteva zile să îl văd şi l-aş descoase la o cană cu ceai. Pun pariu că era mai puțin important decât credea el. Bărbații sunt predispuşi să exagereze. Dar voiam să îl ajut. El mă lăsase să mă văicăresc în timp ce asamblam obiectul, întotdeauna cea mai dificilă parte a muncii mele; fusese un mare sprijin. Iar mie îmi place să întorc favorurile. Face parte din codul etic al lui Sam Jones. Între timp, David Stronge mă conducea către un grup de bărbați, cu toate că majoritatea semănau atât de mult între ei încât mă întrebam cum îi putea deosebi unul de celălalt. Cei mai mulți erau supraponderali şi nici unuia nu-i lipsea costumul – bleumarin închis sau gri – cu cravatele țepene, frizurile convenționale. Puținele figuri feminine ieşeau în evidență ca o pasăre colibri printre ciori, la fel ca agentul meu Duggie Sutton, care îmi zâmbea radios în timp ce ne apropiam. Era mic şi bondoc, cu eternul lui ceas de buzunar, papion şi jacheta din tweed gri şobolan. Cineva ar trebui să-l folosească pe Duggie ca prototip pentru o jucărie drăgălaşă; ar scoate milioane. —Richard, ți-o prezint pe Samantha Jones, artista noastră, zise David Stronge. —Richard Fine, încântat de cunoştință! Mi-a strâns mâna cu putere. Eram vrăjită de faptul că el trebuie să fie Sir Richard Fine, preşedintele băncii, şi că îi pronunți numele de familie, nu aşa cum se scrie, ci „Feen“; oricum, nu aveam de gând să pun piciorul pe teren minat. Nu dintr-odată, cel puțin. —Spune-mi Sam, am zis imediat. „Samantha“ suna prea a genul de persoană care are fotografii cu ea în bikini de plasă, strălucind de la stratul gros de ulei de corp şi cu un zâmbet luminos. —Nu înțeleg moda asta ca fetele să îşi scurteze numele, lătră Sir Richard, dar într-un fel prietenos. Ale mele sunt amândouă cu moda asta, iepe prostuțe, deşi au nume frumoase cu care să se mândrească. Unde sunt Susan şi Belinda? S-a întors să se uite prin încăpere. —Trebuie să fie pe undeva pe aici. În fine... Pe Duggie aceştia deja îl ştii, desigur. Şi sunt Akis Georgios şi Ikimura-san. Ceva din Națiunile Unite, nu? Amândoi bărbații mi-au strâns mâna politicos. —Sunt foarte nerăbdător să îți văd sculptura, spuse domnul Georgios cu cel mai pur accent de Oxbridge. Richard mi-a spus că este exact ce căuta. —Jim Ashley mi-a arătat nişte poze cu sculptura lui, spuse Richard Fine. A luat-o cu el înapoi în State, bineînțeles. Dar am vrut să punem ceva în atrium care să rămână. Ceva diferit, ştii tu, nu vreo statuie clasică de genul celei de-afară: o femeie cu coapsele mari cât un B-52. David se gândea la o fântână, ceea ce ar fi fost OK, mai puțin faptul că ne-ar fi făcut să vrem pipi tot timpul, dar atunci am văzut ce a făcut tânăra Sam pentru Jim Ashley şi m-am gândit, ei bine, la naiba, de ce nu o instalație? O tânără artistă britanică, adăugă ne place să susținem chestii de genul ăsta. Acea chestie zâmbi politicos în semn de mulțumire, în timp ce Duggie scotea sunete de aprobare. Sir Richard Fine era la fel de impunător pe cât îl recomanda faptul că acaparase discuția; un bărbat mare, bine îmbrăcat, cu o față roşiatică, uşor plinuță şi ochi iscoditori ce vedeau mai mult decât purtarea sa lăsa să se înțeleagă. Avea părul des şi cenuşiu, lucru pe care nu puteai să îl zici despre mulți de acolo, şi îşi trecea mâna prin el la intervale scurte, cu un aer satisfăcut, care trăda cât de mândru e de el. —Când are loc dezvelirea? zise uitându-se la un ceas, care probabil îl costase cât avansul meu primit pentru instalație. —La şapte jumătate, nu? Vreau să fie şi Henry aici. Ai tu grijă să-l aşteptăm, OK? David Stronge încuviință din cap şi zise pe un ton servil: —Fără îndoială, Richard. —Spune-mi, mi se adresă Akis Georgios, cum de-ai reuşit să faci să intre monstrul pe uşile astea? —L-am asamblat aici – am explicat –, a fost sudată pe bucăți şi apoi am unit părțile cu şuruburi. —Tu l-ai sudat? Georgios se uita la mine neîncrezător; sau nu neapărat la mine, ci la mesajul pe care-l trimiteau rochița neagră şi tocurile înalte. —Tu însăți? Abia m-am abținut să nu-mi dau ochii peste cap. —E uşor odată ce-ți intri în mână. —O fată din multe bucăți, Sam a noastră, adăugă Duggie fără prea mare succes. Ceea ce îi făcu pe toti, nu doar pe Georgios, să se holbeze la componentele mele. David Stronge mă bătu pe umăr într-un mod mai degrabă părintesc. —Am trecut de vreo două ori să o văd pe Samantha lucrând, spuse, uitându-se peste capul meu, foarte impresionat. E plăcut să vezi o tânără făcând acele lucruri fără să-şi piardă feminitatea, nu-i aşa? Deşi nu ți-ai fi dat seama că e femeie când o vedeai înfăşurată în salopetă, pe cuvânt! Îmi terminasem şampania şi de-abia mă puteam abține să nu-i înfig lui David Stronge paharul gol în moacă şi să îl întreb dacă găseşte că şi ăsta e tot un gest feminin. Nu port niciodată salopetă. —Unde îmi pot lăsa jacheta? am zis cât puteam eu de dulce. Era singura scuză la care m-am putut gândi ca să plec de acolo înainte să rănesc pe cineva. —E vreo garderobă pe undeva? David Stronge m-a condus către ieşire, ținându-mi uşa. A trebuit să mă lipesc de cadrul uşii ca să evit să-l ating. Zâmbetul lui era la fel de slinos ca o porție ieftină de mâncare chinezească la pachet. Mă obişnuisem deja cu băile de la Mowbray Steiner, aşa că n-am fost şocată crezând că am nimerit din greşeală în toaleta privată a preşedintelui. În contrast cu sala de recepție, care era făcută după tiparul unui vechi club de gentlemeni, toaletele erau după ultima modă: chiuvete gri din granit, cu podea din ardezie şi becuri de jur-împrejurul oglinzii ca o masă de toaletă Bauhaus. Uşile de la toaletă erau din sticlă gri opacă – cel puțin speram eu să fie opace – şi chiar şi toaletele arătau ca şi cum numai o persoană extrem de vulgară ar îndrăzni să facă ceva în ele. În fața uneia dintre oglinzi, o fată îşi refăcea rujul de pe buze. Executa mişcările cu linii dibace, ca şi când ar fi fost un ritual cât se poate de natural pentru ea. Ridicându-şi ochii, mă văzu în oglindă. —Ai fugit de David, nu? rosti ea tărăgănat şi afectat. Dumnezeule, omul ăsta chiar e plictisitor. Pun pariu că a fost încântat să te vadă. E sătul de fețe cunoscute – le vede pe aceleaşi de ani de zile. —Mătreața m-a deranjat mai mult. Tot aşteptam să se scuture pe mine. —Uh! Coşmar. Sunt Suki Fine, apropo. Te-am văzut pălăvrăgind cu papa. Tu trebuie să fii artista. Suki Fine părea să nu-şi fi dat seama de ironia cu care rostise ultimul cuvânt. Închise rujul şi îl puse în geanta minusculă neagră din fața ei. Scoțând o pudră aurie compactă cu sfere roz-brune, extrase o pensulă şi începu să îşi pudreze pomeții, tâmplele şi chiar şi vârful nasului. —Perle bronzante, explică ea surprinzându-mi privirea în oglindă. Îți dau o nuanță de bronz până zbori într-un loc cu soare. Uite, aici se aplică. Cu pensula fără pudră acum, îmi arătă zonele în care trebuie aplicată. —Vezi? Mai târziu aveam să-mi dau seama că, pentru Suki Fine, a da sfaturi era la fel de natural ca a respira; nu putea trece strada alături de tine fără să îți spună cum să te uiți în stânga şi în dreapta. Avea un zâmbet specific pentru asta, un zâmbet atotştiutor care în acelaşi timp era prietenos, pentru că ea era bine intenționată. Şi, de fapt, sfatul ei era aproape întotdeauna corect. Şi asta era partea cea mai enervantă. —Corect, am zis, dând din cap politicos. Aveam un ruj Barry M de culoarea fucsinei în buzunarul de la jachetă şi, ca să nu fiu depăşită de situație, l-am scos şi l-am trecut cu o mişcare rapidă peste buze. Nu era nevoie să fac asta, cum nici Suki Fine nu avea nevoie de chestiile scumpe pe care şi le aplica pe față. Ai fi zis că îşi pune o mască, şi totuşi arăta atât de natural, încât efectul nu era unul artificial, aşa cum te-ai fi aşteptat. Înaltă şi slabă, era aproape frumoasă, şi ar fi fost aşa dacă nu ar fi avut o urmă din ceea ce duşmanii ei ar numi îngâmfare, iar prietenii într-un fel mai indulgent, o îngâmfare care se ghicea în zâmbetul atotştiutor mascat şi într-o imperceptibilă atitudine de superioritate. Avea părul drept, blond şuvițat, până aproape de talie; ochii albaştri, pielea roz pal. Purta un costum Chanel de un roz deschis (o femeie cunoaşte detaliile astea) cu un body negru decoltat pe dedesubt, ca să nu arate ca o doamnă care ia prânzul. Era evident că va fi membră a vreunei organizații pentru doamne peste zece-douăzeci de ani. —Cum te cheamă? zise ea. Tati mi-a spus, dar am uitat. —Sam. Sam Jones. —Îmi place cum eşti îmbrăcată. —Mai bine mi-aş scoate jacheta. Era scuza mea ca să scap de David. Suki îşi dădea acum cu parfum pe încheietura mâinii. Am atârnat jacheta în cuierul care fusese pus acolo prin grija administrației. —Doamne, ce rochie superbă! zise ea, fiind pentru prima oară naturală. De unde e? —E un magazin micuț în piața Camden… Vocea mea se stingea văzând fața lipsită de expresie a lui Suki. Probabil că nu a fost mai departe de Hyde Park în nordul Londrei. A fost norocoasă că nu m-a întrebat ce marcă e rujul meu. Probabil că aş fi leşinat pe loc. —Ei bine, cel puțin arată foarte bine, zise ea, făcând eforturi evidente să fie generoasă. N-ai fi zis, sincer. Exact în acel moment, un zgomot puternic ne făcu pe amândouă să tresărim şi să ne întoarcem. Venea din interiorul unei toalete, care credeam că e liberă. După surpriza ce se citea pe fața lui Suki, şi ea crezuse acelaşi lucru. Zgomotul s-a oprit la fel de brusc pe cât se produsese. Eu şi Suki ne-am uitat una la alta speriate. Fusese ceva deloc uman şi cu siguranță nu anunța nimic bun. Cu ezitare, Suki se apropie de uşa opacă, bătând uşor. Eu am rămas la distanță. Ultima oară când am cercetat ce se ascunde în spatele unei uşi închise de toaletă am găsit un cadavru şi mi-am zis că experiența îmi va fi de ajuns pentru mult timp. Uşa se balansă deschizându-se complet şi, lovindu-se de peretele toaletei, scoase un sunet înfundat şi greoi care se opri, în mod stupid, în gâtul meu. Sau poate era din cauza priveliştei dinăuntru: o fată, sprijinită de vasul toaletei, fragilă precum o grămăjoară de bețişoare înfăşurate într-un şervețel. Părul deschis la culoare îi ascundea fața, mâinile îi atârnau fără vlagă pe lângă corp, ca nişte frunze care cădeau din crengile încheieturii mâinii şi, preț de o clipă îngrozitoare, am avut o senzație de déjà vu care m-a făcut să nu mai aud nimic în afară de sângele care îmi bubuia în vene. Apoi părul se dădu pe spate, corpul se îndreptă de parcă ar fi fost tras de o sfoară invizibilă din vârful capului şi un chip năstruşnic precum al unui pui de drac se uită la noi, privirea răutăcioasă a ochilor ei albaştri arătând că ştia că ne trăsese o sperietură zdravănă. Suki, care înghețase, îşi reveni brusc, de parcă cineva apăsase întrerupătorul ca să o pornească. —Bells! Iar ai leşinat? Vocea îi era plină de îngrijorare, fără tonul de fluturaş de societate. Se aplecă spre ea repede, împiedicându-mă să o mai văd pe fată. —Biata de tine! Poți să te ridici? O ajută să stea în picioare, sprijinind-o protector cu o mână în jurul taliei, şi o scoase din toaletă. —Poate dacă ți-ai stropi pe față cu puțină apă… —Doamne fereşte! Nu vreau să-mi distrug machiajul. Sunt bine, Suki, serios. Nu te mai agita fără rost. —Ea e sora mea, Belinda, îmi explică Suki în mod inutil, căci asemănarea era atât de izbitoare, încât era evident cine e. Era copia fidelă a lui Suki, dar mult mai slabă, încât obrajii lui Suki păreau de-a dreptul rotunjori, iar trăsăturile feței, durdulii prin comparație. De cealaltă parte, Belinda arăta de parcă încăpuse pe mâna unui liposucționist plin de zel. —Bells suferă de anemie. Asta e lipsă de fier, explică Suki plină de importanță, ca şi când era vorba despre o informație medicală sofisticată. Adesea se simte slăbită şi leşină. Bells, ea e Sam Jones, cea care a făcut sculptura. Veți face cunoştință cum se cuvine după ce se va simți mai bine. Îmi cer scuze, spuse către mine pe un ton şoptit. Am clipit nedumerită; nu înțelegeam de ce Suki îşi cerea scuze, nici de ce se purta ca o gazdă în cadrul unei toalete pentru femei. Poate considera că ne aflăm pe proprietatea tatălui ei. Şi totuşi… Belinda îndepărtă mâna surorii ei cu un gest ferm şi se înclină spre oglindă, uitându-se la fața ei extrem de drăgălaşă. —Dumnezeule, arăt ca o vrăjitoare, comentă, adresându-se mai curând imaginii din oglindă decât nouă. —Vrei nişte fard de obraz? zise Suki, dornică să ajute. —Nu, mersi, îl am pe al meu… La naiba! Unde mi-e geanta? Belinda se uita în jur cu disperare, expresia feței schimbându-i-se brusc de la mulțumire de sine la panică. —Unde e? Trebuie să fie prin jur, pe undeva... M-am dus în toaletă şi am recuperat geanta din spatele vasului de toaletă, un săculeț din piele de căprioară brodat cu perle. Zgomotul straniu pe care eu şi Suki îl auziserăm era probabil doar agitația Belindei, care îşi căuta geanta. Dumnezeu ştie ce făcuse ea acolo cât timp eu şi Suki am vorbit; dar am exclus posibilitatea unui leşin. M-a uimit că n-a exclus-o şi Suki. Nimeni nu arată aşa de treaz şi de conştient de agitația pe care a cauzat-o după un leşin, cu sau fără lipsă de fier. I-am întins geanta Belindei, care a înşfăcat-o brutal, cât pe ce să o rupă. —Bells, ce nepoliticos! exclamă Suki. Belinda ne-a întors spatele într-un mod ostentativ, grăbindu-se să deschidă săculețul şi să scotocească prin el. —Poți să mă laşi în pace treizeci de secunde, Suki? se plânse ea peste umăr. Am nevoie să fiu lăsată în pace. Suki, în mod surprinzător, o luă pe sora ei în serios. —Desigur, draga mea, probabil că încă te simți puțin amețită. Sunt sigură că nu ai vrut să te repezi la Sam. Hai – îmi zise adoptând din nou vocea ei suavă şi superficială de gazdă–, hai să mergem să înfruntăm lumea. Am să-l țin pe David departe de tine dacă am să pot. M-am bucurat că Suki nu a mai comentat scena care tocmai se petrecuse; aveam senzația că orice aş fi spus ar fi jignit-o profund. Petrecerea era acum în toi. Fețele deveneau roşii, iar câțiva bărbați chiar îşi descheiaseră sacourile; şi-ar fi desprins şi părul, dacă ar fi avut ce să desprindă. David Stronge se învârtea în jurul toaletei, dar Suki îi servi un zâmbet larg în timp ce ne îndreptam cu hotărâre în direcția opusă. Am urmat-o cuminte, fără să mă uit în stânga şi-n dreapta. Acum că nu mai aveam jacheta pe mine, rochia atrăgea priviri ostentative din toate părțile. Suki mă conduse către un grup de bărbați tineri adunați în jurul unui Adonis blond, replica masculină a Belindei Fine, tot numai ochi albaştri, păr auriu şi manichiură perfectă. Costumul impecabil, bleumarin, se potrivea de minune cu fața sa prelungă şi fină într-un fel pe care mulți englezi l-ar evita pentru a nu fi înțeleşi greşit. —	V-o prezint pe Sam Jones, sculptorița, anunță Suki, cu aerul cuiva care prezintă o specie aparte de iguană într-o reuniune de zoologi. —	Charles de Groot, zise Adonis strângându-mi mâna şi zâmbindu-mi, în timp ce albul ochilor şi al dinților lui aproape că mă orbi. Încântat de cunoştință. Cu toții aşteptăm nerăbdători să-ți vedem opera. Alți câțiva tineri, care pe lângă chipeşul Charles dispăreau în decor, începură aceleaşi comentarii strângându-mi mâna; mi-au spus numele lor, dar le-am uitat pe loc. —	N-ar trebui să se întâmple ceva acum? se auzi Belinda din spatele nostru, cu o voce pițigăiată şi răsfățată. Făcându-şi intrarea în mijlocul grupului, stătea ca un fotomodel, cu mâinile pe ceea ce ar fi trebuit să fie şoldurile, dacă ar fi avut aşa ceva, etalându-şi-le de parcă ar fi fost la o şedință foto. Purta o rochie de culoarea piersicii, din piele de căprioară, ce se asorta cu săculețul şi la care fusese folosit doar atât material cât să-i acopere oasele. —Tatăl tău a spus că trebuie să-l aşteptăm pe un anume Henry, am intervenit eu. Urmă un schimb de priviri; se părea că toată lumea ştia exact cine e. —Avioane, trenuri şi maşini, a zis unul dintre admiratorii Belindei. —	Tata îl curtează ca un nebun, spuse Belinda. —	Ei bine, ar trebui să sară în pat şi să treacă la fapte, zic eu, spuse Charles de Groot. Vai, unde-mi sunt manierele? Fetelor, voi nu beți nimic? Se întoarse şi pocni din degete: —Hei, nişte şampanie, şi mişcă-te repejor! strigă el. M-am străduit să-i mulțumesc chelnerului când acesta a venit, dar mă îndoiesc că i-a păsat. Începeam să mă simt din ce în ce mai inconfortabil; îmi făceam griji că prezentarea sculpturii ar putea ieşi prost şi nu mă simțeam în largul meu în acea companie. Existau mai multe tensiuni ascunse în acea încăpere decât curenți de adâncime pe Marea Cornwall când era agitată. În momentul acela, un murmur străbătu încăperea şi cineva bătu din palme să se facă linişte. Era David Stronge. Ridicându-şi vocea, anunță: —Doamnelor şi domnilor, vom intra în atrium pentru ceremonia dezvelirii ultimei noastre achiziții. Conform politicii adoptate de Mowbray Steiner de a-i susține pe tinerii artişti britanici, am comandat această lucrare, Planeta plutitoare, domnişoarei Sam Jones. Domnişoara Jones se află aici în această seară şi cu toții credem că merită aplauzele noastre. Spre oroarea mea, David Stronge a continuat să înainteze de-a lungul camerei şi m-a luat de talie. Mi-am ridicat capul. Toate privirile erau îndreptate către mine politicos şi un ropot de aplauze le însoțea. David Stronge era deja transpirat şi emoționat. Era scârbos. —Să mergem afară, îmi şopti familiar la ureche. M-am desprins din strânsoarea lui şi am dat paharul de şampanie pe gât. —Vin imediat, i-am răspuns zâmbind, pierzându-mă în mulțime. Când am ieşit, înarmată cu un pahar plin, David era, aşa cum am sperat, în capătul celălalt al camerei, făcându-şi de lucru cu şnurul. Sir Richard Fine se îndreptă spre el cu hotărâre. —Cred că treaba asta îmi revine mie, ce zici? spuse el. Totul e gata? Vino aici, Henry, ai să vezi mai bine. Henry cel cu avioanele şi trenurile era un om scund, cu o față care nu îmbătrânise urât. Stătea lângă Richard Fine, când acesta din urmă spuse cu voce tare: — Binecuvântată fie această corabie şi cei care călătoresc cu ea! Şi trase de şnur. Pentru o clipă de groază, materialul părea că s-a agățat în ceva şi mi-am ținut respirația, sperând ca Richard Fine, care băuse suficient până acum, să-şi dea seama şi să nu mai tragă, înainte să sfâşie o bucată din plasa de sârmă. Dar apoi, printr-o mişcare lină, însoțită de „ooh“ şi „aaah“, pâsla verde fu eliberată şi alunecă în valuri la picioarele lui Sir Richard, aşa cum îmi dădeam seama că se întâmpla cu toate lucrurile, mai devreme sau mai târziu. Chestia III, alias Planeta plutitoare, atârna maiestuos în centrul atriumului, într-un raport de proporții perfect cu pereții octogonali din jurul ei. Chiar deasupra ei se afla balconul construit mai sus, de care erau atârnate mănunchiuri de fascicule luminoase, răspândind valuri de lumină pală pentru a surprinde diferitele unghiuri ale obiectului decorativ, lăsând unele părți neluminate, precum craterele Lunii. Inelele argintii din jurul ei străluceau şi, de la distanța la care mă aflam, plasa de sârmă părea o rețea misterioasă ca un văl proiectându-şi conturul neregulat pe suprafața şlefuită a obiectului. Era ca şi cum te aflai în fața unei scene pictate împopoțonat, care în luminile rampei devine magică, pădurea Arden sau un vapor naufragiat pe insula lui Caliban. Planeta plutitoare era un meteorit care s-a prăbuşit în cel mai nimerit loc, invadându-l cu o frumusețe neconvențională; uitându-mă la el, am simțit un nod în gât. Era extraordinar şi era făcut de mine. Şi a fost primit teribil de bine; exclamațiile şi comentariile din jurul meu păreau sincere. Nodul din gât se făcuse aşa de mare că a trebuit să îl împing la vale cu restul de şampanie din pahar. 

Capitolul 2tc "Capitolul 2" Nimic nu se potrivea, fireşte. Obiectul decorativ şi cadrul în care se afla rimau la fel de bine cum se potriveşte un personaj care nu consumă alcool în romanele lui Hemingway. Singurul lucru frumos al atriumului era balconul, care s-a dovedit un loc bun pentru agățat obiectul. Şi totuşi, balustrada curbată din bronz a balconului, cu spoturile sale luminoase, ca să nu mai zic de podeaua placată cu marmură verde şi albă, şi ea încrustată cu bronz, precum pardoseala unei catedrale opulente, nu mergeau deloc cu Planeta Plutitoare. Dacă ar fi vrut să se potrivească, mi-ar fi cerut ceva placat cu aur şi armonios proporționat. —Mai doreşti ceva de băut? Era o voce plăcută, uşoară şi joasă. Mi-am întors capul şi am văzut un tânăr cu două pahare de şampanie pline ochi în mână. —	Se pare că l-ai terminat pe acela. —	Te rog, am zis, încercând să nu par prea entuziasmată. Mi-a întins abil un pahar, luându-l pe celălalt gol aproape în acelaşi timp şi punându-l pe tava unui chelner care tocmai trecea. —Rochia e minunată, a spus. Îmi cer scuze dacă am fost prea familiar. Am sorbit din şampanie şi m-am uitat din nou la creația mea, fără să-mi vină să cred că îmi aparține. —E genială, a spus el, urmărindu-mi privirea. Totuşi, pare un peşte pe uscat. M-am întors să îl privesc atent pentru prima oară. —Ce te face să spui asta? —Ei bine... Părea jenat acum, dar continuă plin de curaj: —	Stilurile sunt complet diferite, nu? Vreau să spun că locul ăsta e convențional până în măduva oaselor, iar sculptura ta nu. Nu pare a fi făcută să stea aici – mai degrabă a căzut prin tavan, nu crezi? Ca o cometă. Era a doua persoană care comparase vreodată vreuna dintre Chestii cu un meteorit. Interesul meu pentru el crescu, alimentat din plin, trebuie să recunosc, de înfățişarea sa; era exact la fel de chipeş ca Charles de Groot, dar fără a avea dichiseala stranie a acestuia, ce-l făcea să pară la prima vedere supranatural şi, imediat după, extrem de înfumurat. Avea ochii gri-albaştri şi părul şaten şi drept, căzându-i pe frunte într-un mod şcolăresc, şi, din când în când, îşi trecea mâna prin el, dându-l pe spate din reflex. Avea gene lungi şi buze mai degrabă pline, semănând cu un personaj al lui E.M. Forster. Dacă l-ar fi întâlnit pe Ralph Lauren ar fi plecat cu primul zbor spre America înainte să se usuce cerneala pe contractul de modelling; corpul arăta la fel de bine ca şi fața. Arăta de parcă se ducea zilnic la sala de sport a companiei şi fără îndoială juca cricket duminica pentru a-şi încheia săptămâna perfect. —Sebastian Shaw, spuse. Sper să nu consideri că m-am exprimat nepoliticos în legătură cu sculptura. Mi-am revenit brusc dintr-o reverie în care apărea Sebastian, care nu bănuia nimic, pe o bandă de alergat, purtând un şort şi un tricou, transpirația începând să îi picure pe piept, muşchii coapselor şi ai gambelor încordându-se în timp ce alerga... —Deloc, am răspuns cu o formalitate compensatoare. De fapt, sunt de acord cu tine. Am întins mâna; se părea că ăsta e obiceiul locului. —	Sam Jones. —	Mă bucur să te cunosc. Aftershave-ul său era discret şi uscat, la fel ca mâna lui. —Rochia e într-adevăr extraordinară. —Mersi, am spus cu sfială, luând încă o înghițitură de şampanie. —L-am văzut pe David Stronge îndreptându-se în direcția ta şi m-am gândit să îi tai calea. —Îți mulțumesc de o mie de ori. Cea mai frumoasă parte a faptului că am terminat lucrul aici e că nu trebuie să-l mai dau jos de pe mine. —Vrei să spui că nu va trebui să te mai întorci aici? —Doar dacă nu mă plătesc, şi atunci va trebui să vin pe-aici să îl bat pe David ca să îmi semneze cecul. — E greu să mi te imaginez bătând pe cineva. —Ai face bine s-o crezi, am spus pe un ton mai ascuțit decât aş fi vrut. Sebastian se uită la mine: —Îmi pare rău, cred că am spus ceva ce nu trebuia. Bău nişte şampanie. —Ei bine, îndepărtându-ne puțin de la subiect – continuă el –, cum se poate ca o persoană într-o rochie de latex să se încurce cu o bancă veche şi serioasă? I-am relatat pe scurt cursul evenimentelor, lucru care mi-a făcut o mare plăcere, mai ales pentru că mă puteam uita la el în timp ce vorbeam. Costumul lui, bleumarin cu dungulițe subțiri, era la fel de bine croit ca al lui Charles de Groot, numai că pica mult mai lejer pe corpul lui tonifiat; un stil clasic englezesc, pe când domnul de Groot era mai degrabă stilul eurotrash. Până şi cravata din mătase cu pete purpurii şi mov era de bun-gust, atât cât o permitea situația dată, care nu era tocmai cea mai favorabilă. Nu mi-aş fi închipuit să găsesc atrăgător un bărbat în costum. —... lăsându-te astfel pe mâinile lui David, care nu are ce face cu timpul şi freacă menta prin tot felul de comitete şi comiții, doar-doar să pară şi el mai ocupat, termină Sebastian Shaw în locul meu. —	Cu ce se ocupă, de fapt? am întrebat. Niciodată nu pare să lucreze din greu. —	Exact. Ei bine, el se ocupă cu respectarea regulilor. —	Asta sună mult mai interesant decât imaginea pe care o aveam despre David. Sebastian Shaw ridică uşor din sprâncene uitându-se la mine şi continuă: —	Ceea ce înseamnă că are grijă ca – să mă exprim mai simplu... —	Mersi. —… personalul să respecte legile şi regulile specifice locului. Aş putea să intru în detalii, dar ceva îmi spune că nu-ți doreşti neapărat asta. —	Dar dumneavoastră cu ce vă ocupați, domnule Shaw? —	Sebastian, te rog. Îşi dădu pe spate şuvița de păr care îi căzuse pe frunte. Avea degete lungi şi fine. —Lucrez cu finanțele marilor companii. Să zicem că sunt cel care sfătuieşte companiile să se cumpere între ele. —	Vrei să spui fuziune şi achiziție? —	Da, chiar aşa. Bravo! —	Nu mă lua de sus, Sebastian! Îmi făcu plăcere să spun asta. Cum sperasem, asta îl zăpăci. —Vai, nu am fost – nu am intenționat... A fost salvat de apariția oportună a lui Suki Fine, care îmi zise pe un ton de fată de bani gata: —Ei bine, văd că l-ai cunoscut pe cel mai bine bărbat de aici. Sau el te-a cunoscut pe tine. Apropo, îmi place sculptura ta. Scorbura asta avea nevoie de ceva să îi mai dea puțină culoare. Ce mai faci, Sebastian? Nu te-am mai văzut de secole. L-a sărutat pe ambii obraji şi apoi s-a aşezat lângă el, mult mai aproape decât i-ar fi permis maniera ei obişnuită de a saluta. —Am păzit-o pe Sam de piromanul din clădire. —De cine? am întrebat. Sebastian s-a aplecat puțin ca să poată vorbi mai încet; era cu vreo 20 de centimetri mai înalt decât mine, deşi purtam tocuri. Asta mă făcu să îi simt din nou parfumul. Trecuse ceva vreme de când cunoscusem un bărbat al cărui parfum să mă impresioneze atât. —David şi-a incendiat maşina de curând. Îl bucura vădit neîncrederea mea. —Era maşina companiei, bine? BMW seria cinci. Odată ce îți alegi maşina pe care o vrei, nu o poți schimba decât peste patru ani, iar David se săturase de a lui. Aşa că i-a dat foc. Tocmai i-au dat o Corvette în schimb. —Glumeşti. Sebastian rânji, bucuros că mă şocase: —	Nu glumesc, jur! —	Şi tu ce maşină ai? —	Doar seria trei. Sunt încă un umil director-adjunct. —	Nu-mi pari aşa de umil. Am rostit apăsat acel cuvânt şi m-am uitat fix în ochii lui sau mai degrabă în sus. Erau mai mari şi mai inocenți ca niciodată şi mi s-a părut că percep o vagă îmbujorare pe chipul său. —Ai fi surprinsă, zise. —	Nu ştiu ce vrei de la rabla aia, Sebastian, interveni Suki Fine cu un sfat necerut. Mai bine ți-ai fi luat un TVR. —	Nu e de mine. —	Trebuie să vezi noua mea Honda. Are un T-bar şi capota coboară în portbagaj. Doar apeşi un buton. Trebuie să vezi ca să crezi. O să te plimb odată, doar noi doi. Are două locuri. Îi zâmbi seducător, buzele strângându-i-se într-un V, de la „victorie“. S-a terminat cu solidaritatea din toaleta femeilor; în lumea de afară, fiecare era pe cont propriu. Şi totuşi, în ciuda felului în care flirta cu el, nu credeam că Suki Fine are de gând ceva serios în legătură cu Sebastian; în cuvintele ei era ceva neautentic. În schimb, instinctul meu îmi spunea că era genul de fată căreia îi place să vâneze bărbați care vorbesc cu alte femei – genul care avea nevoie să se simtă mai atrăgătoare decât toate celelalte. Ar fi fost o victorie superficială, totuşi, pentru că niciodată nu putuse trece de acest stadiu. Suki era un colecționar de trofee: odată ce cucerea un bărbat, nu făcea decât să îl expună pe perete. Ştiam asta pentru că mai cunoscusem pe cineva exact ca Suki la colegiul de artă. Clasă diferită, stil diferit, cuvinte diferite, dar comportamentul era identic. —	Tu nu lucrezi aici, nu? am întrebat-o eu, reintrând hotărâtă în discuție. —	Dumnezeule, nu! Ochii frumos machiați ai lui Suki se măriră. —Prea mult. M-am lăsat de şcoală, nu am absolvit decât primul nivel – dacă e destul pentru Lady Di... Nu, gătesc. Prânzul directorilor, pentru moment. La două uşi de aici. E chiar amuzant – sunt toți nişte animăluțe bătrâne de casă. Am gătit o grămadă de feluri cu cordon bleu, ştii tu, cum face lumea, şi într-o zi m-am gândit, de ce nu? Am şi eu ceva de făcut. —Şi Belinda? —	Bells? Ei, ea face un curs de secretare în Kensington. Apoi va fi secretara unui editor de modă la Mode. —	Va fi norocoasă, am spus, fără să pot camufla o umbră de plictiseală în glas; astea erau genul de job-uri pentru care fetele ca Belinda îşi puneau în pericol lacul de unghii Chanel scoțându-şi una alteia ochii ca să le obțină. —A, nu, e totul aranjat. Suki era fericită să mă corecteze. Afişă din nou zâmbetul de „ştiu-mai-multe-decât-tine“. —Tati îl ştie pe directorul revistei. —A, înțeleg. Cu colțul ochiului mi s-a părut că surprind o urmă de amuzament pe chipul lui Sebastian. —	Gemenele teribile, zise el. —	Gemene? am zis, nedumerită. —Sebastian se referă la mine şi la Bells, spuse Suki cu răceală. Totuşi, de ce suntem teribile? —Voi două sunteți gemene? am exclamat. Desigur, dacă Belinda ar mai pune pe ea vreo şase kilograme, ea şi Suki ar semăna ca două picături de apă, dar comportamentul lor contrazicea complet asta. Belinda era sora mai mică şi neastâmpărată, iar Suki superresponsabila soră mai mare. Deosebirea era atât de frapantă, încât între ele ar putea să fie o diferență chiar de zece ani. Din fericire, Duggie Sutton a apărut lângă mine înainte ca Suki să apuce să întrebe de ce sunt aşa uimită. —Pot să v-o fur pe fata asta talentată pentru câteva momente? Mă trase uşor deoparte şi îmi şopti confidențial: —Ce succes, draga mea! Arată superb. Sper că eşti încântată. Bineînțeles că nu se potriveşte cu spațiul ăsta, dar vom putea face nişte poze minunate. Îmi zâmbi conspirativ. —Văd că socializezi, aşa că nu te mai rețin. Ea e una dintre fete, nu? Bravo ție! Am auzit că s-au mai cumințit față de zilele rebele ale adolescenței. —Adolescență rebelă? am repetat. —A, obişnuiau să se dezbrace de tot şi să danseze în cluburi de noapte în timp ce-şi deviau septul, tipic pentru fetele de bani gata, draga mea. Oricum, tăticul lor pare a fi teribil de mulțumit, ceea ce e mult mai important. Trebuie să vorbim de o expoziție. Ce-ai zice să luăm prânzul luni? Poți? Super! Am plecat, dulceață, ne vedem atunci. Treci pe la galerie în jur de unu? Te sărut. Îşi încheie nasturii de la jachetă peste burtica lui fermă şi o luă din loc, mergând de-a lungul sălii. M-am întors la Sebastian şi Suki, cărora li se alăturaseră Belinda, cu o mână posesiv agățată de brațul lui Charles de Groot, şi ceilalți doi bărbați în costum. Unul dintre ei se năpusti asupra mea şi spuse, cu aerul cuiva care dă verdictul: —Tu trebuie să fii frumoasa talentată, trebuia să-mi fi închipuit. Felicitări pentru, hmm, pentru sculptură! Cam avangardistă, nu? A stârnit multe controverse printre noi. —Mulțumesc, i-am răspuns. Cred. —Numele meu este James Rattray-Potter. Cred că nu mi-ai reținut numele mai devreme. Era înalt şi lat, cu o alură clasică Sloane: părul negru şi des deasupra unei figuri rozalii sănătoase, cu trăsături puternice, şi un nas care deja începuse să se umfle uşor de la băutură. James Rattray-Potter mi s-a părut a fi unul dintre acei bărbați care nu se simt bine fiind tineri şi care sunt ei înşişi pe la patruzeci de ani, când au deja la activ mai multe funcții de director fără putere executivă şi, nemaiavând griji financiare, îşi petrec timpul relaxându-se în cluburile lor, fumându-şi trabucul şi agățând dame. —Şi tu lucrezi tot aici? am întrebat politicos. —Da. La departamentul comercial. Am o voce puternică, nu ai observat? Ajută. Râse puternic. Nu l-ai fi putut deosebi de nechezatul unui cal. —Credeam că cei care lucrează la departamentul ăsta au 19-20 de ani. —Nu, nu, ăsta a fost un fenomen specific anilor ’80. Erau mai mult furnizori FX – adică schimb valutar –, dar totul a devenit computerizat, înțelegi? Ei, asta a fost în ceea ce îi priveşte. Acum vând cu toții telefoane mobile. Era şi timpul. Stricau imaginea oraşului. Nişte mitocani, sincer. —Aşa e. James Rattray-Potter nu-mi plăcea deloc; ironia era că puteam să îmi dau seama după cum se umfla în pene ca un păun în călduri, după cum se încredea, zicându-şi că mă dă gata. —Deci ne mişcăm de aici? zise Belinda, bosumflându-se drăguț. Se fâțâia pe loc, atrăgând atenția asupra picioarelor ei, care, în dresurile pastelate, erau subțiri şi lungi ca ale unei berze; genunchii păreau şi mai înguşti decât gleznele. ÎI aruncă o privire zglobie de sub breton lui Charles de Groot. Amintindu-şi de ceva, acesta se uită la ceas. —	Rezervarea e la opt şi jumătate, nu? Da, ar trebui să mergem. —	Mergem ci toții să luăm cina, îmi spuse Sebastian. N-ai vrea să vii şi tu? Am dat din cap negativ. —Trebuie să fiu şi eu undeva la opt şi jumătate. —Chiar aşa? Ce păcat! zise Suki. Nu prea suntem multe fete. Nu-mi dau seama de ce. Mereu mă gândesc că băieții trebuie că se plictisesc doar cu noi două, continuă ea viclean. Cu toții protestară la această afirmație; cum gălăgia lor îmi acoperea vocea, m-am scuzat şi m-am dus să-mi iau jacheta. În intimitatea toaletei m-am privit în oglindă, mulțumită de ceea ce vedeam. Rujul era încă acolo, dar aşa şi trebuia; am pus un strat destul de gros cât să acopere şi prora de la QEII. Ieşind din toaletă, însă, am dat nas în nas cu David Stronge care se învârtea de colo-colo în fața uşilor ca un aşa-zis exhibiționist, care nu avea destul curaj cât să se dezbrace în fața lumii. —Sam, ce mă bucur! zise sprijinindu-se de mine. Dacă aş fi aprins un chibrit în dreptul respirației lui, ar fi ieşit flăcări. Băuse ceva mai tare decât şampania. Mătreața îi acoperea umerii ca pudra de talc, numai că mai puțin parfumată. Aftershave-ul lui dăduse o luptă cu mirosul greu al whisky-ului şi pierduse. —Mă întrebam dacă eşti liberă în seara asta. Ştiu un restaurant franțuzesc încântător şi discret... Am avut o clipă imaginea în fața ochilor. Am sta la lumina lumânărilor pe o canapea roşie de pluş în cel mai îndepărtat colț, iar el mi-ar atinge lipicios mâna. Apoi ar tot urca până când piciorul lui l-ar atinge lipicios pe al meu. După asta, mintea mea s-a golit printr-un mecanism de autoapărare antilipicios. —Din păcate, nu pot, am răspuns nu aşa de tăios pe cât aş fi făcut-o dacă cealaltă jumătate de bani pe care comitetul lui mi-o datorează ar fi fost pusă la adăpost în contul meu curent. Era o laşitate din partea mea, dar pusesem ochii pe o pereche de cizme ca ale Belindei Fine şi mă îndoiam că managerul meu bancar mi-ar acorda un împrumut pentru o asemenea investiție. —Bine, dar ce-ar fi să fixăm o altă întâlnire? insistă David Stronge într-un mod mizerabil. Literalmente vorbind. Era ca noroiul. —Nu prea am avut ocazia să stăm de vorbă, nu? Numai noi doi? Lumea începuse să se împuțineze. M-am uitat cu disperare în jur, sperând să găsesc salvarea, când îl zăresc pe Sebastian Shaw, cu bretonul lui răvăşit, apropiindu-se de noi. —Sebastian, l-am strigat. Aici! Sebastian a avut bunătatea să se ofere să mă ducă acasă, i-am explicat lui David Stronge. —Ar fi fost o mare plăcere pentru mine să... încercă el să se împotrivească. —Se cam precipită treaba, nu, David? spuse Sebastian cu o îndrăzneală de lăudat. Þi-ai luat lucrurile, Sam? —Da, mulțumesc. Mi-am încheiat nasturii de la jachetă şi i-am întins mâna lui David. —Mă bucur că te-am revăzut. Mă gândeam dacă să îi spun că mai luăm legătura în ceea ce priveşte cecul. Dar m-am uitat la expresia nefericită şi deconcertată a lui David Stronge şi mi-am zis că nu e chiar momentul ideal. —Nu trebuie neapărat să mă conduci acasă, i-am spus lui Sebastian când eram în siguranță pe hol. Era doar ca să scap de David. —	N-ai făcut decât să anticipezi. M-aş fi oferit oricum. —	Bine, dacă eşti sigur... Am traversat sala înspre surorile gemene şi mulții lor însoțitori, care se tot foiau în fața uşilor rotative, vocea înaltă şi ascuțită a Belindei distingându-se de flecăreala generală. M-am oprit la recepție ca să îmi iau rămas-bun de la Bill; Sir Richard Fine era deja acolo, vorbind pe un ton scăzut cu partenerul său, Henry. Auzindu-ne că ne apropiem, ne privi încruntat. —Shaw, fă-mi o favoare, te rog, ar trebui să fie aici cineva – uită-te după insul care trebuia să stea pe locul ăsta supraveghind lucrurile şi spune-i că aşa ceva e inadmisibil. Făcu un gest vag, arătând spre scaunul gol al lui Bill. —	Post neocupat. Asta nu e deloc bine. —	Nu durează mult, îmi spuse Sebastian, strecurându-se repede prin spatele biroului. Am rămas o clipă în loc, neştiind ce să fac, iar din uşă se auzi Suki Fine: —Sebastian, încotro? Părea că au de gând să vină şi ei. Săracul Bill, dacă un întreg grup de-al lor îl prinde în camera din spate cu o sticlă de whisky în mână... M-am strecurat şi eu de partea cealaltă a biroului, după Sebastian, inventând scuze pentru absența lui Bill în timp ce îl căutam. Dar Bill nici nu bea whisky, nici nu era în camera din spate. Sebastian îl găsise în cămăruța din spatele biroului, o cameră mică şi goală unde bâzâiau zeci de monitoare ale camerelor video. Era căzut pe podea, îşi strângea pieptul şi încerca disperat să respire. Se înroşise puternic la față, iar ochii îi erau orbiți de durere. —Dumnezeule… Am îngenuncheat într-o secundă să îi iau pulsul. Sebastian, lângă mine, suna deja după ajutor. —Urgență, spunea, avem nevoie imediat de o ambulanță în clădirea Mowbray Steiner, Broadgate... am impresia că cineva a suferit un atac de cord. Abia îi simțeam pulsul. —Bill, am spus stăruitor. Bill, mă auzi? Pleoapele i se zbătură. Brusc, se uită fix la mine. —Sammy... Vocea îi era atât de stinsă încât a trebuit să mă aplec exact deasupra lui ca să îl aud. Respirația îi mirosea puternic a whisky, ceea ce m-a surprins; dar încercam să mă concentrez la ce spunea şi am alungat gândul. —	Nu mai pot continua să fac asta... chiar dacă le spune... nu mai pot face asta. —	Ce, Bill? Ce nu mai poți să faci? Sebastian tocmai punea receptorul jos, şi în spatele meu se auziră deodată voci îngrămădindu-se în cămăruță. Cineva m-a bătut pe umăr. —	Ce e? Are nevoie de CPR? —	Probabil, am spus peste umăr. Aşteaptă puțin... —Sammy, spunea Bill stăruitor, pe un ton ceva mai ridicat. Sammy, vreau să îți spun... să îți spun despre... Dar ei mă împingeau la o parte. Cineva s-a aplecat deasupra lui, făcându-i respirație gură la gură şi apăsându-i pieptul, cu mişcări ciudat de regulate şi controlate, în contrast cu panica din jurul nostru. —Bill, am spus grăbit, sunt încă aici, mă auzi? Bill şi-a ridicat capul pe jumătate. —Nu pot... spuse din nou, apoi rămase nemişcat, privind țintă ceva din fața lui. Ochii i s-au mărit şi se ținea cu o mână încleştată de piept. —Nu vreau să... a repetat. Îşi ridică vocea, ca şi când ar fi vorbit cu cineva anume. —Nu vreau s-o fac. Nenoro… Cuvântul fu sugrumat de un zgomot ca de frână. Am întors imediat capul ca să văd la cine se uitase. Camera era plină de oameni: Suki şi Belinda Fine, tatăl lor, care vorbea repede cu un bărbat înalt şi bine conservat la cei patruzeci şi ceva de ani pe care îi avea, cu păr des şi negru, David Stronge care îşi întindea gâtul ca să îi audă ce spun, iar în spatele lui, Charles de Groot şi James Rattray-Potter. Mai multă lume se îmbrâncea în spatele lor, dar astea erau fețele pe care le-am văzut, cele pe care credeam că le-ar fi văzut Bill. Ghemuit lângă mine, încă aplecat peste pieptul lui Bill, era celălalt om din grupul lui Fine. Apoi, trupurile începură să se retragă, lipindu-se de pereți, iar cineva strigă de afară: —A sosit ambulanța, dați-vă la o parte... Cu toate că locul era strâmt, paramedicii au reuşit să îl aşeze pe Bill pe un cadru şi să îl scoată afară, unul dintre ei repetând automat şi cursiv: —Faceți loc, scuze, vă rog să vă mişcați, dați-vă la o parte... Am rămas în dreptul uşii cămăruței, acum goală, de parcă un vânt i-ar fi purtat pe toți înapoi în hol să caşte gura la chinurile bietului Bill, şi m-am trezit deodată că îmi strânsesem brațele în jurul corpului. —	Îl cunoşteai bine? întrebă Sebastian Shaw. Uitasem că e şi el în cameră. —	Nu a murit încă, am spus tăios. Apoi mi-am amintit că Sebastian fusese cel care chemase ambulanța şi m-am mai calmat. —Nu atât de bine. Dar am stat mult de vorbă când asamblam instalația. Mi-a fost de mare ajutor. Săracul Bill. Nu am ştiut că are probleme cu inima. —Avea obiceiul să bea, nu-i aşa? —O picătură în ceai, din când în când. Nu mult. Sebastian era totuşi un angajat al băncii. Nu avea sens să neg că lui Bill îi plăcea whisky-ul, dar, ca să-l acopăr cât de cât încercam să ascund asta pe cât posibil. —	Mai bine am pleca, a spus el. Nu mai avem ce face aici. —	Cineva ar trebui să o sune pe fiica lui. —	Sir Richard l-a trimis deja pe David să facă asta. M-am strâmbat. —De ce l-a trimis tocmai pe el? —Ãsta-i rolul lui David. Face lucruri pe care nimeni altcineva nu vrea să le facă. Holul era plin de oameni cu privirile agitate, discutând despre ce s-a întâmplat cu voci scăzute, pentru a arăta respect față de cineva care putea să moară; sunt sigură că mulți dintre ei nici măcar nu-i ştiau numele lui Bill. Erau ca mulțimea care se strânge în jurul unui accident de maşină, holbându-se ca nişte hiene la maşinile de poliție şi la ambulanță, sorbind cele mai urâte detalii pentru a le da prietenilor fiori. Am mers direct printre ei şi am ieşit fără să mă mai uit înapoi. Afară, seara era mai caldă decât atmosfera întreținută de aerul condiționat din bancă şi, chiar dacă soarele apusese, cerul era încă luminos, un albastrulevănțică intens, pătat cu mov. —	Unde trebuie să ajungi? întrebă Sebastian ajungându-mă din urmă. —	În Farringdon. —	Acolo locuieşti? Vreau să spun, ai vrea să te duc acasă? Am clătinat din cap. —E OK, mulțumesc. Am să mă văd cu un prieten la un pahar, probabil că asta e exact ce am nevoie. —Bine, dacă eşti sigură... Mergeam pe lângă clădire înspre parcare. Pereții din jurul nostru începură să piardă din înălțime; auzeam bâzâitul panoului electric ce alimenta computerele, luminile, aerul condiționat... Din unghiul ăsta, cu zgomotul de maşinărie industrială pierzându-se în depărtare, Mowbray Steiner semăna cu o fabrică, ceea ce şi era într-un fel. Parcarea, în spatele clădirii, era aproape la fel de luminată ca şi atriumul şi atât de plină cu maşini luxoase încât părea un showroom din Berkeley Square. Sebastian a rămas politicos în urmă ca să mă lase să trec de barieră înaintea lui şi apoi m-a condus la un BMW bleumarin. Dezactivând alarma, mi-a ținut uşa. Maşina mirosea a piele şi a lac. —Nu e nevoie să-mi deschizi uşa, am spus sarcastic. Nu apreciez gestul la justa valoare. Apoi am respirat adânc şi mi-am propus să mă domolesc: ce se întâmplase cu Bill nu era din vina lui Sebastian. Şi nici nu puteam face nimic pentru Bill. —Îmi pare rău, am spus pe o voce mai rezonabilă, sunt încă puțin încordată. Mi-a aruncat o privire scurtă, a închis în cele din urmă uşa şi a ocolit maşina până la locul lui, legănându-se pe picioarele sale lungi. —Nu ai pentru ce să îți ceri scuze, zise calm, nimeni nu s-a distrat. Săracul. Sper să-şi revină. A băgat cheia în contact, dar nu a pornit maşina. Mi-am dat seama că aştepta să vadă dacă vreau să vorbesc despre Bill. —Aş fi vrut să ştiu ce încerca să îmi spună, am spus rar, recunoscătoare pentru grija lui Sebastian. —Nu am auzit. Era important? —Nu ştiu. Poate. Pentru că voia cu disperare să vorbească şi era evident cât de rău îi făcea asta. —Poți să te duci la spital când se va simți mai bine şi să-l întrebi. Probabil că nici nu-şi va aduce aminte despre ce era vorba. Nişte chestii prosteşti la care se gândea înainte să aibă atacul. Ştiu că e un clişeu, dar mintea chiar îți poate juca feste. —Părea că se uită la cineva. Acuzator. Sebastian se holbă la mine. —	La cine? —	Nu ştiu. Nu mi-am dat seama. La cineva din cameră. —	Dar nu e posibil. Trebuie că avea halucinații. Poate că avea dreptate, dar eu nu credeam asta. Totuşi, nu avea nici un rost să vorbesc cu el despre aşa ceva. Am trecut peste, urmând să meditez la lucru ăsta mai târziu. —OK. Mi-am scuturat capul ca şi cum aş fi ieşit din apă şi l-am privit pentru prima oară de când urcasem în maşină. —Mulțumesc. Mă frământ prea mult. —Mergem? Păru uşurat şi porni imediat motorul. A tors cu un volum scăzut, ca o pisicuță lucioasă şi sătulă; dubița mea era o rablă, o ladă de gunoi jegoasă în comparație cu asta. —Conduci? a întrebat, voind clar să schimbe subiectul. O greutate mi se luă de pe umeri. M-am lăsat moale în scaunul ridicol de confortabil. —Da, am o dubiță Ford. Roşie. Nu chiar încăpătoare, acum că fac instalațiile astea mari. Mă gândeam dacă să investesc o parte din banii de la Mowbray Steiner într-un Transit sau ceva asemănător, dar sunt aşa de greu de condus prin oraş, nu crezi? Îmi aruncă o privire, dându-şi seama că îl tachinam. —Unde anume în Farringdon te duc? întrebă blând. —Clădirea Herald, puțin mai sus de strada Clerkenwell. Mă întâlnesc cu un prieten care lucrează acolo. —	La ziar? —	Chiar acolo. Dar mă-ndoiesc că se citeşte aşa ceva în cercul tău de prieteni. Nu îşi întoarse privirea. —Ce ai vrea să spun, Sam? a zis el cu un strop de asprime în voce. Că la bancă citim Herald şi alte jeguri de stânga numai când rămânem fără hârtie igienică? —OK, am spus-o ca să te sâcâi, am zis blând. Cred că mă aşteptam să te simți vinovat. —Adică să cad în genunchi în fața ta vrei să spui. A, nu, eu mereu citesc Herald. Nu mă regăsesc în stilul ăsta de viață. Sunt prea sensibil pentru un bancher. Am jobul ăsta numai ca să strâng destui bani ca să mă pot pensiona şi să mă desăvârşesc prin a scrie un roman profund şi plin de tâlc despre starea lumii... Am izbucnit în râs. —	În regulă, am recunoscut, am înțeles mesajul. —	Eşti sigură? Îmi place slujba mea. Nu trebuie să mă scuz pentru asta. —	În regulă. Am zis că am înțeles. —	Am ajuns. A oprit în fața clădirii Herald atât de lin încât nici nu mi-am dat seama că ne-am oprit. Mergând în maşina aceea erai complet izolat de lume; într-o linişte aproape totală, priveam cu nepăsare cum străzile dispar. Nu aş fi vrut să cobor, şi nu numai din cauza maşinii. —Te rog să observi că nu m-am dat jos să îți deschid uşa. Mă prind repede. Uite, poate că nu e cel mai bun moment, dar ai vrea să luăm cina împreună cândva? A spus-o repede, de parcă îşi tot făcuse curaj pentru asta. A urmat o secundă de tăcere, după care am spus: —A, OK. Şi mi-am muşcat imediat limba pentru că nu am răspuns cu ceva puțin mai suav sau mai logic. —Bun, am să încerc să te duc într-un loc care să nu te şocheze. Ce zici de marți? —În regulă, să-ți dau numărul meu de telefon. A scos o agendă din piele cu colțuri aurii şi a deschis-o la săptămâna în curs. I-am desprins pixul auriu şi mi-am scris numărul. Apoi mi-am scos picioarele afară din maşină cu un gest legănat, ținându-le alăturate într-un stil elegant, într-un mod pe care-l studiezi la şcoala de modelling din Kensington pentru a ieşi dintr-un Porsche. Ocazia o cerea. —Îți dau un telefon marți dimineață ca să îmi confirmi, mi-a spus şi apoi tăcu o clipă. Îți e bine? Sigur nu vrei să te conduc acasă? —Nu, sunt bine acum. Dar mersi oricum. Am să sun la spital în curând să văd ce face Bill. Aprobă din cap. —Pe curând, atunci. Maşina se îndepărtă şi am rămas să mă uit în urma ei cu un fel de uimire. Ce naiba făcusem? Şi totuşi, el părea că ştie ce are de gând. M-am întors şi am început să urc treptele clădirii Herald, fără să îmi pot da seama ce simt. Ceea ce e neobişnuit pentru mine. Tim mă aştepta deja la Capacul şi Butoiul,un pub anonim la intersecția unor străduțe situate între clădirea Herald şi strada Clerkenwell. Datorită aşezării pe colț, fațada era puternic ieşită în față, ca maxilarul unui luptător, un aspect ilustrativ pentru atmosfera generală dinăuntru. Exista un pub mult mai interesant, chiar lângă Herald, cu podea neacoperită din lemn de brad, scaune înalte pictate în verde şi cu nume de gustări populare înscrise pe tablele de pe pereți, dar Tim nu fusese niciodată acolo. A strâmbat din nas şi a spus cu dispreț că acolo e plin de ziarişti. L-am văzut pe Tim de cum am intrat pe uşă; înalt şi slab, cu o față osoasă şi colțuroasă, era imposibil să nu-l vezi. Purta un pulover bleumarin mare, o cămaşă decolorată care ieşea puțin la gât şi arăta, ca întotdeauna, ca un om pe care te poți baza. Eram conştientă cât de uşoară ar fi viața mea dacă aş putea să mă îndrăgostesc de Tim; deja mi-a dat clar de înțeles că ar fi mai mult decât bucuros să mă aibă şi că am face un cuplu media perfect. Am avea un apartament decorat artistic în Islington, din care aş putea trece direct în atelierul meu, iar Tim şi-ar lua concediu din când în când ca să scrie o carte despre politica Partidului Laburist sau despre starea națiunii, carte care ar fi imediat inclusă în bibliografia oricărui curs de politică sau de sociologie din țară. Ne-am petrece vacanțele în Spania sau Italia şi probabil că în timp ne-am putea cumpăra şi o căsuță într-un sătuc descoperit de noi prin Algarve... M-am înfiorat. Ce coşmar! La masă cu Tim stăteau două femei, un studiu de contrast în creion. Una era pusă în evidență perfect de un costum portocaliu care arăta superb pe pielea ei închisă, părul scurt şi creț subliniindu-i forma frumoasă a capului. O pereche de cercei mici cu diamante străluceau pe lobul urechii, maro închis, iar în jurul gâtului purta o eşarfă de mătase; parcă era desprinsă dintr-un catalog Hermès. A doua femeie era o copie a celei dintâi, numai că mărită şi cu mai multă luminozitate la un xerox de proastă calitate. Costumul ei bleu pal, făcut la croitor, nu o avantaja deloc. Ceva mai lejer şi bleumarin s-ar fi potrivit mai bine culorii pielii, ca să nu mai zicem feței. Părul ei lung şi dezordonat era ținut pe spate cu o panglică din catifea marca Alice, clasicul stil Sloane: ceea ce era ciudat, pentru că nu arăta a Sloane. —Sam, se ridică Tim şi mă sărută când am ajuns la masă, ea e Anne-Marie, editorul nostru – şi arătă înspre costumul portocaliu –, iar ea e Jordan, asistenta ei, editorul de ştiri. Amândouă au salutat politicos. —Noi două am vorbit la telefon, am spus către Anne-Marie, dar probabil nu-ți mai aminteşti. Tim mi-a făcut legătura şi tu m-ai lăsat să te bat la cap. —Probabil m-am simțit generoasă în ziua aia, zise şi-i zâmbi cu subînțeles lui Tim. Sau poate că cineva a insistat într-un mod convingător. —Să înțeleg că ai primit biletul de la mine? m-a întrebat el în timp ce am tras un scaun şi m-am aşezat. —Nici o problemă. Mi-am amintit chiar unde e pubul, fără să trebuiască să întreb. —	Din păcate, am nimerit lângă cele mai rău famate personaje din Sunday Magazine. Şi arătă cu capul înspre un grup de la masa vecină. —Sunt renumiți pentru dezmăț şi degenerare şi se pare că fac tot posibilul să nu-şi strice proasta reputație dobândită. Am aruncat o privire, deşi nu ar fi fost necesar; zgomotul teribil pe care-l făceau era suficient ca să confirme ceea ce spusese Tim. —	Pare distractiv, am spus. —	Dacă îți place genul ăsta, zise cu dispreț Anne-Marie. Am început să cred că oricare ar fi fost lucrurile care îi plac lui Anne-Marie, eu nu sunt printre ele. —Uite, zise Tim arătând înspre o sticlă cu şampanie într-o frapieră plină cu gheață. În cinstea ta. Se vedea de la o poştă că eram încă supărată. Mă privi insistent, nelăsând să-i scape asta: —S-a întâmplat ceva, nu? Ce este? Le-am povestit pe scurt despre Bill. Fiecare a reacționat diferit: Jordan scotea sunete afectate, Tim îmi strânse mâna, iar Anne-Marie îşi ridică sprâncenele şi privi țintă peretele opus, cu aerul cuiva care se ține departe de bârfele despre naşteri şi decese, neavând nimic în comun cu ele. —Vrei să te duc acasă? mă întrebă Tim eliberându-mi mâna, deşi nu prea ar fi vrut. Am simțit privirea lui Anne-Marie dându-se jos de pe perete şi fixându-se asupra mea, dorind să refuz. —Nu, sunt OK, mulțumesc. Pot să mă-mbăt şi cu oameni în jurul meu, dacă e nevoie. Şi am arătat cu subînțeles înspre sticla de şampanie. Tim se prinse imediat. —Pentru Sam, care şi-a expus astăzi prima sculptură, anunță el, umplând paharele. Felicitări! Am băut cu toții. Anne-Marie m-a întrebat unde fusese amplasată sculptura şi la auzirea numelui de Mowbray Steiner îşi arătă pentru prima dată interesul față de persoana mea. —L-ai cunoscut pe şeful cel mare? m-a întrebat. Marcus Samson? Am auzit că va fi înnobilat în curând. Cred că el îi va urma la conducere lui Richard Fine. —Nu, singura persoană din pe care am cunoscut-o de la departamentul comercial este un specimen nociv, James Rattray-nu-maiştiu-cum-Potter, cred. Mă îndoiesc că îl ştii. Anne-Marie ridică din sprânceană. Sau cel puțin asta am presupus că a făcut, căci pielea ei era atât de închisă la culoare şi atât de netedă încât era imposibil să vezi dacă face vreo cută. —	Nu, nu am auzit niciodată de el, zise ea. Poate tu, Jordan. —	Nu, Anne-Marie, a răspuns servil Jordan. Era la fel de plină de personalitate ca un nap. —Oricum, nici nu ai vrea, am spus, desființându-l pe domnul Raffray-Potter. „Porc“ e un cuvânt prea blând pentru el. —Ei bine, asta înseamnă că nu e genul tău, a spus Jordan însuflețită pe neaşteptate. M-am holbat la ea. Păruse atât de agitată când vorbise, că nu am mai putut spune decât: —Presupun că ai dreptate. Şi am fost recompensată cu un zâmbet larg. După asta, s-a arătat cumva speriată de propria-i îndrăzneală, s-a retras într-o tăcere servilă şi de-abia dacă a mai scos vreun cuvânt toată seara. Tim a luat sticla şi a mai turnat şampanie pentru toată lumea. —I-am cunoscut fetele, m-am încercat eu terenul, ale lui Sir Richard, adică. —Serios? îşi ridică Anne-Marie sprâncenele. Am auzit că sunt o pereche de fete sălbatice. Râzgâiate şi stricate. Mama lor l-a părăsit cu ani în urmă şi le-a lăsat de capul lor. Aşa se pare. Am şters-o de la masă, lăsând-o pe Anne-Marie să-şi țină discursul, şi am găsit telefonul public undeva într-un colț, ascuns după toalete. Mi-a luat ceva până când am reuşit să dau de cineva care să îmi poată spune cum se simte Bill; mi-au tot zis să aştept până mi-a venit să dau cu receptorul de perete. Iar când o femeie mi-a spus ceva, în sfârşit, tot aş fi dat cu receptorul de perete. Nu erau veşti bune, zicea ea. Îi părea rău să mă informeze că Bill murise după douăzeci de minute de la sosire. Părea şi mai puțin interesată de subiect decât Anne-Marie. 

Capitolul IIItc "Capitolul III" —Eu şi Tim chiar trebuia să cinăm. Dar nu s-a mai întâmplat. Nu mă simțeam în stare să rămân numai cu el pentru că ştiam că ar fi vrut să avem o discuție în care să-mi arate că îi pasă şi am alungat acest gând. Aşa că mi-am înecat amarul şi am sfârşit prin a sta până la ora închiderii, când cineva din grupul Sunday Magazine, cei mai duri inşi pe care i-am văzut vreodată – probabil că în timpul lor liber sparg pietre între dinți ca să şi-i ascută – a sugerat să mergem într-un pub din apropiere, unde se închidea, dar ne lăsa să mai stăm. Doar că a trebuit să alergăm până acolo înainte să închidă uşile, ceea ce însemna să nu fii în toate mințile, iar Anne-Marie şi Jordan, oamenii din sfera afacerilor, nu au venit cu noi, pentru că, după cum a dat de înțeles Anne-Marie cu un aer de superioritate, era ceva trist şi penibil. Şi trebuie să recunosc că era. Al doilea pub s-a dovedit a fi o cârciumă ieftină, unde se duc bețivii fără casă. Aşa că bineînțeles că ne-am integrat perfect. Era acolo un grup de fete superhaioase. Am stat cam până pe la două, când, în sfârşit, stăpânul pubului ne-a dat afară, şi atunci o fată care arăta ca Louise Brooks a căzut în fața uşii pe când pleca şi şi-a sfâşiat pantalonii, enervându-se teribil. Nu se mişca, doar stătea acolo cu fața în jos, gemând: „O, Doamne, nici nu pot să mă uit. I-am auzit cum s-au sfâşiat şi sunt de la Agnès B, vai, nu, de ce eu, de ce acum, ce nenorocire...“ Prietenii ei au trebuit să o adune de pe jos şi să o ia cu ei. A fost ca o variantă proastă a emisiunii Absolutely Fabulous. Bietul Tim, aproape că nu am vorbit cu el toată seara. Nici măcar nu l-am lăsat să mă ducă cu maşina– am luat un taxi până acasă, acum sunt bogată timp de câteva minute. —	Deci a fost o seară drăguță, până la urmă? Cu excepția bietului Bill. —Cu excepția lui. De fiecare dată când mă gândesc la el mă simt atât de… atât de… Una dintre calitățile lui Janey este că te lasă să termini ce ai de spus. —	Frustrată, am spus într-un final. —	Din cauza a ceea ce ți-a zis? —	Mmm. —	„Nu pot să o fac, chiar dacă el le spune“... —„Nu mai pot continua să fac asta“, am corectat-o eu. Însemnând că a făcut-o deja cel puțin o dată. —„Chiar dacă le spune...“ ce? Ar putea fi „Chiar dacă le spune că e totul în regulă“. —	Chiar dacă spune cui că e totul în regulă? Janey se încruntă. —Lasă-mă să mă gândesc. Ar putea fi totul foarte simplu, să ştii: „nu-i mai pot lăsa pe oamenii de la curățenie să plece mai devreme, chiar dacă supraveghetorul le spune că e în regulă“. Vezi? —Dumnezeule, eşti îngrozitor de pragmatică! Te-ai gândit să scrii un sitcom pentru Canalul 4? —	Ai grijă. Nu batjocori mâna care te hrăneşte… —	Da’ ce, mă hrăneşte de bunăvoie? Acum era rândul lui Janey să pregătească cina. Era singura mea prietenă adevărată, un editor de scenarii care lucra în prezent la un serial de comedie ajuns în mijlocul filmărilor, dar care nu mergea prea bine, în opinia lui Janey, deşi l-ar fi făcut pe Eeyore să arate ca Christopher Biggins. Din fericire, eram doar noi două în seara aceea, pentru că prietena aia îngrozitoare a lui Janey, Helen, filma întruna pentru o reclamă la brânză pasteurizată. Am fost surprinsă să aud asta; n-aş fi crezut-o pe Helen îndeajuns de sofisticată pentru acel produs. Încântată, am luat în furculiță mai multe ravioli. Janey gătea excelent. —	Apropo, sunt delicioase. —	Sunt de la Marks and Spencer. Eram prea plictisită şi obosită să mai fac ceva. Janey arăta obosită, dar mai drăguță ca niciodată. Era ca un trandafir clasic englezesc: ochii mari şi albaştri şi pielea albă şi fină, care era deja ridată. Părul îl purta strâns la ceafă, dar şuvițe rebele îi cădeau în jurul feței, ca întotdeauna, chiar şi imediat după ce le prindea iar. —Te mai vezi cu Tom? m-a întrebat. Am dat din cap. —Încă nu m-a iertat. Tom, un poet ratat, mare şi şleampăt, era unul dintre cei mai buni prieteni ai mei – sau fusese până la Incident. —	Pentru ce să te ierte? întrebă Janey surprinsă. —	A, nu ți-am spus!? Am înghițit ultimul ravioli şi am luat o gură de vin roşu. —Ştii că mereu i-au plăcut fetele blonde, genul Bambi, fragile şi neajutorate, nu? Ei bine, eram la o petrecere şi i-am spus una dintre glumele mele cu blonde şi, în loc să crape de râs, aşa cum face de obicei, s-a arătat sobru şi mi-a spus că nu i se pare teribil de amuzant să faci glume pe seama unui lucru atât de neînsemnat precum culoarea părului. Îți dai seama cum mi-a picat. Aşa că, atunci când am văzut că suspină după o fată din capătul celălalt al camerei, am spus pe un ton răzbunător: „Nu e tipa de pe posterul fundației Anaemia Research Society, pentru strângerea de fonduri?“. Moment în care a plesnit de nervi şi mi-a reproşat că sunt mult prea afundată în propriu-mi cinism ca să pot fi în stare să apreciez farmecul pur şi inocent al lui Alice, apoi a tăcut şi s-a postat lângă ea pentru tot restul serii. Cineva mi-a spus că s-au cunoscut la o lectură de poezie cu câteva săptămâni înainte şi că au fost nedespărțiți de-atunci. —	Nu cred să fi zis Tom povestea cu afundarea în cinism, a obiectat Janey. —Îți jur. Alice are deja un efect negativ asupra metaforelor lui. Imaginează-ți ce o să scrie după câteva luni de stat cu ea. Mi-am turnat încă un pahar cu vin. —A mai spus ceva, Janey. —	Tom? —Nu, Bill, paznicul. A fost după celelalte chestii. Părea că se uită la cineva care venise în cameră şi a spus „N-am să o fac, nenoro…“. —Adică? —Cred că era „nenorocitule“. —Nenorocit? În sensul de „şantajist“? —Ştiu că sună ridicol. Toți din camera aia o duceau bine – directorul băncii, fetele lui, încă vreo doi directori şi tot aşa. Ideea ca vreunul dintre ei să şantajeze un portar e absurdă. —Dar nu ai suficiente date ca să afli ceva? mă privi Janey încruntându-se. Sam, încetează să te mai gândeşti la asta. Unul dintre prietenii tăi e mort, iar tu eşti tristă. Dar nu e nimic de făcut. Nu ai nici cea mai vagă idee despre ce vorbea sau la cine se uita. —Ştiu, am spus cu tristețe. —Aşa că las-o baltă, măcar de data asta. E o furtună într-un pahar cu apă. Omul era pe moarte, ce naiba. Când mori, îți vin lucruri în cap care nu au nici o legătură cu ce se întâmplă în jurul tău. Şi-a aranjat eşarfa diafană din jurul gâtului cu mâinile ei rotunde şi plinuțe ca ale unui îngeraş dintr-o frescă. —Am să schimb subiectul ca să nu cazi în butoiul cu melancolie. Ia spune-mi mai bine cu ce banc cu blonde l-ai cadorisit pe Tom? Din curiozitate. Am tuşit vinovat. —Ştii că nu te consider o blondă, Janey, nu pe dinăuntru, vreau să spun. Din punct de vedere intelectual, eşti clar o brunetă… —Spune-mi odată bancul, laşă ce eşti. Am spus monoton: —Cum aprinde o blondă lumina după ce face sex? Şi-a scuturat capul, cu ochii ei albaştri mari şi sinceri; Janey era la fel de inocentă ca Mae West, dar n-ai zice asta doar uitându-te la ea. —Ei bine, hmm... deschide uşa maşinii. —Sigur. Pentru asta ai onoarea să speli tigăile. —Dar tu m-ai pus să-ți zic, am protestat. Nu e corect... Îmi pieri vocea. Janey se juca cu unul dintre multele lanțuri de la gât şi-mi aruncă o privire atotştiutoare. —Ia stai puțin, am spus. Dacă ai cumpărat mâncarea de la M&S nu e nici o tigaie, nu? Pe buze îi apăru un zâmbet. —	Te-am prins! zise ea. 

Nu i-am spus lui Janey despre invitația lui Sebastian Shaw. Şi nu pentru a nu-i răni sentimentele; Janey nu era genul de lesbiană care să considere că sexul cu specia masculină e o trădare a celei feminine, ci era destul de indulgentă cu privire la lenjeria neagră din dantelă şi la a-ți face unghiile la picioare. Mi-am spus că motivul pentru care nu i-am povestit este că mai mult ca sigur n-o să iasă nimic, dar, de fapt, îmi era ruşine de faptul că o să ies cu un om de afaceri, bancher la costum. Totul părea foarte... adult, oarecum. Oricum, prânzul cu Duggie a fost un real succes. Ne-am văzut, aşa cum a vrut, în galeria lui, pe care o avea în coproprietate cu fostul lui iubit, Willie. Gusturile lor se băteau cap în cap, ceea ce era şi scopul; cei doi se înțelegeau precum câinele şi pisica şi se simțeau minunat aşa. Am luat autobuzul până la Oxford Circus şi m-am plimbat agale pe Old Bond Street, încălzindu-mă la soare şi închipuindu-mi că sunt o doamnă care tocmai a luat prânzul, ceea ce m-a făcut să mă gândesc pentru un moment la Suki Fine. Era una dintre puținele străzi rămase în Anglia unde femeile coafate pe bani mulți şi cu pielea bine întinsă pe oasele feței îndrăzneau să-şi poarte blănurile fără să privească agitate în jur după activişti vegetarieni înarmați cu vopsea roşie şi priviri furioase. Galeria Wellington contrasta cu toate magazinele de bijuterii pe lângă care abia trecusem, cu vitrine pline ochi cu fleacuri strălucitoare pe care bărbații bogați să le dăruiască amantelor lor ca premiu de consolare pentru că nu se căsătoresc cu ele. Galeria lui Duggie era mare, albă şi aproape goală, cu excepția unor picturi uriaşe în ulei ale unor chei de instalator în culori stridente şi a unui nou asistent, un tânăr încrezut, într-un costum verde pal şi cu nişte mocasini din imitație de piele de crocodil, care se sprijinea de un birou când am intrat şi care mi-a zâmbit batjocoritor fără să-şi mişte un muşchi. Am lucrat şi eu într-o galerie o vreme şi întotdeauna trebuia să schițez fizic ceva pentru a exprima dezaprobarea. —Am venit să vorbesc cu Duggie, am spus. Trăsăturile au rămas în aceeaşi poziție şi totuşi sarcasmul s-a intensificat. Mă aflam în fața unui maestru Zen în plină acțiune. —Sunteți aşteptată? a întrebat, adăugând o tentă de politețe pe care ştiu că a afişat-o doar ca să o înlăture dacă aş fi pus capul în pământ şi aş fi spus că nu. —Da, de fapt mergem să luăm prânzul. Sunt Sam Jones. Tu probabil eşti nou aici, am adăugat drăguț. Preț de o secundă, ochii lui s-au îngustat ca două liniuțe şi a pufnit ca şi cum ar fi avut o reacție alergică. Apoi s-a desprins de birou şi s-a rotit întorcându-se spre mine cu un zâmbet atât de subțire de parcă i l-aş fi încrustat pe față cu un cuțit Stanley. —Sunt încântat să te cunosc, a spus. Sunt Adrian. Tu faci instalațiile alea teribile, nu-i aşa? Am auzit totul despre tine. —Da, eu le fac. —Acum îl anunț pe Duggie. Nu mi-a spus că e ocupat la prânz, nebunaticul. Acum, că era mai aproape de mine, am observat că fața lui Adrian era neomenesc de netedă. M-am întrebat dacă se epilează pe față. Aplecându-se elegant peste birou, apăsă pe un buton pentru interfon şi, când Duggie a răspuns, a zis: —Domnişoara Jones a venit, programarea pentru prânz. Să sun la restaurant înainte? Ridică receptorul. —Noroc că e luni, îmi spuse încrezător, au ei o masă. Pentru Duggie au oricum, dar cred că e mai bine să sun, ce zici? Duggie apăru din biroul lui în acel moment, tot numai zâmbet. Din cauza schimbării de anotimp, renunțase la pantalonii de catifea pe care îi purtase iarna pentru unii din pânză, tot de un bej murdar, iar vesta era mai degrabă din puf de mătase decât din catifea. Dar jacheta din stofă era neschimbată, un element de stabilitate într-o lume în mişcare. —Sam şi cu mine am avut o discuție fascinantă, a spus Adrian, ceea ce mi s-a părut cam exagerat. Dar fu pus la pământ de exclamația lui Duggie în timp ce se grăbea înspre mine: —Sam, draga mea! Picioarele lui Duggie erau puțin cam mici pentru corpul lui rotund şi robust; mereu părea că e gata să se rostogolească. —Ce succes a fost vineri seara! a continuat el. Abia aştept să fac nişte poze. Acum încerc să-l prind pe Tony, dar ştii cât de ocupat este. —Tony ar fi minunat, a spus Adrian pe un ton linguşitor. Duggie îl ignoră complet. —Şi păreau toți teribil de fericiți, nu? Totuşi, ce adunătură de costume, dragă! Şi nici măcar curate, unele – l-ai văzut pe tipul din conducere, cu mătreața aia? se înfioră el teatral. Mergem, dragă? —Duggie, ți-am rezervat o masă la Luigi, a spus Adrian, cu o umbră de stăruință în voce. —Ce? făcu Duggie. A, bun, bun. Haide, dragă. Ce costum fermecător! Era de fapt cel din in cu mâneci scurte şi cu o fustă la fel de scurtă, cu care voisem inițial să merg la petrecerea de la Mowbray Steiner. Probabil că l-am cumpărat într-un moment de cumpănă al vieții, fără îndoială un moment, de mult uitat, de suferință sufletească; era aşa de strâmt, încât dacă mâncam la prânz mai mult decât o salată, cusăturile forțate la maximum ar fi cedat instantaneu. Şi totuşi arăta bine, ceea ce era tot ce conta. Duggie m-a împins pe uşă afară. Când am ajuns în stradă, unde puteam vorbi, s-a întors şi a făcut o grimasă: —Înspăimântător, nu-i aşa? Al naibii de ciudat şi linguşitor. Dar Willie îl adoră. Face asta doar ca să mă enerveze; ştie perfect că mie îmi plac mai duri. Ticălosul! L-a angajat în absența mea, îți vine să crezi? Costum verde deschis, Dumnezeule. Şi Adrian. Ce fel de nume mai e şi ăsta? —Ce nume ai prefera, Duggie? Am cotit pe Old Bond Street. Duggie se grăbea pe sub arcade, aruncând o privire nostalgică înspre magazinul cu ciocolată, unde fiecare trufă costă atât de mult, încât ai putea crede că au fost făcute personal de către un membru al familiei regale. —Ador locul ăsta, spuse, dar e prea dat naibii. Ce ziceai, scumpo? A, băieți. Părea şi mai nostalgic. —Brad n-ar fi rău, zise, sau Chuck. American, de preferință, dar nici prea snob. Îmi place mai mult cum arată pe plajă. Viguros. Musculos. Ador australienii din reclamele la săpun, dar accentul lor, draga mea. Nu se poate să angajăm un astfel de tip la galerie. Clienții nu ar accepta aşa ceva. Am ajuns în fața unui restaurant italienesc la colțul străzii Dover, umbrit de o prelată verde-măr, care părea uşoară, proaspătă şi primitoare. Duggie mă pofti înăuntru, sărută cu tandrețe pe cineva pe care mi-l prezentă drept Luigi şi ne aşezarăm la o masă cu vedere la stradă, cu un aer de mulțumire. Uşile glisante erau deschise pe trotuar, aerul blând ne mângâia fețele şi avea doar o uşoară urmă de noxe de la maşini. O coadă de oameni care aşteptau să fie plasați ne-a fixat imediat cu priviri ostile, incomparabile cu ale lui Adrian. Mesele erau îngrămădite într-un spațiu mic, mai strâmt decât cel în care sunt ținute cuştile găinilor în ferme, iar meniurile pe care Luigi le-a adus elegant erau atât de mari şi gumate, încât până am reuşit să-l stăpânesc pe al meu o plesnisem pe femeia de lângă mine de două ori peste față. —Sunt la regim, dragă, spuse Duggie ferm către Luigi. Abia încap în pantalonii de vară anul ăsta. Aşa că am să comand mozzarella prăjită pentru început, iar apoi rizoto de praz cu crab la felul doi. Şi o sticlă de Pinot Grigio. E bine alb, Sam? Am dat din cap, scanând cu disperare meniul ca să găsesc ceva care să nu se împotrivească vehement cusăturilor fustei. Am comandat la aperitiv o salată de arugula urmată de paste cu scoici (la dimensiuni de antreu) şi mi-am petrecut următoarea oră încercând să nu salivez prea ostentativ în timp ce mă uitam cu invidie la fiecare îmbucătură pe care Duggie o lua în furculiță. În ciuda consumației copioase, a sporovăit non-stop. Am învățat atunci de la Duggie să nu spun ceva decât dacă este absolut necesar. Plănuia să îmi facă o expoziție la începutul anului viitor; trebuia să mă grăbesc acum să încep să lucrez pentru ea. N-am putea pune oare o instalație imensă în geam, şi apoi unele mai mici în cameră? Cum vreau eu, bineînțeles, dar, dacă tot sunt aşa de apreciate decorațiunile suspendate, n-ar fi bine să ne limităm la ele? Fireşte că vom expune şi poze cu Planeta plutitoare. Şi avea un posibil client pe care voia să îl ducă să-o vadă la fața locului. Să batem fierul cât e cald. Şi apropo, cine era bărbatul ăla divin cu care vorbeam la petrecere? Da, Luigi, dragule, ar dori un tiramisu, ce mai obrăznicătură era! Dar eu? Eram sigură? Câtă voință! În timp ce Duggie se lupta cu ultima gură de mascarpone şi ciocolată rasă, devenisem o psihopată care se gândea numai la cât de mult ar vrea să mănânce ceva plin ochi de calorii. Asta m-ar învăța minte să mai cumpăr haine atât de exigente, care să mă încapă numai când trăgeam aer în piept şi îmi sugeam burta. Cum am ajuns acasă, am dat jos nenorocirea de costum, l-am azvârlit prin cameră şi apoi am fost liberă să mă reped la înghețata Mars pe care o țineam în fundul congelatorului pentru o ocazie specială. Jumătate dintre stalactitele din congelator au ieşit odată cu ea, stricând astfel atrăgătorii dinți din gheață ai morții, care se formaseră acolo de ceva vreme, dar ciocolata vine înaintea esteticului. Era atât de delicioasă, că a trebuit să mă stăpânesc să nu mănânc şi ambalajul. 

Capitolul 4tc "Capitolul 4" Dacă Sebastian Shaw ar fi fost genul de bărbat cu care ies de obicei – care categorie, din întâmplare, nu-i includea pe polițişti; Hawkins a fost foarte probabil un accident bizar –, aş fi ştiut aproximativ cu ce să mă îmbrac, unde o să mergem şi ce o să facem la prima întâlnire. Dacă mergeam pe traseul clasic, ne-am fi învârtit undeva prin Camden şi am fi băut un pahar sau două într-un pub mic şi ultramodern, cum ar fi Crown sau Goose, şi apoi probabil că am fi ajuns într-un club. După asta, lucrurile ar fi rămas la latitudinea noastră. Chiar dacă, cine ştie din ce motiv, ne-am întâlni în schimb în slington, să zicem, sau în zona pe care cei care nu locuiesc în Camden o numesc Centrul Londrei (nu sunt snoabă, sunt selectivă), lucrurile ar decurge cam la fel, adăugându-li-se poate un film străin de artă. Dar Sebastian era o ființă de pe altă planetă, omul de pe planeta costumelor, şi toate presupunerile cădeau. De exemplu, el chiar a sunat când spusese că va suna. Am răspuns la telefon cu cea mai calmă voce, lăsând să se simtă o vagă urmă de surpriză când s-a prezentat, revenind imediat la tonul inițial. (Dumnezeule, ce voce frumoasă avea!) Da, încă eram liberă pentru cină. (Am încercat să dau de înțeles că e mai degrabă un rezultat al întâmplării decât al intenției.) Pe la opt? Bine. Nu, nu voiam să ne vedem în South Kensington. (Îmi venea să vomit). St Christopher’s Place suna grozav. În bar? OK, ne vedem la opt. Am pus receptorul jos şi m-am întrebat dacă nu cumva tocmai făcusem cea mai gravă greşeală – când am auzit de South Kensington m-am cam enervat –, dar sigur că eram mult prea îngâmfată. Uitasem de fapt cât de atrăgător era Sebastian Shaw. 

Soarele abia apusese când m-am dat jos din autobuz şi am luat-o de-a lungul străzii Oxford, iar aerul încă era cald şi îmbietor, pe un cer a cărui culoare, în anii ’20, era numită cenuşă de trandafiri. În Londra, datorită miilor de lumini care sunt aprinse toată noaptea, cerul nu este niciodată negru complet. Cam cu o oră înainte de răsărit ar fi de un mov şi mai intens – cenuşă de trandafiri, probabil – până când soarele ar începe să-l stropească din nou cu auriu. Eu ştiu asta cel mai bine. Îl văzusem cum răsare de nenumărate ori. Magazinele erau închise, străzile deja tăcute. Apropiindu-mă de Selfridges, am ajuns exact la St Christopher’s Place, în vecinătatea străzii Oxford care, odată, cu ani în urmă, fusese o oază plină de magazine de antichități– galerii cu stampe japoneze, suvenire de război, chiar şi un magazin numai cu nasturi –, iar acum era Centrul Designerilor Vestimentari. Puțin mai jos era o piață drăguță, iar de partea cealaltă era restaurantul, cu mese invadând scările şi piața aproape ca terasele de pe continent. Am reuşit să-mi dau seama că barul avea o intrare separată, dar nu şi că trebuie să tragi de uşile de sticlă groasă de cinci centimetri în loc să le împingi. Înjurând, am făcut mişcarea în sens invers, mai-mai să mă tai la mână în mânerul dur din oțel şi, într-un final, am reuşit să intru. Sebastian stătea deja la bar; speram să nu fi observat gafa mea. Fără îndoială că Suki Fine avea întotdeauna după ea un bărbat care să o scutească de dilema „să împing sau să trag“. —Sam! Se ridică în picioare când mă văzu. Chiar uitasem cât de bine arăta. Toate femeile din bar şi chiar câțiva dintre bărbați probabil îl priviseră lung şi nostalgic în ultimele douăzeci de minute. Am ştiut că presupunerea făcută este corectă când o grămădă de capete s-au întors să vadă cu cine are el întâlnire; am sperat doar să nu gândească dezamăgiți: „aia?“. Aducându-mi aminte cât de înalt e, îmi pusesem cizmele negre din piele de căprioară cu tocuri de şapte cm, o rochie neagră dreaptă care mă făcea să par mai înaltă, aveam tot părul prins într-un coc, nu doar câteva şuvițe la întâmplare (zău) şi un colier de perle care sper că susținea asemănarea cu Audrey Hepburn (tocmai revăzusem Breakfast at Tiffany’s şi eram încă obsedată de ea). Cu regret, am renunțat la mănuşile negre până la cot, fiind exagerate pentru prima întâlnire. —Arăți minunat, a spus el pe un ton flatant. Doreşti ceva de băut? —Da, te rog. Doar nu m-am luptat cu uşile alea de la intrare ca să refuz de cealaltă parte a lor un cocteil. M-am aşezat pe un scaun şi am spus barmanului: —Un White Lady, te rog. Ochii mei i-au întâlnit pe ai lui Sebastian în oglinda din spatele barului. Aşa ar trebui să fie întâlnirile, m-am gândit; de ce nu mă întâlnesc mereu cu bărbați bine în baruri unde se servesc cocteiluri americane, cu scaune înalte pe care pot să stau picior peste picior într-un mod provocator şi sofisticat? —Cum a fost la cină seara trecută? am întrebat. După ce m-ai dus acasă, vreau să spun. —Nimic special. În afară de faptul ca James s-a îmbătat din nou foarte tare. L-ai cunoscut? —Cel care semăna cu un porc mare şi roz? Zâmbi. —Cam ăsta ar fi James. Ei bine, am fost la un restaurant chinezesc în South Ken şi ne-au dat una dintre mesele alea cu blat rotativ în mijloc, ca să ajungă toată lumea la mâncare. Şi James a început la un moment dat să rotească chestia aia nenorocită până când sosul de soia a căzut şi s-a împrăştiat pe Charles. Aproape că s-a repezit la James. Eu şi Minorul a trebuit practic să îl ținem să nu îl bată. —	Minorul? am întrebat. —A, e doar o poreclă stupidă din liceu. Simon e fratele mai mic. Îl strigam „Minorul“ şi pur şi simplu a rămas aşa. —Şi cum i se spune fratelui mai mare? —I se spune Grenville Major, doamnă, răspunse Sebastian zâmbind. Şi te-ai prins repede. —Nu mi se pare drăguț. Îmi pare rău pentru Minor. —N-ar trebui. Se descurcă şi singur: el e cel deştept, iar Thomas – ăsta e cel mare – e doar musculos. Thomas a urmat colegiul de agricultură şi în prezent face ravagii în bugetul familiei, pe când Simon stă bine mersi la Mowbray. Mi-a venit un gând. Se mai întâmplă şi aşa ceva din când în când. —Simon e cel care i-a făcut lui Bill respirație gură la gură? Părea că se pricepe. —A, Minorul este unul dintre acei tipi tăcuți, dar competenți. Nu face nimic decât dacă vrea cu adevărat şi nu vorbeşte despre asta după. —Îl faci să pară ca un personaj secundar din Beau Geste. Pălărie de paie, pantaloni scurți kaki şi buza de sus răsfrântă. —Nu cred că aveau pălării de paie în Beau Geste, nu? —Nu fi pedant. M-am uitat la el cu un zâmbet larg şi mi-am dat seama că el se uita deja la mine, zâmbindu-mi cu ochii. Privirea a ținut pentru un moment lung, care nu se mai sfârşea; aproape brusc, ca şi cum şi-ar fi amintit brusc de rolul de gazdă a serii, Sebastian s-a uitat la ceas şi a spus, dregându-şi vocea: —Mergem să şi mâncăm ceva? Am intrat în restaurant, care era primitor, fără să fie de modă veche: fețe de masă galbene, şervețele portocalii, rame din lemn de cireş cu imitații colorate după Gauguin. Urăsc localurile minimaliste cu pereții albi şi goi, cu mese din fier cu trei picioare şi scaune care au găuri acolo unde te aştepți mai puțin; poate că porțiile sunt mai mari acum, la cererea clienților, dar atmosfera te împiedică să te simți comod şi să te relaxezi. Singurii oameni care s-ar putea simți bine acolo la o întâlnire sunt arhitecții. Am comandat, Sebastian luând din fericire asupra lui sarcina de a alege vinul. A ales unul australian, care trebuia să fie ceva special. Era OK. Sunt mai degrabă adepta vinului la cutie. Chelnerul ne-a adus un coş cu pâinici asortate împreună cu un bol din sticlă cu ulei de măsline în care să le înmuiem; am luat o chiflă cu roşii uscate şi am muşcat din ea. Mergea bine cu vinul, cel puțin. Chelnerul s-a retras şi brusc m-am simțit neliniştită. Stând lângă Sebastian aşa de formal, amândoi bine îmbrăcați (da, el era la costum) şi comportându-ne exemplar, mă făcea să vreau să mă fâțâi pe scaun şi să-mi rod unghiile. Am fost salvată de rămăşițele bunului-simț primar, care m-a făcut să îmi amintesc că e politicos să îi întrebi pe oameni despre ei; i-am pus diverse întrebări despre viața lui de până atunci, la care a răspuns la fel de formal. Tatăl preot, mama casnică, absolvise Rugby şi Bristol cu diplomă în istorie, i s-a oferit încă de când era la universitate un post la Mowbray Steiner şi niciodată nu a privit în urmă. Toate acestea mă speriau puțin, dar ne-au ajutat să trecem cu bine de primul fel, iar mâncarea era delicioasă. Dacă Suki Fine ar face o supă măcar pe jumătate la fel de bună ca supa mea concentrată de roşii cu sfeclă, aş retrage orice gând răutăcios avut vreodată la adresa ei. —Şi s-a întâmplat ca Minorul să fie şi el la Mowbray, zise Sebastian în timp ce chelnerul debarasa masa, nu l-am mai văzut din liceu, dar ne-am înțeles mereu foarte bine. Am jucat împreună cricket, a adăugat el cu modestia care arăta că fusese căpitanul echipei. Mi-a făcut plăcere să îl revăd. Era acolo de un an şi el a fost cel care m-a inițiat. —Şi apoi le-ai cunoscut pe Suki şi Belinda? —Tot pachetul, fireşte. Simon le cunoaşte pe fete de ani de zile. —Asta e gaşca cu care ieşi de obicei? am întrebat, interesată de orice detalii picante legate de cei care fuseseră în cameră când Bill făcuse acuzația. Sebastian se arătă surprins: —Te referi la cei pe care i-ai cunoscut vineri? Presupun că da. Proximitatea, vezi tu... Am şi alți prieteni, bineînțeles, dar e mai uşor să aranjezi chestii cu cei pe care îi vezi la muncă. Charles are biroul lângă al meu, iar pe Minor îl cunosc de ani de zile, aşa că înțelegi ideea... —Şi James? —James a găsit o breşă, reuşind să se strecoare înăuntru, şi ar trebui să depunem un efort mai mare decât suntem dispuşi să o facem ca să scăpăm de el. E un snob groaznic. Eu sunt un nimeni, dar Charles e un fel de conte olandez, iar familia Minorului deține jumătate din Yorkshire. Apoi mai sunt şi fetele, bineînțeles. Nimeni nu poate subestima beneficiile pe care le poate aduce o ieşire cu fetele şefului. Mi-a plăcut tonul sarcastic pe care l-a avut când a spus asta. Şuvița îi căzuse din nou pe frunte şi ochii lui gri-albaştri străluceau aproape malițios. —Apropo, adevăratul nume al lui James e doar Potter, a adăugat. S-a decis că nu era îndeajuns de sofisticat pentru cercurile în care voia să se învârtă, aşa că şi-a luat numele de Rattray-Potter. —Dumnezeule! Pot spune însă că asupra mea nu şi-a făcut efectul. —Þie ți s-a părut un porc mare şi roz. Þin minte. Bine, doar dacă un porc mare şi roz nu ți se pare interesant… —Nu cu disperare. Mi-a zâmbit din nou. Dinții lui era curați şi albi fără să fie ostentativi ca ai lui Charles de Groot. Felul principal a fost servit pe nişte farfurii colorate, pictate manual, pe care mi le-am dorit de cum le-am văzut. Oricum, nu contează să ai farfurii drăguțe când cea mai sofisticată mâncare a ta e omleta. —Şi fetele? Belinda şi Charles sunt un cuplu? M-am înfipt în porția de rulou cu brânză, gândindu-mă că e mult mai comod să vorbeşti despre alții. Pe lângă asta, trebuie să recunosc că voiam să aflu cum o priveşte Sebastian pe Suki Fine. —Îți cam place să bârfeşti, nu-i aşa? zise şi îşi dădu pe spate şuvița, trecându-şi degetele prin păr ca să o facă să stea. Da, Belinda şi Charles sunt împreună. Nu ştiu cât de serios este. Suki e cumva departe de lucrurile astea. O tonă de pețitori, dar nu cred că se înjoseşte să fie cu ei. Belinda e tipul fetei bogate şi răsfățate, care se mărită bine. Nu ştiu ce vrea Suki de la viață. A fost ca Belinda cu ani în urmă, poate chiar mai rău. Apoi a avut un şoc şi şi-a revizuit comportamentul. Cred că a ajuns într-un punct mort, nu mai ştie ce să facă cu viața ei. —Găteşte, nu? Sebastian a dat din umeri. —Toate fac cursuri de gătit sau de croitorie. Le ocupă timpul. E o alternativă la cumpărături, presupun. Nu cred că are vreo intenție să o ia în serios. M-am strâmbat. Pentru mine tipul ăla de viață seamănă cu un vers din Tărâmul pustiu. Cu capul într-o parte, jucându-se absent cu furculița, Sebastian m-a întrebat ezitant: —Uite, spune-mi dacă nu vrei să vorbim despre asta, dar mă întrebam dacă – ei bine, presupun că ştii despre Bill. Spuneai că o să suni la spital. Nu te-am mai văzut de atunci, hmm, şi am auzit vestea. —Da, e ciudat, dar bănuiam că o să moară, deşi cunosc oameni care au trecut prin chestii asemănătoare şi au scăpat, iar el nu era atât de bătrân. Era ceva în felul în care se uita – nu că aş şti să spun exact ce. —Şi ce încerca să-ți spună? Ai ajuns la vreo concluzie? Am dat din cap. —Am sunat-o pe fata lui să văd dacă ei îi spusese ceva, dar nu a ajuns la timp la spital. Săraca. —Poate că de fapt nu era nimic. —Nu sunt aşa de sigură. Dar am vorbit despre asta cu o prietenă şi ea a construit imediat o poveste banală, care să fie logică în raport cu ceea ce spusese. Nu voiam să-i dau de înțeles că misterul care plana în jurul infarctului lui Bill încă mă obseda; în fond, abia îl cunoşteam. Şi era prieten cu majoritatea oamenilor care fuseseră în cameră, poate chiar cu persoana căruia i se şi adresase Bill. Aşa că i-am aruncat o privire sinceră, fără urmă de suspiciune. —Nu-mi mai fac griji în privința asta, dacă la asta te referi. —M-ai prins. Voiam doar să mă asigur că eşti OK, în felul meu neîndemânatic. —Mulțumesc. Băusem destul vin ca să ne simțim mult mai relaxați unul în compania celuilalt. Folosind cu viclenie trucul la care recursesem şi eu mai devreme, Sebastian nu numai că mă întrebase despre mine, dar reuşea să şi pară interesat de răspunsuri. Abia dacă atinsesem subiectul fascinant când am realizat că cina se terminase, iar chelnerul ne spunea: —Pot să vă mai aduc ceva? —Doar nota, mulțumesc, a răspuns Sebastian. Când ni s-a adus nota, a pus alături un card de credit argintiu şi i-a înapoiat-o chelnerului. M-am simțit ca o femeie întreținută. —Auzi, am spus, cât a fost? Vreau să spun… —Dă-mi voie, eu te-am invitat. —Atunci am să plătesc eu data viitoare. —O, spuse cu un ton glumeț, adică vrei să mă mai vezi? M-am uitat la el cum mă privea cu o expresie a feței aproape vulnerabilă care contrazicea detaşarea din vocea sa. Ochii îi erau foarte mari şi gri. Am avut pornirea bruscă să mă aplec peste masă, să îl apuc de cravată, să îl trag înspre mine şi să-l sărut îndelung; şi poate chiar aş fi făcut asta dacă nu s-ar fi întors chelnerul cu cardul lui Sebastian, stricând momentul. Seara era atât de blândă încât Sebastian nu şi-a mai încheiat haina. Am mers în tăcere pe mica alee de la St Christopher’s Place; şirul de luminițe ce sclipeau deasupra noastră crea o atmosferă atât de romantică, încât tot aşteptam să se oprească şi să mă sărute, dar, în mod extraordinar, probabil nu se gândea la asta, deşi tocmai îmi plătise consumația. Nu îmi venea să cred că ajungem la capătul aleii la fel de caşti precum intraserăm, dar, lucru deloc flatant pentru mine, nici măcar nu m-a luat de mână. Când am intrat pe strada Oxford, fierbeam de frustrare. Un taxi a încetinit imediat în dreptul nostru, iar Sebastian îi făcu semn într-un fel care arăta că e obişnuit cu asta. —Te conduc, a spus pe cel mai politicos ton. Unde stai? I-am spus şoferului, care făcu o pauză, apoi spuse surprins: —Sunteți sigură, domnişoară? —Absolut. Uite, i-am spus lui Sebastian iritată, nu trebuie să mă conduci neapărat. Mă descurc. Probabil că nu avem acelaşi drum. —Eşti sigură? Vreau să spun… Vocea i s-a stins.Taxiul ticăia în spatele nostru. Aş fi vrut să insiste şi mi-am ieşit şi mai mult din minți pentru că nu o făcea. În mod evident, nu îi plăceam. I-am întors spatele să intru în taxi. —Aşteaptă puțin, nu-mi eşti datoare cu o cină? —A, m-am întors spre el, parcă am zis aşa ceva, nu? Ei bine, ce zici de vineri? —Bine, sună-mă la serviciu. —OK, noapte bună, atunci. Am intrat în taxi, simțindu-mă total deconcertată. Tâmpenia asta cu întâlnirile nu era deloc uşoară. Îmi dădeam seama acum de ce mă feream de obicei ca de ciumă de aşa ceva. Nu mă deranjam în mod normal cu chestii din astea; săream unul pe altul şi gata. Şoferul se întoarse şi mă privi nerăbdător: —V-ați hotărât odată, mi-a spus, sau îl lăsați pe bietul fraier să stea acolo toată noaptea? Sebastian stătea încă pe trotuar. Am lăsat geamul în jos şi m-am aplecat în afară. —Poți să mă conduci dacă vrei, am spus şi m-am simțit ca o idioată. —Eşti sigură? Taximetristul scoase un sunet care semăna cu un ceainic care fierbe. Nu ştiu de ce se agita atât – oricum contorul mergea. În fine, am deschis în grabă uşa şi Sebastian s-a urcat. Am lăsat un loc între noi şi aşa am rămas pe toată durata cursei, de pe strada Oxford până în Holloway. A trebuit să ghidez şoferul tot drumul; tot avea impresia că am greşit adresa. Într-un final, am ajuns la palatul rezidențial al lui Jones. —Aici locuieşti? întrebă Sebastian plin de uimire. —Amice, tocmai asta spuneam şi eu, adăugă şoferul. Era clar de partea lui Sebastian; mă aşteptam de la el să mai zică „Femeile astea!“ şi să scuipe pe fereastră. Nu îi puteam condamna pe nici unul. Atelierul meu e o anexă ca vai de capul ei a unui depozit care voise să se extindă şi între timp se răzgândise. Recunosc că exteriorul nu promite multe. Iar înăuntru e şi mai rău. Am ieşit din taxi. Sebastian m-a urmat, mormăind ceva cum că mă conduce până la uşă. Mi-am scos cheile şi am rămas amândoi pentru un moment pe scări, din nou cuprinşi de tăcere. Era îngrozitor. Aveam senzația că urmează încă o rundă de urări de noapte bună. Orice ar fi fost mai bun. Aşa că m-am ridicat pe vârfuri şi l-am sărutat. Avea gust de vin şi de whisky şi mirosea delicios, a parfum piperat; i-am atins cu degetele reverele de mătase ale hainei. S-a dovedit că era timid doar în stadiul de făcut curte. Ce a reuşit să provoace, doar cu gura lui peste a mea, a fost de-a dreptul extraordinar. După ce, într-un final, fără tragere de inimă, i-am dat drumul, m-am simțit beată, ca şi cum whisky-ul pe care îl băuse mi se urcase mie la cap. —Toți băieții de la şcolile private sărută ca tine? am spus. Dacă da, atunci am ratat multe. Acum era rândul lui să mă sărute din nou, dar, în schimb, doar a zâmbit şi a spus: —	Ne vedem vineri. M-am ridicat pe vârfuri şi i-am dat şuvița pe spate. Părul lui era de culoarea bronzului şi era fin ca satinul printre degetele mele. Pentru o secundă am meditat dacă să îi dau drumul său să-l trag înăuntru şi să-mi fac de cap cu el, chiar dacă nu mă va respecta dimineață. Totuşi, dimineața era departe... —Te sun vineri deci, am zis, dându-i drumul. Dar imediat după am regretat. Nu e deloc amuzant să te porți cum se cuvine. Sebastian s-a întors şi a coborât scările spre taxi. L-am urmărit cum s-a îndepărtat, imaginându-mi ce spunea şoferul: pun pariu că a crezut că Sebastian va intra înăuntru cu mine. Şi eu am crezut că o să intre, ce naiba! Cât timp trebuie să treacă pentru ca principiile lui să-i dea voie să facem sex? Trebuie să aşteptăm până la a treia întâlnire? Nici nu cred că mai pot aştepta până vineri. 

În mod normal, a doua zi dimineață l-aş fi sunat pe Tom şi i-aş fi povestit tot, dar acum că era o neînțelegere între noi, lucrurile erau mai complicate. Mă întreb dacă trebuia să îmi cer scuze pentru că am făcut-o pe noua lui prietenă blondă spălăcită sau dacă asta era o insultă adusă zoaielor de la spălatul vaselor. Personal, cred că fusesem destul de reținută; erau o grămadă de lucruri mai grave pe care puteam să le spun. Oricum, după cum comentase şi Tom, mă complăceam într-o cloacă de cinism. Tânjeam să îi spun că (a) fusesem la o întâlnire aşa cum se cuvine şi că (b) mi-am ținut chiloții pe mine până la urmă. Ar fi două lucruri greu de crezut pentru el înainte de micul dejun. M-am jucat cu telefonul, dar l-am lăsat jos în cele din urmă. Nu aveam de gând să mă târăsc în fața lui. Dar absența asta temporară a creat un gol în viața mea; ceilalți prieteni ai mei, cum ar fi Janey, de exemplu, aveau slujbe normale. Janey, cu timpul său ridicol de lung petrecut la muncă, era un exemplu extrem, dar asta însemna că nu pot să îi sun când am chef şi să-i pun la curent cu întorsăturile vieții mele amoroase. M-am bosumflat pentru o vreme. Apoi m-am uitat la coapsele mele goale şi am început să-mi storc celulita, ceea ce era atât de revoltător încât mi-a distras atenția de la Tom. M-am dat jos din pat. Dacă o să am o întâlnire fierbinte vineri, trebuia musai să trec pe la sală şi cu siguranță să mă epilez după. Şi oja de pe unghiile de la picioare era mai jerpelită decât peretele exterior al depozitului vecin. Trebuia să pun serios mâna pe mine înainte să o facă Sebastian. 

Capitolul 5tc "Capitolul 5" Tony Muldoon, fotograful favorit al lui Duggie, era în întârziere cu aproape o oră când se năpusti pe uşile clădirii Mowbray Steiner, şi numai faptul că Joe, gardianul, ştia că eu îl aştept l-a salvat de la a fi dat afară imediat cu forța. Purta o haină kaki jerpelită cu buzunare ireal de umflate, cu câte trei aparate atârnând de fiecare parte a corpului său îndesat, şi duhnea a bere. M-aş fi uitat la el cu dispreț chiar dacă nu ar fi întârziat atât de mult. —Tu trebuie să fii Tony Muldoon, am spus pe un ton rece, din scaunul de şef din spatele biroului de recepție. Ca să scap de plictiseală, Joe îmi arătase cum funcționează camerele de supraveghere. —Sunt Sam. Întâlnirea nu era la ora trei? A dat din mână cu un gest vag. —Am cam întârziat, este? spuse el cu un accent à la David Bailey. Unde pot să îmi lepăd încărcătura? I-am indicat cu capul cele două scaune din piele neagră şi masa de sticlă din celălalt colț al camerei de recepție. —Încearcă acolo, i-am zis. —Bine. Şi-a lăsat aparatele şi accesoriile pe masa de sticlă fără să-i pese dacă zgârie sau nu suprafața. Toți fotografii pe care îi cunoşteam aveau genți căptuşite din nailon negru cu buzunare pe margini şi curele de susținere pentru echipamentul lor extrem de valoros şi purtau haine în acelaşi ton, negre, ca să se asorteze cu gențile. Tony Muldoon, în mod evident, îşi luase ca model linia vestimentară a trimişilor speciali. Stătea la distanță şi se uita în jurul lui. —Asta ar fi chestiunea, este? zise el indicând Planeta plutitoare. Pentru care am venit, vreau să spun. —Chestiunea se întâmplă să fie sculptura domnişoarei Jones, spuse Joe puțin iritat. Aş aprecia dacă ai vorbi despre ea cu mai mult respect, tinere. —Tu nu ştii cine sunt eu? a spus Tony Muldoon, nevenindu-i a crede. Nu-ți permit să-mi vorbeşti aşa. Venele de la gâtul lui Joe se umflară vizibil. —Nu-mi pasă nici dacă eşti Iisus Hristos, băiete. Ai să zbori afară într-un minut dacă mai continui cu chestii de genul ăsta. Am lăsat jos cana cu ceai şi l-am bătut uşor pe mână pe Joe. —E în ordine, Joe, oricum, mulțumesc. Ridicându-mă din spatele biroului, am păşit spre Tony Muldoon, care se uita la Joe cu o privire care se voia amenințătoare. Asta era o greşeală din partea lui; bicepşii lui nu erau nici măcar cât încheietura mâinii lui Joe. —Vino să o vezi din unghiul ăsta, am spus pe un ton împăciuitor. Mă gândeam că ai putea să îi faci nişte poze fără să prinzi şi luminile alea aurii şi luxoase de pe balcon. Tony Muldoon se uită printre gene la instalație. —Neah, poate pot să le scot puțin încețoşate, a spus. Îi dă nițică atmosferă, pricepi ce vreau să spun? De-abia acum se uită la mine pentru prima dată. —Ai de gând să porți asta? a întrebat arătând înspre rochia mea. —Asta sau lenjeria, i-am întors-o. Ce ai cu ea? Mi-am netezit defensiv rochia de latex negru. Cu rochia asta îmi mersese atât de bine în ultimul timp, încât mi se păruse corect să îmi întregească imaginea. —Mda, merge, făcu el o concesie. M-a privit îndelung şi apoi a dat din cap. —Mâinile sunt bunicele deocamdată. —Mâinile mele? Ce vrei să spui cu „sunt bunicele deocamdată“? am întrebat neîncrezătoare. —Încep să se cam treacă, este? De obicei pozez fete tinere, înțelegi ce vreau să zic? Modelele astea încep pe la treişpe în ziua de azi. Fără zbârcituri acolo... Se apropie şi îmi prinse partea de sus a mâinii, ciupindu-mi tricepsul. —Exerciții, este? a spus şi mi-a dat drumul la mână. Fată deşteaptă. Toate se trec repede, este? Îşi îngustă ochii. —Nasul ar putea să fie o problemă, a spus gânditor, uitându-se la fața mea. Tre’ să-l încadrez cumva. În regulă, eşti gata? Te rezolv întâi pe tine, după care pot să o lălăi cu instalația, ştii tu, să fac puțină artă. Uitându-mă chiorâş la nasul meu şi străduindu-mă să îmi dau seama ce e în neregulă cu el, mi-am croit drum spre locul pe care mi-l indicase Tony, la marginea atriumului, cu instalația suspendată în spatele meu. El se retrase tocmai în zona recepției şi se aşeză pe vine, bolborosind ceva pentru el, ca un aurolac: —Ia-ți mâna de la nas a urlat. Foarte bine. OK. Întoarce-ți capul într-o parte. Da, aşa. Acum întoarce-l la loc puțin... puțin mai mult... uite, urmăreşte-mi degetul. Îl vezi? În regulă, atunci uită-te la nenorocitul de deget! Fă ceva cu brațele alea, încrucişează-le sau orice altceva, dar nu sta cu ele aşa... Credeam că fotografii trebuie să te relaxeze cu dulcegării şi complimente elaborate. Tony Muldoon le avea cu modellingul mai ceva decât cu accentul David Bailey. Câțiva angajați ai băncii intrară şi ieşiră în timp ce mă fotografia şi ne priviră cu uimire. Lifturile erau în stânga atriumului, aşa că bieții oameni nevinovați au intrat în cadru fără să vrea, primind de la Tony un fluviu de blesteme pe care, din fericire, după o privire amenințătoare din partea lui Joe, le-a mormăit mai mult sau mai puțin pentru sine. În sfârşit, a luat şi câteva prim-planuri cu mine. —Mută-te lângă perete ordonă el. O să ne ofere un cadru frumos. Nu, mai departe. Aşa, acum întoarce-te şi uită-te la mine peste umăr, da, aşa... aşteaptă, trebuie să schimb filmul... Aşa, acuma coboară-ți capul ca să-ți iasă nasu’ drept... nu aşa... uite, urmăreşte-mi degetul, aşa... nu, îți încrucişezi ochii acum, pentru Dumnezeu... aşa... În sfârşit, s-a terminat. Nu mi-a plăcut niciodată să pozez, şi mă mai şi deranja privirea asta profesională şi rece care era neplăcută într-un mod care te paraliza, pe lângă insulte. M-am furişat în prima baie ca să îmi privesc nasul, într-un coridor chiar lângă lifturi. În afară de atrium, parterul clădirii era în mare parte format din camerele mari de recepție, cu birourile administrative ferite din calea privirii; nu trecea nimeni pe acolo. Aşa că am petrecut fix zece minute aşezându-mă în profil şi în semiprofil ca să văd care era problema cu nasul meu. Era o uşoară denivelare, dar nu ceva care să justifice tot tămbălăul pe care îl făcuse. Într-un final, am ieşit. Tony Muldoon nu se vedea nicăieri. L-am zărit până la urmă, atârnând de balcon într-un unghi periculos. Am luat liftul până la etajul unu şi m-am furişat în vârful degetelor, fără să fiu văzută, până în spatele lui, gândindu-mă cu răutate la cât de uşor ar fi să-i fac vânt; asta l-ar învăța minte să nu-i mai facă pe oameni să se simtă jenați cu nasurile lor normale, cu vagi neregularități. Fundul lui lăsat atârna într-o poziție de slab echilibru în aer, un picior complet în afară. Aş fi putut doar să-l ridic şi să-l sucesc... —Bau! am strigat chiar la urechea lui. A sărit ca un iepure speriat. Din instinct, l-am apucat de spatele jachetei ca să-l trag înapoi. —La naiba, m-ai speriat! a spus războinic. I-am zâmbit dulce. —Am urcat să văd ce faci. —	Atunci să ai grijă data viitoare, bine? Puteai să-mi provoci un atac de cord. De după o uşă din spatele nostru se ivi un bărbat cu părul negru uns cu briantină. Batista roşie de la buzunarul pieptului era îndoită cu precizia unei tăieturi de lamă. L-am recunoscut imediat. Era bărbatul cu care vorbise Richard Fine când făcuse Bill atacul de inimă. —E totul în regulă? întrebă îngrijorat. Mi s-a părut că aud un zgomot. Avea cel mai aristocratic accent pe care l-am auzit vreodată; nici miniştrii cabinetului Tory nu mai aveau voie să vorbească aşa, pentru că ar fi pierdut voturi. Putea să-i dea lecții prințului Charles în a-şi intona discursurile. —Bine, mulțumesc, am răspuns politicos înainte ca Tony Muldoon să poată să se plângă din nou că a tras o sperietură, fricosul. Facem câteva poze sculpturii. Am arătat înspre ea, atârnând la picioarele noastre şi sclipind în lumini ca un glob de Crăciun. Chipul bărbatului se lumină: —Tu eşti artista, nu-i aşa? Drăguț spectacol. Te-am văzut la petrecere săptămâna trecută. Nu se uită aşa uşor rochia aia! spuse, întinzându-mi mâna. Marcus Samson, a spus, numai că a ieşit „Sempson“. Încântat să te cunosc! —	Sam Jones, am răspuns, strângându-i mâna. —Şi fotograful ăsta? a spus, arătând înspre Tony dezaprobator. Cam dezordonat, nu-i aşa? Să-ți spun ceva, tinere, ascultă la mine. Mai bine ai fotografia-o pe fata asta drăguță decât bucata aia de metal, nu? Ei bine, vă las să continuați. Baftă la fotografiat! Dispăru de-a lungul balconului. Fața lui Tony se umflase apopleptic. —Nenorocit pompos, a mormăit el, atârnând din nou peste balustradă şi concentrându-se pe o anumită față a Planetei plutitoare. Cine se crede ăsta să-mi vorbească aşa? —Se pare că este viitorul preşedinte al băncii, am zis, aducându-mi aminte ce îmi spusese Anne-Marie despre Marcus Samson. „Aşteaptă să-şi primească titlul nobiliar“, adăugase ea. M-am uitat lung în direcția în care o luase Marcus Samson. —Aşa că pot spune că vorbeşte cum şi când are chef. 

Tony Muldoon termină în sfârşit, îşi atârnă din nou diversele piese de echipament pe corpul lui respingător şi se târî greoi pe uşă afară. Am amânat mersul la sală şi am făcut în schimb câte o cană cu ceai pentru mine şi Joe. A urmat o bârfă pe cinste despre domnul Muldoon, alunecând subtil către generalități răutăcioase despre aşa-zişii artişti cu pretenții (Joe a folosit aici un cuvânt mult mai spiritual). —Idiotul ăsta a avut noroc că am fost eu aici, şi nu Bill, a spus Joe. Să țipe în felul ăsta la tine. Bill l-ar fi dat afară de urechi pentru aşa un limbaj. Bill ținea mult la tine. Afecțiunea din vocea lui, în timp ce vorbea despre colegul lui dispărut, m-a făcut să iau o decizie. —Auzi, Joe, am spus punându-mi cana jos, pot să te întreb ceva? Bill a încercat să îmi spună ceva înainte să moară. Nu am înțeles prea clar, dar a sunat ca şi cum cineva îl forța să facă ceva ce el nu voia să facă. A folosit cuvântul „şantajist“, cred. Ştiu că sună melodramatic, dar îți spune ceva chestia asta? Joe s-a holbat la mine cu o figură buimacă şi, pentru un moment, am avut senzația că o să-mi spună să-mi văd de treabă. Apoi, cu mişcări lente, s-a ridicat şi s-a îndreptat către un sertar de la birou. De acolo a scos o bucată mototolită de hârtie, pe care mi-a întins-o. —Omul de serviciu a găsit-o în spatele unui monitor din camera din spate, mototolită. Probabil căzuse când a avut Bill atacul. Nu am ştiut ce să fac cu ea. Am despăturit foaia. —A mai văzut-o cineva? —Doar eu şi omul de serviciu, care abia vorbeşte engleză, oricum. Era un bilet scris la maşină, lung de câteva rânduri. Spunea aşa: „Nu fi prost. Nu ai de ales. Fă ce îți spun eu şi nimeni nu va afla. Dacă nu, ştii ce se va întâmpla“. M-am uitat lung la el şi imaginile au început să mi se deruleze în cap. Avea Bill deja biletul când am vorbit cu el? Sau i l-a dat cineva mai târziu, cineva care a fost la recepție? Asta ar fi mai logic; ar explica atacul de inimă. Mi-am imaginat persoana strecurând biletul, ca şi când el sau ea şi-ar fi luat un „la revedere“ prietenos în timp ce treceau pe lângă birou; Bill l-a citit şi şi-a turnat o băutură zdravănă, care ar fi cauza mirosului puternic şi proaspăt de whisky din respirația lui. Apoi a urmat şocul şi poate grija pentru ce-o fi fost pus să facă se dovedise prea puternică pentru inima lui. A murit refuzând să o facă, încercând să-l deconspire pe şantajist. Care, în mod logic, ar trebui să fie unul dintre oamenii aflați în camera aceea. Doar că tot nu avea sens. Şi n-o să aibă până când n-am să găsesc un motiv plauzibil pentru care vreunul dintre oamenii aceia, la banii lor, cu toate legăturile şi privilegiile lor, s-ar fi deranjat să-l şantajeze pe gardianul din tura de noapte de la bancă. M-am uitat la Joe. Dădea din cap. —M-am tot gândit, a spus el, e peste puterile mele. Nu am nici cea mai vagă idee despre ce ar putea fi vorba. —Nici eu. Dar voi afla, Joe. —Ai grijă, mi-a spus, devenind îngrijorat. Bill nu ar fi vrut să intri în bucluc. —Pot să îmi port singură de grijă, Joe. M-a privit fix, fără să pară mai liniştit: —Te rog să ai grijă, a repetat. 

Capitolul VItc "Capitolul VI" L-am sunat pe Sebastian abia vineri după-amiază, sperând ca toată dimineața să fi suferit în aşteptarea telefonului meu, dar am fost dezamăgită: avea o voce enervant de relaxată. —Aşadar, te mai scot la cină în seara asta? am întrebat. —De fapt, a spus, ştiu că ar trebui să faci tu cinste, dar mă gândeam că poate ai vrea să vii la mine. —Vrei să spui că ai să găteşti tu cina? —Ei bine, nu te invit pe la mine să mâncăm mâncare indiană la pachet, spuse el cu şi mai mult sarcasm decât m-aş fi aşteptat. Mi-a dat adresa lui. —Ei, am spus, ar putea fi şi mai rău. Mi-era frică să nu fie Battersea. —Cineva care locuieşte într-un loc insalubru precum un depozit dezafectat n-ar trebui să arunce cu pietre în cartierul de vile al altora. Din câte ştiu, al tău nu are nici măcar apă curentă. —Vrei să spui că ai apă curentă în apartament? am întrebat neîncrezătoare. Serios? Pun pariu că ai şi toaleta în casă. Voi, tinerii ăştia de bani gata, habar n-aveți pe ce lume trăiți. 

Am ajuns la granița dintre Sonth Kensington şi Earl’s Court fără nici un incident; nimeni de la punctul de control nu m-a pus să fac cale-ntoarsă pentru că purtam prea mult negru sau pentru că aveam un ruj roşu aprins. Am făcut un mic popas la supermarketul Oddbins. Era plin de lume care cumpăra vin pentru cine festive, îmbrăcați în pulovere groase împletite, cămăşi cu dungulițe şi pantaloni din catifea verde pal, fără de care nu poți apărea prin părțile astea. Locuitorii acestui cartier iau cât se poate de în serios pantalonii de catifea, şi nu glumesc defel. Puteai să-o deosebeşti pe bărbați de femei foarte uşor: cele din urmă purtau espadrile bleumarin. Am observat ce fețe durdulii aveau şi cât de curați păreau a fi cu toții, ca şi când bonele lor i-ar fi îmbăiat, le-ar fi periat părul, i-ar fi ciupit de obraji să aibă culoare şi apoi i-ar fi stropit cu apă de colonie înainte să le dea voie să iasă din casă. Unul dintre motivele pentru care preferam cartierul Camden era că acolo nimeni nu se simțea obligat să fie vesel; aveam voie să ne prăbuşim ca nişte cadavre şi deprimați din cale-afară. În zona de sud-vest, oamenii se simțeau obligați să se bată pe spate şi să râdă zgomotos, plini de voioşie, indiferent de cum s-ar fi simțit. Pun pariu că aici rata sinuciderii e mult mai ridicată. Am ieşit din Oddbins ținând strâns două sticle de Rioja de Spania despre care vânzătorul, pe tonul tăios al cunoscătorului, mă asigurase că e extrem de bun. Eu nu credeam asta după ce băusem odată Rioja de Spania, dar, sincer, atâta timp cât îl îmbată pe Sebastian îndeajuns încât să pot profita de el, nu mă voi plânge. Mă simțeam ca o străină într-o lume străină. În Oddbins auzisem cum cineva i se adresase cuiva, probabil unei femei (nu avusesem timp să mă uit cu ce e încălțată), cu apelativul „prăjiturică“. Clar nu era lumea mea. —Mă simt ca un turist într-o excursie de-o zi, am spus cu veselie în glas când Sebastian a deschis uşa de la apartament. Bătăile inimii mi s-au accelerat. Eram îngrijorată că trebuie să suport priveliştea omniprezentei sale uniforme de „Sloane la joacă“ acoperindu-i statura atrăgătoare, dar, în schimb, purta pantaloni albi de in şi ceva asemănător unui pulover de cricket, alb cu dungi mari albastre la gât. Nu era desprins din fanteziile mele, dar arăta foarte bine în hainele alea. Şi mai avea şi un şorț în jurul taliei. —Bună, a spus. Părea că urma să mă sărute, dar sticlele de vin îi stăteau în drum, aşa că m-a invitat într-un living cu o bucătărie încorporată, care avea şi ceea ce cred eu că este un bar pentru micul dejun. —Acum termin cu gătitul. Vrei ceva de băut? Arătă spre un raft din capătul celălalt al camerei, care părea să fie barul. Am făcut pentru fiecare un gin tonic – aşa cum o cerea locul – şi m-am plimbat prin jur, observând cu interes apartamentul. Era mai degrabă un apartament de burlac, care nu spunea nimic despre proprietar; confortabil, dar anonim. Avea o privelişte foarte frumoasă, soarele începând să apună scălda acoperişurile clădirilor într-o lumină portocalie difuză; eram la etajul patru, îndeajuns de sus ca să văd în depărtare gazonul cimitirului Brompton, care era mai atrăgător decât s-ar crede. Ar fi rost de plimbări încântătoare dacă nu te-ar deranja faptul că aproape peste tot erau gay în căutare de companie. Eu personal găsesc o asemenea experiență descurajantă: nu e chiar flatant ca făcând ocolul unui copac să dai nas în nas cu un bărbat bine făcut, în aşteptare, căruia să-i pice fața dezamăgit când te vede. Sebastian tăia preocupat legumele fâşii, pe blatul de bucătărie. M-am dus până acolo să trag cu ochiul. —Ce o să mâncăm? —Crostini întâi, apoi friptură de ton la grătar cu un sos de fasole neagră, a răspuns lejer ca şi când ar fi spus „hamburgeri“. —Vai! Mai bine nu ai veni la mine pentru cină, decât dacă îți plac sendvişurile la toaster. —Oh, deții unul dintre acele aparate speciale de făcut sendvişuri? —Nu, nu am nici toaster. Le fac în cuptor. Sunt bune, dacă nu eşti pretențios. Am făcut o pauză. —De fapt, poate ar fi bine să nu vii pe la mine la ora cinei. Avea un efect negativ asupra libidoului meu să îl văd cum găteşte. Nu am fost un fan al bucătarilor celebri, dar îmi place când văd un bărbat bine preparând o mâncare delicioasă pentru propria mea delectare, degetele lui delicate desfăcând cu pricepere ceapa verde şi tăind-o fin, concentrându-se cu capul aplecat într-o parte, cu cascada de păr ca bronzul alunecându-i pe frunte… —Pot să îți aranjez şuvița? am întrebat. Cred că ai mâinile murdare de ceapă. —A, mi s-a părut că îl văd roşind uşor, da. Adică, hm, de ce nu? Mersi. M-am întins şi i-am aşezat părul, foarte lent. Era atât de moale, ca şi când abia ar fi fost spălat. S-a uitat la mine cu buzele puțin întredeschise, la fel de chipeş ca un personaj din reclamele pentru şampon şi mai deschis ca de obicei. —E mai bine? Îşi drese vocea. —Da, mulțumesc. Îşi aplecă din nou capul deasupra blatului de tocat. —Ce ai zice să mai faci încă un gin tonic? M-am îndreptat abătută să umplu paharele. Trebuia să fac ceva, altfel am fi mâncat crostini, bucăți mari de ton şi Dumenzeu ştie ce la desert înainte să treacă un interval decent ca să putem sări unul pe altul. Trebuia să sparg gheața. Şi mi-a venit o idee genială. —Þi-ar plăcea să tragi o linie? am spus, aducându-mi aminte că am jumătate de gram de cocaină în portofel. De obicei, cocaina îmi depăşea bugetul, dar, cum am mai zis, comanda făcută de Mowbray Steiner mi-l umflase pentru un moment scurt şi fericit. Am păstrat-o pentru o ocazie specială, iar seara de acum intra clar în categoria asta. Am cotrobăit prin geantă până am dat de ea. —Ce, acum? —De ce nu?! Îmi zâmbi pe neaşteptate, uitând pentru o clipă că era îmbrăcat în puloverul lui de cricket, ca un căpitan de echipă, tentat să iasă din ce e corect şi restrictiv. —Bine, dă-i drumul. E aproape weekend în fond. M-am aşezat jos pe mochetă şi am pus oglinjoara de la trusa de farduri pe masa de cafea, trasând două linii cu ajutorul cardului de la sala de fitness. După care am ascuns repede cardul înainte ca el să-mi vadă poza, care era deloc flatantă. Rulând o hârtie de cinci lire, am făcut o linie. El m-a urmat întocmai. Am ales cu intenții ascunse masa de cafea, deoarece asta însemna că el trebuie să îngenuncheze lângă mine. Şi-a ridicat capul şi mi-a zâmbit drăgălaş. —Nu-i marfă rea asta. —Specialitatea jurnaliştilor. Mi-am plimbat degetul pe suprafața de sticlă, adunând firimituri hoinare pe care le-am frecat mai apoi de gingie. El a făcut la fel. —Mi-a amorțit limba, mi-a spus uitându-se la mine. —Complet? am întrebat ridicând din sprâncene. —Trebuie să o testez, dacă nu te superi… S-a aplecat peste mine şi m-a sărutat foarte încet, atingându-mă doar cu gura şi cu vârful limbii. Apoi s-a retras puțin. De data asta, eu am fost cea care şi-a dres vocea. —Cum a fost? am întrebat. —Nu sunt sigur încă. Simt ceva, dar încă nu-mi dau seama cât de mult… M-a sărutat din nou, apăsând delicat, muşcându-mi buza de jos, amăgindu-mă cu promisiuni pe care nu prea şi le-a ținut. Când gura lui mi-a dat drumul, fierbeam de frustrare. De data asta, privirea lui era de-a dreptul perversă. —Sper că asta te-a ajutat, am spus cu o uşoară enervare în voce. —N-aş vrea să profit de generozitatea ta, spuse el cu viclenie. Dar, dacă nu te-ar deranja, aş mai încerca încă o singură dată… —Poate ar ajuta dacă aş îngenunchea şi eu, am sugerat, urmând vorba cu fapta, până când fețele noastre s-au aflat la acelaşi nivel. S-a uitat la mine, genele lui lungi atingându-i obrajii, şi mi-am simțit ochii închizându-se mai înainte ca gura lui să o atingă pe a mea. De data asta, a răbufnit toată energia dată de cocaină şi alte lucruri pe lângă. Nu ne puteam dezlipi unul de altul. În timp ce mă săruta, Sebastian a început să mă dezbrace de cămaşă, degetele lui lungi dovedindu-se a fi la fel de agile pe cât păreau, o mână ținându-mă strâns în timp ce cealaltă mă alinta cu atâta pricepere şi delicatețe încât i-am muşcat toată buza de jos, plină de plăcere. —Ah, am spus, tremurând din cap până în picioare. Sebastian… —Ce e? Şi făcu ceva care nu poate fi spus, care m-ar fi făcut să sar în sus dacă nu m-ar fi ținut el. —Arde cumva cina? —Îți pasă? Mă strânse şi mai tare. —Nu prea. De fapt, nu, deloc. I-am muşcat din nou buza de jos. Fiorii de excitație îmi treceau atât de repede pe şira spinării, încât credeam că mă conectase la o priză fără ştirea mea. —Spune-mi ceva, Sam. Sunt primul băiat de şcoală privată pe care l-ai avut? m-a întrebat sărutându-mă pe gât. Impulsul electric spori în intensitate. Mi-am aplecat capul într-o parte, încercând să nu țip prea tare. —Nu te-am avut încă, am subliniat, abia reuşind să-mi stăpânesc volumul vocii. —Ai răbdare o clipă. Cu o mişcare precisă m-a întins jos pe mochetă şi a început să îmi descheie jeanşii. Nu era comportamentul la care să te aştepți din partea unui căpitan de echipă. Sau poate era. —Nu mai e mult. 

După ceva vreme, mi-am ridicat capul din poziția incomodă în care mă aflam, sub masa de cafea, şi m-am uitat cu ochii întredeschişi în jur. Venise noaptea, iar camera era relativ întunecată. Lângă mine, Sebastian începu să se mişte încet. —M-am iritat de la mochetă, am anunțat victorioasă, şi mi-e foame. —Vai, ce răsfățată eşti, a spus somnoros. Şi se presupune că ar trebui să gătesc cina acum? —Am putea lua mâncarea indiană la pachet de care ziceai mai devreme, am sugerat. Nu îmi pasă ce mănânc atâta timp cât e de mâncare. —	Nici în ruptul capului. S-a ridicat brusc, dând cu capul de masă. —Au! La naiba! Şi îşi masă ceafa cu blândețe. —Să o frec eu, mai bine? —Ai făcut asta suficient. S-a ridicat cu grijă şi s-a dus să tragă perdelele. Silueta lui în dreptul ferestrei arăta ca o sculptură a lui Praxitele, făcută pentru plăcerea sa personală. —Bine, a spus, îmbracă-te şi luăm cina. —Nu vorbeşti serios. —Sunt al naibii de serios. Doar nu am trecut prin atâtea ca să pregătesc un ospăț pe cinste şi acum să-l las baltă numai pentru că o femeie a dat buzna peste mine, m-a drogat şi şi-a făcut de cap cu mine pe mocheta din living. Aprinse lumina mare, care te orbea. —Termină cu astea! Cu ochii abia mijiți, bâjbâiam după lucruri. —Unde e baia? Ridică din sprâncene. —Eşti pregătită să faci sex cu un străin înainte să ştii măcar unde e baia? Între timp îmi pusesem cămaşa. —Þi-ar fi ieşit mai bine discursul dacă nu ai fi fost gol-puşcă în mijlocul livingului, am ripostat cu un o tentă de asprime în voce. Avu bunătatea să se privească de sus în jos. Era o perspectivă tentantă şi pentru mine, dar trebuia neapărat să merg la toaletă. —A doua pe dreapta, a strigat în urma mea, în timp ce părăseam camera. Baia era foarte curată şi aprovizionată cu o cantitate dublă de cosmetice față de ce foloseam eu, nici unul dintre produse neavând vreo crustă uscată în jurul capacului. Erau creme de păr, uleiuri de baie aromoterapeutice, ață de dinți, pastă de dinți şi apă de gură, să nu mai spun de masca de față cu unt de arahide şi măceşe şi tot soiul de alte creme. M-am curățat puțin, m-am spălat pe față, apoi mi-am mai dat cu nişte ruj şi m-am stropit cu puțin aftershave în loc de parfum. Măcar atât puteam face. Mi-am tras blugii pe mine şi m-am întors în living, mergând în picioarele goale. E minunat să fii într-un loc cu mochete peste tot. Sebastian desfăcuse o sticlă cu vin şi turnase în două pahare. Pe masă era o farfurie cu felii de baghetă, încălzite la cuptor, unse cu brânză de capră şi decorate cu fâşii subțiri de legume. Am mâncat trei, una după alta. —E tare bun, am zis cu gura încă plină. Mai bun decât sendvişul la toaster. A adus două farfurii cu ton fript şi sos de fasole neagră; delicioase. M-am grăbit să devorez când au sosit şi crostini. Din când în când, îl priveam peste masă, surprinsă; era uşor să uit cât de bine arată dacă nu mă uitam la el mai des. —După asta putem să mai luăm nişte cocaină, am spus, face bine la digestie. Brusc, mi-am adus aminte. —Ştii? Marți seară am crezut că nu mă placi. Aproape că s-a înecat cu vinul. —De unde ți-a venit ideea asta? —	Nu ai început să mă săruți pasional în St. Christopher’s Place. —Credeam că tu ai de gând să faci asta! N-am mai luat cina înainte cu o artistă feministă. Nu voiam să mă crezi un porc şovin. Am oftat. —Ei bine, m-am gândit să te las pe tine să dai startul. Nu am vrut să-ți şochez sentimentele. —Dar acum te-ai lămurit. —Absolut. Ochii noştri se întâlniră peste masă. Fiori plăcuți de anticipare îmi treceau pe şina spinării. —Parcă eşti căpitanul echipei de cricket în puloverul ăla, am spus fără nici o legătură. —Apropo, care a fost verdictul privind băieții de la şcoala privată? —O adunătură de deştepți şi de perverşi, dacă mă iau după tine. —	E un da? —	E un sigur. 

Capitolul 7tc "Capitolul 7" 
A doua zi dimineață – în ciuda faptului că era sâmbătă – Sebastian, care probabil avea vreo afacere de încheiat, a plecat la muncă la obişnuita oră inumană, rezistând încercărilor mele insistente de a-l reține. Omul avea o voință de fier. Am dormit până la zece şi am făcut apoi un duş lung, încercând să folosesc cât mai multe dintre produsele sale cosmetice în acest timp: gel de duş, mască de față, cremă de corp, tot tacâmul. Am încheiat cu o pulverizare abundentă de Eternity. Aftershave-ul este perfect dimineața; te ajută să te trezeşti. Apoi am cotrobăit prin bucătărie după nişte cafea. Nu era nimic instant, doar un impresionant aparat de espresso ce domina blatul. Era exact ca genul de sculptură pe care îl făceam cu ani în urmă: pârghii argintii şi scripeți ieşind în diferite unghiuri pe fiecare centimetru al suprafeței. Am cochetat cu ideea de a încerca să aflu cum funcționează, dar am renunțat. Nu cred că ar fi fost de bun augur pentru începutul relației să îl sun la serviciu pe Sebastian şi să-i explic cum tocmai îi stricasem colosala şi scumpa maşină de făcut cafea. Şi oricum, nu găsisem nenorocita aia de cafea. În schimb, am lăsat un bilețel acid în care îi spuneam să-şi procure nişte cafea instant şi am plecat, închizând uşa după mine. Mă simțeam, lucru deloc surprinzător, foarte ferchezuită. Era soare. Mi-am pus ochelarii, mi-am îndoit mânecile cămăşii, am înnodat puloverul în jurul taliei de parcă aş fi fost pe Mediterana. Ca să întrețin iluzia, mi-am cumpărat un espresso aproape decent şi un croasant de la un băruleț italian. Ajungând din nou pe stradă, sub influența unui val de energie de la cafea, mestecând la croasant, am fost înconjurată deodată de vreo treizeci de puştoaice de bani gata, îmbrăcate scump şi pline de accesorii pe măsură, care au apărut ca din pământ, trăncănind în franceză şi lovindu-mă peste picioare cu rucsăcelele create de designeri, pe care mamele lor le-au asortat cu grijă la încălțările sport. —Duceți-vă naibii, am spus, încercând să-mi aduc aminte înjurături în franceză. Merde, Vaffanculo – stai, asta e în italiană. Eric Cantona. Um... O profesoară cu părul pieptănat auster într-un coc, purtând una dintre acele rochii sobre fără nici o şansă, încheia plutonul. Mi-a aruncat o privire plină de reproş, chiar dacă nu auzise ce am spus; ochii ei erau fixați pe croasantul meu. Ce prost crescută, mănâncă pe stradă. Am luat o gură imensă. Fulgi din aluat împrăştiați peste tot. A trecut pe lângă mine, privindu-mă cu dispreț. Din fericire, copiii au dispărut în depărtare, îndreptându-se către Muzeul de Istorie Naturală. Îi compătimeam pe angajații de acolo, ca să nu mai zic de dinozauri. Scuturând din cap ca spre a alunga o nălucă, m-am întreptat către dubiță. Sebastian era al naibii de norocos că arăta bine, ştia să gătească şi era bun la pat. Nu aş veni până pe tărâmurile astea rele pentru mai puțin de atât. 

Duggie m-a sunat la prânz sau ceea ce ar fi trebuit să fie momentul prânzului dacă mi-ar fi fost foame. —Sam, draga mea, a spus pe fugă, voiam să te întreb cum a mers şedința foto cu Tony. Ai fost mulțumită? —Nu, Duggie, chiar nu am fost. E un monstru. A spus o obrăznicie legată de nasul meu. —Scumpo, nu e nimic în neregulă cu nasul tău. Nu-l băga în seamă, aşa e el. Ar trebui să primim pozele în curând. Sunt sigur că vor fi minunate. E foarte bun la asta. —Atunci de ce te-ai mai deranjat să mă suni? am mormăit în telefon. —Ce? —A, nimic. Ce mai face Adrian? —Trebuie să plece, a spus Duggie cu pasiune, probabil clătinându-şi incontrolabil capul în toate părțile; aşa făcea mereu când era entuziasmat peste măsură. Nu-mi pasă ce spune Willie, mă enervează la culme, excrement mic şi oribil. Şi hainele lui sunt din ce în ce mai stupide. Dacă aş fi vrut în galerie pe cineva care să semene cu un vânzător la Uomo Camp, aş fi angajat unul. Ce? Acoperi receptorul o secundă, apoi reveni. —Îmi pare rău, dulceață, trebuie să mă evapor. Avem nişte americani în galerie. Era şi timpul. —Spune-le să cumpere o instalație, am zis, dar deja închisese, şi m-am strâmbat. La comisionul pe care îl percepea Duggie, ar trebui să vândă vreo cinci ca să văd şi eu vreun profit. Chiar ar trebui să mă gândesc la sculpturile pentru expoziția pe care o plănuia Duggie, dar anul viitor părea mult prea departe ca să iau ideea în serios, iar creierul meu nu era pregătit. M-am decis să-mi încarc bateriile. Asta, de obicei, însemna să mă chircesc pe canapeaua mea veche şi jerpelită cu un exemplar din The Guardian, alte câteva reviste proaste şi programele TV din timpul zilei bâzâind pe fundal. Mai târziu o să fie Oprah şi Mork and Mindy. Eram teribil de mulțumită, atât cât poate fi un om. După-amiaza s-a stins treptat în seară, ferestrele din acoperişul atelierului întunecându-se puțin câte puțin ca şi cum ar fi avut întrerupătoare automate. La şapte, moartă de foame, m-am dezlipit brusc de televizor pentru a face o escapadă la magazinul de băuturi şi la restaurantul indian pentru a lua ceva la pachet. Sebastian a sunat în timp ce îndesam în gură cu furculița nişte mutter paneer. —A, bună, am spus şi m-am înecat instant cu un bob de mazăre. Eram la masă, scuză-mă o secundă... M-am bătut pe spate fără vlagă şi am dat pe gât nişte bere ca să se ducă mazărea. —Aah, am respirat adânc. Acum e mai bine. Instinctele de autoprotecție ale lui Sebastian probabil îi spuneau clar să închidă telefonul, dar altă parte din el a prevalat. Sper să nu fi fost doar anatomică. —Am primit biletul tău, a spus, am să-ți arăt cum să foloseşti maşina pentru espresso data viitoare când vii pe aici. —Sper că nu am nevoie să ştiu de zece la fizică. —Mă întrebam dacă ai ceva programat duminică seară. Se pare că deja se hotărâse să se poarte cu mine ignorând majoritatea lucrurilor pe care le spun. Ce om rezonabil. —Duminică seară? l-am întrebat neîncrezătoare şi am mai băut o gură de bere. Ai tupeul să suni sâmbătă seară o fată atât de căutată cum sunt eu ca să o întrebi dacă e liberă duminică seară? Practic nu m-ai anunțat dinainte. Cine te crezi? —Deci eşti liberă? —Da, ce facem? —Ar fi, o dată, masajul promis. Fără vreun joc de cuvinte, a adăugat pe fugă, în acelaşi timp cu mine, care am spus: —Îi spuse actrița preotului. —Dacă ai putea să nu te mai gândeşti la prostii măcar o clipă… —Aseară nu păreai a fi deranjat de asta... am îngânat eu. —…urma să spun că tocmai am fost invitat de Suki Fine la sărbătorirea celor douăzeci şi patru de ani ai ei şi ai Belindei. Sir Richard ne scoate pe noi, toată gaşca, la cină. Am întrebat dacă pot să te aduc şi ea a spus că sigur că da. —Ce drăguț, am spus pe un ton blând. Şi chiar vorbeam serios, mai mult decât şi-ar fi dat el seama; era ocazia perfectă pentru mine să îi cunosc mai îndeaproape pe cei care fuseseră acolo când Bill suferise atacul de cord. —În regulă, am să vin. Atâta timp cât nimeni nu o să arunce cu covrigei în mine. Am auzit că voi, tipii de la Sloane, faceți asta ca să vă stăpâniți apetitul. După ce am închis, am rămas cu mâna lipită de telefon. Într-un final, lăsându-mă dusă de instinct, am început să formez numărul lui Tom. Unul dintre noi trebuia să facă efortul. Încă locuia fără chirie într-un subsol în Belsize Park aparținând unei psihanaliste dintre cei mulți care împânzeau zona. Lăsându-şi pacienții în grija unui coleg din apropiere, a plecat să studieze la o universitate din America şi a considerat, din cine ştie ce motiv misterios, că e bine să lase un poet fără succes, căruia îi plac berea Guiness şi rock’n roll-ul, să aibă grijă de apartamentul ei cât timp e plecată. Sigur nu era indiferentă la farmecul irlandez al lui Tom. Sper că nu doar o să arunce cutiile de pizza şi sticlele goale, dar că va şi contacta o firmă de curățenie care să vină cu echipament ei cu putere industrială înainte să se întoarcă ea. Grădina era deja o cauză pierdută. Prea mulți prieteni de pahar de-ai lui Tom făcuseră pipi în ea când erau prea piliți să mai găsească toaleta. Şi nu mă refer doar la bărbați. La telefon a răspuns o voce pisicoasă pe care nu mi-a fost greu să i-o atribui lui Miss Anemia 1997. Părea atât de udă, încât puteai să o scoți şi să o atârni la uscat. Am întrebat dacă pot să vorbesc cu Tom. Din moment ce era telefonul lui Tom, era o cerere destul de firească; nu era nevoie să facă din asta un capăt de țară, de parcă i-aş fi cerut să vorbesc cu artistul cunoscut sub numele de Prince. În fine, după o vreme, Tom a venit la telefon. —Tom? Eu sunt. —Cine? Mi s-au micşorat ochii de furie. Î.A. – Înainte de Alice – nici unul dintre noi nu trebuia să zică mai mult decât atât şi era imediat recunoscut. —Sunt Sam. Sam Jones. Îți mai aduci aminte de mine? Tipa care obişnuia să facă bancuri cu blonde până când şi-a dat seama că sapă cu limba o cloacă pentru cinism şi a văzut greşeala din comportamentul ei. —A, bună, Sam. Ai vorbit cu Alice? —Cum altfel puteam să îi spun că vreau să vorbesc cu tine? Prin limbajul semnelor? —Nu e nevoie să fii sarcastică, Sam, a spus Tom cu austeritate. —Tom, ăsta e şi scopul existenței mele, am izbucnit. Chiar şi o persoană insensibilă ca mine şi-ar fi dat seama că discuția nu se îndrepta spre ceva bun. —Uite, am continuat, am sunat ca să ne împăcăm. Ce înseamnă o ceartă-două între prieteni? Vocea lui Tom s-a înmuiat puțin. —Mă bucur că ai sunat, Sammy. Cum merg lucrurile? —Eh, mi-o trag cu un bancher de investiții pe care-l cheamă Sebastian şi locuieşte în South Kensington, pentru început, am spus nepăsătoare. Pe vremuri – al naibii, adică acum vreo trei săptămâni – Tom ar fi început imediat să mă descoasă pentru detalii. Acum însă îmi dovedea cât de mult îi spălase Alice creierul, răspunzând pe un ton de înmormântare, ca un creştin născut a doua oară: —Ei bine, sper că practici sexul protejat. Am luat receptorul de la ureche şi l-am ținut pentru o secundă în fața ochilor, holbându-mă la el fără să pot crede ce aud. Apoi mi-am dat cu el în cap de câteva ori. Când m-am simțit puțin mai calmă, l-am dus la gură şi am spus: —Ştiu cum să o fac, nătărăule, nu trebuie să practic. Ce crezi că sunt? Vreun personaj din The Deer Hunter? —Ai fi cine? Tom pe care-l ştiam eu ar fi prins ideea din prima. Alice probabil că îi alterase creierul, punându-l să se uite la BBC2, în miezul nopții, la documentare despre condițiile din închisorile din lumea a treia. Tom era uşor de influențat. —Ruleta rusească, am explicat. Şi, că tot suntem la subiectul ăsta, sper că nu i-o pui lui Alice fără vreo învelitoare din plastic pe paloşul tău de porc. S-a auzit cum trage adânc aer în piept. Apoi a zis: —Sam, nu tolerez să vorbeşti în felul acesta despre Alice… —Vrei să spui că nu ți-a văzut şarpele cu un ochi din pantaloni? Îți pierzi îndemânarea, Tom. Scoate-o în Bell şi dă-i să bea Guiness până nu mai ştie cum se aşază cutia cu bere pe masă. Asta ar trebui să schimbe considerabil posibilitățile. —Alice nu bea şi nici eu nu mai beau acum. Ce a spus Tom ar fi trebuit să sune a ceva pios, dacă dinții lui nu ar fi fost încleştați. —Ce păcat. Asta v-ar da ceva de făcut serile în loc să vă jucați de-a cine ascunde salamul. Tom a trântit telefonul atât de tare că probabil l-a stricat. Încă un lucru de înlocuit înainte să se întoarcă Dr Whatsit din America. O vreme m-am simțit oarecum vinovată. Cred că am băut mai multă bere decât îmi dădusem seama. Cam atât la capitolul îngropării securii războiului. O îngropasem aşa de adânc încât dăduse sângele. 

Capitolul 8tc "Capitolul 8" Duminică seara am ajuns la Sebastian la o oră rezonabilă, purtând o rochie violetă de in cumpărată chiar în după-amiaza aceea la un preț extraordinar de mare pentru o haină care nu avea prea mult material – dacă ar fi fost o rochie de bal cu cinci metri de material în partea de jos, aş fi putut să înțeleg prețul. Trebuia să fac rost cât de curând de o nouă comandă de obiect artistic. Dacă aş fi fost mai întreprinzătoare, aş fi venit cu jumătate de oră mai devreme ca să-l prind pe Sebastian la duş. Dar chiar şi aşa, când a deschis uşa, l-am apucat cu o mână după gât şi l-am sărutat atât de puternic încât eram amândoi amețiți într-un mod plăcut când i-am dat drumul. —Vreau să te leg şi să te acopăr cu frişcă. —Pentru numele lui Dumnezeu, Sam, vino înăuntru, a spus el aruncând priviri scrutătoare pe coridor, de parcă ar fi fost urmărit. —Ai dreptate, am fost eu de acord. Pe hol nu am cu ce să te leg. Chiar şi rădăcinile părului i se înroşiseră. I-am făcut avansuri. Era îmbrăcat într-un costum alb din pânză şi o cămaşă albastră din care îi ieşea gâtul puternic şi ferm ca o coloană grecească. Era ceva la Sebastian care mă trimitea la asemănările astea poetice. Am început să-i desfac cămaşa. —Ai putea să mă ai sau să tragi o linie din cocaina pe care am cumpărat-o ieri, mi-a spus. Nu avem timp pentru amândouă. —Drogurile mai întâi, apoi sexul, am răspuns prompt, închizându-i nasturii de la cămaşă. Am să pregătesc un cocteil în timp ce tu pregăteşti cocaina. Am făcut un Martini în timp ce Sebastian împărțea cocaina pe o bucată de faianță verde de pe blatul din bucătărie. Liniuțele păreau mult prea drăguțe ca să le deranjăm, dar am tras una oricum. —Mmph, am făcut trăgându-mi nasul, ceva de băut? I-am dat Martini-ul. —Ştii că dacă ți-ai lăsa părul lung ai arăta ca Brad Pitt în Interviu cu un vampir? Pun pariu că toți băieții de la şcoală erau îndrăgostiți de tine. —Sam, dacă nu taci din gură, o să redevin eu însumi şi o să-ți dau ce nu poți duce. —Promisiuni, promisiuni... l-am ațâțat eu. Sebastian se apropie de mine cu o strălucire amenințătoare în priviri. —Nu te atinge de mine! l-am prevenit eu. Nu vreau să fiu nevoită să te rănesc. Oh, nemernicule! Parcă ai spus că nu e timp de amândouă. Dacă îmi rupi asta, Sebastian Shaw, te omor. Tocmai am cumpărat-o. Nu-mi pasă cât timp îmi ia, o să te ucid. Şi apoi o să... stai. O scot singură… Oh! Oh!… Restul conversației nu poate fi redat. În ciuda întârzierii neprogramate şi a stării de agitație a lui Sebastian, care m-a grăbit pe scări şi m-a aruncat în taxi înainte să îmi aranjez hainele, când, într-un final, am ajuns la restaurant, ni s-a spus că grupul nostru e încă la bar. —Vezi? i-am reproşat acru. Nu trebuia să te enervezi. Întregul grup bea şampanie, adică cei cinci: Suki Fine, tatăl ei, James Rattray-Potter, Minorul şi o doamnă în vârstă îmbrăcată în mătase bej, aşa de îngrijită încât o făcea şi pe Suki Fine, elegantă cum era, să pară trecută. Puțin mai departe de grup era un tânăr cu un aer răutăcios, purtând un costum imaculat şi o cravatăîn dungi, ale cărei culori erau atât de stridente, încât trebuie că erau emblema unui club exclusivist. —Sebastian, zbieră Sir Richard, şi Sam! Mă bucur că te revăd, draga mea. A dat mâna cu Sebastian într-un stil foarte masculin, iar pe a mea a bătut-o uşor, în timp ce m-a sărutat – un amestec de salut englezesc şi continental. —Permite-mi să te prezint adunării, continuă el. În dreapta e fiica mea Susan, pe care o ştii, bineînțeles. Tânărul Granville şi dânsul – Rattray-Potter – presupun că îți sunt familiari. Ea e Geneviève Planchet, o prietenă dragă dintr-ale mele, şi fiul ei, Dominic. Nume pronunțate altfel în franceză, bineînțeles. Presupun că nu cunoşti limba, nu? Ai face-o pe Genny fericită. Nu? Ei bine, asta e. Un chelner ne oferi, mie şi lui Sebastian, pahare cu şampanie. Mă întrebam dacă familia Fine a angajat cu normă întreagă un membru al personalului să îndeplinească această funcție oriunde merg. Geneviève îi spunea ceva lui Sebastian. Nu mă surprindea că era franțuzoaică. Avea un rafinament în croiala hainelor şi în bijuterii pe care îl văzusem înainte doar la o singură englezoaică. Dominic Planchet mi-a strâns mâna. Atunci am avut ocazia să îl privesc, eram sigură că nu fusese la petrecerea cu ocazia dezvelirii obiectului meu artistic. Şi nici mama lui; puteam să îi tai pe amândoi de pe lista celor pe care i-ar fi putut acuza Bill. Şi totuşi, eram curioasă în ceea ce-l privea. Prima impresie pe care o avusesem a fost confirmată de multe ori: deşi avea numai treizeci de ani, cel mult, expresia feței era aceea a unui erou de-al lui Georgette Heyer, cinic şi plictisit de viață. Asemănarea mergea până-ntr-acolo încât era înalt, brunet şi arătos, iar părul lui negru şi des era tuns scurt. Ar trebui să fiu atentă când zâmbeşte cu ironie. Era ticul favorit al eroilor lui Georgette Heyer – când nu-şi întreceau caii până în Brighton. —Tu trebuie să fii artista, mi-a spus fără nici o urmă de accent franțuzesc. —Aşa este, sunt Sam Jones. Eşti prieten cu Suki? —Practic, din faşă. Mama mea şi Sir Richard se cunosc de foarte mult timp. Mă întrebam dacă nuanța pe care a dat-o acelei afirmații era una obişnuită sau trebuia să subînțeleg ceva din ea. —Şi lucrezi şi tu la bancă? am întrebat politicos. —Nu, eu sunt antreprenor. Mă ocup de proprietăți şi aşa mai departe. Am două restaurante în Fulham. —Ca ăsta? şi m-am uitat în jur. Restaurantul era extrem de cunoscut; înainte nu mi-am permis niciodată să mă plimb pe strada Knightsbridge. Afară fuseserăm acostați de doi paparazzi prăpădiți, care s-au arătat dezamăgiți când au realizat că nu sunt Lady Di. —Nu, nu atât de elegante ca ăsta, a spus Dominic. Un non-stop cu hamburgeri pentru răsfățații de la Sloane, cu mai mulți bani decât minte. Poate m-aş fi apropiat mai mult de Dominic Planchet dacă aş fi simțit acelaşi lucru şi din partea lui, dar era rece ca gheața. —Cum se face că vorbeşti o engleză perfectă? am întrebat, cu chef de vorbă. La o privire mai atentă am văzut că de fapt nu era atât de arătos; trăsăturile erau prea puternice, linia maxilarului prea accentuată. Tunsoarea scurtă o subliani în loc să mai diminueze efectul. Într-un mod pervers, asta îl făcea mai atrăgător. Nu mi se părea că seamănă deloc cu mama lui. —De fapt, am fost crescut în Anglia. Mama s-a mutat aici când aveam trei ani. —Tatăl tău e încă în Franța? —Da, teoretic, părinții mei sunt căsătoriți, a spus Dominic şi, spre desfătarea mea, buza lui de sus s-a curbat puțin înăuntru, în stilul unui erou romantic. Sunt genul de catolici care nu cred în divorț, dar care sunt perfect fericiți să trăiască în țări diferite. —Dominic, cu ce o plictiseşti pe Sam de data asta? Suki Fine apăru în spatele umărului său. Părul ei blond era adunat în vârful capului; purta un costum cu pantaloni albi din mătase şi arăta foarte bine. Şi cu siguranță îşi făcuse un obicei din a întrerupe conversațiile pe care le aveam cu bărbați frumoşi. Poate era doar o coincidență. Cum poate nici Sir Richard nu se culca cu mama lui Dominic. —Îi spuneam despre legătura cam neortodoxă dintre Geneviève şi Alain. —Cred că o fascinează pe săraca fată, a spus Suki pe tonul ei afectat, tratându-mă ca pe o inadaptată social, care nu poate să se sustragă singură dintr-o conversație plictisitoare. Dominic, unde naiba e sora aia a mea? Rezervarea pentru masă o aveam de acum o jumătate de oră. —Apropo, la mulți ani! am exclamat. Acum ai douăzeci şi patru, nu? —Aşa e, chiar dacă Bells se comportă uneori de parcă ar fi cu zece ani mai mică, a spus Suki cu dispreț. Mă uitam la Suki în timp ce vorbea. Mi se părea că îngrijorarea pentru întârzierea surorii ei nu era doar din cauza lipsei de politețe față de invitați; părea agitată, încordată şi îşi tot plimba ochii de colo-colo, uitându-se parcă după ea. Exact atunci se auzi zarvă în dreptul uşii şi Belinda intră în sfârşit în bar, urmată de Charles de Groot. Pentru o secundă, toată lumea a amuțit în fața frumuseții ei diafane, dându-i ocazia să exclame: —Tati! Suki! Iertați-mă că am întârziat atât. Traficul a fost cumplit. —Trafic? Puteai practic să mergi pe jos din apartamentul lui Charles, a replicat Suki tăios. Acum, că Belinda venise, Suki abia dacă se mai uita la ea. Lacheul din dotare apăruse deja cu încă două pahare de şampanie, iar acum îl umplea pe al meu din nou. În ciuda principiilor mele socialiste, acest aspect al serii mi se părea tare plăcut. I-am întâlnit privirile lui Sebastian peste coafura impecabilă a lui Geneviève. Mi-a zâmbit. Între timp, Belinda saluta pe toată lumea, captând toată atenția asupra corpului ei slab, cu o naturalețe îndelung exersată. Ca şi Suki, avea părul blond şuvițat prins în vârful capului: purta o rochie albă fără bretele, din lycra, care venea atât de strâmtă pe corp încât arăta orice denivelare şi orice formă care, în cazul ei, însemnau cele două sfârcuri – care probabil erau ataşate direct pe osul pieptului, căci părea că nu are sâni deloc – şi două oase proeminente ale şoldurilor. Deşi deținea şi un fund, acesta era redus la minimul necesar ca să nu se aşeze direct pe osul pubian. Dacă nu era chiar o anorexică, atunci putea uşor trece drept una. —Pentru noi, pentru gemene! zise Belinda, ridicând paharul. Am urmat-o cu toții. —Trebuie să spun, remarcă James RattrayPotter care se apropiase amenințător de mine, că opera ta de artă a fost admirată de mulți de la bancă. Un spectacol pe cinste. Dacă aş avea spațiu, te-aş chema să improvizezi ceva în garsoniera mea de burlac. Chiar şi aşa, poți trece oricând să-mi vizitezi apartamentul. Niciodată nu ştii de unde sare iepurele, nu? Îmi aruncă o ocheadă. —Trebuie să spun că Sebastian e un bărbat norocos. O expresie perversă alunecă pe fața lui cărnoasă. —Presupun că ai aflat deja de pariul nostru, nu? James scotea ce era mai rău în mine. —Să te punem într-o cocină şi să ne jucăm de-a „alegeți elementul în plus“ cu fermierul? am sugerat eu. —O, ha, ha. A fost bună asta. Ochii lui James se îngustară puțin. —Nu, cel legat de tine. Am pus pariu cu el că nu o să ți-o tragă. Şi, deci, care-i verdictul? L-a câştigat deja? Mi-a atras atenția o mişcare bruscă în spatele lui James. M-am uitat şi l-am văzut pe Sebastian înmărmurit, cu o expresie îngrozită pe față. —Bineînțeles că am aflat, am spus pe un ton calm. Ne-am înțeles să împărțim câştigul. Dar spune-mi, James, m-am aplecat înspre el, ai specificat că trebuie să fie în pat sau se pune şi capota maşinii lui? James a devenit de culoarea unui moț de curcan şi a cloncănit ceva. I-am zâmbit dulce, mi-am terminat şampania şi m-am îndepărtat, cu Sebastian ținându-se scai de mine. Înainte însă să-mi poată vorbi, Sir Richard interveni: —Shaw, nu ar trebui să o păstrezi pe domnişoara asta încântătoare doar pentru tine. Nu se face. Bine, toată lumea, să mergemm deci. Vrei să ne conduci la masă? se adresă el chelnerului cu şampania, luându-mă autoritar de braț. Presupunând că masa va fi plătită de Richard Fine din banii pe care banca i-a ciugulit din economiile Lumii a Treia, am comandat scoici (cu o garnitură de orez sălbatic) şi homar (jumătate, plus maioneză cu lămâie) şi m-am lăsat pe spate îngândurată. În aveam de-o parte pe Sir Richard, iar de cealaltă, pe Minor; James Rattray-Potter era suficient de departe ca să nu-mi cauzeze neplăceri şi m-am amuzat singură evitând intenționat privirile lui Sebastian, care încerca cu disperare să-mi atragă atenția. La finalul cinei, am avut impresia că are de gând să se urce pe scaun şi să-mi facă semne. —James îşi face un bine, observă Simon Grenville – nu-i puteam spune „Minorul“, suna prea stupid – în timp ce respectivul se înfigea cu voluptate într-o farfurie plină ochi cu măruntaie maronii şi suculente. —Nu e revoltător? spuse Suki veselă. Stătea de cealaltă parte a lui Simon, ciugulind dintr-o farfurie cu pui la grătar. Măcar binevoia să mănânce; observasem că sora ei geamănă se mulțumea să împingă mâncarea dintr-o parte a farfuriei în alta, fără a ridica niciodată furculița destul de sus pentru a-i ajunge la gură. —Îmi place să îl am pe James în preajmă. Este atât de recunoscător că e acceptat în grupul nostru, încât face orice îi spui. De cealaltă parte a mesei, Geneviève vorbea cu Charles de Groot. Observându-i, mi-am dat seama că ea nu era o femeie frumoasă, nici măcar drăguță; ca şi hainele, înfățişarea ei era neutră. Farmecul stătea în ceea ce reuşise să obțină din materialul brut. Geneviève Planchet nu se potrivea deloc imaginii pe care o aveam eu depre amanta unui om bogat; probabil de aceea îi şi reuşise atât de bine asta. —Te uiți la Genny? m-a întrebat Suki, urmărindu-mi privirile. Ea practic ne-a crescut, ştii? Mami a murit când aveam cinci ani şi tati a cunoscut-o pe Genny câțiva ani mai târziu. A mers bine pentru amândoi. Tati i-a cumpărat casa de lângă noi. A crezut că aşa este mai discret. —Se vor căsători vreodată? —Nu cred. Genny nu a putut divorța, şi nici nu au motiv să facă asta, oricum. Dominic nu e fiul lui tati, adăugă Suki cu nepăsare. Oamenii mereu se întreabă asta, până când văd o poză cu Alain. Dominic seamănă leit cu tatăl lui. Mi-a venit brusc ideea că, dacă asta se voia o masă în cinstea zilei de naştere a fetelor Fine, unde erau prietenii lor? Suki şi Belinda păreau că-i tratează pe băieți mai degrabă ca pe nişte cunoştințe de societate decât ca pe nişte prieteni apropiați. —Voi două nu aveți prietene? am întrebat-o eu pe Suki, cam direct. —Pentru că nu e nici una aici, la asta te referi? se arătă surprinsă Suki. Ei bine, avem câteva prietene bune... am avut una în şcoală, doar că a avut o aventură cu iubitul meu... vreau să zic că sunt mulți oameni pe care am fi putut să-i invităm. Doar că nu am făcut-o... Cred că, pentru că suntem gemene, nu am avut nevoie de cineva foarte apropiat, încheie ea defensiv. Simon Grenville s-a schimbat dintr-odată la față. Am avut impresia că ar fi avut ceva interesant de spus dacă ar fi avut dispoziția s-o facă şi m-am hotărât să îl prind singur, dacă se poate, să-i aflu părerea despre surorile Fine şi despre adunarea asta. Totuşi, pe neaşteptate, mi s-a făcut milă de Suki Fine. Iubiții, chiar pretendenții, nu lipseau, dar veneau şi plecau, şi ai nevoie de cineva pe care să îl suni şi căruia să i te plângi când aceştia dispar. Nici nu am văzut multe semne ale bunei înțelegeri trâmbițate între Suki şi sora ei – cel puțin nu în seara asta. M-am uitat spre Belinda. Stătea de partea cealaltă a tatălui ei, sporovăind cu el, cu privirea aprinsă şi strălucitoare. Nu mâncase nimic şi fusese pe la toaletă de două ori. Nu era greu de ghicit ce făcea. Mă simțeam privită şi m-am întors să văd cine era. Capul auriu al lui Charles de Groot se aplecă brusc deasupra farfuriei. L-am privit gânditoare. Oare observase interesul meu pentru starea de agitație a prietenei lui? Sau se întreba dacă Bill îmi spusese ceva înainte să moară? Nimeni nu pomenise de moartea lui Bill. Pentru ei, poate nici nu s-a întâmplat. Atunci de ce aveam senzația că cel puțin o persoană de la masa asta se gândea la ceva grav? Nu aveam nici o idee ce însemna comportament normal pentru oricare dintre aceşti oameni, neputând decide cine se comporta ciudat. Ochii mei se opriră asupra lui Charles de Groot. Părea încordat; aş putea să pun asta pe seama îngrijorării pentru Belinda, dar era totuşi ceva legat de el, felul în care se purta era un semnal de alarmă. Mi-a displăcut fără să ştiu măcar de ce. Am comandat tartă de căpşune în loc de pudding, dar, în ciuda eforturilor mele, nu am putut s-o dovedesc. Foarte dezamăgitor. Va trebui să îmi antrenez stomacul – întărit de puțină frişcă aici, nişte Gorgonzola acolo, foi de varză umplute cu crab sau homar Mornay cu cartofi copți, zilnic – până când am să fiu pregătită să dau gata un meniu franțuzesc cu trei feluri, însoțit de cele mai gustoase vinuri la care are acces umanitatea, şi să-mi golesc cu nonşalanță farfuria la sfârşitul fiecărui fel. În dreapta mea, Sir Richard trecu triumfător linia de sosire; doar câteva lingurițe, şi spuma de ciocolată cu lichior va fi doar o amintire. Belinda refuzase desertul şi se juca cu şervetul, cu ochii aprinşi degetele ei făcând mişcări bruşte şi nervoase. Aşa trebuie că arătau eroinele lui Evelyn Waugh, frumuseți reduse la o mână de oase, nervoase şi febrile. Mi-am aruncat privirile către Charles de Groot. Se uita la Belinda şi părea îngrijorat. —Ei bine, anunță dintr-odată Belinda, Charles, dragule, cred că e timpul, nu-i aşa? mai spuse, bătând din palme. Eu şi Charles avem ceva minunat să vă spunem tuturor. S-a ridicat de la masă. Fără să vreau, m-am gândit că rochia ei trebuie să fi avut căptuşeală; nu se vedea nimic indecent prin ea, chiar dacă stătea în lumină. —Ne vom căsători, exclamă ea. Nu e o veste minunată? Şi-a întins mâna peste masă către Charles, care s-a ridicat să o prindă, părând şi mai jenat decât înainte. —Voiam să vă întreb înainte, domnule, i-a spus lui Richard Fine, care părea foarte surprins. —Vai, Bells a fost mereu impulsivă, a spus Suki repezindu-se. Nu e vina ta, Charles. Va trebui să te obişnuieşti cu acest fel de comportament, să ştii. —Nu ne felicită nimeni? a spus Belinda bosumflată. Tati, s-a întors către tatăl ei şi a continuat pe un ton alintat. Nu te bucuri că sunt atât de fericită? Sir Richard s-a topit. —Draga mea copilă… S-a ridicat şi el în picioare şi a îmbrățişat-o. Dominic a chemat un chelner şi a comandat şampanie. Geneviève o săruta acum pe Belinda, dar când s-a tras înapoi şi a zâmbit la aşa-zisa fată vitregă mi s-a părut că amândoi, mamă şi fiu, au fețele unor jucători de poker, ascunzându-şi adevăratele sentimente. Şampania sosi, o sticlă de un litru şi jumătate. James urla: —O! Să curgă şampania. Toată lumea să sărute mireasa! Ceilalți meseni care nu se uitaseră înainte la noi, o făceau acum. Belinda era în mare dispoziție exibiționistă, atrăgând atenția tuturor. Lângă mine, Simon Grenville, la polul opus, dispărea practic în scaun, de ruşine, am presupus eu. Iar Suki se uita atât de insistent la Dominic încât ai fi zis că vrea să comunice telepatic cu el. Dominic, stând pe scaun, fumând, picior peste picior, cu ochii în tavan, ca şi când ar fi vrut ca tot spectacolul ăla vulgar să înceteze, părea că nu observă privirile fixe ale lui Suki, dar poate că doar se prefăcea. Sir Richard s-a apropiat şi mi-a şoptit, dând din cap în direcția lor: —Să sperăm că or să se hotărască şi ei în curând, nu, draga mea? Deci asta e, m-am gândit, de aia se uită la el: Suki e îndrăgostită de Dominic. Chelnerul mi-a oferit un pahar cu şampanie. Am început să devin destul de blazată în ceea ce priveşte chestiile de genul ăsta; uite aşa se strică oamenii bogați. Dominic, ignorând-o încă pe Suki, a ridicat paharul în fața mea, zâmbind uşor, cu ochii lui negri întredeschişi. Se uita ca şi cum îşi imagina cele mai ascunse dorințe ale mele. Dacă Suki ar fi fost cu adevărat îndrăgostită de el, nu era greu de ghicit de ce. Mi-am dezlipit cu greu privirea de la el. Charles a ieşit cu bine din situația jenantă în care îl pusese Belinda; fuma un trabuc, râzând în timp ce accepta felicitările pentru logodnă de la Geneviève. Belinda a dat şampania pe gât şi a pus paharul pe masă atât de grăbit, încât ar fi căzut dacă nu l-ar fi prins Dominic la timp. —Uşurel, Bells, a spus el încet. —Sunt atât de fericită! i-a anunțat pe toți din jur, cu brațele desfăcute în aer. Sunt pur şi simplu fericită! Chiar şi atunci m-am întrebat cât de mult o să dureze. Pentru o secundă, i-am prins privirea lui Dominic şi expresia lui arăta clar că şi el gândea acelaşi lucru. Dar nu mi-am imaginat că logodna va avea o viață aşa de scurtă cum a avut de fapt. O nefericită alegere de cuvinte, având în vedere circumstanțele. 

Capitolul 9tc "Capitolul 9" După cină, ne-am îndreptat către un club din Kensington, care era plin de clone ale lui James Rattray-Potter, numite Toby, Jamie şi Harry; mari, cu fețe cărnoase, roz, cu bărbiile deja coborând pentru a se transforma în fălci, atârnând spre corpul durduliu, roz, ce se împrăştia sub costume. Câteva dintre fete erau într-adevăr grase şi țopăiau vesele cu bentițele lor de catifea şi bluzele bej, dar, în marea lor majoritate, destul de nedrept, erau mai drăguțe şi mai subțiri decât bărbații; aveau părul drept, cenuşiu cu tentă de blond, ca al Belindei Fine, bând vodkă şi limonadă, îmbrăcate după ultima modă în mod intenționat, ştiind că până când fălcile soților vor fi deja formate, ele vor fi locuind la țară, purtând pantaloni de catifea cord şi cizme Wellington, iar perioada petrecută în Londra va fi o amintire îndepărtată. Dansul a fost ca balul de absolvire al unui colegiu de agricultură din Cirencester, şi barul, care era amenajat ca un living, cu canapele ieftine şi de prost-gust, nu era un loc bun în care să te retragi. Aici, conversația se învârtea în jurul cursurilor de artă din Florența şi al celor de gătit din Chelsea; băieții discutau despre afaceri şi vânătoare şi se stropeau pe ei şi pe prietenele lor cu şampanie, pe care o numeau, dintr-un motiv necunoscut, rahat. Am încercat să evit un Henry băut care uda o Sophie țipând şi virajul m-a dus direct la Sebastian. —Trebuie să discut cu tine, s-a scăpat el. Vreau să-ți explic… —Despre pariul acela cu James? Apropo, cât ai câştigat? Vreau jumătate din sumă. Părea foarte jenat. —O sticlă cu şampanie. Dar nu a fost cum a zis James. Tot ceea ce am spus a fost că voi urca şi voi vorbi cu tine. Te priveam fix – de fapt, intimidat de rochia ta – şi James a spus: „Pariu pe o sticlă cu şampanie că nu ai curajul să intri în vorbă cu ea“. Altfel nu mi-aş fi făcut curaj. —Dar partea în care ajungeam în patul tău? am țipat. De-abia ne puteam auzi. Câțiva agenți de bursă tineri se prefăceau a călări o canapea din spatele meu, strigând: „Dii, căluțule!“. —Ei bine, după ce am discutat cu tine o vreme, ai plecat şi atunci James a mărit miza şi mi-a spus: „Bine, dublu sau nimic că nu reuşeşti să o laşi fără chiloți“. I-am spus să dispară, bineînțeles. Doar te întărâta când a spus că noi chiar am pus pariu pe asta. Chiar este un mic nenorocit care mă dezgustă. Sam, te rog înțelege, nu am vrut să… Am fluturat mâna în semn de acceptare a scuzelor; auzisem tot ce trebuia să aud. M-am îndreptat către cealaltă parte a ringului de dans, spre James, care era înghețat de frică. — James! l-am întâmpinat. Cred că ne eşti dator cu două sticle cu şampanie. James păru întâi zăpăcit, apoi îngrozit. —Poftim, le vrei acum? —Un pariu rămâne un pariu. Haide, plăteşte. Sebastian abia acum îşi intra în rol, vizibil uşurat de atitudinea mea. A durat ceva până când l-am convins pe îndărătnicul de James. După cum am calculat, a cumpăra o sticlă cu şampanie într-un club precum acesta ar însemna să-ți vinzi sufletul. Două l-ar lăsa fără nimic de vândut. Într-un final, James şi-a scos cartea de credit şi ne-am croit drum către bar. În partea mai îndepărtată a barului îl zăream pe Dominic, înconjurat de blonde linguşitoare, părând clar neimpresionat de asta. Nota de plată m-a făcut să clipesc, iar pe James să arate ca un om bolnav. Am înşfăcat cele două sticle şi am încuviințat din cap spre James. Belinda şi Charles se sărutau pasional pe o canapea, Suki şi Simon dansau în camera alăturată. Era deja timpul să plecăm. —Mulțumesc din suflet. Trebuie să facem asta mai des. Vii, Sebastian? am arătat cu capul spre uşă. —Vrei să spui că nici măcar nu o vei bea aici? a întrebat James surprins. —Nu joci corect, Shaw! Măcar dă-i omului un pahar cu şampanie! —Desigur că nu, exclamă Sebastian, luându-mi sticlele din mână ca un domn. —Dacă am rămâne, am fi nevoiți să le împărțim cu tot felul de terchea-berchea. Namilele de la intrare se uitau fix în timp ce noi plecam, chicotind, Sebastian cu o sticlă de şampanie în fiecare mână. Noaptea era călduroasă, aproape înăbuşitoare. O GTi decapotabilă trecu pe lângă club, plină de petrecăreți îmbrăcați la cravată şi tafta, țipând fericiți. —Se îndreaptă spre unul dintre restaurantele lui Dominic, zise Sebastian. Hamburgeri şi bere la 2 noaptea pe strada Fulham şi prea băuți pentru a observa cât de mult cheltuiesc. E băiat deştept Dominic ăsta. Am început să mergem pe stradă în jos. Am întrebat ca din întâmplare: —Că tot veni vorba, ce părere ai despre el? A ridicat din umeri. —Se ține departe de ceilalți. Mai degrabă dă impresia unei persoane îngâmfate. Întotdeauna a fost aşa, chiar şi la şcoală. Este însă de treabă. Se descurcă şi singur. —El şi Suki au de gând să se căsătorească? —Aşa ar fi logic. Este înstărit, însă nu de rangul clanului Fine. Şi este şi foarte ambițios, Dominic ăsta al nostru. El şi Suki ar trebui să se ia, măcar pentru bani – jumătate din averea lui Sir Richard la moartea acestuia şi o zestre consistentă din care să trăiască. Probabil Dominic crede că i se cuvine. Ştii, o perioadă a crezut că este fiul lui Richard. Richard l-a tratat ca atare dintotdeauna. A fost destul de enervat când şi-a văzut tatăl şi şi-a dat seama că seamănă leit cu el. Se pare că a stat retras un timp. —Aşadar căsătoria cu Suki ar fi un lucru bun. —Geneviève îşi doreşte asta de când l-a cunoscut pe Richard. Ştii, francezii sunt foarte pragmatici când vine vorba de căsătorie, în special aristocrații. Şi Geneviève este la fel de nesentimentală ca toți aristocrații. Mergând de-a lungul acestor străzi liniştite cu clădirile lor mari şi semețe, departe de maşinile pline de petrecăreți beți, discutând despre posibilele alianțe ale celor bogați şi cu titluri nobiliare, cu Sebastian lângă mine în costumul lui din in, având câte o sticlă de şampanie în fiecare mână, mă simțeam de parcă încercam să fiu altcineva pentru o seară– un fel de Cenuşăreasa. Ar fi trebuit să-l fac pe Sebastian să-mi spună mai multe despre familia Fine şi anturajul lor, dar mă simțeam de parcă eram în vacanță pentru o noapte. Nu voiam să mă gândesc la Bill sau la ce îmi spusese, sau la moarte cu orice chip, sau, de fapt, la nimic decât la plăcerea mea egoistă. —Unde mergem? am întrebat moleşită. —În parc, îmi zâmbi el. O să-ți placă. Tocmai ce treceam pe lângă Royal College of Music; peste stradă, erau scările întinse ce duceau la terasele din spatele lui Albert Hall, scăldate în lumini portocalii. Am mers către partea umbrită a treptelor, dincolo de baia de lumină. Noaptea era atât de liniştită încât ne auzeam numai noi. Am înconjurat Albert Hall şi în fața noastră se întindeau aleile largi şi goale din Kensington Gore, străzi principale acum părăsite, auzindu-se doar sunetul slab al maşinilor din depărtare, înspre Knightsbridge. Dincolo de drum, era dărăpănătura Albert Memorial, învăluită în pânză pentru reparații precum o instalație Christo nereuşită, şi, dincolo de ea, era parcul, îndepărtându-se de noi în noapte. El şi-a aşezat una dintre sticle sub braț şi m-a luat de mână. Am trecut peste drum şi Sebastian mi-a arătat pe unde se poate sări gardul mic spre Grădinile Kensington. Mi-am scos pantofii şi am mers desculță prin iarbă, simțindu-mă mai mult ca niciodată ca un personaj dintr-un film. În tăcere, am ocolit Albert Memorial şi am pornit prin parc. Luna palidă răspândea puțină lumină, la fel şi luminile de pe stradă, risipite de-a lungul aleilor principale, albe şi ireal de frumoase. În față, Serpentina licărea, o panglică argintie cu poduri delicate arcuindu-se deasupra ei. Am ajuns la un pavilion mic de piatră ridicat doar cu câteva trepte deasupra pământului; Sebastian le-a sărit uşor, costumul lui strălucind în lumina lunii. L-am urmat şi m-am împiedicat de ceva. Era o cutie de bere. Privind mai de aproape, am văzut mai multe împrăştiate printre grămezile de mucuri de țigări. —Nu suntem primii care au venit aici în seara asta, i-am spus. —Ticăloşi mici. Sebastian dădu cu piciorul într-o altă cutie, îndepărtând-o supărat. —Băieții de la St. Paul. Mulți dintre ei locuiesc în Kensington şi folosesc acest loc pentru întâlniri. Fetele de asemenea. O grămadă de plozi snobi. Desfăcea şervețelele care fuseseră înfăşurate pe sticlele de şampanie ca să stăm pe ele. Apoi a scos unul dintre dopuri cu degetele mari, țintind către acoperişul pavilionului. L-a lovit şi a sărit înapoi cu aşa un recul încât ne-am ferit instinctiv amândoi. Şampania a țâşnit în gura mea şi în sus pe nas. Am strănutat şi am băut încă pe atât. —Este ceva cu băutul direct din sticlă, i-am explicat. Se urcă direct la cap. Sebastian puse sticla jos şi mă luă în brațe. —Sunt iertat? m-a întrebat. —Bineînțeles! Este genul de lucru pe care l-aş face şi eu – dacă mă gândesc mai bine, de fapt chiar am făcut-o. —Chiar aşa? —Hmmm. —Þi-ai câştigat pariul? —Nu-ți spun. L-am sărutat. Dacă se întâmplă să te găseşti în mijlocul Grădinilor Kensington la două dimineața, într-o noapte înstelată şi înmiresmată, cu un bărbat chipeş într-un costum din in alb, nu prea ai multe opțiuni. Romantismul întregii situații era la fel de inevitabil ca lumina lunii. Am alunecat uşor pe podeaua pavilionului. M-am întins de-a lungul corpului său, mângâindu-i picioarele cu tălpile mele desculțe. —Apropo, ai făcut vreodată sex aici? i-am şoptit în ureche, al cărei contur tocmai îl urmăream cu limba. —Cu vreunul dintre puştii snobi de la St. Paul? A gemut în timp ce mi-am retras gura. —Doar dacă pui la socoteală şi pipăială. —Nu, asta nu se pune. M-am frecat în susul şi în josul corpului său până când amândoi gâfâiam de plăcere, sărutându-l în tot acest timp: sărutări pasionale, prelungi, lubrifiate cu şampanie. I-am vârât limba în gura deschisă şi el a lins bulele cu o limbă nerăbdătoare, ținând ochii închişi. Şampania îi făcea buzele să pară umede şi umflate, strălucind în lumina lunii de parcă erau date cu gloss. Stând călare pe el am scurs ultimii stropi din sticlă, privindu-l cu dorință. —Dumnezeule, i-am spus, arăți atât de bine încât te-aş mânca! Vocea i se îngroşase, mâinile ajungându-i sus pe coapsele mele, dezbrăcându-mă de rochie, ghidându-mă înspre gura lui. —Tu prima, a mormăit. 

Se crăpa de ziuă pe când păşeam înapoi prin parc, aruncând cu virtuozitate sticlele goale la un coş de gunoi de pe drum, şi am luat singurul taxi care se plimba pe lângă Serpentine Gallery. Dacă tot ai de gând să faci gesturi romantice, măcar să le faci cum se cade. M-am lăsat înapoi pe scaunul taxiului cu un oftat adânc. Era minunat să te scufunzi într-o suprafață moale de piele după ce stătuseşi pe podeaua de piatră a pavilionului. Hainele noastre erau ca nişte cârpe boțite; curățătoria de la colțul străzii lui Sebastian va avea de lucru în această dimineață. —Cât de bine e să stai jos pe ceva cum trebuie, i-am spus hedonist, căscând cu atâta poftă, încât am crezut pentru un moment că îmi voi rupe ceva. Sebastian m-a tras spre el până când am ajuns în poala lui. M-am opus la început; ideea de a mă încolăci singură într-un colț al banchetei fusese atrăgătoare. Însă a fost insistent, iar eu eram prea obosită pentru a mă opune. —Mi-ar fi plăcut să fim într-o limuzină cu geamuri cenuşii, mi-a şoptit în ureche, mâna lui rătăcindu-se în susul piciorului meu, pe dedesubtul fustei. —Doamne! Termină. Sunt obosită – i-am dat peste mână inutil, corpul meu reacționând în ciuda epuizării. Termină, Sebastian, sunt chiar obosită. Þie-ți convine, tu ai mai dormit ceva. —Am crezut că şi tu. —Doar am moțăit, am spus, căscând din nou. Nimic cu care să mă laud. De-abia aştept să ajung în pat şi să mă odihnesc cum trebuie. Sebastian, ignorând ce am zis, şi-a furişat degetele chiar mai sus pe picior. Taxiul mergea în josul străzii Exhibition, cu muzee zărindu-se de-o parte şi de alta. —Pentru Dumnezeu, am şoptit supărată. Ştii deja care este treaba acolo sus! Nu te poți abține pentru zece minute? —Nu. Degetele lui lungi alunecau precis, ocolind singurul obstacol, şi m-au penetrat. Mi-am arcuit spatele şi m-am agățat de el. —Vrei să mă opresc? mi-a şoptit în ureche. Am închis ochii, de oboseală, dar şi din cu totul alt motiv. —Nenorocitule, am mormăit. O să te fac să plăteşti pentru asta... M-am abținut cât de mult am putut, însă, când taxiul a intrat pe strada unde locuia Sebastian şi a dat peste o groapă, am gemut şi simultan am avut orgasm. Era prima dată când mi se întâmpla aşîn felul ăsta. 

Era destul de solicitant să fiu cu Sebastian. Nu numai că sexul era grozav, dar la fel era şi conversația; era ceea ce americanii numeau o atmosferă nemaipomenită. Fiind obişnuită cu o separare mai clară a acestor elemente – pentru primul, bărbații, pentru a doua prietenii – simțeam uneori nevoia să respir puțin. Sigur că asta era foarte imatur din partea mea, dar personalitatea mea era deja formată şi nu mai era nimic de făcut în legătură cu asta. Aşadar, în căutare de oxigen, am sunat-o pe Janey aseară de două ori. Prima dată mi-a răspuns robotul telefonic şi a doua oară mi-a răspuns Helen, prietena ei. Cu siguranță primul era de preferat. După ce Helen m-a informat că Janey e mult prea ocupată cu filmarea încât să mă sune înapoi, m-a întrebat, cu o voce fals îndatoritoare, cum o mai duc – era actriță, pentru Dumnezeu, măcar putea să se chinuie să pară sinceră – şi mi-a povestit totul despre cariera ei de succes. Am privit îndelung peretele din bucătărie, descurajată, mult timp după ce am închis. Pe perete era un tablou pictat de o prietenă de la şcoala de arte, ca o friză cu fructe exotice în culori neobişnuite: căpşune verzi, roşii mov, struguri alb-argintii, atârnând de o singură viță. Întotdeauna mă făcea să mă întreb ce gust or avea. Pierdusem de mult timp legătura cu fata care îl pictase; plecase în America şi nu-mi scrisese niciodată. Puțini dintre vechii prieteni îmi erau încă aproape şi cei doi, care încă erau, aveau amândoi prietene, pentru care sunetul vocii mele era mai urât decât cel al lui Typhoid Mary1. M-am uitat melancolică peste programele de la televizor, însă nu era nimic în afară de tipul de emisiuni intelectuale şi serioase la care cu siguranță Alice îl punea pe Tom să se uite. Săracul Tom: până acum, concepția sa despre o emisiune cu mesaj fusese Baywatch. Nu era nimic altceva de făcut decât să petrec o seară singură, având drept companie două casete video, şase beri şi o pizza la pachet. Acest gând m-a înveselit considerabil. După ce m-am gândit mai bine, am deconectat şi telefonul. Dacă aveam de gând să stau doar cu mine, măcar să o fac cum trebuie. 

Capitolul 10tc "Capitolul 10" Petrecerea de logodnă a Belindei şi a lui Charles a avut loc doar zece zile mai târziu, pe acoperişul clădirii Mowbray Steiner. Acesta era o imensă grădină fără plante, doar un uriaş dom de sticlă, care fusese construit pentru a epata concurența. Mi-aş fi putut petrece întreaga după-amiază întinsă pe covorul de muşchi verde privind norii care treceau uşor, deasupra capului meu, dar, vai, convențiile sociale interziceau asta. Totuşi, priveliştea asupra Londrei era fantastică; era seară, soarele doar ce începuse să apună, şi majoritatea invitaților erau afară pe terasă, adunați în grupuri, sprijinindu-se de balustradă pentru a-şi arăta unul altuia repere îndepărtate. Era pentru prima dată când priveam de sus în jos catedrala St. Paul, spre deosebire de alte dăți, când o priveam de jos. Nu cunoşteam mulți oameni aici şi nici nu-mi doream să-i fi cunoscut pe majoritatea celor pe care deja îi ştiam. A devenit repede evident că marele dezavantaj în a fi cu Sebastian (pe lângă axa sex-conversație menționată mai devreme) era obligația de a socializa cu prietenii lui. Singurul pe care îl plăceam era Simon Grenville şi, din fericire, el, şi nu James Rattray-Potter, a fost cel care a venit la mine în timp ce stăteam aplecată peste balcon, uitându-mă la oraş, gândindu-mă la ceea ce îmi spusese Bill chiar înainte de a muri. Clădirea Lloyd strălucea impresionant în soare, cu tuburi argintii împletite în jurul ei ca nişte viermi paraziți, contrastând cu celelalte clădiri de ciment gri care se vedeau în zare. La exteriorul clădirii, lifturile alunecau în jos şi în sus ca nişte dispozitive ale unei jucării acționate de un sistem de pârghii în spate. —Al naibii de înfricoşătoare lifturile alea, spuse Simon, urmându-mi privirea. Am fost în ele de câteva ori şi nu aş mai face-o încă o dată. Într-adevăr trebuie să ai nervii tari. În general, oamenii care lucrează acolo fug de ele ca de ciumă. Era şase şi jumătate seara, soarele fiind încă destul de puternic. Poate era doar reflectarea sa în clădirea Lloyd. O uşoară adiere de vară mi-a zbârlit părul, care îmi veni în ochi. M-am întors să mă uit la Simon şi instinctul mi-a spus că în acel moment aş putea vorbi cu el măcar despre o parte din ceea ce am pe suflet. M-am trezit zicând: —Simon, te pot întreba ceva? Pomeneşte vreodată cineva de Bill, paznicul care a murit? Simon se uită foarte surprins. —Păi, hmmm – nu chiar. Îmi pare rău, ştiu că ați fost prieteni. Sebastian mi-a spus. Era un tip de treabă. Dar, ce să zic, viața merge înainte. Ridică din sprânceană. —Dar de ce întrebi? —Ah, înainte să moară, mi-a spus ceva foarte ciudat. Aproape părea că acuză pe cineva din cameră. —Să acuze de ce? Nu este nici un dubiu că a murit de atac de cord, nu? —Nu, nu, nimic de genul ăsta. Nu ştiu. Era cât pe ce să-i spun lui Simon tot. —De parcă unul dintre ei l-ar fi supărat într-atât încât să-i provoace atacul. Simon se uita atent la mine. —Nu prea am văzut cine era prin preajmă. Eram prea ocupat să-i dau primul ajutor. Am luat-o ca pe o întrebare: —Erau domnul Richard, Belinda şi Suki, Charles, James, Sebastian – deşi cred că el era lângă Bill, Marcus Samson şi alți câțiva pe care nu i-am recunoscut. Deşi erau mai mulți în spate. —Aha. Vocea lui Simon era atât de neutră, fără o urmă de participare, încât mi-a trezit curiozitatea. —Simon, am început eu, dar am fost întrerupți de o voce din spate. —Vă pot fotografia, vă rog? spunea cu insistență. Simon s-a întors automat şi eu la fel. Aparatul de fotografiat clipi. —Excelent, zise fotograful, jucându-se cu un carnețel. Sunteți onorabilul domn Simon Grenville, nu-i aşa? Şi numele domnişoarei? Mi-am dat din nou părul de pe față la o parte. —Sam Jones, i-am spus. —Pentru ce este asta? Am presupus că Belinda şi Charles au angajat un fotograf pentru a imortaliza petrecerea logodnei; dar chiar şi aşa, de ce întreba de nume? —Tatler, mi-a răspuns, părând surprins. Frumoasă poză. Mulțumesc. Se îndepărtă. L-am prins de mână. —Uite, nu vreau să foloseşti poza aceea, am spus grăbită. —De ce nu? Şi îşi îndesă carnețelul înapoi în buzunarul hainei. —Nu vreau, i-am spus aproape disperată. Nu sunt... nu sunt eu. Se uita fix la mine, neînțelegând. —Păi, asta este prima dată când cineva mă roagă să nu-i pun poza, zise el. De obicei fac orice pentru o poză. Ce se întâmplă? Prietenul tău nu ştie că ieşi cu onorabilul domn Simon? Se uită la noi cu un aer răutăcios şi atoateştiutor. —Nu, nu este asta... —Atunci de ce te agiți atât? Frumoasă rochie. Dai bine în poză. Această rochie devenise năpasta vieții mele. Panicându-mă, am deschis gura să protestez în continuare, când Simon se aplecă spre mine, liniştindu-mă: —Nu te îngrijora, Sam, voi discuta eu cu Venetia. Este redactorul şef al revistei. Am eu grijă să n-o publice. Fotograful scăpase mergând către un alt grup, care ținea morțiş să i se facă o poză. M-am uitat la Simon, încă îngrijorată. —Nu vreau să crezi că fac din țânțar armăsar, i-am spus plângăreț, dar mi-aş pierde întreaga credibilitate într-o secundă. Tatler! m-am cutremurat. Nu s-ar mai termina de bârfit. —Orice publicitate e bună, nu? Apoi mi-a văzut expresia. —Nu te îngrijora, mi-a spus râzând. Voi vorbi cu Venetia, deşi o să creadă că eşti nebună. Toată lumea se uită prin paginile revistei în fiecare lună, sperând să se vadă arătând cât mai bine şi lângă cineva frumos şi bogat, numai bun de luat de bărbat. —Presupun că şi tu eşti numai bun de luat, nu? i-am zis, sprijinindu-mă de balcon. A ridicat din umeri. —Nu primesc eu titlul nobiliar, să ştii. Fratele meu îl moşteneşte. M-am decis să las baltă subiectul. —Păi, oricum, revenind la ce spuneai mai devreme, despre Bill... Simon mi-a retezat-o în aşa fel încât mi-am dat seama că nu ar fi o idee bună să mai insist. —Din păcate, nu te pot ajuta să dezlegi misterul ăsta. S-ar putea să nu fie nimic la mijloc. L-am aprobat, hotărându-mă să o las aşa pentru moment. Dar m-am gândit că voi reveni asupra acestui subiect mai târziu. Ceva ce am spus, vreun nume pe care l-am menționat, l-a alarmat. Lăsând asta deoparte, am mai băut nişte şampanie. În curând, aveam să mă aştept să beau asta oriunde mă duceam: în pub, ceri nişte şampanie. La barul din josul străzii o sticlă de Moët costă treizeci de lire, şi, când ne-am întâlnit cu Belinda şi Charles acolo să bem un pahar câteva seri în urmă, Charles a cerut două sticle fără ca măcar să se gândească. Nu, una fusese şampanie roz, deoarece era preferata Belindei. Aceea era treizeci şi cinci de lire. Ştiam deoarece mă uitasem peste lista cu vinuri. Nu mă mai simțeam ca Cenuşăreasa, ci mai degrabă ca un antropolog pe teren. I-am spus lui Simon ceva despre asta. Se simți jenat. —E ceva de la sine înțeles, mi-a spus el cu regret. Cel puțin pentru o parte dintre noi. Sunt sigur că ți se va părea patetic, însă m-am gândit să mă implic în investițiile etice. Acum prinde genul ăsta de afaceri. —Chiar şi aici? M-am uitat împrejur, înțelegând dintr-o privire gloata de oameni lipsiți de verticalitate, în costumele lor elegante. Şi acestea erau numai femeile. A dat din cap. —Va trebui dă merg mai departe. Asta n-ar trebui să-mi vină greu. Mi-a zâmbit. Era un zâmbet foarte frumos. —Mă tem că am trecut de faza în care să ne rugăm, mi-a spus, suntem corupți total de privilegii. —Şi onoruri? Sir Richard va deveni Lord peste câțiva ani, nu-i aşa? Şi am auzit că Marcus Samson va primi un titlu nobiliar. —Chiar aşa? Mă întreb cine ți-o fi spus ție asta, se miră Simon. Am scuturat din cap, zâmbind. Nu era de bine să enervezi un jurnalist. Nu ştii niciodată când vei avea nevoie de nişte informații. —Oricum, continuă Simon când văzu că nu o să audă nimic de la mine, este ceva normal raportat la felul în care merg lucrurile pe-aici, un K să meargă cu cele trei Ferrari pe care le are deja. —Marcus Samson are trei Ferrari? Belinda şi Charles de Groot au trecut pe lângă noi, părul lui scânteind într-un blond auriu în razele soarelui. Ea îi şopti ceva, întinzându-se şi luându-l de mână. El i-a strâns mâna uşor pentru un moment şi i-a dat apoi drumul, zâmbindu-i. —Ai zice că sunt dintr-o reclamă la Timotei, am observat, în timp ce se îndepărtau. —Aşadar Charles cheltuieşte o avere pe şampanie? zise Simon, revenind la ceea ce îi spusesem eu mai devreme. —Da. De ce? Ceva în tonul lui sunase ciudat. Spuse prea sec: —Ah, Charles aruncă banii aiurea în stânga şi-n dreapta. —De ce nu ar face-o? l-am întrebat nelămurită. Sigur câştigă o avere! Simon a ridicat din umeri. —Numai şaptezeci de mii de lire. Mi-a atras atenția „numai“. —Iar în comparație cu ratații de pe continent cu care umblă, ăştia sunt doar bani de buzunar – ei au venitul familial pentru a le suplimenta salariile, ca să nu mai vorbesc de apartamentele lor. Charles ține pasul cu ei numai cu ce câştigă aici. Uneori te şi întrebi cum de reuşeşte. M-am uitat la el gânditoare. Oare făcea aluzie la ceva? —Se pare că ştii multe despre ce se întâmplă pe aici, i-am răspuns imediat. —Oamenii vorbesc cu mine, mi-a răspuns uşor. Îmi place să ascult. —Şi apuci să spui ceva despre tine? L-am întrebat cu înțelegere, amintindu-mi că la cina de ziua fetelor preferase să întrebe decât să răspundă, spunând hotărât că viața lui era mai puțin interesantă decât a mea. Din anumite motive, încercarea de a-l sensibiliza a reuşit repede. A devenit alb ca varul. Bolborosind ceva despre făcut rost de băutură, a plecat. Am privit în urma lui surprinsă. Ce Dumnezeu spusesem ca să îl supăr? Am intrat în dom şi am dat nas în nas cu Sebastian. Mă cuprinse afectuos cu brațul. —Scuze că te-am lăsat singură, mi-a spus. A intervenit ceva. Am dat din cap. —Nu este nici o problemă. Uite, abia ce l-am enervat pe Simon şi nu ştiu de ce. —Chiar aşa? Nu te îngrijora. Probabil ai înțeles greşit. Efectiv mă mângâia pe cap. M-am uitat încruntată la el. —Nu-mi spune că „nu contează, mititico“, Sebastian. M-am dus înspre mesele acoperite cu alb casă îmi iau nişte antreuri. Stomacul meu începuse să se obişnuiască deja cu aluaturile pufoase; am mâncat repede nişte rulouri cu creveți şi ciuperci fără ca stomacul să protesteze măcar. —Rahat, a spus Sebastian, uitându-se peste umărul meu. Este un client cu care trebuie să vorbesc. —Un client? S-a uitat la mine de parcă eram o idioată. —Dacă nu ar fi fost clienți pe aici, Richard nu ar putea face nimic din toate astea, nu-iaşa? A dispărut în mulțime. M-am uitat împrejur după cineva cunoscut, dar nu am văzut pe nimeni, ceea ce era o uşurare; asta însemna că mă puteam îndopa cu antreuri. Fusesem la sală dimineață, ceea ce însemna că în acea seară puteam mânca tot ce îmi tuna. Geneviève Planchet veni la mine în timp ce devoram alte câteva rulouri. Eram gata să o întreb dacă ceea ce îmi îndesam în gură se numea într-adevăr în franceză „zburând-prin-vânt“1 când mi-a spus fără nici un fel de preambul: —Richard se întreba dacă i-ai văzut cumva pe undeva pe Charles şi pe Belinda. Vrea să facă anunțul acum. Bruschețea acestei întrebări m-a surprins; înainte se purtase impecabil. Am privit-o o clipă, mestecând inestetic şi rugându-mă să nu am vreo firimitură de aluat pe ruj. Era îmbrăcată într-un costum verde, culoarea mentei, cu o bluză albă din mătase, iar ciorapii erau exact de culoarea pielii, încât nici nu mi-am dat seama că purta: câteva dintre femeile de aici eşuaseră în a-şi evalua corect finețea accesoriilor şi, în consecință, arătau de parcă aveau pe picioare proteze. Aceasta era genul de greşeală pe care ea nu ar fi făcut-o. Pot să pun pariu că ar şti exact ce să poarte chiar dacă s-ar afla pe punctul de a fi mâncată de canibali. Se pare că îşi dădu seama că mă luase pe nepregătite şi îşi repară greşeala, spunându-mi cu zâmbetul pe buze: —Iartă-mi, te rog, graba! Numai că nu îi putem găsi nicăieri. Am ridicat din umeri şi mi-am înghițit antreurile, întrebându-mă în treacăt de ce toate numele gustărilor reci scumpe erau numai în franceză. Restaurantele elegante le numeau amuse-gueule, dar se pare că asta nu a prins în lanțul de restaurante Harvester. —Apar ei până la urmă. Dragostea de tinerețe şi toate celelalte. Mi-a aruncat o privire care arăta destul de clar ce credea despre afirmația mea. Atunci mi-am amintit comentariul lui Sebastian asupra lipsei ei de sentimentalism. —Ei bine, se pare că va trebui să îi caut, totuşi, a spus, schimbând subiectul. Richard devine nerăbdător. Se uită de-a lungul încăperii. Într-un colț îndepărtat se afla Richard Fine, încruntat; prinzându-i privirea, îi făcu semn spre ceas nerăbdător. Geneviève a ridicat elocvent din umeri şi şi-a desfăcut brațele a neputință. Scuzându-se, dispăru. Abia am observat; atenția îmi fusese atrasă de către o altă persoană din mijlocul invitaților, cineva care ieşea în evidență printr-o ținută extrem de dezordonată – jacheta de camuflaj, blugii largi: nu putea fi decât Tony Muldoon. Vorbea cu o fată înaltă, slabă, mai înaltă decât el. Era rasă în cap şi purta un pulover scurt, care era strâmt chiar şi pentru pieptul ei îngust, lăsând câțiva centimetri de piele albă să i se zărească pe dedesubt. Fusta ei era de o palmă sub fund şi picioarele erau aproape la fel de slăbănoage ca ale Belindei Fine. Se uita împrejur; era destul de uşor, fiind înaltă de aproape 1,80, fără să punem la socoteală tocul cui al cizmelor. Privirea i-a căzut pe mine înainte ca eu să am timp să mă ascund şi a încercat să-şi croiască drum spre mine, ceea ce nu îi era greu deloc. Oamenii însă nu îi puteau elibera calea destul de repede când îi vedeau îmbrăcămintea. Nu aveam unde să fug. Eram pusă la zid lângă masa cu antreuri. M-am înarmat cu mai multă şampanie şi am aşteptat resemnată. Trebuia să mă aştept la asta. Baby apărea peste tot. Era precum acei țânțari care, fără nici o grijă, rezistă chiar şi la cea mai eficientă cremă împotriva lor. Doar lucra în relații cu publicul. La ce puteam să mă aştept? —Samantha, dragă! a exclamat, ajungând într-un final la masă. Oamenii pe care îi lăsase în urmă se holbau după ea cu expresii de dezgust. Nu înțeleseseră ideea: indiferent care era noua tendință în modă, punk reactualizat sau bibliotecara şic, Baby ar fi purtat-o, fie că se ducea la o petrecere în grădina Palatului Buckingham fie la o baracă unde se vând droguri în Washington DC. S-a aplecat să mă pupe, echilibrul ei nefiind cel mai bun. Se pare că urcam simțitor în ierarhia „persoanelor pe care e bine să le cunoşti“ a lui Baby: de la Şcoala de Arte, unde ne cunoscuserăm şi unde evident nu fuseserăm prietene, până aici, pe terasa de la Mowbray Steiner, cu sculptura mea atârnată în holul principal, era un progres destul de mare pentru ca ea nu numai să pupe aerul atât de aproape de obrazul meu încât să-i pot simți respirația, ci şi să accentueze cuvântul „dragă“ din salutul ei obişnuit. —Te rog, nu-mi spune Samantha, Baby, i-am spus printre dinți. Mă întrebam dacă noul meu statut ar conta într-atât încât să asculte. Dacă nu, aş fi început să îi spun Eleanor. Îi aflasem adevăratul nume printr-o documentare jurnalistică sârguincioasă – adică l-am întrebat pe Tim, care era vărul ei. —Numele meu este Sam, da? —Bineînțeles, dragă! Cum spui tu, a zis. Am văzut pozele la Tony. Au ieşit foarte bine. Arăți extraordinar. Probabil eşti foarte entuziasmată. —Poftim? Ah, fotografiile, m-am înveselit. Nimic nu mă putea face să mă simt mai bine decât să aud că arăt bine în nişte poze cu circulație publică. —Þi-ai scos cercelul din buric? i-am spus, observând că micul ei ombilic se putea lăuda cu puțin puf şi o gaură mică roşie exact deasupra. Baby s-a uitat la mine confuză. —Păi, bineînțeles! mi-a spus. Asta era la modă anul trecut! Doamne, şi Amanda de Cadenet are cercel în buric! Mi-am dat găuri în sfârcuri acum. —Doamne! am spus involuntar, ridicându-mi mâinile la piept pentru un moment, parcă pentru a mi-l păzi de nişte cercei care ar putea țâşni în direcția mea – ca bărbații care, la cinema, se aşază picior peste picior când un personaj din film e lovit la ouă. —Nu a durut? —Ba da, foarte tare, a răspuns nepăsătoare. Am presupus că trebuie să suferi pentru a-ți face găuri în sfârcuri. Mult mai mult decât în buric. Vrei să vezi? —Nu. În nici un caz, i-am spus convinsă, gândindu-mă că găurirea sfârcurilor ar putea să o fi afectat mai mult decât părea la început; cel puțin, aşa îşi dublase mărimea pieptului. —Doamne, Baby, ce vei face când şi asta se va demoda? Îți vei face gaură în labii? —Da – doar dacă nu-şi face toată lumea, a adăugat cu o seriozitate exagerată. —Cred că poți sta liniştită în legătură cu asta, i-am spus. Nu cred că o să prindă asta în suburbii. —Păpuşă! exclamă Belinda Fine, grăbindu-se către Baby cu brațele desfăcute. De când nu ne-am mai văzut! Cele două manechine s-au îmbrățişat. M-am înfiorat gândindu-mă cu milă la Baby, ai cărei cercei erau astfel presați pe coşul pieptului, dara rezistat cu stoicism. Umerii Belindei erau întorşi înspre mine; era îmbrăcată cu o rochie pe gât din lycra, cu mâneci lungi şi cu spatele gol, iar coada subțire de cal atârna pe spatele ei delicat. Cred că se simțea foarte plăcut când mergea. —Sunt atât de fericită că ai venit, îi spunea Belinda. Este îngrozitor aici cu toate fustele astea împopoțonate. Ah, bună, Sam! Voi două vă cunoaşteți? —De la Şcoala de Arte, i-am spus. Era trist dacă în fața Belindei Fine îmi crescuse credibilitatea pentru că o cunoşteam pe Baby, dar normal că aşa se întâmplase. —Geneviève vă căuta, pe tine şi pe Charles, am adăugat. Ceva în legătură cu un anunț. —Mă căsătoresc! îi spuse instantaneu Belinda lui Baby. Uite! Şi-i arătă mâna stângă. Pe inelar avea cel mai mare diamant pe care îl văzusem vreodată. Partea cu diamantul era o presupunere, dar nu puteam crede că era un zirconiu cubic. A urmat o avalanşă de întrebări care erau deplasat chiar şi pentru ea. —Nu este palpitant? L-ai văzut pe Gabby de curând? Este adevărat că ieşi cu Tony Muldoon? Mi-au plăcut la nebunie pozele pe care le-a făcut pentru The Face, cele cu depozitele părăsite, erau aşa de... de pustii! —Doamne, ştiu, a spus Baby. Cu adevărat profunde. Dar este un mare secret faptul că suntem împreună – s-a întâmplat la sfârşitul săptămânii şi nu i-a spus încă nici prietenei lui. Nu trebuie să spui nimănui. —Ah, nu voi spune, a asigurat-o Belinda. Nu voi sufla un cuvânt. —Deci, unde ți-e bărbatul? spuse Baby. De-abia aştept să-l văd. —O să sosească imediat. Ochii Belindei licăriră. A continuat rapid: —O să-ți placă. Este atât de chipeş. Şi este conte sau cum s-o fi chemând în olandeză. Graf, cred. Voi fi Griffon sau ceva de genul ăsta. Este atât de emoționant încât nici nu mă pot gândi la asta. Belinda probabil de-abia sosise de la toaletă. Vorbea mai repede decât un glonț în mişcare, iar ochii îi ardeau, ca de obicei. Irisul îi era atât de negru încât nu-i puteam vedea pupilele, dar, dacă erau de mărimea lor normală, eu eram regina Angliei. M-am scuzat şi m-am aventurat prin mulțime, dorind să fac o vizită la toaletă. Măcar acolo nu trebuia să vorbesc cu nimeni. Dar, înainte să ajung, liftul a urcat şi uşile s-au deschis. Înăuntru erau Sebastian, Joe şi un bărbat de vârstă medie într-un costum gri. Fețele le erau atât de palide de parcă fuseseră atacați de vampiri pe drum. Sebastian a ieşit şi s-a îndreptat către Richard Fine, care vorbea cu Dominic cu atâta nervozitate încât părea gata să clacheze. Presupun că magnații nu erau obişnuiți să fie făcuți să aştepte, mai ales de către un viitor ginere fără prea mulți bani. Sebastian l-a tras deoparte, în timp ce Joe stătea în fața liftului. Între timp, bărbatului de vârstă medie i-a revenit puțin culoarea. Verde ca un heleşteu, s-a îndreptat spre toaletă. —Joe? l-am întrebat curioasă. Ce s-a întâmplat? Joe s-a speriat când m-a văzut, dându-se mai în spate. —Mai bine îl întrebați asta pe domnul Shaw, domnişoară, a spus pe un ton rigid şi oficial. —Sam, l-am corectat imediat. De când mă întâlneam cu Sebastian, Joe îmi tot spunea „domnişoară“, de parcă statutul meu social crescuse prin această asociație. —Ce naiba se întâmplă, Joe? De ce te uiți aşa la mine? O expresie de uşurare i-a cuprins fața. Am privit peste umăr. Domnul Richard Fine se ivise în spatele meu, cu Sebastian care îl însoțea. Dominic Planchet rămăsese unde îl lăsaseră, fumând o țigară cu obişnuita sa expresie de om plictisit. —Mai bine văd cu ochii mei, spunea Richard Fine. Încă nu pot să cred. S-a întors înspre Joe. —Uite, stai unde te-a aşezat domnul Shaw, aici, lângă lift. Da? Eşti un tip de treabă. Nimeni nu pleacă de aici până nu le dăm noi voie. Joe a aprobat, părând afectat. —Nu cumva există şi scări? l-am întrebat. Cineva ar putea pleca pe acolo. Toți cei trei bărbați mă priviră surprinşi, de parcă un animal de casă ar fi venit cu o sugestie pertinentă. —Are dreptate, să ştii, a spus Richard Fine. Unde sunt? —Pe aici, Sir Richard, arătă Joe spre partea laterală a domului către nişte uşi grele, antiglonț, pe care tocmai intra Simon Grenville. —Stai! a strigat Sebastian. Rămâi unde eşti! A țâşnit către Simon. Nu puteam auzi ce spunea. Se pare că până acum nimeni dintre invitați nu-şi dăduse seama că se întâmplase ceva ieşit din comun. Simon s-a retras puțin şi s-a sprijinit de uşi, părând foarte impresionat. —Va sta aici până ne întoarcem, Sir, anunță Sebastian. —E de treabă! Aşa, hai să vedem. S-a uitat la mine. —Adu-o şi pe ea, Shaw, dacă vrea. Până la urmă, o priveşte şi pe ea, într-un fel. Ai nervii tari, dragă domnişoară? Am aprobat. Expresia feței mele se pare că îl convinsese, căci a spus deodată: —Bine, atunci. Să mergem! Uşile liftului s-au închis în spatele nostru. Muream de nerăbdare să pun întrebări, dar ceva din felul în care se uita Sebastian la mine mă făcea să tac din gură. În plus, dacă îmi făceam simțită prezența, Sir Richard şi-ar schimba atitudinea. Acesta nu este un loc potrivit pentru femei şi copii, Shaw, aşa că spune-i amabil prietenei tale s-o şteargă. Uşile liftului se deschiseră. Eram la parter, pătratele de marmură verde şi albă a holului întinzându-se în fața noastră ca o imensă tablă de şah; însă în centru era ceva imens şi nelalocul lui. Sculptura nu mai era atârnată în aer; căzuse cu un zgomot puternic. Şi fusese cineva exact dedesubt. Două picioare îmbrăcate în pantaloni ce se terminau cu o pereche de pantofi exagerat de bine lustruiți se iveau de dedesubtul mormanului de fiare. Planeta plutitoare stătea aşezată pe trupul victimei sale. Căzută, pe jumătate zdrobită, avea aceeaşi răutate ursuză a Chestiei transformate ulterior în instalație. Partea de sus încă îşi păstrase forma ei inițială, dar partea de jos se turtise peste corp de parcă încerca să-i stoarcă orice urmă de viață. Împrejurul lor, imensele inele de argint se întindeau ca o ramă. Priveliştea era atât de ireală încât pentru câteva secunde nu m-am putut uita; era ca un tablou, o operă de artă pusă în scenă. Era mai uşor de crezut că acel corp, cu fața acoperită, era mai degrabă un manechin din magazin decât un om în carne şi oase. Sir Richard îşi drese vocea. —Este mort, Shaw? —Da, domnule. Am verificat deja. Nu are puls. —Cine e? am întrebat, deşi cred că aveam habar cine. Nu au răspuns imediat. Într-un final, Sebastian spuse, de parcă acele cuvinte îi erau scoase cu cleştele: —Sam, eCharles de Groot. Expresia cu care se uita la mine nu se schimbase; era precaut față de mine, distant, aproape neîncrezător. Acum, că înțelegeam ce se întâmplă eram chiar şi mai nervoasă decât atunci când mi-am văzut sculptura folosită în felul acela pentru a omorî un om. I-am întors spatele să mă uit încă o dată la Planeta plutitoare. Pentru o clipă mi-am imaginat cum şi-a zguduit lanțurile şi a căzut cu o lovitură mortală de kamikaze peste Charles de Groot în timp ce mergea prin centrul atriumului. Nu era atât de greu de imaginat. În momentul acela, instalația părea a naibii de ostilă, încât ar fi putut face orice. 

Capitolul 11tc "Capitolul 11" —Bineînțeles că nu a fost vina mea, ce naiba! am spus nervoasă, enervându-mă şi mai tare la auzul tonului defensiv din vocea mea, când nu aveam nimic de apărat. Am ştiut asta de la bun început. —Cum? Am oftat. Trebuia să explic totul amănunțit încă o dată. —Am pus lanțul pe instalație şi l-am atârnat chiar eu, am spus răbdătoare. Pe balcon era deja un cârlig în formă de opt, de la candelabrul care atârnase acolo, şi fireşte că am testat întâi cârligul. E ca acela de la galeria unei draperii, doar că mai mare. Răsuceşti lanțul în jurul lui într-un model în formă de opt şi apoi îi faci o buclă peste vârful cârligului. —Era singurul lucru care îi susținea greutatea? —Lanțul? Da. Mai erau şi altele opt, care să îl mențină în loc, ca spițele unei roți. Le-am fixat de marginea balustradei. Dar, odată ce s-a desprins lanțul principal, probabil că au fost trase în timpul căderii. Uite, chiar eu am asigurat lanțul. Vorbeam mult mai calm acum când ştiam că un polițist chiar mă ascultă fără a avea genul ăla de față plictisită care să exprime neîncrederea prost mascată. —Nu avea cum să se rupă sau să se dezlege. Ori cineva a pilit o za, ori l-a desfăcut din cârlig. Nu era nevoie de prea multă forță. Mă plimbam dintr-un capăt în altul al camerei, cu o sticlă de bere în mână. Hawkins, pe canapea, asculta cu atenție. —Oricum, le-am spus toate astea. Oamenilor tăi, vreau să spun. Nu că mi-ar fi dat prea mare atenție – erau prea ocupați să-i lingă posteriorul lui Sir Richard. Dar o să vadă că am avut dreptate când se vor uita la lanț. A fost tăiat undeva – sau nu vor avea nimic de văzut. Nici o urmă pe lanț şi cârligul se află tot în tavan, nici un semn că a fost tras în jos de greutatea instalației. Ceea ce înseamnă că cineva a desfăcut lanțul şi i-a dat drumul. Am mai luat o gură de bere. Părea că Hawkins vrea să spună ceva, dar am continuat: eram luată de val. —Oricum, ideea că instalația a căzut din întâmplare peste Charles şi i-a crăpat capul e mult prea cusută cu ață albă. Chiar dacă Charles ar fi fost sub ea când s-a desfăcut lanțul, ar fi auzit-o în cădere. Nu era muzică de fundal sau altceva în atrium şi, fiind duminică, toată lumea era la ultimul etaj. Nu era nici un sunet care să-l distragă. Să zicem că cineva a slăbit lanțul sau l-a pilit când l-a văzut pe Charles venind. El tot ar fi avut destul timp să audă lanțul desprinzându-se la nivelul balconului, să se uite în sus şi să vadă că instalația pică – ar fi putut lejer să sară într-o parte. În cel mai rău caz l-ar fi atins foarte puțin. E uşoară ca fulgul, ştii… —Da, mă întrebam când ajungem la asta… —… arată uriaşă şi impunătoare, dar de fapt sunt doar foi subțiri de aluminiu sudate împreună. Plasă de sârmă pe deasupra şi tuburi goale prinse în inele în jurul ei. De aia am putut să-l car până sus singură. Nu cântărea atât de mult. Nu ca un candelabru; ai ținut vreodată în mână un cristal din ăla? Sunt grele al naibii, cu sutele, toate atârnate de o ramă lucrată din fier. Asta ar fi produs şi mai multe pagube. Uite ce mototolită e sculptura după impact: s-a storcit ca o portocală. Un candelabru ar fi fost încă întreg. Mai mult, dacă l-ar fi lovit unde trebuie, putea să-i zboare capul. M-am cocoțat pe brațul unui scaun. —Candelabrul era ținut acolo de un sistem întreg de pârghii şi scripeți. Ai văzut cumva Războiul rozelor? Dar nu avea rost să folosesc asta pentru Planeta plutitoare, cântărea prea puțin, iar, pe lângă asta, ideea era să atârne acolo ca şi când ar fi plutit în spațiu. Aş fi aranjat cu cineva pe care-l cunosc să facă un scripete mult mai mic pentru el, care abia s-ar fi văzut, şi urma să îl instalăm într-o lună sau aşa ceva. Dar cei de la Mowbray nu au vrut să aştepte atât. Aşa că am folosit lanțul. Nu a fost ideal – uite ce s-a întâmplat, era prea uşor de desfăcut pentru oricine trecea pe acolo –, dar ar fi meritat aşteptarea câteva săptămâni, în condiții normale. David Stronge şi-a dat acordul. —Atunci vina să cadă asupra lui. —Foarte amuzant. M-am gândit chiar acum la altceva. De ce ar fi trecut Charles prin atrium? Corpul lui a fost găsit cu fața spre camera de recepție sau spre sala mare de conferințe, or, acolo nu e nimic care să-l intereseze. Nu, cred că cineva i-a crăpat capul şi apoi a avut ideea genială să-l care până în atrium şi să dea drumul Planetei plutitoare deasupra lui ca să facă să pară că sculptura mea a fost de vină. „Opera de artă o ia razna.“ „Creatoarea nefericită spune: «De la bun început a avut o personalitate puternică. Nu o puteam stăpâni în nici un fel».“ Aproape am scuipat pe jos de nervi. —Aiurea! Am terminat berea şi mi-am şters buzele. —Doamne, sunt extrem de enervată, am spus cu patimă. Ieri toată lumea se uita la mine cu ură, crezând că sunt genul de femeiuşcă proastă care nu a fost în stare să-şi atârne propria sculptură fără ca peste o lună să pice în capul cuiva. Şi nu al oricui, atenție – ci chiar al alesului viitor ginere al directorului băncii, la viitorului de logodnă. Bună treabă, Sam. Apropo de gafe în societate, Sebastian a fost drăguț cu mine după ce şi-a revenit din şoc. Asta a fost cea mai urâtă parte – vorbind dintr-o perspectivă pur egoistă –, cei cărora chiar le părea rău pentru mine. O să-şi ia vorbele înapoi. —Cine-i Sebastian? —Nu contează. —Te uiți la sticlă de parcă ai vrea să-i dai cuiva cu ea în cap. —Ba bine că nu! Vreau să pun mâna pe cel care a încercat să mă facă să par o incompetentă, dacă nu mai mult. Tot ce-ar mai lipsi acum ar fi să fiu acuzată de omor din culpă. M-am uitat fix la el: —Şi să nu te aud că faci bancuri pe seama trecutului meu sângeros, că va fi rău de tine. Şi-a ridicat mâinile. —Nu te lega de mine, OK? Ochii lui albaştri erau clari şi calmi. —Uite, acum, că te-ai descărcat, vino şi stai jos puțin. Trebuie să ştii ceva. M-am urcat pe marginea unui fotoliu. —Ce e? Rezultatul autopsiei? Dar au grăbit-o destul, cu Sir Richard Fine şi Mowbray Steiner împingându-i de la spate. S-a uitat furios la mine. De mai multe ori, eu şi Hawkins ne-am certat în legătură cu Poliția; rar ar fi admis că ei pot fi conduşi de oameni cu influență. —Ai terminat cu discursul politic de partid? a spus el plin de sarcasm. —Ce naiba, Hawkins! Era sculptura mea! M-ai văzut făcând-o, ştii cât mi-a luat! Spune-mi odată ce dracu’ s-a întâmplat cu ea. A respirat adânc. —Ai avut cumva dreptate, a spus. Nu instalația l-a omorât. —Ştiam eu! am țipat eu triumfător. —Te-ai îndoit vreodată de asta? a întrebat curios. Nici măcar o dată? Am dat din cap. —În nici un caz. Niciodată. Continuă. M-am aplecat nerăbdătoare. —Sam, uneori oarba ta încredere în tine… nu, încăpățânare… —Hawkins! —Bine. Sculptura nu l-a ucis pentru că era deja mort. Şi-a ridicat mâna ca să mă oprească să vorbesc. —Dar ai greşit în legătură cu partea asta. Nu ai s-o ghiceşti în vecii vecilor. Domnul Charles de Groot sau nu „domnul“, mi-ai spus că avea un titlu obscur sau ceva de genul ăsta – ei, în fine, Charles al nostru era dependent de droguri. Ce zici de asta? Destulă heroină pură în sânge încât să omoare un cal. În ciuda tonului vesel, Hawkins se uita intens la mine. Probabil a văzut că eram sincer uimită. —Doamne, am murmurat. Charles de Groot, băiatul de aur, bomba blondă, un toxicoman. —Nu mai poți fi sigur de nimeni în ziua de azi. —Deci nu ştiai. Era o afirmație. —Bine, următoarea întrebare. Ştii de la cine o lua? —Scuteşte-mă, Hawkins. Nu ți-aş spune nici dacă aş şti. Şi nu aveam de gând să îi zic ce îmi spusese Bill. Deşi avem bănuielile mele, ele rămâneau doar bănuieli; era totul mult prea încurcat. Aveam nevoie de ceva mai concret înainte să pot vorbi despre asta cu el. Hawkins ştia că eram sceptică în a da informații Poliției. Totuşi, a făcut greşeala şi a spus: —Uite, Sam, am pus o vorbă bună pentru tine la Brand, OK? —Dacă el e inspectorul care m-a stresat ieri după-amiază, poate să îşi bage undeva vorbele tale bune şi să le dea foc, am izbucnit eu. Ar trebui să fii al dracu’ de precaut să vii aici şi să mă storci de informații. Ştii că mă scoate din sărite. —Nu e vina mea că devii uneori irațională în ceea ce priveşte Poliția… Am explodat, toată furia strânsă în ultimele treizeci şi şase de ore pompându-mi în vene ca adrenalina. —A, sigur! Poliția care înscenează punând droguri sau care fură din ascunzişurile oamenilor sau care îi bate pe suspecți ştiind sigur că şi dacă individul crapă nu vor plăti pentru asta! Ştiu eu pe cineva care a fost închis pentru că protesta violent în timpul demonstrației privind taxa pentru votare. Doi dintre colegii tăi l-au mințit pe magistrat şi a primit douăsprezece luni. Sau despre caftirea minerilor grevişti– ai auzit vreodată de Peterloo, Hawkins? Nu mă face să-mi dau drumul, OK? Nu mă face! Am respirat adânc. —Nu spun că eşti ca ei, am continuat, dar tot nu-ți spun nimic din ce nu vreau să-ți spun, indiferent câte vorbe bune pui tu pentru mine, nu înainte să mă gândesc eu mai bine. Bine? Am mai deschis o bere. —Te uiți la mine de parcă vrei să mă stârneşti din nou, am spus fără nici o legătură. Ochii tăi au acum concentrația aia specială de albastru pe care o ai când eşti nervos. —Sau când fac sex. —De unde ştii tu asta? —Tu mi-ai spus. Şi oricum, „concentrație specială de albastru“ sună ca o reclamă la detergenți. —OK, nu m-am exprimat la obişnuitul meu standard metaforic. Îmi cer scuze. Totuşi aşa sunt. La ochii tăi mă refer. Mai eşti furios? —Nu, mă întrebam dacă să te sărut sălbatic sau nu. —Cred că ar fi o idee proastă în momentul ăsta. —De ce, eşti contagioasă? —Doar dacă te referi la cinism. Putem să ne întoarcem la subiectul pe care îl discutam? Poți să îmi spui dacă asta a fost singura dată sau Charles lua regulat? Adică, dacă nu i-au găsit alte semne pe mână, s-ar putea ca cineva să-i fi injectat o doză pură intenționat. Asta i-a distras atenția lui Hawkins, exact aşa cum sperasem. —Nu, o făcea frecvent, a spus el imediat. Un set complet de urme vechi. —Nu avea cum să o facă de prea multe ori, totuşi, am obiectat. Probabil un consumator de weekend. Un fel de relaxare după stresul de la muncă. Încuviință din cap. —Asta crede şi Brand. Nu avea corpul ciuruit de semne; doar câteva pe mână, majoritatea mai vechi. Nu băga în fiecare zi. —Au găsit doar heroină? am întrebat curioasă, având timp să reflectez. Mă privi mai atent. —De ce spui asta? —Uite, l-am asigurat eu, nu ştiu prea multe despre obiceiurile drogaților. Chiar nu ştiu. Crede-mă pe cuvânt. Era doar o presupunere că ar fi putut fi doar o pastilă1, ştii tu, amestecată cu ceva cocaină. E mai probabil ca la petrecerea propriei logodne, chiar înainte de marele anunț, să se fi fofilat să ia aşa ceva, mai degrabă decât heroină simplă. Indiferent cât de bine s-ar fi putut controla – şi eu zic că mult – ar trebui să fii nebun să vrei să te faci praf înainte de aşa ceva, cu fotografii de la Tatler şi cu toți invitații uitându-se la tine. O pastilă l-ar fi ciupit, cel mult. —Ei bine, ai dreptate. Mă înclin în fața cunoştințelor tale superioare. Asta credea şi el. Au mai găsit în el şi laxativ pentru copii. Probabil cineva i l-a vândut drept cocaină. —Sau i-a dat toată chestia deja preparată. Altfel şi-ar fi dat şi el seama, dacă avea cât de cât habar de asta. Priveam fix în față. —Dacă cineva voia să îl omoare, am spus eu rar, şi dacă era o persoană cu simțul economiei, nu s-ar fi deranjat să bage cocaină, nu-i aşa? Curată risipă, văzând cum ia pe loc o supradoză. Ar fi băgat laxativ în schimb, să economisească bani. —Asta crezi tu? Că a fost crimă? M-am uitat la Chestie, aducându-mi aminte de Planeta plutitoare, aşa cum era la început. Simțeam cum iar mi se urcă sângele la cap. Hawkins mi-a urmărit privirea şi mi-a întins cu promptitudine o altă sticlă cu bere în speranța, am crezut eu, că-mi va tempera nervii cu alcool. Băiat deştept. —Nu ştiu. De ce să te mai deranjezi în cazul ăsta să mai arunci sculptura mea peste el? Singurul motiv la care mă pot gândi e că nu a fost premeditat – a luat o supradoză din greşeală şi dealerul l-a găsit, a intrat în panică pentru că el sau ea mai aveau încă marfă la purtător şi a hotărât să distragă atenția Poliției până scapă de ea. Ai fi percheziționat pe toată lumea dacă ai fi ştiut că e vorba de droguri, nu-i aşa? Hawkins a încuviințat din cap. —Totuşi, mă gândesc că ea sau el ar fi putut să le arunce în vasul de toaletă… Au avut noroc că Joe nu era la biroul lui în momentul ăla, am spus relaxată, altfel ar fi fost nevoiți să-l împingă pe Charles pe scări. —Încetează, Sam, îți admir loialitatea, dar ştim prea bine că prietenul tău Joe trăgea un pui de somn în fața televizorului în camera din spate. Ne-a spus asta deja. Şi ne-a spus că tu ştiai. —Presupun că par foarte suspectă, am afirmat. Nu degeaba mi-a aruncat o privire aşa de amuzată ieri. Unu la mână: era sculptura mea. Doi: ştiam că Joe se ascunde la capătul coridorului să se uite la TV de fiecare dată când are ocazia. Probabil că el credea că nimeni nu va coborî în următoarea oră. —De ce s-a dus până în capătul coridorului să se uite la televizor? m-a întrerupt Hawkins. Era portabil. De ce nu a stat pur şi simplu în camera de control? Ar fi fost mai puțin riscant. Dacă cineva ar fi trecut pe acolo, ar fi putut pur şi simplu să îl închidă şi să pretindă că urmărea camerele video de pază. —Ecranele camerelor video interferează cu undele TV. Dumnezeule, camerele de securitate, m-am întors spre el entuziasmată. Înregistrările! Hawkins a dat din cap. —Cineva a şters toate casetele, a spus el. E destul de uşor, ca la o casetă video normală. —O, Doamne, am spus aprins, şi Joe mi-a arătat chiar ieri cum funcționează. Probabil că sunt suspectul numărul unu – asta dacă voi chiar credeți că aş face aşa ceva sculpturii mele. Am mai dat pe gât nişte bere. —Trebuie să fi fost cineva care lucra în bancă, nu crezi? Nimeni din afară nu şi-ar fi asumat riscul – ar fi crezut că Joe se poate întoarce în orice moment. În schimb, dacă îl cunoşteai, puteai să te duci puțin mai departe pe coridor şi să verifici dacă sforăie în fața televizorului. Nu ar fi luat mult să târăşti cadavrul lui Charles de-a lungul holului – a, stai aşa, de unde a fost adus? —Brand a conceput o teorie conform căreia se droga în toaleta de jos, cea de lângă hol. E chiar lângă scări, foarte discretă. Ceilalți erau la ultimul etaj – nimeni nu ar fi ştiut unde este, cu atât mai puțin ce face. —În afară de persoana care i-a dat marfa. Asta m-a adus înapoi de unde plecasem. Hawkins se uita îngrozit la mine. —Poliția porneşte de la ipoteza că a fost crimă, Sam, a spus el. Şi e greu să scoți ceva de la angajații băncii. Sir Richard vrea ca totul să fie muşamalizat, şi ei ştiu asta. Brand nu le poate da bătăi de cap prea mari – Sir Richard sau mai degrabă banca, donează în mod constant o avere Partidului Conservator. —Trebuie că e unul dintre puținii care fac asta. Cu toate astea, am înțeles punctul lui de vedere. Să o forțeze pe Belinda să spună cine fusese dealerul fostului ei iubit ar fi fost o încercare sortită eşecului – ar fi urlat după tati numai dacă te uitai mai urât la ea. —Nu spun că am să fac orice, am zis sigură pe mine. —Oricine ar fi fost, ți-a făcut sculptura praf, a punctat Hawkins, plin de tactul lui obişnuit. E zdrobită de tot. —Nu ştiu, am răbufnit eu. E încă încuiată în bancă. Nu m-au lăsat să mă uit la ea. —Am să întreb când o să fie în regulă să te duc să o vezi. Fără nici o altă obligație, a adăugat pe fugă. Nu te obligă cu nimic. —Sigur că nu mă obligă. —Mă gândesc că individul ăsta, Sebastian, nu ştie nimic despre obiceiurile lui Charles, a spus Hawkins pe un ton exagerat de dezinteresat. Dacă nu greşesc, el e cel care a găsit cadavrul. Sebastian Shaw. Tânărul energic şi pus pe treabă. Conducând respectuos un client a fost confruntat cu priveliştea neplăcută din hol. S-a comportat ca la carte: a verificat dacă acea privelişte neplăcută nu mai are suflu şi a împiedicat pe oricine să calce în zonă. L-a împiedicat chiar pe mai sus-numitul client să o şteargă, ceea ce pun pariu că s-ar fi întâmplat dacă i s-ar fi dat măcar o jumătate de ocazie. —Nu-ți scapă nimic, nu-i aşa, Hawkins? —Drăguț din partea ta, dar parcă spuneai că el mi-a luat-o înainte. —Ştie cum să se poarte cu o fată, am spus rece. Felul în care înțelege el să facă curte e cum nu se poate mai diferit de al tău. Sebastian e un gentleman. —Sună al dracului de plictisitor. —Nu neapărat, i-am răspuns cu îngâmfare. 

Capitolul 12tc "Capitolul 12" După ce Hawkins a plecat, am stat şi m-am gândit un timp. Apoi am sunat la familia Fine. A răspuns Suki. Părea obosită, însă nu zdrobită. Nu a fost nici rece cu mine când i-am spus cine sunt, lucru care mi s-a părut ciudat luând în considerare faptul că ieri practic toți au presupus că din cauza neglijenței mele murise Charles de Groot. În afară de criminal, bineînțeles. —M-am gândit să sun să văd dacă Belinda se simte bine, i-am spus. —Foarte drăguț din partea ta, Sam. Este foarte speriată, bineînțeles, dar ar putea fi mai rău. A venit doctorul ieri şi i-a dat un sedativ să o calmeze. Este în pat acum. Suki a ezitat, apoi a spus: —Nu ți-ar plăcea să treci pe aici? Nu o pot lăsa singură în starea asta şi puțină companie nu mi-ar strica. Sigur, dacă eşti ocupată... —Nu, nu, i-am spus grăbită, gândindu-mă încă o dată la cât de drăguțe trebuie să fie fetele astea două. Nu aveau nici un prieten pe care să îl cheme în vizită? —Vă pot aduce ceva? Aveți nevoie să vă iau ceva? Suki păru chiar amuzată la auzul acestei sugestii. —Doamne, nu. Adică putem să comandăm ceva acasă dacă avem nevoie. Avem conturi peste tot. Dar oricum, mersi, a adăugat după câteva clipe. —Voi veni în cel mult o jumătate de oră. Asta mi-a dat timp să-mi pun nişte haine care ştiu că ar trece testul lui Suki. Nu aveam cum să fac o prințesă Sloane să se relaxeze şi să aibă încredere în mine dacă arătam ca Tank Girl, chiar şi fără bazooka. Mi-am tras pe mine colanții negri ca nişte pantaloni de călărie, cămaşa verde de mătase şi o jachetă verde asortată cu guler fals de şinşila. Suki nu avea de unde să ştie că ultimele două fuseseră cumpărate la mâna a doua. Botinele mele negre erau oricum la modă. Pied à Terre. Înainte să plec de acasă, mi-am amintit să dezlipesc eticheta cu „reducere“ de pe articole. De mult timp aveam de gând să fac asta. Nu încercam să arăt ca o Sloane – nici n-aş fi avut şanse –, ci doar să nu o sperii arătând cu mult diferit. Se pare că reuşisem; când a deschis uşa nu m-a recunoscut şi mi-a spus înainte să mi-o trântească în față: „Îmi pare rău, nu credem în pomană“. Vila familiei Fine era şi mai impresionantă decât îmi imaginasem: un edificiu alb imens într-un colț liniştit exact în spatele străzii King. Nici măcar nu am îndrăznit să mă gândesc cât face. Apoi mai era şi costul întreținerii ei care să se adauge la nota de plată; arăta de parcă nici nu terminaseră oamenii lucrul la un capăt, că au şi început cu celălalt, precum Forth Bridge. Mi-am parcat camioneta pe aleea ce ducea către casă, alături de ultimul model de jeep Toyota, care nu avea nici un strop de noroi care să-i strice aspectul vopselei mov mat. Cel mai îndepărtat colț de țară în care fusese era Hyde Park. Suki avea o Honda decapotabilă; consideram a fi de râsul lumii să ai jeep în oraş, doar dacă îți ies atât de prost parcările laterale încât ai nevoie să fii destul de sus pentru a vedea ce faci. Holul de la intrare era zugrâvit în galben ca gălbenuşul şi decorat ca în secolul al XVIII-lea. Suki m-a condus într-o bucătărie care era practic de mărimea atelierului meu, cu pereții pictați în diferite nuanțe de galben, un amestec de bucătărie de țară şi de restaurant şic. Perdelele erau țipător colorate şi de prost-gust, podeaua era din gresie lucrată manual în Toscana, iar accesoriile de oțel arătau de parcă fuseseră cumpărate en gros de la magazinul Conran. La capătul celălalt, prin ferestrele franceze, se vedea o grădină de mărimea terenului de cricket al Lordului, însă mai bine întreținută. Am scos sunete de admirație. —Îți place? a întrebat Suki senin. Ah, ce mă bucur. Ai vrea să-ți fac turul casei? Ce puteam să spun? Ne-am petrecut următoarele douăzeci de minute bătând în sus şi-n jos scările acoperite de carpete de culoare ocru, intrând şi ieşind din aproape şaptesprezece dormitoare împreună cu băile lor (prinzând-o pe una dintre muncitoarele la Forth Bridge cu mâna în toaletă: „Ah, îmi pare rău că vă deranjez, doamnă Hermesetas, doar îi arătam casa unei prietene“). Pot să pun pariu că doamna Hermesetas ne-a auzit venind şi şi-a băgat țigara în toaletă exact la timp. Părea foarte zăpăcită. Mai erau de înghițit apartamentele lui Suki (acestea erau văruite predominant în galben: „culoarea mea preferată, este atât de veselă“), apartamentul Belindei, excluzând dormitorul în care se odihnea (deşi am presupus că acesta era de un roz pal, pentru al se asorta cu salonul de zi şi cu baia) şi a lui Sir Richard (de o culoare masculină, verde închis cu mobilă de mahon), ca să nu mai vorbesc de restul casei („de fapt, folosim marea majoritate a parterului pentru distracție“). Când m-am întors în bucătărie mă simțeam de parcă fusesem în timpul ăsta pe un Stairmaster1. I-am spus asta lui Suki cât timp am stat la masa rustică din bucătărie, sorbind Lapsang Souchong din ceşti chinezeşti de os, galbene pal cu margine aurie (da, chiar există conceptul de asortare exagerată). Părea chiar surprinsă. —Ah, nu e chiar atât de mare, să ştii! Locuim totuşi trei persoane aici. —Bineînțeles, i-am spus, uitasem asta. —Îți place cum este aranjată? —O, da. Dar observasem că se aştepta la mai mult. Încercând să-mi imaginez ce ar spune revista Country Life, m-am aventurat: —Este un echilibru reuşit între rustic şi modern, dacă înțelegi ce vreau să spun. Elegant şi sobru, dar şi intim. M-am uitat cu colțul ochiului la ea. Era fascinată. —Îmi place la nebunie cretonul, am adăugat într-un final. Îi dă locului o notă personală mi se pare. Era exagerat? Se pare că nu. —Este exact ce am încercat să obțin! Suki parcă iradia. —Ah, tu ai aranjat-o? —De ce? s-a uitat Suki instantaneu, destul de suspicioasă, făcându-şi ochii mici. Cine crezi că a făcut amenajările interioare? —Păi, ăăă, nu ştiu… m-am bâlbâit. De fapt, îmi imaginasem că fusese una dintre firmele acelea din Chelsea cu nume triplu, dar sigur că nu îi puteam spune ei asta. —Þi-a spus cumva Geneviève că a decorat ea casa? a întrebat Suki cu acelaşi ton ostil. Nu trebuia să spun nimic ca ea să continue să vorbească, doar să par stânjenită. —Doamne, ştiam eu! Din cauza asta nu am reuşit niciodată să-mi fac o firmă de design interior – sunt sigură că le-a spus tuturor că ea a aranjat casa. ceea ce e complet fals eu am făcut chiar şi finisările la zugrăvit– ştii, am făcut un curs, am pus şi imitația de marmură verde etrusc din baia tatei… —Vinişoarele au ieşit perfect, i-am spus linguşitor. —Trebuie să foloseşti pene, mi-a mărturisit Suki. Îți arăt, dacă vrei. Oricum, eu am făcut-o şi nu Genny. Doamne, o urăsc. Deci ți-a spus că ea a aranjat casa? —Până la un punct. Cred că n-o să mă prindă cu asta – era puțin probabil ca Suki să fi citit vreodată Scoop. Suki încă fierbea de furie. —Nu mi-a plăcut niciodată. Nu e nici un secret, a spus cu răutate. Socializăm în public, însă nu avem nici un cuvânt bun una despre cealaltă. Se spune că l-a încălțat pe tata imediat ce mami a murit. Propriul soț nu era destul de bogat pentru ea. —Tatăl lui Dominic? A dat din cap. —Foarte la modă, însă fără nici un ban – este fiul al doilea, înțelegi? Alain este un scump. Chiar îmi place de el. Genny a fost proastă că l-a lăsat pentru tata. Dintotdeauna am crezut asta. Îi place să trăiască bine. Am crezut că răutatea pe care a spus-o Suki Fine era cumva exagerată. Nici ea nu trăia mai rău. —Nu mi-ai spus că tatăl tău i-a cumpărat casa de alături? i-am spus. A dat din cap, arătând grădina. —Este în spatele casei noastre. Există o poartă prin care se intră din grădină. Tata se duce de obicei la Genny, şi nu invers. Cred că s-a gândit că ne protejează de asta până când suntem destul de mari. Convenabil, nu-i aşa? Răutatea imensă cu care a spus asta m-a lăsat fără cuvinte; dar se pare că nu aştepta vreun răspuns. —Mergem sus să o vedem pe Bells? m-a întrebat, schimbând subiectul. Se poate să fie trează acum. Oricum, doctorul aşa a zis. Am urcat scările şi am intrat în zona cu carpete roz, care delimitau teritoriul Belindei, printr-o cameră plină de canapele moi roz. Am observat dezaprobator că nu erau cărți, doar un televizor imens cu rafturi de casete video de o parte şi de alta. Am clipit când am intrat în cameră. Nu m-am putut abține. Patul era înconjurat de perdele roz de mătase agățate ca un fel de baldachin de tavan, ca şi scrinul. Falduri şi valuri întregi din acelaşi material urmăreau conturul mobilei, revărsându-se pe carpeta crem. Peretele din dreapta nu era altceva decât un şifonier din fildeş pictat cu trandafiri, cu mulțumiri pentru Suki. Făcuse camera pentru sora ei? Era precum visul unei fetițe devenit realitate. În timp ce Belinda stătea întinsă pe pat ca Frumoasa din Pădurea Adormită, părul lung şi blond îi era împrăştiat peste perne. Îşi dăduse la o parte cuvertura; era o zi călduroasă – sau poate doar voia să-şi arate pijamalele de mătase de culoarea piersicii, împodobite cu dantelă care probabil fusese lucrată manual, la comandă, de călugărițe franceze. Fața îi era chiar mai albă decât de obicei. Avea nişte cearcăne delicate şi mov sub ochi. Ce inteligent din partea ei; se asortau cu camera. Singura notă discordantă o făcea respirația ei greoaie. La un bărbat ar fi fost numită sforăit, însă prințesele nici nu sforăiau, nici nu transpirau. —Încă doarme, spuse Suki vorbind încet. I-am arătat prin semne că am înțeles. —Cred că n-ar trebui să o trezesc. Nu aveam să pierd această şansă de aur. —Aceea este poarta din grădină? am întrebat, uitându-mă spre fereastră. Cred că am auzit ceva trântindu-se. Exact cum speram, Suki s-a dus imediat să se uite în grădină şi să verifice dacă Geneviève îi invada teritoriul. Din moment ce pentru aceasta era nevoie să se aplece peste pernele de tafta şi jucăriile pufoase care umpleau scaunul de la fereastră, am avut destul timp cât să ridic mâneca de mătase a pijamalei Briar Rose şi să mă uit la brațul Belindei. În jurul cotului erau îngrămădite mai multe semne mici de vârf de ac, fiecare cu propria vânătaie închisă la culoare împrejur. Mi-am dat seama că aceasta nu putea fi opera doctorului. Am tras înapoi mâneca de la pijamaua Belindei exact când Suki s-a întors. Nu a fost timp să-mi retrag mâna, aşa că m-am prefăcut că îi iau pulsul. —Este destul de slab, însă perfect normal pentru starea în care este ea, i-am zis nonşalant. Era cineva acolo? —Nu, poate a fost o ramură bătută de vânt sau ceva de genul ăsta. Suki mă privea. —Te pricepi la puls şi chestii din astea? Mi-am imaginat că nu m-ar fi întrebat şi dacă ştiu să gătesc linte. —Predam cândva despre haltere într-o sală de sport, i-am răspuns, lăsându-i mâna Belindei jos pe cuvertură. Trebuie să faci un curs de medicină de bază, care să ştii ce să faci dacă cineva are vreun atac, tot felul de chestii din astea. M-am ridicat. —Chiar aşa? Suki m-a condus jos. —La ce sală de sport? —Sala de sport Chalk Farm Gym and Leisure Centre, lângă Camden.Crede-mă pe cuvânt, i-am spus cu blândețe. Sigur nu ai auzit de ea. 

Am mai stat cu Suki încă o oră, discutând în timp ce mai beam nişte Lapsang. Din moment ce nu aveam nimic în comun, ar fi fost foarte dificil dacă n-aş fi stat aşa de bine cu inaginația. Suki mi-a arătat cel mai bun mod de a face ceai, demonstrându-şi încă o dată slăbiciunea de a spune oamenilor cum să facă diferite lucruri. Într-un final am reuşit, vorbind despre folosirea steroizilor în sălile de sport, să aduc conversația la droguri, în general. Era clar că Suki încă nu auzise cum murise Charles de Groot – oficial, cel puțin –, altfel ar fi menționat ceva despre asta. În schimb, profitând de ocazie, a spus: —Am fost atât de îngrijorată în legătură cu Bells, nu-ți pot spune. Chiar de la şcoală – ca să fiu sinceră, chiar înainte de asta, a fost de necontrolat. Ştii, s-a lăsat de şcoală la şaisprezece ani. De fapt, amândouă am făcut asta, însă eu mi-am făcut mai departe cursurile. Suki a spus acest cuvânt cu atâta seriozitate, de parcă vorbea despre seminare avansate de filosofie sau despre şcoala intensivă de vară de latină şi greacă. Lista era uşor de ținut minte: făcuse cordon bleu, critică de artă (maeştrii italieni), finisări în zugrăvit, amenajări interioare („acesta era extrem de serios, am avut chiar şi un arhitect care a venit la un curs“), restaurare de picturi şi croitorie. Se poate să fi uitat ceva. —A fost un miracol să o aduc pe Bells la un curs de birotică, mi-a mărturisit Suki. Singurul mod în care a putut tati să o convingă a fost să-i spună că îi va face rost de o slujbă la Mode dacă îl termină. Cred că i-ar plăcea asta, nu crezi? Iubeşte moda. —M-am întâlnit cu Baby Thompson la petrecerea de logodnă, m-am oferit să relatez. Lucrează în Relații cu Publicul, modă, în special. Părea că Belinda o cunoaşte destul de bine. Suki îşi încruntă sprâncenele, făcând riduri pe fruntea ca de porțelan. —Ah, Eleanor! a spus într-un final. Ştii, am fost la şcoală cu ea. A început abia apoi să-şi spună „Baby“. Este prostesc, nu? De fapt, nu prea i se potriveşte! Din moment ce şi eu credeam dintotdeauna asta, un val de simpatie pentru Suki mi-a trecut prin vene. Belinda Fine nu ar fi de aceeaşi părere. —Cred că ia droguri, i-am spus, ponegrind frumosul nume al lui Baby în scopul obținerii de informații. Deşi poate nu era nimic defăimător în asta: dacă cineva i-ar spune lui Baby că este la modă să tragi o linie de heroină, ar face-o cât ai clipi. Cum se şi întâmplă, de fapt. Oricum, mersese. Suki se strâmbă. —Toată lumea fumează astăzi, nu-i aşa? Vreau să spun, am făcut-o şi eu, ca toată lumea. Lucrurile care te mențin în formă la petreceri, a adăugat eufemistic. Dar nu… ştii, nu… —Cele tari? i-am spus, alegându-mi cu atenție cuvintele, ca să nu o şochez. Suki a dat aşa de tare din cap, încât clama din carapace de țestoasă era gata să-i cadă din păr. —Cred că Charles a avut toată vina, a exclamat ea. Nu mi-a spus Bells asta, dar se putea ghici uşor. Sunt sigură că nu făcea aşa ceva înainte să-l întâlnească. Ştii… Nu vreau să o spun. A mimat injectarea. M-am arătat suficient de îngrozită. —Vreau să vorbesc cu Felix – doctorul familiei – despre asta, poate o băgăm într-o clinică sau undeva. Există tot felul de tratamente în ziua de azi. Felix va şti exact unde să o ducem. Acum, că Charles a murit, nu va mai fi tentație, nu-i aşa? Mă privi timid: —Sunt atât de fericită că ai venit, a recunoscut. Este aşa o uşurare să ştiu că am pe cineva cu care să vorbesc. Am fost cu adevărat îngrijorată de starea lui Bells. Eşti atât de drăguță că încă mă asculți. Vei mai veni pe la noi, nu? —Da, desigur, i-am răspuns liniştind-o. Normal că voi mai veni. Aveam mult mai multe să o întreb – pe ea şi pe Belinda, când, într-un final, Frumoasa din Pădurea Adormită se trezi. Belinda era cea cu care trebuia să vorbesc, de fapt; lăsând deoparte celelalte considerente, era chiar mai puțin discretă decât Baby. Suki se speria mult mai repede. Era ridicol, dar, pentru un moment, uitându-mă la Suki, m-am simțit ca o ipocrită, vinovată pentru că am încercat să o conving să se încreadă în mine: în ciuda mobilei scumpe de care era înconjurată şi a hainelor de firmă cu care îi era îmbrăcat corpul bine întreținut, arăta la fel de tristă şi de vulnerabilă ca un vagabond singuratic, o ilustrare a Fetiței cu chibrituri. Apoi a intervenit rațiunea. A cui era vina, dacă nu a ei, că nu avea prieteni? 

Capitolul 13tc "Capitolul 13" Hawkins mi-a spus a doua zi că pot să mă duc la Mowbray Steiner şi să văd în ce stare se află Planeta plutitoare: inspectorul Brand sau unul dintre asistenții săi se pare că sunase conducerea băncii pentru a-i informa că aveam drept de vizită. Când am apărut, Joe aproape că m-a strâns la piept. Acum că vestea despre cum murise cu adevărat Charles ajunsese la urechile tuturor, eram curată ca lacrima, încât m-ar fi putut folosi pentru reclamă la un detergent de spălat vasele. Mi-a trebuit ceva timp să mă detaşez de o întreagă avalanşă de cuvinte despre cum el nu se gândise nici măcar pentru o secundă că eu fusesem neglijentă cu prinderea instalației şi să mă interesez unde era sculptura zdrobită. —În sala principală de recepții, Sam, a spus Joe dintr-odată. Numai că nu am cheile. Şi-a atins cu arătătorul una dintre nări. —Totul e secret, da? Domnul Stronge mi-a spus să-l anunț când vii. Va veni el jos să-ți deschidă. —Chiar trebuie să fie şi el? —Din păcate, da. Sir Richard a spus că domnul Stronge ar trebui să țină cheia, având în vedere că nu era aici duminică şi are foaia de observație curată, dacă înțelegi ce vreau să spun. David Stronge a apărut aproape de cum l-a anunțat Joe. —Samantha, draga mea! a exclamat. Din fericire, era de-abia după-amiază şi era încă treaz. Oricum, mătreața era tot acolo. —Nu te-am mai văzut de mult! M-a îmbrățişat şi m-a condus protector vizavi, către salonul de recepții. —Sper că nu vei fi foarte supărată când îți vei vedea opera distrusă în felul ăsta. Înțeleg sentimentele unui artist pentru opera lui – sau, desigur, în cazul acesta a ei, şi chiar o ea fermecătoare – ce spuneam? Dar, în acest timp, găsi cheia potrivită şi deschise uşa. Presupuneam că Planeta plutitoare fusese mutată aici întrucât uşile duble ofereau spațiu suficient ca să încapă. Chiar şi aşa, cred că a intrat pe o parte. Era aşezată în mijlocul camerei, arătând ca un extraterestru monstruos, rău, lucios, care putea în orice moment să arunce asupra noastră raze mortale. David Stronge arăta foarte surprins. Din păcate, şi-a revenit imediat. —Vrei să-ți aduc ceva de la bar? m-a întrebat. Trebuie să fie un adevărat şoc pentru tine. Deja se îndrepta într-acolo. —Nu, mulțumesc, i-am răspuns, este mult prea devreme. Aş dori cecul, totuşi. —Cecul? părea nedumerit. —A doua jumătate din plata pentru sculptură. Aşa cum ne-am înțeles la instalare. O expresie de viclenie se întinse ca mucegaiul pe fața lui fălcoasă. —Păi, poate putem discuta despre asta la cină diseară. Până la urmă, acum sculptura nu este instalată, nu-i aşa? —Ceea ce nu este din vina mea. Fapt demonstrat şi de Poliție. Mă săturasem de atâta joacă. —Credeam că dumneavoastră sau Sir Richard achiziționați instalația simbolic, pentru a-i susține pe tinerii artişti britanici, nu? Nu cred că i-ar conveni să vadă un articol în Herald subliniind cum tânărului artist i-ar fi fost refuzați jumătate din banii promişi, din cauză că Mowbray Steiner nu poate păstra operele de artă achiziționate mai mult de trei săptămâni fără să le scape în capul cuiva. Crezi că i-ar plăcea asta? Dacă nu eşti sigur, putem merge împreună să-l întrebăm. Acum. Fața lui David Stronge căpătase o nuanță de mov. Nu se potrivea cu cravata. —Ah, nu va fi nevoie, a vociferat, sonorul vocii crescându-i considerabil din pricina nervozității. —Să ştii că nu va fi, cât timp eu îmi primesc cecul în următoarele zece minute. I-am zâmbit dezagreabil. —Sper că asta nu te deranjează, nu? —Nu, deloc. Trebuie doar să mă duc să autorizez plata, dar sunt sigur că asta nu este o problemă… Aştepți aici? mi-a spus, evident stresat la gândul că poate voi apărea să-l sfidez pe Sir Richard în biroul lui. —Doar zece minute. M-am uitat la ceas cu subînțeles. David Stronge bolborosea în timp ce ieşea pe uşă, într-o avansată stare de teroare indusă de mine. Poate când se întoarce am să-l fac să stea în patru labe şi să-mi ofere cecul ținându-l între dinți. În starea în care se afla, nu putea fi prea greu. Mă decisesem să o imit mai des pe Joan Collins interpretând-o pe Alexis Colby. Gata cu doamna drăguță. Apoi am început să analizez tristul înveliş al Planetei plutitoare şi tot entuziasmul m-a părăsit pentru a fi înlocuit de furie. Instalația mai avea o şansă; jumătatea de sus scăpase practic nevătămată, iar partea de jos, cu panourile, putea fi reparată destul de uşor. Idem şi pentru plasa de sârmă. Dar nu munca pe care aveam să o fac mă supăra, ci tristețea că, în urmă cu numai câteva săptămâni, o agățasem, imaculată şi perfectă, iar acum trebuia să iau în considerare posibilitatea de a o dezasambla, luând-o acasă şi trecând din nou prin exact acelaşi proces. Unul dintre cele mai grele lucruri când creezi ceva e să ştii instinctiv când e gata. A cunoaşte punctul în care trebuie să te opreşti pentru că orice alt adaos ar fi contraproductiv era o artă în sine. Odată ce, cu părere de rău, terminasem o sculptură, odată ce îi dădusem drumul în lume, nu mai voiam să mă mai gândesc la ea. Trebuia să repar Planeta plutitoare cât mai repede; dacă îmi lăsam timp de gândire, aveam să mă zăpăcesc. Doar să o fac să arate ca la început şi să-mi cenzurez orice tentativă de a o îmbunătăți, acum, după ce văzusem cum arată suspendată în aer… —Sam? Era David Stronge, aşteptând la uşă cu un cec în mână, nervos, de parcă era un bilet de intrare. —Da, desigur. Mulțumesc, i-am spus, luându-i fără amabilitate cecul din mână şi verificând suma. Tipa care-mi administra contul va fi o femeie fericită, deşi numai până când notele de plată de la haine încep să apară. —Am terminat. Poți încuia. Poliția mă va anunța când o pot lua acasă pentru reparații. Am ieşit din sală fără să mă uit înapoi. Asta nu m-a ajutat cu mult: simțeam cum Planeta plutitoare mă priveşte aspru pentru că o abandonam în această stare, chiar dacă era numai temporar. David Stronge a încuiat uşa servil în spatele meu. —Atunci îți spun la revedere, David, am zis ferm, strângându-i de mâna, într-un mod energic şi bărbătesc. —Deci nu eşti liberă diseară? m-a întrebat. El tot încerca, trebuia să recunosc asta. —Nu. Şi acum te rog să mă scuzi. Trebuie să mă duc la toaletă. În timp ce ieşeam pe uşă, înțelegeam de ce inspectorul Brand presupusese că Charles venise aici să se drogheze; ca întotdeauna, coridorul şi toaletele erau goale. Să târăşti pe cineva de-a lungul holului şi prin atrium n-ar dura decât o clipă; toate podelele erau fie placate, fie din marmură, nici un covor de care să se agațe cadavrul. M-am privit în oglindă şi mi-am ciufulit părul puțin, dându-i timp lui David Stronge să dispară. Nu stătea pe la uşa toaletei; când am ajuns în atrium, am scos întâi capul să văd dacă bântuia pe acolo, însă nu se vedea nicăieri. Ce uşurare. Cineva tocmai ieşise dintr-un lift şi se îndrepta către uşă. Era Simon Grenville. S-a oprit la biroul lui Joe. —A, Joe, ies doar pentru… pentru prânz. Nu ştiu cât timp voi fi plecat. Bine? Era o agitație în vocea lui, exagerată raportat la cele spuse, lucru care mi-a atras atenția. Apoi a aruncat o privire fugitivă peste umăr. Din instinct, m-am pitit pe coridor pentru câteva secunde, şi, când am ieşit în atrium , el plecase deja. I-am spus lui Joe,curioasă: —Oamenii nu trebuie de obicei să confirme că vin sau pleacă, nu? —Nu, îi spun lui Susie înainte să coboare. Ea este cea care preia mesajele. Nu ştiu ce tot trăncănea domnul Grenville, dar nu mă interesează. Eu doar spun, „da, domnule…“, „nu, domnule…“, „trei sacoşe pline, domnule…“ Dar eu deja împingeam uşile rotative atâtde puternic încât s-au învârtit în spatele meu ca roata Sfintei Ecaterina. Să urmăreşti pe cineva îmbrăcat în costum bleumarin, în oraş, la ora prânzului, era o sarcină care punea piedici şi celui mai bun detectiv. Mulțumesc lui Dumnezeu pentru culoarea blondă a părului lui Simon. Am zărit pe cineva care semăna cu el dispărând la stânga înspre Broadgate. Nu era timp de pierdut; m-am cufundat în mulțime, sperând că urmăresc persoana potrivită. Am dat colțul pe strada Liverpool, hoarda de bancheri, de agențiide asigurări şi de secretare prin care îmi croiam calea mă fereau de priviri, deşi cel care părea a fi Simon nu se uita niciodată în urmă. Nu mă aşteptam să fie el. Privirea pe care a aruncat-o peste umăr în atrium fusese mai mult un reflex decât frica de a fi urmărit de cineva. Tocmai când a coborât scările pentru a intra în stația de la strada Liverpool i-am zărit fața şi mi-am dat seama că urmăream persoana potrivită. Relaxată, m-am lăsat dusă de mulțime. Noua organizare a stației era un labirint de drumuri, magazine, baruri, fast-fooduri şi standuri unde găseai orice, de la lenjerie de mătase până la fructe şi flori. Mi-am ținut capul în jos, conştientă de faptul că ieşeam în evidență în blugi şi tricoul larg, în acest loc în care toată lumea era îmbrăcată ca pentru business, la fel cum Suki Fine ar fi ieşit în evidență mergând prin Piața Camden în costumul ei Chanel roz. De asemenea, lăsându-mi capul în jos, am reuşit să nu fixez cu privirea spatele lui Simon, o tentație mare dacă urmăreşti pe cineva, dar şi una periculoasă; după un timp, oamenii chiar simt că sunt urmăriți, mai ales dacă sunt atât de nervoşi precum era Simon în acel moment. Din fericire pentru mine, se îndrepta către stația de metrou. Având abonament, îmi puteam permite să rămân mai în spate, lăsându-i destul timp pentru a-şi cumpăra bilet şi a-l introduce în aparat. M-am îndreptat către aceeaşi intrare şi mi-am introdus cartela. Maşinăria prăpădită a scuipat-o înapoi disprețuitor. Impacientată, am încercat din nou, însă cu acelaşi rezultat. Încercând să rămân calmă, am îndreptat cartela şi am încercat iarăşi, adăugând ceva înjurături. Într-un final, maşinăria s-a îndurat să mă lase să trec. I-am dat un şut să o învăț bunele maniere. Capul lui Simon dispărea în fața mea în josul scărilor. Am țâşnit după el. Culoarele stației nu erau atât de aglomerate ca străzile, însă erau îndeajuns de multe corpuri încât să mă acopere în timp ce mă grăbeam, uitându-mă în jur în căutarea părului de culoarea paiului. Într-un final, am ajuns la peronul Circle Line; metroul tocmai sosea. Pentru un moment nu l-am mai văzut pe Simon şi m-am speriat, dar apoi, în timp ce se deschideau uşile, am văzut un tip blond mai în josul peronului şi am țâşnit din metrou, reuşind să sar în vagonul alăturat lui exact înainte de a se închide uşile. Stăteam în picioare în vagonul ce se legăna, ținându-mă de bara de deasupra capului meu, sprijinindu-mă de geam pentru nu-l pierde din ochi pe Simon, aşezat la jumătatea vagonului vecin şi profund gânditor. Ce naiba făceam nu ştiam nici eu; până la urmă, poate doar ieşise pentru a face nişte comisioane de prânz şi dacă m-ar fi văzut pe mine urmărindu-i fiecare mişcare, numai ruşinea în sine ar fi fost enormă. Singura pistă pe care o aveam era alarma pe care mi-o dăduse tonul, care ascundea ceva, pe care el vorbise cu Joe, ca să nu mai spun de cum s-a uitat în spate, nervos, înainte de a ieşi din bancă. Nu era mare lucru. Dar nu aveam nimic plănuit pentru restul zilei. Şi asta mă făcea să nu mă mai gândesc la săraca mea sculptură, plină de vânătăi. Urma stația Farringdon. La King’s Cross, Simon era tot cu capul în nori; erau mai bine de zece secunde de când uşile erau deschise când s-a uitat liniştit să vadă unde este şi a țâşnit din metrou. Înjurându-l, am împins mulțimea de oameni enervați care încercau să intre şi am stat un moment pe peron, uitându-mă în jurul meu. Simon era deja la capătul celălalt, introducând biletul în aparat. Am mers repede prin mulțimea din stație. Mă întrebam dacă ne îndreptam către lumea de deasupra, poate pentru a prinde un tramvai, dar nu, s-a avântat intenționat în josul acelor scări; a introdus biletul într-o altă maşinărie şi a alergat către scările rulante ce duceau spre Northern Line. L-am urmat şi m-am simțit imediat descoperită. Dacă s-ar fi uitat în spate pe scări, m-ar fi văzut imediat. M-am aplecat parcă pentru a-mi lega un şiret, ascunzându-mă la propriu în spatele fetei din fața mea. Numai că eram încălțată cu botinele mele de piele, care nu aveau şireturi. După un timp am început să mă joc cu elasticul. Oamenii care treceau pe lângă mine, coborând, se uitau curioşi la picioarele mele. Părea a fi o coborâre interminabilă. Simon alese legătura înspre nord a Northern Line, care se îndrepta către Camden, locul meu preferat de întâlniri. Asta uşura considerabil lucrurile. Dacă mă vedea, doar aş fi spus adevărul, în cea mai mare parte: fusesem la bancă să-mi văd sculptura, iar acum mergeam la Sainsbury să îmi fac nişte provizii de fast-food. Şi ce surpriză să te văd pe aici, Simon! Unde mergi? Nu pari de prin părțile locului. Dar, în ciuda acestui fapt, Simon părea că ştie drumul destul de bine. Se vedea că e un drum pe care îl făcea des; nu simțea nevoia să se uite împrejur decât pentru a verifica panoul cu destinații, care anunța că primul tren mergea la Edgware şi că sosea în două minute. Apăreau pe panou încet. Am rămas în spate să văd dacă Simon lua acest metrou sau îl aştepta pe următorul, care era pentru magistrala Mill Hill a liniei. Însă s-a urcat. Am ieşit din magazinul în care stătusem şi m-am strecurat discret în vagonul alăturat; din nou, lângă fereastră, unde puteam să-l văd şi unde nu puteam fi văzută. Euston, Camden, Chalk Farm veneau şi treceau, numărul pasagerilor micşorându-se cu fiecare oprire. Iar apoi, în timp ce trenul ajungea în stația Belsize Park, Simon s-a ridicat. Inima mi-a tresărit. Cu zece minute în urmă înjuram pe oricine o fi inventat scările rulante, însă acum îmi retrăgeam cuvintele. Stația Belsize Park era atât de jos construită sub Haverstock Hill, încât nu ar fi fost practic să instaleze scări rulante aici – în schimb aveau lifturi. Eram între ciocan şi nicovală: să mă urc în acelaşi lift cu Simon şi să provoc momentul recunoaşterii, să mă ofer poate să îl şi conduc până la destinație, sau să aştept să vină celălalt lift, deşi cu riscul să-i pierd urma. Să alerg pe scări ieşea din discuție; ar dura prea mult. Ale naibii, erau cu sutele. Chiar dacă ajungeam sus la timp nu aş mai fi fost în stare decât să mă prăbuşesc gâfâind. Instinctul îmi spunea să nu recurg la varianta cea mai imorală, dar, în orice caz, decizia era deja luată. Numai o mână de oameni se adunaseră, iar eu trebuia să stau în spatele lor ca să evit ca Simon să mă vadă. Până când am ajuns la intrarea în lift, el era deja într-unul şi plecase. Mi-am ținut degetele încrucişate şi m-am rugat ca şi celălalt lift să meargă astăzi; dacă trebuia să aştept liftul lui Simon să se umple cu oameni şi să coboare din nou la subsol, el ar fi de mult plecat când eu voi zări într-un final lumina soarelui. Beculețul pentru cel de-al doilea lift era aprins, arătând astfel că era deja în drum spre noi, însă oricine mai călătorise cu mijloacele de transport londoneze, ca să nu mai vorbim de Northern Line, ştia că asta nu este o garanție. Dar exact atunci uşile liftului s-au deschis larg. Am intrat, cuprinsă de uşurare. Urcatul parcă dura o veşnicie. La ieşirea de la metrou, nu era nimeni care să verifice biletele, ceea ce mă enerva întotdeauna, însă era unu şi jumătate într-o după-amiază însorită şi controlorul cu siguranță era un pic mai încolo, stând pe terasa unui pub cu mânecile suflecate şi cu chelia cojindu-i-se. Nenorocitul! M-am grăbit afară şi m-am uitat în jurul meu ca o nebună. Pentru un moment ce a ținut o veşnicie, nu l-am mai văzut pe Simon. Toate barurile şi cafenelele îşi aranjaseră mesele afară, iar copacii erau deşi de-a lungul trotuarelor largi, aruncând umbre înşelătoare asupra trecătorilor; una din două persoane părea a avea părul blond sau poate asta era doar reflexia soarelui printre frunze. Dar, într-un final, de partea cealaltă a Haverstock Hill şi continuând să meargă în josul dealului, i-am văzut binecuvântatul costum bleumarin. Nu se putea să nu iasă în evidență în aceste bine cunoscute cartiere artistice – până la urmă eram aproape de Hampstead şi singurele costume pe care le-a fi putut vedea pe aici erau cele nonconformiste de la Comme des Garçons sau copii ieftine ale acestora, în nici un caz îmbrăcăminte de birou bleumarin în dungi. M-am trezit peste drum, la semafor, fără să aştept verdele, ci făcând semne de scuză şoferilor care claxonau, şi am alergat uşor în josul dealului, după poştă, magazinul alimentar şi după aprozar, până la intersecția cu Belsize Grove. Am trecut tiptil de colț. Simon mergea pe trotuar, mai departe de mine, iar în timp ce îl urmăream a făcut stânga în Primrose Gardens. M-am strecurat până la colțul străzii şi m-am oprit, repetând povestea cu furişatul. Începeam să mă simt ca la antrenamentele pentru alergători, când înveți să sprintezi, să alergi şi să mergi la intervale de timp neregulate. Cred că se numeşte fartlek, dar nu trebuie să le spui oamenilor asta în timp ce o faci. La jumătatea drumului prin Primrose Gardens, Simon s-a oprit pentru un moment, uitându-se la ceas, apoi a urcat câteva scări către o uşă vopsită portocaliu închis. A sunat la sonerie, a vorbit la interfon şi i s-a dat drumul. Părea a fi aşteptat. Am stat puțin după colț, gândindu-mă că poate ia ceva (poate droguri? Lui Hawkins i-ar plăcea asta) şi se întorcea imediat. Însă au trecut zece minute şi el era încă înăuntru, deşi o femeie ieşise la scurt timp după ce el intrase. Trecuse de mine, mergând în josul străzii, dar nu am putut să-i văd fața. Mă gândeam că nu trebuia neapărat să aibă legătură cu Simon; judecând după numărul butoanelor de interfon, casa era împărțită în apartamente. M-am uitat la ceas şi mi-am analizat opțiunile. Nu puteam risca să urc până la uşă, însă nici nu mai puteam sta lângă colț mult timp. Primrose Gardens era o stradă mică, extrem de drăguță, cu un oval mare de iarbă în mijloc, cu pomi, bănci şi un loc mic pentru copii, ca un parc în miniatură, în jurul căruia strada îngustă se despărțea şi se unea din nou la celălalt capăt, precum un râu în jurul unei insule. Casele din jur erau înalte şi înguste; maşinile erau blocate pe ambele părți ale străzii, strânse mai tare ca blugii pe fundul unui zidar. Era timpul să acționez. Liniştită, am hoinărit în josul străzii şi am intrat în grădini. Copacii şi tufişurile aveau un frunziş bogat şi protector. Am ales o bancă aşezată cu spatele către casă şi m-am aşezat. Aici era linişte, chiar dacă eram foarte aproape de strada principală; dacă cineva ar fi ieşit din apartamentele din spate aş fi auzit. Trecuseră încă zece minute şi nimeni nici nu ieşise, nici nu intrase în casă. Mă plictisisem şi mă uitam prea des la ceas, ceea ce făcea ca timpul să treacă şi mai greu. Nu aş avea niciodată răbdarea să fac asta pe post de slujbă. Îmi şi dădusem seama că în graba mea de-a lungul dealului nu mă uitasem să văd dacă tânărul care semăna cu Robert Mitchum mai lucra la aprozar. Poate fusese mai bine aşa; dacă l-aş fi văzut, grăbită cum eram, m-aş fi împiedicat de o piatră şi aş fi căzut. Şi asta mi-a dat motiv să mă uit la întoarcere. Începusem să recit toate poezioarele umoristice absurde care îmi treceau prin cap, ceea ce m-a ținut ocupată o vreme. Apoi am auzit pe cineva pe stradă. M-am aplecat în față şi am tras cu ochiul prin tufişuri. —Tom? am spus neîncrezătoare. Ce faci aici? Tom s-a oprit din drum, părând la fel de surprins să mă vadă precum eram şi eu să-l văd. —Locuiesc pe următoarea stradă, mi-a răspuns. Dar tu ce faci pe aici? Comunici cu natura? —Nu chiar. Eram încântată să-l văd pe Tom şi nu numai pentru că prezența lui îmi oferea ceea ce în romanele de spionaj se numea acoperire. Întâlnirile întâmplătoare sunt mereu bine-venite când te-ai certat; îi scot din încurcătură pe amândoi, deoarece nici unul nu a trebuit să se chinuie să aranjeze întâlnirea. Am bătut cu palma locul de lângă mine. —Eşti grăbit? Ia loc. —De ce vorbeşti în şoaptă? m-a întrebat Tom suspicios. De-abia te pot auzi. Dar a păşit prin poartă în micul parc şi a rămas uitându-se în jurul său. —Drăguț aici, nu? Am ieşit doar să iau ziarul. —Unde este Alice? i-am spus, încercând să fac conversație. Tom mi-a aruncat o privire plină de neîncredere. —La serviciu. —Chiar aşa? Cu ce se ocupă? —Este asistent social. N-am schițat nimic. Nimeni nu putea spune că nu mă străduiesc. Muream de nerăbdare să-l întreb dacă făcuseră deja sex, dar m-am abținut cu tărie. Apoi am observat că Tom purta un pulover nou. Timp de mulți ani îl văzusem numai cu un Aran alb şi al naibii de vechi ori cu unul la fel de vechi, bleumarin: acum purta un hanorac larg, parcă lucrat manual în umbre variate şi murdare de maro şi verde, cu fire atârnând la întâmplare. Ştiam cu siguranță cine era responsabil de această atrocitate, însă eram prea şireată ca să i-o spun în față. În schimb, i-am spus cu viclenie, subtil: —Nu ți-e cald cu puloverul ăsta? Zâmbi mândru. —Îmi place să-l port. Alice mi l-a cumpărat. O doamnă din Wales le face, din păr de capră. Se pare că toate ies diferit. Este drăguț, nu? —Mhm. Lucrurile erau mai serioase decât credeam. Tom se scufunda într-o mocirlă hippie. De aici până la sandalele de piele lucrate manual mai era doar un pas. O uşă se auzi în spatele meu. M-am uitat repede împrejur, dar nu era Simon. Tom nu observase; se uita mândru în jos la hanorac. Burta părea că îi mai scăzuse. Îi duceam cumva dorul. —Sper din tot sufletul ca tu şi Alice să vă înțelegeți, Sam, a spus el cu seriozitate. Aveți atâtea în comun. Pentru Dumnezeu, oare ce, în afară de sexul feminin? —Alice chiar ține la oameni, a continuat Tom. Este atât de inimoasă. Din moment ce, după Tom, aveam toată blândețea şi feminitatea Ecaterinei cea Mare în tonul unei izbucniri nervoase, nu înțelegeam de ce mă asemăna cu ea. Pe lângă asta, dacă ținea atât de mult la el, nu l-ar lăsa să iasă din casă îmbrăcat aşa. Copiii ar putea să arunce cu pietre în el. —Cum îți merge slujba? i-am spus, întrerupând acest imn de recunoştință înainte să aud că Alice avea să fie în curând sanctificată. Un zâmbet i s-a zărit în locurile de pe față care încă nu căzuseră pradă sentimentalismului. —Extraordinar! a spus. Am început să scriu nişte sonete. Nu este nimic mai frumos decât a fi îndrăgostit, Sam. Ar trebui să încerci. S-a uitat la mine compătimitor. —Adevărata comunicare ce poate exista între două persoane care se unesc cu mintea, cu sufletul... —Dar cum rămâne cu trupurile? am bolborosit. S-au întâlnit deja? Dar, din fericire, Tom nu a auzit. —Uite, duminică mergem la un fel de club, zise el, pe aleea cu măslini. Nişte persoane pe care le cunoaşte Alice sunt patroni. De ce nu vii cu noi? Este în Highbury. —Cum se numeşte? —Chill Out. Se spune că este o atmosferă foarte relaxantă. Îşi începe programul la patru şi vom fi acolo de la început. Alice a promis să ajute cu aranjarea saltelelor. M-am uitat în gol. —Sigur, i-am spus. —Este în biserica aceea convertită din spatele garajului Toyota. Vii, nu-i aşa? Pentru un moment, o imagine a vechiului Tom mi-a apărut în minte şi mă întrebam dacă nu cumva cerea sprijin la acest eveniment fioros, fără să aibă curajul să mi-o spună în față. —Bineînțeles că voi veni, i-am spus şi am fost răsplătită cu o îmbrățişare. În partea de sus, puloverul lui zgâria precum o cămaşă din cânepă – Tom făcea penitență pentru că era cu Alice. —Trebuie să plec acum, Sammy, a spus. Sunt la jumătatea unui sonet şi parcă simt cum îmi vine inspirația. Ne vedem duminică, da? Şi îşi luă zborul. M-am uitat după el, mintea elaborându-mi planuri de salvare, uitând complet de Simon Grenville şi de întâlnirea lui misterioasă. În spatele meu s-a închis o uşă. M-am uitat pe furiş, cu atenție, printr-un tufiş. Simon cobora uşor scările, lăsându-mi destul timp să îi analizez bine chipul. Nu mai era preocupat, ci uşurat, eliberat de griji, de parcă primise nişte veşti nemaipomenite; părea mai fericit decât îl văzusem eu vreodată. M-am uitat la ceas. Stătuse acolo mai puțin de o oră. A luat-o înapoi pe Primrose Gardens, mergând pe drumul pe care venise. M-am gândit dacă să îl urmăresc, dar am renunțat la idee. Instinctul mi-a spus că se îndreaptă către serviciu; acest drum i-ar fi luat mai mult de două ore de la plecare până la destinație, iar felul în care a plecat pe furiş din bancă arăta că nu îşi acoperise urmele prefăcându-se că se întâlneşte cu un client. Trebuia să ajungă la birou cât de repede putea. Aşa că am preferat să aştept şi să văd cine mai ieşea din acea casă. O altă femeie a sunat la interfon şi a intrat la scurt timp după ce Simon plecase; nu văzusem pe ce buton apăsase Simon, aşa că nu ştiam dacă şi acea tipă se ducea la aceeaşi persoană. Traversând strada, am urcat scările şi m-am uitat la numele de pe cele patru butoane: B. Macpherson, Dr Daniel Goldman, Alan şi Jody Lloyd, Henry Smith. Nu ştiam nici unul dintre aceste nume. Cum Simon era plecat, îmi puteam permite să fiu mai puțin precaută. Retrăgându-mă pe o bancă de unde puteam vedea casa, mi-am încrucişat degetele şi am admirat cerul. După încă o jumătate de oră, uşa portocalie din față s-a deschis şi un tânăr foarte chipeş a ieşit, îmbrăcat într-un tricou fără mâneci ce îi scotea în evidență corpul lucrat la sală şi o pereche de blugi strâmți, care conturau la fel de arătoasa parte de jos. Plin de energie, a trântit uşa în spatele său şi a țopăit pe scări, cu o geantă sport atârnându-i pe umăr. Ochii lui strălucitori au trecut pe lângă mine indiferenți în timp ce închidea poarta cu zăvorul şi o lua în josul străzii. L-am privit cu interes în timp ce se îndepărta, şi nu numai pentru imaginea drăguță pe care o ofereau muşchii fesieri în timp ce mergea. Părea genul de bărbat la fel de interesat de fete precum Alice ar fi fost de noul număr al revistei Vogue. Şi un prânz petrecut cu el ar face pe oricine să plece zâmbind. Era extrem de senzual, dar aş fi dat orice să ştiu dacă el fusese cel care adusese acel zâmbet de plăcere pe fața lui Simon Grenville. 

Capitolul 14tc "Capitolul 14" Sebastian şi cu mine ne întâlneam mai rar zilele astea, cel puțin într-un anume sens. Şi asta nu pentru a da timp minților noastre să se întâlnească la un nivel mai înalt; Sebastian era foarte stresat, fiind ocupat cu aranjarea unei complicate licitații de proporții, pentru un client care fusese la petrecerea de logodnă. Petrecea puținul timp liber în pat, dormind. Am început să înțeleg cum îşi câştiga banii. Dacă aş fi fost o persoană grijulie, i-aş fi gătit cina şi i-aş fi şters fruntea de sudoare. Aşa cum şi făceam: mă duceam des să-l ajut să mănânce o mulțime de bunătăți la pachet. Marea varietate de mâncare de calitate pe care oamenii erau dispuşi să ți-o livreze acasă – cu condiția să locuieşti în zona lor de acoperire – mă uluia. Nu era ieftin, dar nici cartea de credit a lui Sebastian nu avea limite. Nu îi spusesem că îl urmărisem pe Simon, deşi am avut câteva tentative să vorbesc despre viața lui sexuală. Sebastian a respins categoric ideea că Simon ar putea fi homosexual pe baza faptului că, la şcoală, nu păruse a fi interesat de genul acesta de lucruri, dar, din moment ce, la tipul de şcoală la care a învățat Sebastian, cei mai mulți dintre cei care erau interesați aveau să-şi petreacă restul vieții negând că au tendințe homosexuale, nu era un argument. În principal, aşteptam o ocazie să vorbesc cu surorile Fine – în special cu Belinda – şi ocazia a apărut în curând la înmormântarea lui Charles, care a avut loc câteva zile mai târziu. Era o treabă făcută cu atâta eleganță, încât mă aşteptam să-l văd pe fotograful de la Tatler pozându-i pe toți în timp ce intrau în curtea bisericii: se pare că fusese o adevărată bătălie pe pălăriile negre şic de la Harvey Nichols. Eu am avut o pălărie neagră de paie cu pene de struț prinse într-o parte, cumpărată acum trei ani. Era pentru prima dată când o purtam. Nu aruncam niciodată îmbrăcămintea; mai devreme sau mai târziu, se ivea momentul potrivit. Bineînțeles că atmosfera era sumbră, lucru pe care îl puneam pe seama bunelor maniere şi nu a suferinței. Se pare că Charles nu avea rude apropiate, doar nişte veri în Olanda care nu veniseră la înmormântare, aşa că Belinda nu era nevoită să le consoleze pe rudele îndurerate. Ea purta o pălărie neagră imensă şi o rochie lungă, îngustă şi neagră, în care arăta ca amanta unui magnat luându-şi rămas-bun. Asemănarea dintre gemene era accentuată de hainele formale. Puteau fi chiar clone. Sir Richard a ținut-o părinteşte cu un braț pe Belinda pe parcursul întregii slujbe, cu Suki de cealaltă parte a ei, deşi nu-mi părea că avea nevoie de foarte multă susținere, morală sau fizică. Nu o mai văzusem trează de la petrecerea de logodnă, şi fie o injectaseră cu atâtea calmante încât nu mai ştia unde-i era capul, fie nu îi era greu să îşi controleze durerea provocată de moartea lui Charles. Din când în când, se ştergea la ochi cu o batistă cu bordură neagră, dar asta părea a fi mai mult de efect decât de nevoie. Dominic, ca de obicei, se aşezase în spatele familiei, costumul lui negru şi ochii gânditori făcându-l să aibă aerul lui Heathcliff. Probabil se întreba cât timp va mai trece până când va putea fuma o țigară, însă cumva chipul lui părea să intre întotdeauna în tiparul unui erou de roman gotic. Slujba a fost aproape perfectă, până la ghirlandele de flori foarte scumpe şi cortegiul de limuzine negre pentru familia Fine. Geneviève saluta pe toată lumea şi se plimba discret, primind condoleanțe şi murmurând înapoi vorbe care sigur nu erau decât răspunsurile corecte şi convenționale. Nu ştiam că eticheta cere să existe şi o gazdă la înmormântări, însă acesta era un rol potrivit pentru Geneviève, din moment ce Suki se agățase de celălalt braț al tatălui său, la fel ca Belinda. Geneviève, în loc să intre în competiție cu Suki pentru locul de lângă Sir Richard, se retrăsese încet, purtându-se într-un mod care cu siguranță o enerva şi mai tare pe Suki. „Cât de bine ține situația sub control“, mă gândeam, urmărindu-i mişcările printre diversele grupuri de oameni, cu o comportare distinsă şi retrasă, însă cu o uşoară umbră de detaşare ce arăta clar că înțelegea că nimeni nu îl plângea de fapt pe Charles de Groot. Era ceva inuman în abilitatea ei de a face față situațiilor dificile. Nu aveam încredere în asta. După coborârea sicriului, Sebastian şi cu mine am mers să ne exprimăm condoleanțele şi am fost imediat rugați să mergem la casa familiei Fine pentru o gustare. Nimeni nu folosea cuvântul „parastas“. Poate era considerat vulgar. Am fost surprinsă să văd că, în afară de doctorul familiei şi soția sa, eram singurii invitați. Acesta era tiparul familiei Fine: o mulțime de cunoştințe, dar nici un prieten apropiat. Dominic şi Sebastian vorbeau cu voci coborâte despre cricket, în timp ce Suki ne strecura pe mine şi pe Belinda în grădină. Păsările cântau în copaci, iar mirosul îmbietor de trandafiri rămăsese în aer ca un parfum. Belinda s-a aşezat pe o masă micuță de sub măr şi şi-a scos pălăria, privirea rătăcindu-se undeva pe zidul grădinii şi pe casa albă şi mare a familiei Planchet din spatele acestuia. —Doamne, ce cald este! a spus. Ce bine că nu mi-am cumpărat cealaltă pălărie, Sukes. Ar fi fost mult prea grea. Şi-a învârtit imensa pălărie de paie pe un deget. —Cum te simți? am întrebat-o. S-a uitat la mine pierdută. —A, bine. Apoi, văzându-mi expresia feței, şi-a dat seama că era nevoie să dezvolte. —Ştii, mi-a răspuns mai degrabă vag, cu cât mă gândesc mai mult la asta, cu atât parcă îmi pare a fi un vis – Charles, toată povestea asta... totul s-a petrecut atât de repede... adică, bineînțeles că îmi este dor de el, dar încă nu-mi vine să cred... —De cât timp erați împreună? —Ah, nu de mult, mi-a spus veselă. Ne-am distrat, bineînțeles, şi arăta atât de bine, însă niciodată nu am simțit că îl cunosc cu adevărat, dacă înțelegi ce vreau să spun. M-am trezit ieri şi m-am gândit: cine era el de fapt? Cine era acea persoană? zise, căzând pe gânduri cu nostalgie. Deşi ar fi fost drăguț să fi fost căsătoriți. Chiar le-am încercat pe toate în rest. Aş fi fost o Griffon – Grafin, cum s-o fi spunând. Şi mă simțeam atât de bine gândindu-mă la un model de rochie de mireasă... Părea mult mai tristă de pierderea rochiei decât fusese când privise sicriul lui Charles coborât în groapă. Doctorul Jones a diagnosticat asta ca fiind un caz de schimbare de priorități. —Suki? strigă Sir Richard din casă. Vrei să vii puțin, dragă? Este o problemă cu florile. —Vrei să îți aduc ceva de băut când mă întorc, Bells? a întrebat Suki binevoitoare. —Doamne, nu, sunt bine. Mulțumesc, dragă! —Dacă eşti sigură de asta... —Of, nu te mai agita! zise Belinda, dar cu aşa un zâmbet, încât cuvintele şi-au mai pierdut din asprime. —Suki! țipă Sir Richard. Suki se întoarse şi intră în casă. —Uneori este exact ca o cloşcă, îmi mărturisi Belinda. Ştii, sunt sora mai mică. Am fost puțin mai subțirică şi bolnăvicioasă când am fost mică şi se pare că Sukes era cea care mă îngrijea. Exagerează uneori, făcând pe sora mai mare. Căscă larg. —Doamne, acele calmante pe care mi le-a dat Felix chiar îşi fac efectul. Cad din picioare de somn. Felix era un bărbat plăcut, cu părul cenuşie, cu o soție blondă cu douăzeci de ani mai tânără decât el. Ca şi înmormântarea, părea a fi tipul perfect de doctor de societate, prea perfect pentru a fi adevărat. —M-au îndesat cu tot felul de treburi pentru înmormântare, a mărturisit Belinda. Ca să-mi distragă atenția de la altele. Şi mi-a făcut cu ochiul conspirativ. —Prostioare. Vor să mă determine să mă las, el şi Suki. Atât de plictisitori. Nu ştiam dacă Belinda era deja dependentă sau dacă lua numai ocazional. Cu Charles mort rămăsese fără furnizor, dar cât de mult conta asta pentru ea? —Tu… nu mă puteam gândi la alt mod de a o întreba. Tu chiar simți nevoia? era cel mai elegant mod în care o puteam spune. Aproape că nu schiță nimic. —Nu, nu în sensul ăsta. Mă distrez, atâta tot. Această indiferență cu care mi-a răspuns m-a încurajat să continui. —Charles este acum mort. Suki mi-a spus că el era furnizorul tău… —Săracul Charles, a spus Belinda calmă. Pot să spun că eu sunt singura căreia îi pare rău că este mort. —Nu se prea înțelegea cu oamenii? A râs. —Poți să spui şi aşa. —De ce? Însă Belinda se gândea la altele acum. Parcă nici nu aş fi fost acolo, îmi lua cuvintele mai mult ca pretexte pentru a rătăci prin propriile-i gânduri. Belinda Fine era cea mai singuratică persoană din câte cunoşteam; ceilalți oameni erau pentru ea doar imagini pe care să le actualizeze după bunul plac – ba chiar sau, mai bine spus, în special Suki, care îşi făcea prea multe griji pentru ea. Şi-a întins brațele, mânecile înguste ale rochiei sale desfăcându-se în clopot peste mâinile ei subțiri, şi îşi privi unghiile un moment. —Mă întreb dacă voi primi banii lui Charles, a spus meditând. Dacă am fi fost căsătoriți, i-aş fi luat. Nu că ar conta cu adevărat. —Nu ştiam că are ceva bani. —Nu chiar. Vreau să spun că nimic serios. Însă contul lui din bancă era destul de frumuşel. Ştii, Charles îşi avea metodele proprii. —Vrei să spui că se ocupa cu droguri? am întrebat fără ocolişuri. Nu avea rost să mă învârt în jurul cozii cu ea în starea aceasta, şi, într-adevăr, Belinda doar a deschis larg ochii albaştri şi a dat din cap în semn că nu. A fost un gest slab schițat şi în loc de negare ar fi putut însemna că nu ar trebui să pun astfel de întrebări. O mişcare a uşilor de sticlă dinspre grădină îmi atrase atenția; Suki se întorcea. —Şi totuşi, de unde făcea rost de bani? am întrebat, simțind că nu mai aveam ce pierde. Suki mergea înspre noi pe iarbă. Belinda se uita fix la ea în loc să se uite la mine şi credeam că i-am pierdut atenția, dar exact când Suki a ajuns la noi mi-a spus, cu o voce critică: —Nu ar trebui să te intereseze secretele altora, iar apoi a început să râdă. Şi-a pus degetul la gură. —Sssh! Sssh! Secrete! Iritarea s-a ivit înlăuntrul meu ca un răspuns, dar a fost redusă la tăcere de o altă senzație. M-am uitat la Suki. O privea pe Belinda în timp ce ea chicotea, îndesată pe jumătate cu tranchilizante şi Dumnezeu mai ştie ce, şi expresia de pe fața ei era de nedescifrat. Era ceva nesănătos în obsesia Belindei pentru propria persoană; n-ar fi o exagerare să o numesc narcisism. Mă întrebam dacă la asta se gândea şi Suki, dacă era speriată pentru Belinda sau chiar pentru ea însăşi. Deoarece cineva pentru care lumea exista numai ca o reflectare a propriei persoane ar putea fi capabil de orice în momentul în care nu i-ar plăcea ce vede în oglindă: de absolut orice. 

Geneviève Planchet m-a abordat de îndată ce am intrat pe uşile din sticlă. —Cum se simte? m-a întrebat, părând puțin îngrijorată. Fără a se preface, s-a întors încet într-o parte, retrăgându-se într-un colț departe de centrul camerei pentru puțină intimitate. I-am admirat metoda. —Este într-o dispoziție stranie, i-am spus precaută, dar asta se poate datora calmantelor. —Cui? Oh! S-a încruntat. —Credeai că vorbesc de Belinda. Din nou apăru acea vagă mişcare a umerilor în sus şi jos, care numai ridicat din umeri nu era. —Belinda… e ea însăşi. De fapt, vorbeam despre Suki. Sunt mai degrabă îngrijorată în legătură cu ea. A stat tot timpul lângă Belinda în ultima săptămână. Are prea multe griji pe cap. Asta era ceva aşa de diferit de ceea ce îmi spusese Suki Fine despre Geneviève încât nu ştiam ce să îi spun. Partea cea mai ciudată este că am crezut-o atunci pe Suki şi acum o credeam pe Geneviève; vedeam că grija pentru Suki e destul de reală, cu atât mai mult cu cât nu se prefăcea că i-ar păsa de rebela ei soră. —Părea tensionată? m-a întrebat Geneviève. —Cam da, i-am răspuns. Geneviève a dat din cap în semn de dezacord. Întorcându-şi capul, i-a făcut semn lui Sir Richard, care a venit la noi obedient. —Richard, sunt îngrijorată pentru Suki, i-a spus deodată. Are nevoie de o pauză. Nu face nimic altceva decât să aibă grijă de Belinda. Richard Fine se uita buimac. —Înțeleg asta, Genny, dar ce pot face eu în legătură cu asta? E? Suki este o persoană matură. —Poate are nevoie de propriul apartament, spuse Geneviève. Şi Belinda la fel. —Le-am oferit propriile apartamente cu mulți ani în urmă! i-a răspuns Sir Richard. Belinda a spus că ar fi prea mare deranjul, iar Suki a spus că vrea să stea aici. A zis că am nevoie de cineva care să aibă grijă de casă. Şi trebuie să recunosc, se pricepe la asta de minune. Să ştii că a aranjat acest loc de una singură, mi-a spus. Ea a ales totul. Are un ochi al naibii de bun. M-am uitat la Geneviève. Îl aproba. Nu îmi puteam scoate din minte furia lui Suki când a crezut că Geneviève şi-ar fi atribuit meritul pentru decorațiunile interioare. Dacă ce spunea familia asta nu se potrivea nici la cel mai insignifiant detaliu, ce s-ar întâmpla când ceva important era în joc? —Totuşi, spuse Geneviève, nu pot să cred că nu poate fi făcut… —Mărit-o cu Dominic, a propus Sir Richard. Nu înțeleg de ce nu au făcut-o cu ani în urmă. Aranjează asta şi toată lumea va fi fericită. Spune-i lui să se grăbească, draga mea. Geneviève s-a uitat pe furiş la Dominic, care se tolănea într-un fotoliu, fumând o țigară, părând pe deplin lipsit de griji. —Ar fi bine şi pentru el, a comentat ea. Puțină responsabilitate. Vaga urmă de accent franțuzesc, felul în care graseia erau încântătoare. Mi-a spus dintr-odată: —Dar suntem lipsiți de maniere, Sam, vorbim numai despre grijile noastre. Îmi pare atât de rău. Ar trebui să întrebăm în ce stare este sculptura ta. Am rămas uimită. —O pot repara, i-am răspuns. Îmi va lua ceva timp, dar va fi ca nouă. Doar că nu prea am chef să o gândesc din nou. —Nota de plată va fi consistentă, a spus Sir Richard pe loc. Fă o estimare şi dă-mi-o când vrei. Nu este nevoie să te zgârceşti. A scos un sunet gâjâit. —Să ştii că a fost foarte ruşinos pentru bancă să se întâmple aşa ceva. Cu cât este mai repede pusă la loc şi noi ne reluăm viața, cu atât mai bine. Ca să mergem mai departe. —Dar cum rămâne cu ancheta Poliției? le-am spus. Cu siguranță încă… Sir Richard m-a întrerupt, iar tonul vocii sale mi-a dat de înțeles că nu îi făceau deloc plăcere astfel de întrebări. —În ceea ce mă priveşte, a spus, acel tânăr nu era bun de nimic, iar fiica mea, din fericire, a reuşit să scape de el. Punct. Din nefericire, desigur, asta a implicat şi sculptura ta, draga mea, a adăugat ca un gând de final. Dar va ieşi totul la iveală, nu? —Deci nu ştiați că Charles consuma droguri, i-am spus nevinovată. —Habar nu aveam. Absolut îngrozitor! spuse răspicat, fața făcându-i-se tare ca piatra. În afară de petrecerea de logodnă, genul acela de lucruri nu se prea întâmplă. Dacă îmi prind vreunul dintre angajați făcând asta, va fi dat afară înainte să apuce să numere până la zece! Sebastian se alăturase micului nostru grup la timp să audă ultimul schimb de replici. Pentru un moment părea, într-un mod comic, atât de vinovat, încât mi-a fost greu să mă abțin din râs. Văzându-l, Sir Richard s-a mai calmat. Era clar că Sebastian era unul dintre preferații săi. —Gata cu discuțiile pe subiectul acesta. Ce se mai întâmplă la cricket, Shaw? 

Capitolul 15tc "Capitolul 15" În noaptea aceea am visat-o pe Belinda Fine. Stătea în grădină, purtând pălăria ei neagră, deşi acum avea un văl negru lăsat peste față, prin care nu se vedea foarte clar. Prin voaleta neagră care îi umbrea chipul, ochii albaştri ardeau ca flăcăra de gaz, iar privirea era vicleană şi de om nebun. Cu degetul pe buze, îmi şoptea: „Secrete! Ssst! Secrete!“ şi apoi chicotea. Chicotelile erau din ce în ce mai nebuneşti, cu ritmul regulat şi tare, până când, în sfârşit, ochii mei s-au deschis brusc şi am realizat că zgomotul venea de fapt de la alarma ceasului. Visul a fost ca un semn că soluția asupra căreia am tot meditat aseară era cea bună. Nu voiam neapărat să recurg la ea, dar nu era altă cale; nu aveam alte soluții la fel de bune de luat în calcul. M-am dus jos şi am sunat la bancă. Simon mi-a preluat apelul, dar părea mai precaut ca niciodată. L-am întrebat dacă e liber la prânz, spunându-i că vreau să vorbim despre Charles, dar mi-a răspuns imediat că este extrem de ocupat. Am sugerat să bem ceva după slujbă, dar am primit acelaşi răspuns. Mi-a spus că de fapt nu ştie când va fi liber. Părea că mai are puțin şi-mi închide. Eram la fel de bine-venită ca o halcă de miel la cina unui vegetarian. Mă întrebam dacă ăsta e rezultatul dictaturii lui Richard Fine: fără îndoială că a făcut cunoscut angajaților băncii, aşa cum îmi făcuse şi mie, că odată Charles îngropat, misterul morții lui ar trebui să aibă aceeaşi soartă. Fără să vreau, am spus: —Simon, ştiu despre Primrose Gardens. Am înjurat în gând. A ieşit mult mai direct decât am intenționat. Răspunsul a fost o tăcere de mormânt. —Simon? am avut eu o tentativă. Numele lui căzu în neant şi dispăru. Nu mai ştiam ce altceva aş fi putut spune. Mă aşteptam să aud un clic scurt, care mi-ar fi dat de înțeles că mi-a închis telefonul în nas. Dar, într-un final, a vorbit, iar vocea lui părea extrem de obosită, aproape ca a unui bătrân. —Ştii pubul The Queen’s Head, în spatele stației Farringdon? Ne vedem acolo la unu. Acum chiar mi-a închis. Am pus telefonul jos, dezgustată de mine, simțindu-mă ca un şantajist de ultimă speță. Din spatele vălului negru, mi s-a părut că ochii Belindei Fine râdeau de mine. 

Pubul era într-o curte interioară pe nişte străzi înguste, fațada nu promitea multe, iar interiorul la fel de soios era mai rău decât părea. Simon era deja acolo, într-un separeu din spate, unde clienții nu puteau fi văzuți decât dacă străbăteai jumătate de pub. Era un loc potrivit pentru o întâlnire cu cineva cu care nu vrei să fii văzut. Arăta la fel de obosit pe cât părea la telefon, cu umerii căzuți, cu colțurile gurii trase în jos. Cu un sentiment fulgerător de vinovăție mi-am adus aminte expresia feței lui când părăsise casa din Primrose Gardens, izbucnirea de speranță şi energie, de bucurie de a trăi, care se citeau pe chipul său. Contrastul între atunci şi acum mi se datora. Nu mă bucura gândul. Alunecând în scaunul din fața lui, am zis dintr-odată, înainte să spună el ceva: —Nu am vrut să mă înțelegi greşit. Ce am spus la telefon a fost ca să te fac să te întâlneşti cu mine, dar se termină aici şi acum. Nu sunt Charles de Groot. Ceva s-a aprins în ochi lui, deşi muşchii feței nu s-au mişcat. Arăta stors de vlagă, ca o sticlă golită de tot vinul dinăuntru, în care au mai rămas doar resturile depuse. Am continuat. Nimic din ce spuneam nu putea să înrăutățească situația. Probabil că doar nevoia de autojustificare m-a făcut să sper că vorbind cu mine se va ajuta pe el. —Charles te şantaja, nu? am întrebat. Simon şi-a ridicat privirea. A dat uşor din cap. —Am crezut că ai vrut să spui… că ai de gând să… Mi-a întâlnit privirea pentru prima dată şi a văzut în ochii mei ceva care i-a înlăturat anxietatea; corpul lui a început să se relaxeze, chipul i s-a destins. —Cum ți-ai dat seama? m-a întrebat. —Despre Charles? Ceva ce a spus Belinda. Ştiam că se petrece un fel de şantaj în bancă, şi ce a spus ea l-a indicat exact pe Charles. Apoi mi-am adus aminte un comentariu pe care l-ai făcut despre venitul lui. Credeam atunci că îmi dai un indiciu. —Da, a fost prostesc din partea mea. Am regretat imediat după. Doar că el păstra foarte bine aparențele. Uneori, nu puteam să mă abțin să nu i le stric puțin. Prostesc din partea mea, totuşi. Atmosfera deja se schimbase. Era ca la sfârşitul unui interogatoriu, când, pentru prima oară, anchetatul şi anchetatorul se pot relaxa; informația fusese aflată, dificultatea de a o purta de unul singur dispăruse. Ca şi când ar fi vrut să semnaleze asta, Simon a aprins o țigară, întinzându-mi pachetul. Am refuzat dând din cap. —Charles mi-a dat întâlnire aici acum aproape un an, a început el. Cred că şi atunci bănuiam ceva, din moment ce nu l-am întrebat de ce. Pur şi simplu am venit. Mi-a arătat nişte fotografii cu mine ieşind de la Dan. Nu că ar fi dovedit ceva cu ele, dar erau ca un simbol. El ştia asta. Mi-a fost suficient doar să le văd. S-a uitat la mine. —Ştiu că e absurd să mă simt vinovat pentru asta. Chiar nu mă simt. Sau cel puțin cred că nu. Dar probabil că totuşi mă simt, nu? Altfel i-aş fi zis că n-are decât să se şi spânzure, că tot n-am să fiu de acord să plătesc cât voia. A tras un fum lung din țigară. —E ceva ce nu se face – acolo de unde vin eu, cel puțin. Probabil mi-aş fi pierdut slujba. Ar fi crezut că sunt instabil. E ridicol, nu-i aşa? Dan a fost cel mai bun lucru care mi s-a întâmplat vreodată. M-a ajutat să devin ceea ce sunt. Şi pentru asta aş putea fi pus pe liber de la bancă. A oftat. —Nu-mi venea să cred că aveai de gând să continui de unde o lăsase Charles. A fost un şoc. Credeam că a rămas totul în urmă, că sunt în siguranță acum. —Cum reuşea să facă asta? —A, păi totul era foarte finuț lucrat, a spus Simon, a plănuit totul dinainte. Avea un document pe care să îl semnez eu în care scria că îmi împrumutase o sumă de bani, pentru care trebuia să plătesc dobândă. Urma să fie renegociat peste cinci ani. Depozit direct în contul lui de la Coutts. Oricum, nimic dubios în aparență. Am fluierat. —Cu cât îl plăteai? A ezitat. —În jur de cinci mii de lire pe an. —Dumnezeule, Simon, îți dai seama că făcea asta şi cu alți oameni. —Oh, da, Simon îşi stinse țigara. Fără îndoială. —Unul dintre ei era Bill. —Bill? Te referi la paznicul care a avut atacul de cord? Am încuviințat. —Înainte să moară, a încercat să îmi spună ceva. Se uita la Charles. Trebuie să fi fost el. Simon mă fixă cu privirea. —Şi ce ți-a spus mai exact? —Mie mi-a spus „Nu mai pot să continui aşa, chiar dacă o să le zică“. Apoi către Charles a spus: „Nu vreau să“ şi ceva care suna a „şantajist“. Ignorând ultima parte, Simon a repetat îngândurat: —Deci a spus „să o fac“? —Exact, „să o fac“, nu „să-l plătesc“. Nu pot să cred că Charles voia bani de la Bill – ar fi fost o nimica toată pentru el. Dar oportunitățile care derivau din a avea un paznic la mâna ta erau nemaipomenite. S-ar fi putut furişa când ar fi fost puțini oameni acolo şi să-l pună pe Bill să-l atenționeze dacă urca cineva. Bill patrula noaptea şi în restul timpului se uita la camerele de supravegheat. Putea chiar să le închidă dacă Charles voia să se ducă undeva unde nu ar fi avut voie, zicând că s-au stricat. Posibilitățile sunt nelimitate. —Şi cu ce crezi că-l avea la mână Charles pe Bill? —Nu ştiu. Probabil ceva mărunt şi trist care nu ar fi contat poate decât pentru Bill. Charles i-a dat lui Bill un bilet în seara aceea, amenințându-l în caz că ar fi refuzat să mai coopereze. L-a împins prea departe. Simon dădea încet din cap. —Deci, mai ştii pe cine şantaja Charles? am insistat eu. —Nu, a răspuns el categoric. —Nu te cred. —	De ce te interesează atât de mult, până la urmă? Simon era acum nervos. Poate îşi amintea cum l-am făcut să se întâlnească cu mine. —Ce-ți iese ție dacă un şantajist mârşav este dat în gât de unul dintre oamenii pe care îi seca de bani? Tocmai ai spus că el a cauzat atacul de cord al lui Bill! Charles era un gunoi! De ce îți pasă cum a murit? —Cel care a făcut-o a folosit sculptura mea, am replicat tăios. Toată lumea pare destul de fericită să uite de asta. Richard Fine mi-a zis ieri practic să fac o evaluare a pagubelor şi să îi trimit factura – şi nu-mi spune că nu a fost o modalitate de a mă face să-mi țin gura. Aş fi putut fi într-o mare încurcătură, realizezi asta? Aş fi putut fi țapul ispăşitor ideal. Dacă s-ar fi străduit mai mult, aş fi fost acuzată de omucidere! Şi poate încă aş fi dacă nu aş… —Dacă nu ai, ce? —Nu contează. Nu era momentul să mă laud cu legătura mea neortodoxă cu forțele Poliției. L-am fixat cu cea mai pătrunzătoare privire a mea şi am insistat: —Nu zic mai departe. Şi cu siguranță nu am să zic poliției. Dar trebuie să-mi spui pe cine mai şantaja Charles. Simon privi în altă parte. După o vreme, a spus jenat: —Nu e problema că nu te cred. Dar mă pui într-o situație foarte dificilă… nu pot să-ți spun asta. —Dar tu ştii. Obținusem deja mai mult decât mă aşteptasem. Aşa că puteam plusa: —Ce ar fi să-mi spui cum ai aflat? Era a doua oară de când îl cunoşteam, când ceva ce spusesem l-a făcut să o ia la sănătoasa. A ieşit rapid din separeu şi s-a îndreptat spre ieşire atât de urgent de parcă eu chiar aveam de gând să continui de unde o lăsase Charles. 

Nu m-am dus după el. Nu ar fi avut nici un rost. În schimb, am mai stat puțin în separeu, îngândurată. Simon uitase, în graba lui, pachetul de țigări pe masă şi am fumat una, fără să mă bucur de ea, pentru că niciodată nu făceam asta, dar mă foloseam de ritmul lent – inspiră, expiră, inspiră, expiră, scutură scrumul – ca să-mi pun ordine în gânduri. Se pare că ajunsesem în alt punct mort, dar cel puțin făcusem un pas înainte; deşi mă simțeam ca o maşină hurducată, care ba se oprea, ba pornea, ba iar se oprea, cel puțin înaintam, chiar dacă foarte lent. M-am gândit la posibilitățile pe care le aveam. Nu vedeam cum aş fi putut obține mai multe informații de la Simon fără să-l ameninț, şi nu aveam de gând să fac asta. Poate ar fi trebuit să încerc să vorbesc din nou cu Belinda Fine. Am alungat însă această idee. Nu voiam ca familia Fine să ştie cât de mult sunt interesată de moartea lui Charles, şi era foarte posibil ca ea să-i anunțe pe toți în timpul cinei. Probabil deja ajunsesem prea departe cu ea. Nici nu mă întrebam de ce vreau să ştiu cine l-a omorât pe Charles. Cui dăduse drumul sculpturii mele în capul lui nu îi păsase dacă voi fi sau nu trasă la răspundere pentru dezastru sau mai rău, sperase să mă scoată pe mine vinovată. Asta îmi facea sângele să fiarbă. Şi odată ce prind ceva cu dinții nu îi dau drumul până nu îl fac bucăți. Hawkins m-a comparat odată cu un buldog, aşa a reuşit să se culce cu mine – cu dulcegării. Þigara se terminase. Am stins-o şi m-am ridicat, trecând în drumul meu spre uşă pe lângă colecția variată de băutori de la ora prânzului, care îşi croiau drum spre fundul paharelor. Afară soarele era puternic şi mi-am pus ochelarii fumurii. Nu aveam nici cea mai vagă idee cum reuşeam să mă aflu cu regularitate în oraş sau prin împrejurimi la ora aglomerației de la prânz. Probabil incompetență. Chiar şi străzile lăturalnice dintre Farringdon şi Clerkenwell erau împânzite cu funcționari şi baruri cu sendvişuri de vânzare. Cel puțin eram aproape de următoarea mea destinație. M-am îndreptat către birourile de la Herald, meditând asupra unei căi să aflu pe cine mai şantaja Charles de Groot. N-avea nici un rost să îl întreb pe Hawkins. Dacă i-aş fi spus de ce, ar fi putut să o facă sau mai degrabă i-ar fi zis lui Brand; dar nu voiam să-l expun pe Simon la asemenea investigații, ca să nu mai vorbesc de celelalte victime pe care ar putea să le fi avut Charles. Şi trebuia să mă dau bine pe lângă Hawkins doar pentru o listă cu nume, ceea ce nu intenționam să fac. Nici nu aveam de gând să aplic aceeaşi tactică în ceea ce-l priveşte pe Tim; nu fac promisiuni pe care nu le respect. Dar m-am gândit la un alt mod de răsplată, cel puțin la fel de tentant. Poate chiar mai mult. 

Herald era aproape ca o cameră imensă, ocupând un etaj întreg dintr-o clădire uriaşă de birouri; numai redactorul-şef avea un birou al lui. Era ora prânzului, locul era practic pustiu; majoritatea computerelor aveau screensaverele activate, afişând mesaje tâmpite în culori fosforescente, care succedau la întâmplare pe ecran, sau gazoane care se îşi taie singure iarba pe pilot automat. Tim, totuşi, era la computerul lui, în cămaşă, bătând la tastatură fără chef. De cum m-a văzut, s-a întors spre mine cu scaunul. —Sam, ce mai faci? Îndreptându-se de spate, s-a ridicat şi m-a pupat. —Credeam că idiotul de la poartă a greşit numele. Ce am făcut să merit o asemenea vizită? M-am aşezat la biroul de lângă el, acum neocupat. Proprietarul avea acel gen de scaun ergonomic în care pe jumătate stai, pe jumătate îngenunchezi. M-am simțit foarte ciudat. Pe ecranul computerului zburau toastere urmărind felii de pâine. M-am uitat mai atent. Erau clar toastere zburătoare, cu aripile argintii şi căptuşite precum cele purtate de îngeraşii graşi din fresce. —De fapt, e în interes de serviciu, am spus cu intenția de a-l dezumfla repede. S-a strâmbat. —Ei bine, nu mi-am închipuit că e de dragul companiei mele. Fie. De a cui muncă vorbim aici, de a mea sau de a ta? —Să sperăm că de-a amândurora. —Serios? Cât timp va dura? Tonul lui devenea din ce în ce mai profesional, mai distant. —Pentru că trebuie să îndosariez chestia asta până la două şi jumătate, trei maximum. —Zece minute. Cincisprezece cel mult. —OK, să începem. —Cum, aici? am întrebat neîncrezătoare. —Cel mai bun loc în momentul ăsta – e liniştit şi gol. Majoritatea sunt plecați încă cel puțin jumătate de oră. În orice pub de-aici te-aş duce vom fi înconjurați de jurnalişti. Stând jos, a încălecat scaunul şi şi-a sprijinit bărbia pe spătar într-o poziție à la Christine Keeler. Scaunul era înalt şi moale, dar Tim era destul de înalt cât să nu arate caraghios. —	Dă-i drumul, a spus, pe un ton de afaceri. Parcă îl vedeam pentru prima oară. Eram impresionată de transformarea asta de tip Clark Kent, din admirator în vânător de informații noi în doar jumătate de minut, şi fără să aibă nevoie de o cabină telefonică. Mi se părea o ironie că Tim e mai atrăgător în postura dură de lucru decât în cea de îndrăgostit lulea. Perversitatea mea era nelimitată. —E un fel de schimb de favoruri, i-am spus. Am să-ți spun ceva şi, în schimb, dacă poți, aş vrea să afli nişte informații pentru mine. —Cu clauza aferentă de salvgardare, a spus. Habar nu aveam ce a spus, dar, judecând după expresia feței, era evident că nu are vreun sens să comentez. În schimb, i-am făcut un rezumat scurt al evenimentelor de la petrecerea de logodnă a lui Charles şi a Belindei. Fluieră lent. —E cam de scandal pentru noi, dar redactorul-şef ne-a bătut mereu la cap că nu avem prea mare priză la public. S-ar putea să fie exact ceea ce caută. Şi mai e şi o listă impresionantă de oameni tot unul şi unul. —Au fotografiat la petrecere pentru Tatler, am sugerat. Poate reuşeşti să iei nişte copii. A dat din cap. —Am auzit despre asta, dar am crezut că nu e mare scofală. Cei de la relații cu publicul de la Mowbray au ticluit-o cât mai bine. Poți să faci o poveste să sune atât de plictisitoare încât nimeni să nu fie interesat de ea. Dar, odată ce ştii că a fost o petrecere de logodnă – logodnicul zdrobit mortal de o sculptură în cădere – asta da, îmi place. —Aşteaptă. Nu ți-am spus cel mai interesant amănunt. El nu a murit din cauza sculpturii mele care a căzut pe el. Cineva i-a dat drumul, ca să muşamalizeze faptul că era deja mort. Supradoză de cocaină. Tim se despinse de spatele scaunului, îl roti ca să stea la biroul lui şi începu să mâzgălească. —E genial, atâta timp cât nu ne dă nimeni în judecată. Tre’ să verific asta. Va fi o apariție grozavă pentru ediția de sâmbătă. —De ce sâmbătă? —Mai mult spațiu. Poate să îl pun în secțiunea a doua, să îi dedic două pagini, multe poze drăguțe... Ştii cine a investigat, nu? I-am dat numele lui Brand. —Dar tu? Aş putea să te folosesc, nu? Artistă tânără şi talentată, prima ei comandă… —A doua. —Nu contează, prima sună mai bine. Ainişte poze cu sculptura sau cu tine, sau ambele? —Vorbeşte cu agentul meu. Ar trebui să le aibă. Dar, pentru numele lui Dumnezeu, nu spune că ai vreo legătură cu mine sau ceva de genul ăsta când vorbeşti cu cei de la bancă. Spune că ai auzit de la Anne-Marie sau de la cine vrei tu. De la fata aia, Jordan. —Am priceput. Deşi evident că cei de la departamentul de ştiri economice or să mă linşeze că le-am suflat asta. Cum îl cheamă pe agentul tău? I-am dat numele lui Duggie, gândindu-mă că ar trebui să mă duc pe la galerie să văd şi eu fotografiile. Ar fi o distragere bine-venită. Tim a continuat să ia notițe timp de un minut, apoi a spus peste umăr: —OK, Sam, ce vrei în schimb? —Trebuie să-mi promiți că rămâne strict confidențial. —Are de-a face cu asta? Am încuviințat din cap. —Deci o pot folosi şi eu mai târziu? —Sigur, am spus. Puteam să speculez până în pânzele albe, nu mă obligam cu nimic. —În regulă, promit. Între timp, câțiva oameni se înființaseră înapoi la muncă. Pe un ton scăzut, i-am spus că vreau extrasul de cont al lui Charles. —Pe ultimii trei ani, să zicem. Ce mă interesează în mod special sunt datele despre depunerile directe în contul lui, care e la Coutts, dar nu ştiu filiala sau numărul de cont. Am nevoie de numele persoanelor care fac depozit acolo şi sumele. M-am gândit că ştii vreun expert în computere care ar putea să-ți facă rost de informațiile astea, am adăugat încrezătoare. —Pentru ce sunt toate astea? a întrebat Tim imediat, mirosind o nouă pistă. Era dealer? Fii atentă, nu îți plăteşti drogurile direct furnizorului? —Nu pot să-ți spun acum. Dar ştii pe cineva care să poată face asta? S-a uitat la mine îndelung. Apoi s-a ridicat şi şi-a luat haina de pe marginea biroului. —Vino, a spus. Mergem la o plimbare. 

M-a dus la o cabină telefonică pe Mount Pleasant şi m-a lăsat să aştept la ceva distanță, sunând pe cineva. Conversația a durat cam cinci minute, timp în care Tim arăta nerăbdător şi continua să scoată interjecții pe care persoana cu care vorbea părea că le ignoră. După asta a închis, a venit la mine şi mi-a zis: —OK, o să am extrasele mâine dimineață. O să ți le trimit printr-un curier. Am să le trec la cheltuielile pentru articol, le strecor eu pe undeva. —Vrei să spui că nu o să le trimită prin e-mail? am întrebat surprinsă. —Tipul ăsta trăieşte din spargerea computerelor altora. Ştie cât de uşor e; nu îl va folosi pe al lui să trimită chestii ilegale decât dacă e musai. Mai ales unui jurnalist. Rânji. —Probabil are dreptate. Oricum, insistă să îl sun de la un telefon public. De aia l-am ales pe ăsta – ştie că nu sun de la birou pentru că aude traficul din jur. Am notat pentru mine: proiect, trebuie să cunosc eu însămi contactele lui Tim. Oricine poate face rost de o astfel de informație valorează cât greutatea lui în aur. 

Capitolul 16tc "Capitolul 16" A doua dimineață am trecut pe la galerie să mă uit la fotografii. Adrian m-a linguşit de cum am intrat – deşi cred că nu e cuvântul potrivit, pentru că asta implică ceva mic şi blând cu ochi mari şi atrăgători, preferabil nu îmbrăcat cu o cămaşă portocalie mulată şi strălucitoare cu revere exagerate şi cu o pereche de pantaloni albi din in strâmți pe fese. Adrian era la fel de atrăgător precum un criminal în serie dintr-un butic Jean Paul Gaultier. Duggie era afară, din fericire, căci nu avem chef să vorbesc– sau să mi se vorbească. Adrian a împrăştiat pozele pe biroul lui Duggie şi acum îmi răsufla în ceafă, gudurându-se pe lângă mine, până l-am trimis la plimbare. Tony Muldoon s-a dovedit a fi într-adevăr un bun fotograf. M-a aşezat aşa încât totul a ieşit la locul lui; nasul meu părea tras cu linia. Era o variantă ideală a mea, cum aş fi arătat dacă aş fi fost perfect fotogenică. Am tors în sinea mea, cu un fel de satisfacție personală egoistă. Desprinzându-mă cu greu de imaginea unui eu perfect, le-am privit pe cele cu sculptura. Erau la fel de bune. Planeta plutitoare plana în fundal ca o cometă. A surprins lumina strălucind pe lanțuri, eterată, sculptura părând că pluteşte în aer, un efect magic. Am observat că în cele câteva fotografii făcute din balcon a prins şi cârligul în jurul căruia era înfăşurat lanțul, arătând cât de bine e prins. Asta ar putea fi de folos. Am lipit un postit pe foaia de deasupra, pentru Duggie, indicând numărul de fotografii pe care le vreau şi am plecat acasă mai puțin fericită decât speram să fiu. Văzând Planeta plutitoare glorificată de Tony Muldoon eram nerăbdătoare ca Poliția să o elibereze ca să o pot repara. Pentru asta l-am sunat pe Hawkins când m-am întors la atelier, dar nu era la secție. Am lăsat un mesaj să mă sune înapoi. Curierul pe bicicletă promis de Tim nu apăruse încă. Am început să merg prin cameră, încercând să rezist dorinței de a-l suna: nu avea nici un sens. Dacă Tim a spus că o să-mi trimită o copie imediat după ce o primeşte, aşa va fi. O oră mai târziu a sosit şi curierul, cărând un plic mare din hârtie groasă bej. Am semnat pentru el, i-am mulțumit şi practic i-am trântit uşa în nas, sfâşiind plicul. Înăuntru era un bilet cu complimente de la Tim şi o foaie scoasă la imprimantă. Cinci nume, în ordine alfabetică, iar alături o listă de sume. Ochii mei s-au năpustit asupra lor. Apoi m-am dus la masa din bucătărie, am desfăcut lista şi am recitit-o: Simon Grenville Patricia Makamoto James Rattray-Potter Henrik Claes Smith Nicola Walters. Absența numelui lui Bill din lista de depuneri directe mergea mână în mână cu teoria mea că Charles nu îl şantajase pentru bani, ci pentru avantajele poziției lui în bancă. Am umplut filtrul şi mi-am făcut o cană de cafea, în timp ce ideile mi se înghesuiau în cap. Ideal, ca să pot verifica informația, aveam nevoie de lista invitaților care fuseseră la petrecere. Hawkins putea face rost de ea pentru mine. Sau i-aş putea cere să verifice el numele. Încă un gând îmi trecu prin cap; am mers până la canapea şi am ridicat receptorul, formând numărul direct al lui Sebastian. A răspuns dintr-odată, prins cu treaba: —Sunt Sam, am spus. —Hei, bună! Vocea lui s-a înmuiat. —Uite, nu prea pot să vorbesc, sunt până peste cap în chestia asta. —În regulă. Voiam doar să te întreb ceva. —Dă-i drumul. —Cardurile de securitate cu care intrați voi în bancă funcționează pentru uşa principală în afara orelor obişnuite şi pentru alte câteva uşi din interior, nu? Poate oricine să intre şi să iasă când are chef? —Nu, fiecare are propria sa arie de acces. Există un fel de zid chinezesc în bancă, pentru ca cei de la departamentul de comerț şi cei de la investiții să nu poată face schimb de informații, ca să se evite schimburile interne. Oricum, cam asta e ideea. Şi dacă trebuie să munceşti până după program sau în weekenduri, anunți şi primeşti permis special. Al meu expiră la douăsprezece noaptea, de obicei, dar am făcut o prelungire din cauza licitației la care lucrăm. E mereu un gardian de noapte pe tură, pentru că avem pe unii care lucrează la computer 24 de ore şi vin şi cei de la curățenie. Cineva trebuie să fie acolo să le dea drumul, în afară de cei de la pază. Am adus în discuție ceea ce mă interesa pe mine. —Un director ar avea automat acces 24 de ore? —Ar putea. Nu ştiu. Depinde dacă munca lui cere asta. —Şi cui trebuie să ceri permisul special? —Lui David, a răspuns Sebastian. —David Stronge? —Mda, ți-am spus că aşa îşi justifică David existența aici – el se ocupă de chestiile anoste şi minuțioase ce țin de administrație, cu care nimeni altcineva nu se deranjează. Uite ce e, draga mea, chiar trebuie să închid. Dumnezeu ştie de ce ai vrut să ştii chestiile astea. Îmi spui tu cândva. Sper să ne vedem sâmbătă seara. Te sun eu mâine. A închis. Filtrul fierbea. Mi-am turnat cafeaua şi m-am gândit la informațiile pe care mi le dăduse Sebastian. După ce mi-am terminat cafeaua, eram surescitată de la cofeină şi speculații; am decis să mă duc la sală, căci, dacă aş fi stat să aştept telefonul lui Hawkins, m-aş fi urcat pe pereți. Am lăsat un mesaj pe telefon spunând când am să mă întorc. Trei ore mai târziu, înviorată, curată, tonifiată, detensionată şi cu două sacoşe de plastic de la Sainsbury, pline cu mâncare destul de sănătoasă, aveam să descopăr că Hawkins tot nu sunase, ticălosul. O făcuse Tim, însă. L-am sunat înapoi. —Merge bine, a spus cu un fel de emoție controlată. Editorul e în al nouălea cer. Nici nu are de ce să se plângă dacă banca va face scandal – tot se văita că sectorul bancar e slab reprezentat în ziarul nostru în ultimii doi ani. —Nu mi-ai folosit numele când ai vorbit cu el, nu? am întrebat nerăbdătoare. —Nu, stai liniştită. Se ştie dintr-o sursă sigură. Acum Jordan a făcut o criză. Spunea că lucra la un articol şi că eu am stricat tot. Am ridicat din sprânceană. —Despre Mowbray Steiner? —Presupun că da, dar tace ca peştele – nu vrea să-mi spună despre ce e vorba. A fost agitată toată după-amiaza şi acum a dispărut ca să stea îmbufnată pe undeva. —Dar Anne-Marie ştie despre ce e vorba? —Se pare că nu. Adică, nu vor să-şi arate atuurile, dar cred că A-M mi-ar spune despre ce e vorba. —Sunt convinsă, am spus sec. Tare aş vrea să ştiu ce a aflat Jordan. —Am avertizat-o că, dacă are ceva împotriva articolului meu, ar face bine să spună. Al meu va intra în ediția de sâmbătă, titlu important în secțiunea a doua – trebuie că e mai important decât ce ar fi avut ea. Dacă sabotează articolul, va avea necazuri. —Când apare? Sâmbăta viitoare? —Exact. Mi-a trecut prin minte că trebuie neapărat să fac estimarea pentru refacerea Planetei plutitoare cât de curând; vreau să validez cecul înainte să se enerveze cei de la bancă. Încerc să mă gândesc la toate. 

A doua zi dimineață am primit, în sfârşit, telefon de la Hawkins. Părea la fel de nerăbdător ca întotdeauna („Nu pot să continui cu chestiile astea, am un morman de dosare pe birou care aşteaptă“). Când l-am rugat să verifice dacă Patricia Makamoto, Nicola Walters sau Henrik Claes Smith au fost la petrecere când s-a întâmplat evenimentul, a devenit extrem de furios. Dar le-a notat numele. —O să văd ce pot să fac. Dumnezeule, eşti o adevărată pacoste. Trebuie să fug. Te sun eu când am timp. —Stai aşa. Mai e ceva. Echipa ta a căutat în apartamentul lui şi în maşină, nu? Au găsit ceva suspect? —Dacă te referi la droguri, nu. Nimic care să arate că era dealer, nimic care să trimită la asta. —Nu, voiam să spun hârtii de orice fel. Ceva despre bani împrumutați altora… —Împrumuturi? Nu prea cred. O să întreb. Uite, chiar trebuie să plec, bine? Toți bărbații pe care îi cunoşteam păreau a fi mult prea ocupați cu munca lor ca să stea de vorbă cu mine. Am stat îmbufnată pentru o vreme. După care am aprins televizorul, consolându-mă cu gândul că, dacă sunt atât de ocupați, nu au ocazia să se bucure de plăcerea hedonistă de a privi emisiunile de după-amiază. Aşa le trebuie dacă sunt nişte adulți idioți. M-am făcut comodă pe canapea şi m-am lăsat pradă plăcerilor mărunte. 

Nu uitasem de întâlnirea cu Tom de duminică, deşi nu pot să spun că eram nerăbdătoare. Sebastian a fost mult prea ocupat ca să ne întâlnim cu o seară înainte, aşa că m-am culcat la o oră rezonabilă, trezindu-mă la zece şi urcând pe acoperişul atelierului ca să curăț geamurile mansardei. Nu mai făcusem asta de vreo şase luni şi erau pline de găinaț şi de toate reziduurile Londrei. Era o vreme superbă încât era păcat să nu o văd şi prin geamul de deasupra capului. Am cărat sus o găleată cu apă caldă şi o sfoară şi am curățat jegul strâns, dând la sfârşit pe geamuri cu spray ecologic contra insectelor. Lui Janey, care avea şi ea alergie la găinaț, i-l recomandase proprietarul. Nu ştiam dacă o să dea rezultate, dar măcar aveam impresia că fac ceva. Soarele mă bătea în cap, apa era caldă şi aveam mâinile pline de spumă; mi-am suflecat mânecile tricoului peste umeri, în stilul celor de la sala de fitness, şi am privit veselă către soare. Era ceva pervers de satisfăcător în faptul că apa devenea din ce în ce mai murdară. De partea cealaltă a acoperişului se târa în silă Shirley cea grasă, pisica gardianului care păzea depozitul de lângă mine. Cu siguranță credea că e la vânătoare, dar porumbeii nu cred că s-ar fi sinchisit să zboare când o vedeau venind. Nici o pisică domestică, nici măcar cele care țineau la siluetă şi făceau zilnic exerciții de coborâre şi urcare a hornului de la şemineu, nu s-ar da la un porumbel londonez. Ei erau o dovadă practică a felului în care supraviețuiesc cei care sunt în formă – şobolani supraponderali şi bolnavi. Încă nu mâncau carne de om, din câte ştiam, dar cam ăsta era cel mai bun lucru care se putea spune despre ei. Burta lui Shirley cea grasă se bălăngănea maiestuos dintr-o parte în alta, iar când am luat-o în brațe s-a înmuiat precum untul în mâinile mele. A început să toarcă, cu un huruit lung şi lent ca al unui sistem de încălzire care se aprinde. Am mângâiat-o după urechi o vreme, sporind huruitul, şi apoi am lăsat-o jos; s-a întins pe acoperiş şi a adormit instantaneu, moleşită de căldură. Când am mutat găleata, zgomotul a trezit-o şi a deschis un ochi, surprinsă, m-a privit ofensată pentru un moment şi l-a închis la loc. După ce am terminat şi cel de-al treilea geam, am golit găleata în spatele clădirii şi, lăsând-o pe Shirley dormind buştean, am coborât pe geam direct în dormitor, cu găleata pe mână ca o replică a pieței Camden la gențile de mână Kelly. Eram încălzită de la soare şi fericită, inundată de virtute şi raze UV. Era încă prea devreme să mă întâlnesc cu Tom, dar simțeam nevoia să ies; am tras pe mine o fustă mini şi un tricou strâmt, sandalele mele roz-aprins cu tocuri groase şi o pereche de ochelari à la John Lennon şi am ieşit să mă plimb prin Islington. 

Am coborât din autobuz la Highbury Corner imediat după ora patru şi jumătate. Făcusem cumpărături în Islington: plasa de vinil de pe umărul meu conținea două CD-uri şi o rochie de cocteil în stilul anilor cincizeci de la un second-hand, care nu era acolo când trecusem eu de dimineață. Mi-am promis că mâine o să fac estimarea pe care să i-o prezint lui Richard Fine – cine ştie când o să fie următoarea mea vânzare. Biserica era la câteva minute de mers pe jos. Am găsit intrarea pe lateral. Nici o matahală la intrare, doar un băiat care purta cu mândrie un tricou vopsit cu pete, o pereche de blugi evazați şi o pereche de pupile inexistente. Am spus că mă aflu acolo ca să mă văd cu Tom şi Alice şi să-i ajut să instaleze decorul. I-au lucit ochii. I-am vorbit ferm: oi fi venit eu aici să îl văd pe Tom din pură prietenie, dar până aici merge bunăvoința mea. Cu siguranță nu aveam de gând să plătesc şapte lire pentru acest privilegiu. Într-un final, m-a lăsat să intru pe gratis şi mi-a pus pe mână o ştampilă în formă de floare. Bine, nici nu mă aşteptam să fie un cap de mort cu oase încrucişate sub el. Înăuntru era un coridor lung, cu ecou, pavat cu dale, ceea ce m-a dus imediat cu gândul la o şcoală de modă veche; ce lipsea era şirul de cuiere pe o parte şi o bancă sub ele unde să te încalți cu pantofii pentru sport. A, da, şi mirosul. În capătul îndepărtat erau două uşi care dădeau într-o sală de mărimea unei săli de sport, cu un balcon care o înconjura pe trei laturi. Am clipit, obişnuindu-mi ochii cu semiîntunericul. Ferestrele din tavan erau acoperite cu hârtie neagră. Era o diferență față de găinațul porumbeilor. Fascicole de lumini colorate străluceau de-a lungul balconului, dar principala sursă de lumină era o bucată de material agățată de cel de-al patrulea perete al camerei, pe care erau proiectate o serie de imagini fascinante şi halucinante: forme geometrice nesfârşite în culori aprinse care se amestecau, spirale care se învârteau încercând să-şi mănânce propria coadă, hrănindu-se amețitor una pe cealaltă într-o serie de mişcări neregulate a căror unică regulă era continua schimbare. Pe podea era ceva ce arăta ca o adunătură de saltele, dând impresia unei gigantice suprafețe de stat pe jos, pe care deja erau întinşi câțiva oameni. De-a lungul marginilor camerei erau aşezate canapele jerpelite, câteva dintre ele ocupate. O muzică de visare, ambientală, inunda sala în surdină, ca o maree. M-am plimbat puțin în jurul formațiunii din saltele, uitându-mă după Tom şi Alice şi simțindu-mă în plus; nu era genul meu. Clientela era o amestecătură de New Age şi tipi care atunci picaseră după o noapte de dans. Deşi cei din urmă erau mai curați decât primii, cu toții purtau haine largi şi încălțăminte uşoară, tenişi sau sandale – când am spus „uşoară“ nu mă refeream la sandale roz cu toc. La capătul camerei cu saltele era o uşă care ducea la alt coridor al clădirii şi spre nişte scări. Am ales întâi coridorul. La capătul lui era o cameră mare, inundată de lumina zilei, care era aranjată ca o cafenea, plină de scaune şi mese din plastic, ce creau aceeaşi atmosferă de instituție ca şi coridoarele, unde găseai mâncare gătită în oale mari şi tăiată în bucăți greu de digerat împănate cu müsli sau linte. M-am gândit că mai bine nu. I-a m întors spatele zâmbind bucătarului cu şorț şi cozi împletite, m-am întors la coridorul în care se simțea curentul şi am urcat pe scări. La jumătatea lor era un semn care-mi arăta că sunt în direcția cea bună către bar. Era mană cerească. Am mărit pasul şi am ajuns sus. În dreapta mea era încă o cameră spațioasă plină şi ea cu scaune şi mese din plastic, cu postere pe pereți şi cu mese improvizate la capătul ei. Arăta ca o cantină a unui club sărac pentru tineri. Ãsta trebuia să fie barul. Mulțumesc lui Dumnezeu. Muream după o bere. —Sam, aici, îmi făcea Tom semne de la o masă de lângă fereastră. Purta puloverul şleampăt. Cred că era inevitabil. Alice care era lângă el, arătând mai fragilă ca niciodată, un fluturaş bătându-se cu furtunile cumplite ale vieții; avea pe ea un fel de sac pictat cu vopsea şi ceară, cu petice pe piept. Gianni Versace, bagă-ți unghia în gât. Am luat un scaun şi m-am aşezat. Cealaltă persoană de la masă a fost prezentată drept Saul. Părul lui lung şi negru era strâns la spate într-o coadă, iar tricoul făcea reclamă unei formații de care nu am auzit niciodată şi al cărei nume era compus din cifre. —Cum ți se pare? m-a întrebat Tom, o întrebare idioată, de altfel, pe care nu mi-ar fi pus-o dacă nu ar fi fost stresat. Comportându-mă ca la carte, am zâmbit dulce în loc să fiu sarcastică şi am spus că arată foarte interesant, unul dintre acele cuvinte de efect, care aveau sensul pe care voiai tu să-l dai. —Ai văzut băncile pentru cor? m-a întrebat Alice plină de entuziasm. —	Nu, doar cafeneaua de jos. —	Oh, va trebui să-ți facem turul, nu-i aşa, Tom? —De ce nu o duci tu să le vadă? sugeră Tom, considerând că e o ocazie ca eu şi Alice să ne cunoaştem mai bine. —Aş vrea să beau ceva mai întâi, am spus cu hotărâre. Urma să fiu târâtă printr-o petrecere şcolărească New Age, şi cu o cutie de bere în mână mi-ar fi fost mai uşor să îndur oroarea. —Bineînțeles, ceai sau suc? zise Alice entuziast. M-am uitat în gol la ea. —Ei bine, mă gândeam mai degrabă la… —	Sunt şi o grămadă de băuturi energizante, m-a întrerupt Tom. —	...o bere, am terminat accentuând cuvântul. —Vai, dar nu se vinde nici un fel de alcool din principiu, zise Alice, pierindu-i zâmbetul. A pus acelaşi accent pe cuvântul „alcool“ pe care eu l-aş pune pe „pornografie cu copii“. —Deloc? Mi-a scăpat cu întârziere. Am surprins privirile lui Saul; se uita, sau aşa mi se părea mie, cu înțelegere. —Or să vină consumatorii de Ecstasy, iar hipioților nu le place, a spus scurt. —Presupun că e destulă iarbă aici cât să dea gata o armată, am bolborosit. Alice era în picioare. —Mergem? a întrebat. M-am ridicat fără chef de pe scaun, lăsându-mi geanta cu băieții, şi am urmat-o afară pe o uşă spre balcon. Era împărțit în standuri, lăsând doar câțiva centimetri liberi între rânduri ca să poată trece lumea. Întunericul a coborât din nou până când ochii mei s-au obişnuit. Unele standuri vindeau zorzoane care strălucesc în întuneric pentru cluburi: brichete, insigne, bijuterii pictate cu vopsea UV în mov fosforescent, citron, portocaliu şi verde. Altele vindeau tricouri, îți citeau în palmă, îți împleteau părul şi ofereau casete piratate cu concerte. Singurul ieşit din comun avea doar o bancă lată, goală, acoperită cu o pânză albă pe care puteai să te întinzi în timp ce primeai un masaj complet. M-am uitat în jos peste balustradă. Saltelele erau pline acum, majoritatea ocupanților fiind întinşi de-a binelea sau sprijiniți unii de alții, fumând jointuri; fumul atârna deasupra ca un nor în formă de ciupercă. În anii şaptezeci, toate astea ar fi fost o orgie; îmi amintea de filmul acela cu Clint Eastwood, Coogan’s Bluff. E acolo o scenă faimoasă într-un club de dimensiunea unui teren de fotbal, toți îmbrăcați mortal – mai ales în lucruri croşetate –, drogați până-n măduva oaselor şi tăvălindu-se pe podea. Dar acum eram în nouăzeci şi nu mai făceam asta; luăm droguri ca să ne iubim vecinii, nu ca să ne culcăm cu ei. Muzica era tare acolo sus, cu ritmuri nesfârşit de schimbătoare, precum imaginile proiectate pe ecran, revărsându-se asupra noastră într-o cădere liberă fără sfârşit, o călătorie psihedelică în care timpul se dilata ca o caramelă ținută în mâini. Alice îmi spunea ceva, arătând către un stand care vindea pulovere similare cu cel pe care îl purta Tom, dar eram în dreptul boxelor şi nu o puteam auzi. Cu toate astea, m-a scos din reverie. Gesticulând că ar trebui să ne îndepărtăm de zgomot, m-a condus în casa scărilor şi mi-a spus pe un ton serios: —Ea era femeia care i-a făcut puloverul lui Tom. E din fir natural de păr de capră, să ştii. Şi chiar ea prepară vopseaua din plante de mare. Pot să îi zic să-ți facă unul, dacă vrei. Era o ofertă sau încerca într-un stil pervers să-mi saboteze întreaga imagine? Am înlemnit. —Sunt adorabile, am spus cu grijă, dar e mult prea cald ca să mă gândesc la pulovere în momentul ăsta. Poate la toamnă. „Asta dacă mai eşti cu Tom până atunci“, mă gândeam eu, „care va fi oricum pierdut pentru mine, aşa că am să îți pot spune exact când am să mă îmbrac la sugestia ta cu ceva vopsit cu alge“. Ne-am întors în aşa-zisul bar. Tom şi Saul erau încă la masă, cufundați în discuții. Alice s-a dus după ceva făcut din ierburi şi eu m-am alăturat băieților. Beau suc de portocale din pahare de plastic. Saul a umplut unul şi l-a împins în direcția mea. Din politețe, am luat o înghițitură. Apoi am luat una şi mai mare ca să confirm ceea ce descoperisem din prima: era o porție mai mult decât decentă de vodcă în pahar. M-am uitat la ei. Tom părea plouat, iar Saul mi-a făcut cu ochiul. —Tom mi-a povestit că eşti un fel de detectiv amator, mi-a spus. Mi-am dat ochii peste cap şi am mai luat o gură din cocteilul cu vodcă. —Doar nu te iei după bețivul ăsta, am răspuns. —Apropo, să nu-i spui lui Alice, a zis Tom temător. Nu o să mă simtă. —Şi dacă bea şi ea? A dat din cap. —Are prea mulți aditivi ca să se atingă de aşa ceva. —Se pare că ai rezolvat problema. Inima mi-a venit la loc. Mai era o mică parte din Tom pe care Alice nu reuşise să o corupă. —Saul era nerăbdător să te cunoască, a spus el schimbând subiectul. Astăzi a venit doar pentru că i-am spus că vei fi aici. Saul a aruncat o privire de „mai ține-ți gura“ lui Tom. Inima a crescut şi mai mult în mine; oare tânărul acesta atrăgător era vreun admirator secret? Şi i-am zâmbit lui Saul încurajator. —Da, petrecerea asta nu e chiar genul meu, a spus ruşinat, făcând un gest care indică întreaga încăpere. Dar, uite, e adevărat ce îmi spune Tom despre tine? Că ai aflat cine ți-a ucis un prieten care era şantajat în legătură cu nişte scrisori? Am ridicat din umeri, cumva jenată. Nu era apropierea la care mă aşteptam; mă aşteptam la un set complet de complimente despre opera sau frumusețea mea. Sau, de ce nu, amândouă. —E probabil un sâmbure de adevăr care pluteşte pe undeva. Dar eu sunt artistă, am adăugat cu fermitate, fac sculpturi. Instalații. Am făcut una pentru o bancă de investiții. —Da, Mowbray Steiner. Am auzit despre asta. Privirile fixe ale lui Saul nu m-au slăbit nici o clipă cât timp am vorbit, ca şi cum încerca să mă citească. Curiozitatea mea fusese ațâțată. I-am întors privirea, citind îngrijorare în ochii săi. Era serios. Avea o față drăgălaşă, puternică, fără să fie frumoasă; ochii lui căprui erau demni de încredere. —Nu acolo a fost ucis tipul ăla? a spus. Cercetezi ceva? —S-ar putea. Cineva s-a folosit de sculptura mea ca să scape cu fața curată. Nu m-ar deranja să-l prind pe ticălosul care a făcut asta. —Am auzit că cel care a crăpat era o persoană controversată, a spus. —Serios? Unde ai auzit asta? am întrebat plină de interes. —Saul lucrează la o tipografie din centrul financiar, s-a oferit Tom să răspundă. —Unul dintre acelea non-stop, unde totul trebuie trecut printr-un grilaj de fier? Sebastian îmi povestise despre ele. —Băncile astea exagerează cu sistemul de securitate, a spus Saul. Nu le poți învinui. Scoatem documente despre vânzări şi cumpărări de companii care valorează mii de lire. Tonul lui era obişnuit, dar ochii lui s-au îndepărtat de mine pentru prima oară. —Dar cine ți-a spus despre tipul care a fost omorât? am insistat. —Bârfă. E multă pe-acolo. Părea că vrea să mă întrebe altceva, dar Alice a revenit la masă şi a sugerat să mergem cu toții jos, şi s-a dus momentul. A trecut jumătate de oră până ne-am găsit un loc pe saltele – or fi hippie şi membrii New Age, dar să împartă bunurile comune era un principiu pe care nu-l respectau. Într-un final, unii dintre ei au plecat, iar noi am dat buzna nerăbdători pe salteaua vacantă, în ciuda faptului că au lăsat în urma lor un miros de țăran. Probabil de la puloverele din capră ecologică. Muzica era coloana sonoră perfectă pentru imaginile de pe ecran, plăcută dacă nu erai atent la ea şi o lăsai să vină înspre tine. Tomşi Saul s-au rostogolit şi ei pe saltea şi ne-am croit drum spre fundul sticlei cu suc de portocale, amețindu-ne treptat şi mai tare, proiecțiile, care până acum erau nişte fantezii generate pe computer, în care figurine argintii săreau şi se împrăştiau în mijlocul peisajelor postapocaliptice, au început să se lege pentru mine şi nu mai eram în stare să întreb nici o chestie mai complicată decât când pleacă ultimul metrou de la Highbury şi Islington. 

Capitolul 17tc "Capitolul 17" A doua zi m-a trezit telefonul care, din moment ce nu îl pusesem pe robot, suna întruna, țipând la mine ca un disc zgâriat cu o soprană proastă de coloratură, până când, bombănind, m-am îmbrăcat în chimono şi am coborât scările să răspund. Luasem hotărârea, pentru a mia oară, să cumpăr un prelungitor. Acum chiar îmi permiteam să fac asta. Nu mai aveam nici o scuză. La telefon era o femeie pe care nu o cunoşteam. Părea emoționată, dar hotărâtă. —Aş putea... Sam Jones la telefon? a întrebat. —Da. Am tras chimonoul împrejur şi l-am prins cu şnurul. —Voiam să vorbesc cu dumneavoastră – mi-a dat cineva numele dumneavoastră – despre moartea de la Mowbray. Am înțeles că încercați să aflați ce s-a întâmplat de fapt. —Îmi ştiți numele, însă eu nu-l ştiu pe al dumneavoastră. —A... Sunt... Mă numesc Nicola White. Asta era cea mai proastă încercare de a găsi un pseudonim pe care o auzisem vreodată. Dar poate nu ştia că am o listă cu numele ei scris pe ea. Nu i-am spus-o pentru a nu o speria. Apoi a spus: —Aş putea să trec pe la dumneavoastră? —Când? —Cam într-o oră? Am simțit cum sprâncenele mi s-au ridicat singure. —Bine, i-am răspuns. Pun de o cafea. Am stat până a închis ea; apoi am aşteptat tonul şi l-am sunat pe Hawkins. Nu era, însă îmi lăsase un mesaj la WPC Gilbert. Mi-au făcut legătura cu ea. —Domnişoara Jones? m-a întrebat suspicioasă. Vă voi citi notițele pe care mi le-a lăsat, ad litteram. Cred că aşa este mai bine. —Dați-i drumul! —Hmm... păi spune aşa: „Nicola Walters este pe lista angajaților, dar nu a fost la petrecere. Makamoto şi Claes Smith nu-mi sună cunoscuți. Şi Brand nu a găsit nimic legat de ce ai spus tu. Nimic ciudat. Nimic care să semene a rambursare de împrumut. Doar obişnuitele scrisori, formulare bancare“. WPC Gilbert făcu o pauză. —Sper că ați înțeles ce a vrut să spună, zise fără chef. —Chiar mult prea mult. Mulțumesc. A, tocmai mi-a venit o idee. Ați putea să-mi faceți legătura cu inspectorul Brand? Nu mi s-a acordat o conversație cu el în persoană, dar altcineva a răspuns politicos, „Biroul de Investigare a Crimelor“ şi, după ce a auzit dorința mea de a lua acasă Planeta plutitoare pentru reparații, a pus mâna pe receptor şi apoi a țipat atât de tare încât nu trebuia să se mai deranjeze să-l acopere de la bun început. —Domnule, este sculptorița aia, prietenă cu Hawkins. Vrea să ştie dacă îşi poate lua chestia, instalația, acasă pentru a o repara. A fost o pauză, iar apoi a luat mâna şi mi-a spus: —Mda, inspectorul spune că este în regulă. Din moment ce nu este arma crimei. Avem tot ce ne trebuie despre ea. Am început să-i mulțumesc, însă pusese deja receptorul în furcă, aşa că am făcut şi eu la fel, fixând peretele cu privirea. În momentul acesta, Nicola Walters probabil lua un taxi sau ieşea de la metrou, susținând că are o întâlnire cu un client. Am mai dat un telefon scurt şi apoi am început să mă schimb. Nu cred că aş fi impresionat-o prea mult pe Nicola în chimono. Neavând un halat şi o pipă în mână, ar fi fost mai bine să port pantalonii negri şi cămaşa verde de mătase care funcționaseră atât de bine la Suki Fine încât o făcuseră să se încreadă în mine. Nu atribuiam acest succes exclusiv hainelor, dar nu se poate să ignori importanța aparențelor. Nicola Walters luase un taxi. L-am auzit sosind şi m-am întrebat dacă l-o fi punând pe nota de plată a băncii. Era de înălțime medie, cu ochi căprui, cu bărbia pătrățoasă şi păr întins şi negru tuns scurt, fără să mai descriu şi costumul, la fel de ireproşabil precum tunsoarea. Trecusem pe lângă sute de oameni la fel ca ea prin fața băncii la prânz, în drum spre sală sau bar. Singurul lucru care nu promitea eficiență era starea ei de spirit. A întins elegant mâna pentru a o strânge pe a mea, privindu-mă în ochi într-un mod care-mi spunea „putem face afaceri împreună“, însă degetele nu erau atât de calme pe cât ar fi trebuit să fie, iar ochii săi inspirau aceeaşi încredere în sine ca ai unui escroc ratat. —Intră, i-am spus, conducând-o la canapea. Nici nu a privit bine în jur, ceea ce era destul de ciudat pentru un musafir; nici o privire în sus către Chestie sau în jos la instalațiile electrice din mijlocul podelei. Era la fel de gâtuită precum un pian dezacordat. S-a aşezat sau mai degrabă s-a cocoțat pe marginea canapelei, în aşa fel încât să nu i se ridice fusta, cu picioarele aşezate unul lângă altul, cu degetele strânse în poală. Eu m-am instalat pe fotoliul şi am aşteptat. Ea trebuia să vorbească. Pot să pun pariu că exersase un discurs în taxi. —Am venit la tine deoarece... a început, dar i-a pierit vocea. Apoi a continuat, recăpătându-şi-o: —...deoarece am auzit că ai putea să mă ajuți cu o problemă. Mi s-a spus că ai mai avut de-a face cu aşa ceva înainte şi că ți-a ieşit foarte bine. —Ce tip de probleme? am întrebat-o. Şantaj? S-a uitat la mine. Buzele i se mişcau, însă nu rosti nimic. —Nu eşti singura, i-am mărturisit, Charles avea la mână multe persoane. A înghițit. —Aş putea să te angajez? m-a întrebat, luându-şi geanta. Îți pot da chiar acum un avans. —Să mă angajezi pentru? Ochii i-au licărit. —Să le recuperezi... notițele lui... —Ascultă... M-am aplecat înainte, înmuindu-mi vocea. —Nicola, pe mine mă interesează ce s-a întâmplat cu Charles de Groot din motive personale. Nu sunt detectiv particular şi dacă fratele tău aşa ți-a spus, înseamnă că nu a prins bine firul poveştii. Doamne, ce mândră eram de mine. Era tare; a rezistat bine la şoc. Ochii ei căprui s-au dilatat uşor, iar muşchii gambei i s-au încordat, dar doar asta era ce vedeam eu. Mi-am dat seama că era obişnuită cu surprize neplăcute. Până la urmă, era plătită destul de mult pentru a-şi asuma riscuri. —Nu-l învinovăți pe Saul, i-am spus, încercând să nu par încrezută. Nu mi-a spus nimic. În afară că a folosit cuvântul „şantaj“. Asta mă făcuse curioasă atunci şi, de îndată ce Nicola m-a sunat, mi-am verificat prin Tom bănuiala că ar putea fi vreo legătură între ei. Acum înțelegeam de ce Saul a vrut atât de mult să mă cunoască. Asta ar trebui să mă-nvețe minte să nu mă mai cred atât de irezistibilă. —Am pus totul cap la cap după ce m-ai sunat şi l-am rugat pe un prieten să afle care era numele de familie al lui Saul. Deja ştiam că nu te numeşti White şi că lucrezi la bancă. Pe lângă toate astea, semănați foarte bine. Oricum aş fi putut ghici. L-ai pus să mă verifice, nu? Să vezi dacă sunt genul de persoană în care poți să ai încredere? —De fapt a fost ideea lui Saul. Îl cunoaşte pe Tom de o viață, iar Tom îi spusese deja de tine. Cineva îți omorâse un prieten şi tu ai încercat să descoperi criminalul. A murit, nu? —Nu vorbesc despre asta. Niciodată. Vocea mea a fost atât de dură, încât m-a şocat şi pe mine, ce să mai spun de Nicola Walters, care s-a dat înapoi din instinct, ridicându-şi din reflex mâinile ca pentru a se apăra. —Îmi pare rău, a zis. Nu am vrut să te jignesc. Ochii îi erau fixați pe fața mea în exact acelaşi mod în care o făcuse şi fratele ei ieri, cu toată seriozitatea unui fizionomist din secolul al XIX-lea, care îmi citea caracterul după forma frunții sau după poziția ochilor. Într-un final, a continuat: —Cred că pot să am încredere în tine. Îți voi spune totul. Saul mi-a spus că a auzit că eşti de încredere. A făcut o mică pauză, de parcă îşi făcea ordine în idei. —Nu vreau să îți fie milă de mine, mi-a spus, dar sunt doar a treia femeie care e pe postul ăsta la Mowbray. Lucrez la departamentul de comerț, după cum probabil ştii, şi a fost un iad până am reuşit să intru acolo. Numai un sfert dintre noii angajați sunt femei, iar marea majoritate renunță apoi. Te pun să faci unele dintre cele mai de jos şi mai plictisitoare slujbe, iar programul este infernal, mai ales dacă vrei să ai şi o relație. Bărbații nu acceptă atâtea lucruri precum femeile şi nu suportă să câştigi mai mulți bani ca ei. A trebuit să mă zbat şi să trag tot felul de sfori ca să fiu promovată în slujba pe care o am şi ştiu că promovarea pe motive obiective e doar o minciună. Nu voi reuşi niciodată să fiu şef de departament. Niciodată nu voi putea ajunge într-o postură de conducere. Aproximativ zece la sută dintre asistentele directorilor sunt femei, iar toate sunt tipul Oxbridge. Eu nu sunt. Am muncit din greu să am acest accent. Vorbea bine. Probabil acesta era discursul pregătit în taxi. Dar nu era atât de simplu să o compătimesc, numai pe baza solidarității dintre surori, pe această femeie care muta acțiuni din sau în fondurile de pensii şi reținându-şi un anumit procent pentru deranj; ca să găseşti o slujbă mai puțin folositoare societății ar trebui să te strecori prin vreo organizație guvernamentală independentă. Nu am spus nimic, doar m-am uitat la ea. Avea o calitate ce putea fi admirată: de a sta nemişcată şi de a se concentra numai asupra a ceea ce spunea. —Oricum, mi-a zis, şi acum înțelegeam cum ajunsese unde era; avea o hotărâre în privire care nu putea decât să impresioneze, aceeaşi hotărâre care cu siguranță o ajutase să-şi piardă accentul vag de Essex pe care îl avea fratele său, înlocuindu-l cu pronunția literară care ar fi fost mult mai pe placul angajatorilor ei. —Probabil că pe tine nici nu te interesează asta. Dar voiam să-ți explic de ce am făcut-o. Sunt supusă unei presiuni imense ca să reuşesc, mult mai mare decât aceea la care sunt supuşi bărbații. Ei au mult mai multe la dispoziție, li se îngăduie mai multe decât mie: dacă am o scăpare, tot etajul află şi cu siguranță m-ar mânca de vie. Aveam nevoie de un mic avantaj ca să egalez scorul. —Nu-mi spune, i-am zis, l-ai pus pe Saul să-ți dea cât mai multe informații despre ce a văzut în tipografie. Era o simplă presupunere, dar se pare că astăzi era ziua mea norocoasă. —Cum de ai ştiut? a spus repede. Presupun că ai dosarul lui Charles. —Dosar? am răspuns repede. Ce dosar? A oftat lung, fără a mai rezista. —Totul este în acel dosar – actul de împrumut pe care l-am semnat şi lista care o făcuse el, o copie, afaceri la care lucra biroul de investiții al băncii şi, în acelaşi timp, tranzacții pe care le-am făcut. Fiecare putea fi o coincidență, dar, când le pui pe toate cap la cap... ei bine, nu era concludent, dar ar fi dus la concedierea mea dacă s-ar fi ştiut că fratele meu lucrează la tipografie. —Şi acționată în instanță? —Nu. Nu erau atât de multe dovezi. Oricum, au muşamalizat aceste lucruri din principiu. Dar cariera mea ar fi fost ruinată. Distrusă la douăzeci şi cinci de ani. Şi mai este şi Saul. S-a uitat direct la mine, cu acei ochi pe care mi-i aminteam de ieri, ochii fratelui său, aceia pe care îi credeam demni de încredere. —El nu a vrut. A fost ideea mea – eu l-am obligat, m-am ținut de capul lui luni întregi ca să-mi spună ceva. În general, l-am pus să fie atent la actele de la Mowbray, deoarece credeam că dacă s-ar fi aflat ar fi fost bănuit cineva din F şi A – sunt aceia cu fuziunile şi achizițiile – că îmi dă informații, nu ar fi făcut legătura cu Saul. Încercam să îl protejez. Ştiu că sună patetic, dar este adevărat. Genunchii de sub fustă erau la locul lor ca la început, mâinile nemişcate. Se vedea că era obişnuită cu întâlnirile, cu nevoia de a-şi expune punctul de vedere, convingându-i pe şefii încăpățânați că are dreptare. Nu era prea bună în a tăinui lucruri, dar, când erau ştiute de toți, ți le-ar fi vândut privindu-te în ochi în acelaşi timp. —L-ai ucis pe Charles de Groot? am întrebat-o, într-un mod familiar. —Nu. Nici măcar nu eram acolo. Răspunsul a sosit prompt, dar nu atât de repede încât să fiu suspicioasă. Trecuse testul. Aşa cum era. —Cartela de intrare este valabilă şi la sfârşit de săptămână? —Nu. Poți să verifici dacă vrei. —Cine crezi că l-a ucis pe Charles? —Nu ştiu. Chiar nu ştiu. Dar sigur a fost altcineva pe care îl şantaja. —De unde ştii că mai sunt şi alte persoane pe care le şantaja? —În primul rând, pentru că tocmai mi-ai spus tu. În al doilea rând, pentru că aranjase o afacere aşa de curată – un document prin care spunea că îmi împrumută banii, un aranjament de debit direct – încât sigur o mai făcuse şi înainte. Şi, în al treilea rând, pentru că sigur mă urmărea. Vreau să spun, de-abia îl cunoşteam. Nu mi-a spus cum a aflat că Saul este fratele meu, dar a căutat pe calculator şi a alcătuit o listă de afaceri importante pe care le-am încheiat eu, doar pentru a vedea dacă se potrivesc cu cele de la departamentul de finanțe. Era destul de muncă, dar era gata să o facă. Probabil ştia deja ce bonusuri grase poți lua dacă deții informațiile potrivite. Am dat din cap încet. —Destul de corect. Ai idee pe cine mai şantaja? Nu te întreb ca să acuz pe cineva, am adăugat, doar să mai limpezim puțin lucrurile. S-a uitat în altă parte pentru un moment. —Asta este groaznic, mi-a spus. Îți voi spune asta pentru că nu îl plac. —James Rattray-Potter, i-am zis, trecând iar în avantaj. Asta a fost uşor. —Eu ți-am spus până acum ceva nou? m-a întrebat Nicola fără să vrea. Ştii cine l-a omorât pe Charles? —Putem să rămânem la James pentru un moment? De ce crezi că Charles îl şantaja? —Nimic important. După cum l-am văzut de câteva ori că se uita la Charles, din cealaltă parte a camerei. De parcă ar fi putut să-l omoare – am folosit asta ca pe o expresie, a clarificat repede. Şi l-am auzit odată pe Charles spunându-i ceva despre prietena lui. Prietena lui James, vreau să spun. A fost ciudat, de parcă avea un înțeles ascuns. Îl necăjea, însă nu într-un mod prietenesc – mai mult de parcă răsucea cuțitul în rană. Ar fi putut însemna orice. —Asta a fost recent? Nu ştiam că James are o prietenă. —Acum câteva luni. —Dar ce anume i-a spus? Nicola s-a încruntat făcând efortul de a-şi aminti. —Păi, eram în Dornford, crama de mai jos de bancă, într-o vineri. Toată lumea era încă tensionată de la muncă. Cei doi avuseseră o ceartă în acea dimineață. Unul dintre ei blocase maşina celuilalt şi toată lumea se amuza din cauza asta, iar Charles i-a spus lui James ceva de genul: „Ar trebui să afle prietena ta, nu?“. Eu tocmai aduceam băuturile şi s-a întâmplat să fiu exact în spatele lor – vorbea foarte încet –, căci altfel nu aş fi auzit nimic. Asta nu însemna nimic pentru mine. —Ce ai de gând să faci? m-a întrebat Nicola. Vreau să spun, ştii unde este dosarul lui Charles? zise, fixându-mă din nou cu aceeaşi privire de om de afaceri. Am vorbit serios în legătură cu plata. Te voi plăti, dacă îl găseşti. Ca să-ți mulțumesc. —Dacă îl găsesc, este al tău. Cel puțin partea care te interesează. Fără bani. —Mai degrabă cu, a spus hotărâtă. —Nu aş accepta. Ochii ni s-au întâlnit şi au rămas aşa. —Vom vedea, mi-a zis, nevrând să renunțe. S-a uitat la ceas. —Îmi pare rău, dar te superi dacă sun de la tine la taxi? Mobilul meu a rămas fără baterie. Nu am mai meditat la ceea ce îmi spusese Nicola Walters pentru a mă gândi la reparațiile pentru Planeta plutitoare. Vocea interioară era clară; am recurs la metoda de a te gândi la un număr pe care apoi îl dublezi. Instinctul mi-a spus să nu fac economie. Apoi l-am sunat pe Sebastian şi l-am anunțat că a) eram încă în viață, b) că mă voi duce la Mowbray să iau instalația şi c) că aşadar eram disponibilă pentru cină după aceea dacă îşi mai amintea cum arăt. —Chiar am foarte mult de muncă, mi-a răspuns ca să se scuze. Îmi pare rău. Dar fără îndoială fac eu cina în seara asta. Sună la interfon când ajungi. —Un mic test înainte. Ce culoare au ochii mei? —Căprui. —Părul? —Şaten. Cu bucle. Sam… —Vreun semn distinctiv? —Nu pot să spun asta la telefon. Rezerv chiar acum o masă la restaurant, bine? Mulțumită? —Poți şi numai să mă duci acasă şi să rupi hainele de pe mine. Urmă o pauză. Apoi a spus prudent: —Cu siguranță voi lua în calcul această posibilitate. —Trecea cineva pe lângă biroul tău? —Da, aşa este. —Iei tu frişca sau eu? —Abia aştept să discutăm asta la momentul potrivit. Este o sugestie interesantă, dar momentan nu pot să-i acord atenția cuvenită. Am făcut un zgomot cu limba şi i-am închis telefonul. 

Am ajuns la bancă mai târziu în acea după-amiază, parcându-mi dubița pe trotuarul din față. Aş fi trecut pe nota de plată a băncii şi posibilele amenzi. Joe citea ziarul în biroul său. Părea încântat că mă vede. Dar asta nu dură prea mult, şi nu doar pentru că l-am pus să mă ajute să scot sculptura pe uşile din față până în spatele dubiței mele, unde, mulțumită celor care au aruncat-o şi au zdrobit-o, intra perfect. Ar fi trebuit să le fiu recunoscătoare, dar nu eram deloc. Joe s-a dus să pună ceainicul la foc cât timp eu am dus camioneta mai jos, în parcare. Paznicul de acolo mă cunoştea destul de bine, dar, deşi un simplu angajat, s-a împotrivit să las dubița acolo, până când i-am sugerat să sune la biroul lui Sir Richard Fine. Apoi, fără nici o ezitare, mi-a înmânat cheile. Aceasta era pentru el o schimbare de atitudine aşa de radicală, admițând că a greşit, la fel de mare ca ideea de a coborî de pe Everest fără un ghid din Tibet. Apoi m-am întors şi l-am găsit pe Joe făcând ceaiul în camera amenjată special. Chiar atunci a sunat telefonul de pe biroul lui Joe şi cât se poate de repede a alergat în cealaltă parte a coridorului să răspundă, enervat că oamenii vor crede din nou că a ațipit. —Este domnul Shaw, mi-a spus. Doreşte să ştie dacă ați ajuns deja. M-am dus la telefon. —Sam? zise Sebastian. Ai nevoie de o mână de ajutor acolo? —Nu, mulțumesc. Deja am terminat. —La mine mai durează cam o jumătate de oră. —Este în regulă. Am ceva ce trebuie să-i las lui Sir Richard. —Chiar aşa? zise cu o voce plină de interes. —Nimic interesant pentru altcineva decât pentru mine. Ne vedem aici când termini. Joe vorbea cu un curier pe bicicletă în nişte colanți de lycra, care tocmai venise să ia un pachet. Am urcat cu liftul până la etajul doi unde, în spatele biroului de la recepție, stătea Susie, drăguța, blonda, ochioasa Susie, mândra proprietară a unor bucle sub care nu era nici pic de creier. Tot ce trebuia să facă era să steaîn spatele biroului fără să cadă de pe scaun. Era ocupată cu aranjatul părului, cu unghiile ei recent făcute, aruncându-şi privirea cu genele pline de rimel albastru către James Rattray-Potter, care se sprijinea de birou, suav, pozând în cel-mai-tare-bărbat-din-lume, cu gleznele încrucişate. Era un erou tip Mills şi Boon în comparație cu Dominic Planchet, un adevărat domn Darcy, dar se putea vedea cu uşurință că felul lui de a fi atrăgea numai secretare şi fete cărora le lipsea încrederea. —A, bună ziua, domnişoară Jones, a ciripit Susie. Mă bucur că ați venit să mă salvați. Domnul Rattray este foarte nebunatic. James încuviință scurt din cap înspre mine şi se aplecă peste birou, şoptindu-i ceva la ureche lui Susie. Ea a chicotit, obrajii ei luând o tentă de roz, şi i-a spus aproape pe şoptite: —N-aş putea spune... păi, poate... bine, rămâne vineri atunci. James a mai mormăit ceva, s-a uitat la ceas şi s-a îndreptat către hol. Susie a chicotit din nou şi a continuat cu asta până i-am spus politicos: —Poți, te rog, să suni la biroul lui Sir Richard Fine şi să anunți că am sosit să las o factură? —Imediat. A ridicat receptorul şi a început să formeze numărul de interior cu vârful unui pix, ca să nu-şi strice unghiile. —Este unic, nu? Despre domnul Rattray vorbesc. Se tot ține de mine să ies cu el de o vecie. Nu acceptă să fie refuzat. Oh, alo, Phillipa la telefon? Domnişoara Jones doreşte să vorbească cu Sir Richard... Bine, o trimit... A pus telefonul în furcă. —Obraznic, nu-i aşa? Pentru un moment am crezut că vorbeşte despre Sir Richard. Nu mi-l puteam imagina aşa. 

Când am ajuns la birourile directorului, Phillipa, secretara lui Sir Richard Fine, mi-a spus să intru. Familiară şi eficientă, era exact opusul lui Susie; m-am consolat cu ideea că ultima poate stă la recepție şi flirtează cu toți, dar Phillipa câştiga probabil de trei ori mai mult decât Susie. Era ceva dreptate în lume. Sir Richard Fine s-a ridicat să mă întâmpine în timp ce intram. Biroul era pe măsura sa, o imensitate de mahon, un birou al vechilor parteneri, făcut în urmă cu un secol, la care să lucreze două persoane, fiind nu numai o dovadă a succesului, ci şi pe măsura afacerii pe care o conducea. Imensele ferestre din spatele lui păreau mari cât oraşul şi cerul de deasupra lui, fără nori şi de un albastru Wedgwood, o privelişte uimitoare. Probabil că el era obişnuit cu priveliştea, dar dacă aş fi avut eu un birou ca acesta aş fi petrecut prima săptămână aici nefăcând nimic altceva decât să stau lângă fereastră, privindu-i pe trecătorii. —Sam, draga mea! a spus, ocolind biroul pentru a mă săruta pe obraz. Cu ce te pot ajuta? Era într-o dispoziție mult mai bună decât de obicei; m-aş fi aşteptat exact la contrariu în timpul orelor de muncă şi mă întrebam de ce se străduieşte să fie drăguț cu mine. —De fapt, am venit doar să las chitanța pentru reparațiile sculpturii. Nu am vrut să vă deranjez. Îmi era puțin jenă, crezând că i-o voi lăsa Phillipei şi că o să dispar discret pe culoarele cu covoare moi. —Aşa mi-ați spus după înmormântare... —Bineînțeles. Mi-a făcut semn cu mâna că nu mai trebuie să explic. —Unde este? Am scos chitanța din geantă. Sir Richard deja o suna pe Phillipa. —Phill, dragă, adu-mi carnetul de cecuri, te rog. Repejor. A scos capacul stiloului. Phillipa a intrat, a pus carnetul de cecuri pe birou şi s-a retras. —Să vedem despăgubirile. Oh – ce vorbe urâte, nu? Ia să vedem. Desfăcu chitanța. M-am făcut mică, amintindu-mi ce sumă scrisesem, dar Sir Richard nici măcar nu a clipit. M-am gândit că aş fi putut să o şi dublez. A scris cecul, a făcut o semnătură înflorită, a suflat peste şi mi l-a înmânat. —Mulțumesc, i-am spus cu sfială. —Pentru nimic! Să sperăm că acum putem uita toate acestea. —V-a mai anunțat ceva Poliția? am îndrăznit. Chipul său luă o vagă nuanță vineție. —Ei nici nu ştiu cum îi cheamă. Îți vine să crezi că au vrut să răscolească întreaga bancă? În curând se va termina. Gândeşte-te la câte afaceri ar fi dat peste cap. O idee ridicolă. Tot ce s-a întâmplat a fost că s-a îndopat cu porcării din acelea şi a murit. Apoi cine o fi fost cu el nu a avut ce face şi a încercat să o facă să pară un accident. De asemenea, o idee foarte proastă. —Aşadar, nu vă îngrijorați că asta ar putea avea vreo legătură cu banca? —Deloc, chiar deloc. Mai degrabă ar trebui să se gândească la adunătura de drogați care era pe aici în acea zi, prieteni de-ai lui şi de-ai Belindei. Sper că îi va veni mintea la cap şi nu se va mai întâlni cu ei. Altfel, sigur va ajunge ca ei. Ai văzut-o pe fata aceea punk? Un metru optzeci înălțime şi tot atâta carne pe ea ca pe un african înfometat. M-am gândit că asta a fost un pic cam nedrept față de Baby, luând în considerare că Belinda însăşi arăta de parcă ai fi putut să îi rupi o mână numai dacă o ciupeai. —Oricum, gata cu această discuție, da? Să sperăm că vor veni şi momente mai frumoase. Mă conducea spre uşă. —Sper că ne vedem duminică? Mergem pe Tamisa cu un vapor de ziua lui Marcus. Doar muncă, fără nici un pic de distracție, ştii? Să sperăm că vremea va ține cu noi. Shaw îți va da mai multe detalii. Este un bărbat umblat. M-a bătut pe umăr. —De-abia aştept să ne vedem acolo. Şi cu sculptura la locul ei. O operă uimitoare. Nu îți mai bate capul, draga mea. A trecut acum. M-am trezit în anticamera Phillipei, puțin zăpăcită, dar cu un cec în buzunar, completat cu o sumă suficient de consistentă. Făceam eu cinste în seara asta cu cina. Întorcându-mă la recepție nu puteam decât să mă întreb în ce stare de spirit va fi Sir Richard duminică, după ce va ieşi numărul din Herald; culoarea feței i se va schimba înspre aceea a unei prune. Păi, azi era luni: până duminică îmi voi fi ridicat banii de pe cec. Trebuie să priveşti în perspectivă. Speram doar că nu va face legătura dintre mine şi Tim. Altfel, cadavrul meu va fi găsit plutind duminică seară pe râu, după croazieră, o Ofelia în ape poluate. 

Capitolul 18tc "Capitolul 18" Nu mai fusesem în barul acesta de ceva timp, şi în absența mea îl redecoraseră atât de diferit încât, dacă nu ar fi fost la fel poziționate tejgheaua şi scările, aş fi crezut că intru în alt loc, dar pe aceeaşi uşă, ca într-un episod fascinant din The Avengers. Întotdeauna mi-a plăcut să fiu Emma Peel. Anul trecut fusese aranjat în culori pastel şi fier forjat, cu un aer de spațiu pentru luat ceaiul în grădină. Acum, pereții erau stacojii şi mesele negre, al căror finisaj era la fel de lucios precum lacul: opium în budoar. O schimbare de imagine la fel de şocantă precum Kylie Minogue de la fetița cuminte la prințesa de cartier, deşi mult mai plauzibilă. Totuşi, clientela era din fericire aceeaşi, o selecție a celor mai drăguți băieți heterosexuali din Londra, din care marea majoritate aveau gene şi picioare mai frumoase decât ale mele. Erau şi nişte fete, atât lesbiene, cât şi heterosexuale; în urmă cu câțiva ani, o blondă frumoasă a încercat să mă agațe aici şi de câte ori revin aici mă gândesc dacă o voi mai întâlni vreodată. Eram prea trează ca să cedez; dar spun, în apărarea mea, că era în plină după-amiază. Cântau Pet Shop Boys, ceea ce întotdeauna era un semn bun. Am o teorie că Neil Tennant este nepotul ilegitim al lui Cole Porter. Janey era deja acolo, aşezată pe unul dintre cele mai înalte scaune de bar, lângă fereastră, cu spațiosul ei rucsac aşezat pe un altul pentru a-l rezerva. Când m-a văzut, l-a ridicat şi l-a lăsat jos; era greu, fiind ca de obicei plin de scenarii, Filofax-ul ei, şi Dumnezeu mai ştie ce altceva. Cât timp îl purta după ea toată ziua, nu avea nevoie să îşi lucreze la sală partea de sus a corpului. —Bună, i-am spus, pupând-o. Ce bei? —Vin alb. M-am uitat în jurul meu. —Credeam că vine şi Helen. Ochii lui Janey au rămas la fel de mari ca de obicei, însă buzele i se strânseră a enervare. —S-a dus jos când am venit, să vadă dacă este vreun cunoscut de-al ei. Asta era acum douăzeci de minute. —Înțeleg. M-am îndreptat către bar şi am comandat băuturile de la splendida creație a naturii, de sex nedefinit, din spatele barului, gândindu-mă că Helen nu pierdea nici o ocazie. Era prinsă în rețeaua de prieteni media mai rău ca un corset purtat timp de optsprezece ore. Încă nu apăruse când m-am întors cu băuturile, lucru pentru care-i eram recunoscătoare, însă Janey era mai puțin. Era şi normal să fie îngrijorată. Helen cu siguranță găsise pe cineva de la o revistă sau pe cineva care scrisese episoadele unei telenovele, iar în momentul de față se apleca cu ochii ei verzi fixați pe țintă, promițând Dumnezeu ştie ce pentru o scurtă menționare a numelui ei în direct sau măcar pentru ceva scris despre ea. Am reuşit să-i distrag cu succes atenția lui Janey cu faptul că momentan aveam o relație cu un bancher. —Nu pot să cred! mi-a spus, toate gândurile despre Helen fiind uitate. Uitându-se la mine, şi-a aranjat două eşarfe subțiri ca de voal, care atârnau libere şi alunecau. Felul lui Janey de a se îmbrăca nu prea se schimba în funcție de anotimp; vara în straturi pale plutitoare de mătase şi bumbac în loc de lână, dar eşarfele, colierele, brățările şi cerceii erau mereu acolo. —Ce vezi la el? —Este foarte bun la pat, i-am spus pentru a mă scuza. Şi este foarte chipeş, chiar dacă poartă numai costume – vreau să spun costume frumoase, nu cele negre, japoneze. Mergem la cină la restaurante elegante şi ne întoarcem cu taxiul. Are un BMW. Este ca o uşă către altă lume. Puteam să îi spun toate astea lui Janey fără să fiu prost înțeleasă; mă cunoştea mult prea bine ca să creadă că motivele mele erau pur materiale. —Star de televiziune? m-a întrebat tăios. —Brad Pitt în Interviu cu un vampir. Doar că are părul scurt. —Nota la pat? —Mmm, 8,5. Janey a trecut peste această notă mare cu o fluturare de mână. —Bine-bine, mi-a răspuns irascibil, dar despre ce anume vorbiți? —Nu prea facem asta acum. Este ocupat să aranjeze o foarte importantă licitație. Janey s-a strâmbat în semn de dezacord. —Nu înțeleg de ce nu te întâlneşti cu Tim. Este un dulce şi aveți atâtea în comun. Ați fi potriviți unul pentru celălalt. —Exact. —Ei bine, a zis Janey, Dumnezeu ştie că nu sunt în măsură să dau sfaturi legate de relații. S-a uitat gânditoare către capătul scărilor, de unde Helen nu dădea nici un semn că ar sosi, şi a continuat cu al doilea pahar de vin alb. —Presupun că acest bărbat lucrează la banca unde ți-a fost cumpărată sculptura. Nu îl suspectezi în legătură cu crima, nu? —Nu. Însă el a fost cauza, într-un fel – dacă nu m-aş fi întâlnit cu el, nu aş fi fost acolo atunci când s-a întâmplat. Şi, dacă nu aş fi purtat acea rochie, m-am gândit, James nu ar fi pus pariu cu Sebastian să mă scoată în oraş, fără de care nu ar fi avut curajul să o facă. Aşa că ar trebui să învinuiesc magazinul din care o cumpărasem sau pe creator? Sau amândouă? —Este un lucru extraordinar, spunea Janey. Un mod impresionant de a muri. —Exact, i-am zis. Ar fi nevoie de o persoană foarte specială ca să omoare pe cineva în felul acela. —Ce vrei să spui? Mi-am încrețit nasul. —Cele două variante nu prea se potrivesc, am lămurit-o. A-i da lui Charles o supradoză era un lucru şiret şi greu de urmărit până la sursă. Nimeni nu a reuşit să afle de unde avea Charles drogurile. Era la fel de discret cu asta ca şi cu celelalte lucruri – nu ajungi nicăieri aşa. Dar să-l târăşti până în mijlocul holului principal şi să arunci sculptura mea peste el era mult mai riscant. Faptul că mi-a folosit sculptura a fost un lucru menit să atragă atenția. Nu prea se leagă. Încă. —Încă, a repetat Janey. Mi-a aruncat o privire. —Nu are rost să-ți spun să fii prudentă, nu? Cum poate cineva curios ca tine să nu îşi bage nasul într-o crimă, dacă se întâmplă sub ochii tăi? —Nu-mi bag nasul, am ripostat. Este o curiozitate metafizică. Răspunsul sarcastic al lui Janey a fost mascat de întoarcerea lui Helen, îmbrăcată într-o rochie lungă, neagră şi strâmtă, care m-a ciugulit de obraz cu buzele ei ca un plisc. Avea trăsături mici şi înguste care se potriveau fotografiilor, cu toate planurile şi unghiurile iar, şi ochii verzi, calculați. —Cu cine ai rămas să vorbeşti? a întrebat-o Janey. —Oh, doar cu adunătura obişnuită, nimeni special. Am discutat despre psihanaliştii lor. Helen era sub terapie de câțiva ani. Singurul efect pe care îl avusese era să o facă şi mai egoistă decât era înainte. —Le-am spus cât de minunat este al meu şi au insistat să se întâlnească cu el, a continuat Helen. Dar chiar simt că mă ajută să rezolv nişte conflicte fundamentale. Să mă duc la o femeie ar fi ca o întoarcere în pântecele mamei, prea confortabilă, prea multă axare pe probleme sexuale. I-am spus şi lui asta şi a fost extrem de înțelegător. În ce o privea pe Helen, procesul de transfer pozitiv însemna că făcea tot ce-i stătea în putință ca psihanalistul ei să se îndrăgostească de ea, în loc să fie invers. Pot să pun pariu că s-a întins pe canapeaua aceea numai ca să-şi etaleze atuurile. Câte erau. —Cum a mers reclama ta la brânză? am întrebat. Nici măcar nu merita să fac în aşa fel încât să pară o întrebare ingenioasă; Helen avea o minte brici. M-a privit aspru. —Oh, extraordinar, mi-a răspuns grațios. A fost ca o vacanță gratuită. Am mers în Scoția. Ne-au cazat într-un hotel grozav, de patru stele, toate ca la carte. —Era una dintre acele mărci de brânză care se vând la triunghiuri, în folie? am întrebat din nou, nevrând să o las să scape aşa de uşor. A trebuit să le desfaci în fața camerei? Mereu banda aceea mică roşie se rupe prea repede şi ajungi până la urmă să rupi ambalajul cu unghiile. Acum se uita Janey urât la mine. —Helen are o audiție foarte interesantă, a spus cu hotărâre. BBC are în proiect o adaptare a cărții Crimă şi pedeapsă. M-am gândit la ce roluri ar putea avea Helen, neluând în considerare răspunsul: „Helen, vei fi perfectă în rolul unei prostituate ratate“. În schimb, am spus bucuroasă, sub privirea insistentă a lui Janey: —Sună extraordinar, succes! şi am fost răsplătită cu un zâmbet în locul acelei priviri. De ce toți prietenii mei aveau prietene înfricoşătoare? Cu siguranță că eram blestemată. —Toți prietenii mei ies cu tipe îngrozitoare, i-am spus posomorâtă lui Sebastian în seara aceea. Oricum, era distras, fiind ocupat să scoată nişte tutun dintr-o țigară Silk Cut fără să rupă hârtia, şi nu mi-a răspuns. Când tutunul de pe oglindă formă o grămăjoară, începu să tragă din țigară puțină cocaină pentru a-l înlocui. Deja trăsese fiecare câte două linii şi nu mai simțeam nici o durere. —Cum merge cu munca? am întrebat în încercarea de a juca rolul prietenei grijulii. —Nici nu mă întreba. —Bine, atunci nu o voi face. Oricum fusese o idee proastă; măcar făceam pe sensibila înainte de a exploda. Ca de obicei, stăteam în apartamentul lui Sebastian, lucru care îmi convenea de minune. În afară de nivelul mult mai înalt de plăceri lumeşti (nu numai că erau aparate care te salvau de la muncă, dar chiar mergeau), eram liniştită ştiind că Hawkins nu putea să apară pe neaşteptate şi să creeze o situație jenantă ca în romanele lui Feydeau1. Nu că ar fi fost multe uşi în atelierul meu prin care să intre sau să iasă. Ferestrele camerei de zi erau deschise noaptea şi o briză uşoară, caldă sufla peste noi. Asta nu era la fel de senzual pe cât părea; Sebastian a făcut un duş imediat cum ne-am întors şi a respins multiplele mele tentative de a mă alătura, susținând că este extenuat fizic şi psihic. Vom vedea mai târziu dacă este adevărat. Doar nu se aştepta să umble prin casă îmbrăcat doar într-o pereche de boxeri din mătase, fluturând un abdomen atât de plat că puteai pune o cutie de bere pe el şi să rămână nemolestat pentru mult timp. —Ce ştii în legătură cu o croazieră pe Tamisa duminică? l-am întrebat, luându-mi privirea de la coapsele sale. Nu era acesta momentul să-l seduc. Ar trebui să-l las să-şi adune forțele mai întâi. Sebastian a scos filtrul de la Silk Cut şi l-a înlocuit cu un capăt de țigară de marijuana făcută anterior, cu mişcări precise şi experimentate. Era ca şi cum urmăream un prezentator la Blue Peter construind un obiect, exceptând sticla de la săpunul lichid cu partea de sus tăiată şi cu interior de sul de hârtie igienică. Până acum, cei de la Blue Peter încercaseră aşa de intensiv să fie trendy, încât probabil că acum îi învață pe copii să-şi ruleze singuri țigările. Sebastian a aprins țigara şi a tras un fum. —Of, la naiba. Nu vrei să vii, nu? Mi-a pasat-o mie. Am făcut la fel. Capul mi se învârti. —De ce? Ai invitat pe altcineva? —Nu aş pune nici o femeie inocentă să stea cel puțin trei ore blocată pe o barcă mică cu o adunătură de economişti îmbătându-se crunt. Dumnezeu ştie ce se poate întâmpla. —Dar eu nu sunt inocentă, i-am atras atenția, trăgând încă un fum. Creştetul capului parcă mi se deschidea. I-am înapoiat țigara. —Ai dreptate aici. —Sir Richard mi-a spus de asta, i-am răspuns cu accentul surorilor Fine. Se pare că se aşteaptă să mergem. —A, aşa deci, se aşteaptă? La naiba, zise Sebastian, oferindu-mi restul de țigară. Am tras un ultim fum, iar o minunată amețeală mi-a cuprins trupul. Toropită, am spus: —Spunea că eşti un tânăr care promite. —Da? Sebastian, care era până acum întins pe canapea, s-a ridicat. —Ce a spus mai exact? —Asta. —Aha. Sebastian părea mulțumit de sine. Am băut nişte bere să mă stabilizez şi am adăugat: —Presupun că se referea la talentele tale la sex oral. —Foarte amuzant. Păi, mi-a răspuns, desfăcând încă o sticlă cu bere şi întinzându-se la loc pe perne, atunci cred că vom merge. —Bine. —De ce ții la asta atât de mult? —Mă gândeam că ar fi interesant. Din câte spunea, toată lumea va fi prezentă… Ştii că este convins că moartea lui Charles nu are nici o legătură cu banca? —A fost foarte ferm când a interzis să se vorbească despre asta. —Am auzit că Charles era un tip infect. —Păi, dacă nu cumva i-a injectat altcineva heroină, ceea ce pare puțin probabil, cred că îi putem crede pe cuvânt. —Nu, nu era vorba de droguri. Era ceva cu totul diferit. Sebastian s-a întors să mă privească. —Sam, despre ce vorbeşti? —Nu ştiu exact. Doar ce am auzit, că avea nişte surse de venit foarte ciudate. Sebastian m-a privit lung şi adânc. —Asta nu mă surprinde deloc, mi-a recunoscut. Niciodată nu l-am plăcut. Dar cu cine ai tot vorbit? Am ridicat din umeri. —Cu diferite persoane. —Sam, ai grijă. —Ce vrei să spui cu asta? Sebastian bău puțină bere. —Până la urmă, cineva l-a ucis pe Charles. Sau era destul de disperat încât să-i camufleze moartea. —Ce crezi că a fost de fapt? —Nu ştiu. Şi nici şeful meu nu vrea să ştie. Aşa că nu mă voi mai gândi la asta. Acum nu se mai uita la mine. —Este adevărat că unele documente ale lui Charles au dispărut? l-am întrebat. —Ce fel de documente? Lucruri legate de serviciu? Despre ce anume vorbeşti? —Dacă aş şti, ți-aş spune, l-am mințit. Sebastian s-a întors cu fața la mine. —Uite, Sam, nu ştiu ce ai tu de gând, dar las-o aşa cum este, da? Lasă Poliția să-şi facă treaba. —Este uşor pentru tine să spui asta. Nu era sculptura ta, i-am atras atenția. Ştii ceva mai mult şi nu-mi spui? Ochii lui de un albastru-gri s-au uitat fix prin mine, şuvița desfăcându-i-se de o parte şi de alta a frunții. —Nu, nu ştiu, mi-a spus scurt. Era o impresionantă afişare a sincerității, ca să nu spun a şuviței. Dar de ce simțeam că pe parcursul acestei conversații nu numai eu spusesem minciuni? I-am răspuns cu aceeaşi privire. —Păi, asta este, i-am zis. Punct. —Sper, mi-a răspuns. —Spune-mi, i-am zis, amintindu-mi ceva, James are prietenă? Sebastian a râs. —Cred că glumeşti. Este ocupat cu sădirea a cât mai multor semințe sălbatice în cât mai multe secretare temporare. —Vorbea cu Susie zilele trecute. —Păi, uite. Fetele de genul ăsta îl plac pe James, doar Dumnezeu ştie de ce. Nu spuneai mai înainte ceva despre prietenele prietenilor tăi? —Cele mai otrăvitoare femei din câte există. —Nu m-ai prezentat nici unuia dintre prietenii tăi, a remarcat Sebastian pe un ton voit nepăsător. M-am uitat fix la el. —Vrei să îi cunoşti? —Ei bine... Şi a băut nişte bere. —Tu îi ştii pe ai mei... Adică ştiu că nu sunt exact tipul de bărbat cu care ai ieşi de obicei, dar să ştii că sunt capabil să port o conversație cu indivizi artistici. Chiar dacă lucrez într-o bancă. —Este un îndemn subtil ca eu să organizez o petrecere la care să fii prezentat unor persoane mai importante din cercul meu, şi astfel să arătăm că ceea ce este între noi pare a fi, cum era numită în anii ’90, o relație stabilă? l-am întrebat sperând că, dacă am spus-o cu voce tare, ar fi forțat să râdă. În schimb i-a plăcut ideea. O mare greşeală de tactică din partea mea. —Am putea organiza totul aici, mi-a zis nerăbdător. Bineînțeles, când o să am mai mult timp liber. Aş putea să gătesc ton cu sos de fasole neagră, ca prima dată când ai venit la mine. Mi-a fugit gândul la Tom şi Alice, Janey şi Helen stând împrejurul mesei clasice a lui Sebastian, având o conversație politicoasă. Alice probabil nu ar mânca nimic altceva decît alge şi cereale negătite, Helen ar flirta cu Sebastian, de altfel enervând-o pe Janey, Tom, neputând să bea sub ochii reprobatori ai lui Alice, ar deveni din ce în ce mai arțăgos în timp ce seara ar înainta, şi eu, împovărată de aspectul îngrozitor al întregii scene, aş avea fie o cădere nervoasă, fie aş vizita des toaleta pentru a priza droguri. —Nu cred că este o idee atât de bună, i-am răspuns într-un mod diplomatic. —De ce nu? —Eu nu fac lucruri de genul acesta. Prietenii ar crede că am luat-o razna. În afară de asta, toate prietenele lor sunt îngrozitoare. Doar ți-am spus asta. Ar fi „Cina din Iad“. Sebastian s-a bosumflat. Stăruința pentru acea idee nepotrivită începea să mă îngrijoreze. Totuşi, arăta încă drăguț. M-am aplecat şi l-am sărutat pe buzele ieşite în afară mai mult decât de obicei, parțial pentru că voiam şi parțial pentru a-l distrage de la acest subiect. A cedat pentru un moment, dar apoi m-a îndepărtat. —Ce este? am întrebat. A mormăit ceva ce n-am înțeles. Nu aveam de gând să-l las să scape atât de uşor. L-am sărutat din nou, muşcându-l de buze, tachinându-l cu atingeri scurte şi cu muşcături, până când, cu un oftat, m-a lăsat în gura lui. M-am aruncat peste el pe canapea, capul scufundându-i-se între perne, cu ochii închişi, genele lungi atingându-i delicat obrajii, buzele roz şi umflate, frumos şi aproape complet dezbrăcat, pornografic în acelaşi timp. „Dacă am putea fi aşa mereu“, m-am gândit, luându-i capul în mâini şi sărutându-l, încet, săruturi siropoase, continuându-le pe gât, pe bustul gol, pe linia muşchilor de la abdomen. A gemut şi şi-a întins picioarele, cu o poziție de totală abandonare, cu mâinile pe lângă corp. Pielea era la fel de fină ca a unui bebeluş, întinsă ca satinul peste muşchii lui lungi, ceva mai subțire pe coapse şi, în timp ce îl mângâiam, mă simțeam de parcă îngrijeam o sculptură, lucioasă ca marmura. Nu l-aş fi lăsat să se mişte; am luat ce am vrut şi i-am împins mâinile când a încercat să mă tragă în sus să mă sărute, simțindu-mă parcă îmbătată de puterea pe care asta mi-o oferea şi de frumusețea lui, şi când a țipat, apucând cu mâinile marginea canapelei, cu încheieturile albe din cauza strânsorii puternice, şi apoi i-a dat drumul, m-am simțit ca şi cum câştigasem o bătălie. După aceea, mi-a spus că are impresia că s-a îndrăgostit de mine. 

Capitolul 19tc "Capitolul 19" Deveneam din ce în ce mai nedumerită de faptul că Poliția nu reuşise să găsească, în apartamentul lui Charles sau în biroul lui de la muncă, nici o dovadă a activităților lui financiare extracurriculare. Deşi mă gândisem că Charles era mult prea şiret pentru a lăsa ceva incriminator pe undeva – ca de exemplu copia pe care i-a arătat-o Nicolei Walters sau fotografia lui Simon –, era greu de crezut că nu a păstrat documentele de debit semnate de ei, cel puțin printre celelalte acte ale sale. Până la urmă, s-a chinuit mult prea mult pentru a le face să pară legale. Mi se pare normal să încerce să ascundă dovezile de şantaj într-un seif la bancă, dar de ce să facă la fel şi cu documentele care păreau legale? Era o bănuială, dar mă întrebam dacă fusese altcineva – poate una dintre victimele sale? – care pusese mâna pe dosarul lui Charles înaintea Poliției. Asta nu indica neapărat că o persoană fusese în bancă în momentul în care Charles a fost ucis. Dacă acel cineva ştia că el va fi la petrecerea de logodnă, se poate să se fi folosit de asta pentru a-i umbla în apartament. Preferam să cred că documentele sunt acasă, din moment ce nu aveam nici o şansă să examinez ce lăsase Charles în urmă la serviciu. Zilele trecute mă gândeam că poate l-aş ruga pe Sebastian să caute printre obiectele lui Charles de la bancă, dar atitudinea lui de aseară mi-a dat clar de înțeles că aveam tot atâtea şanse cu asta câte avea Michael Jackson de a se vindeca de boala rară de piele care îl făcuse alb şi îi dăduse nasul lui Julie Andrews. Aşa că, dacă nu erau în apartament, nu aveam nici o şansă. Merita să încerc, deşi puțină viclenie era necesară pentru a reuşi să intru. Mi-am luat pe mine costumul de in albastru, care era la fel de confortabil ca întotdeauna; m-am hotărât să mă duc mai des la sală. Am adăugat o pereche de pantofi negri cu toc, un colier de perle şi de trei ori mai mult machiaj decât port de obicei, mi-am ridicat părul într-un coc şi m-am analizat bine în oglindă. Era nemaipomenit ce efecte poți obține dacă pui alături obiecte de îmbrăcăminte pe care nu te-ai gândit niciodată să le combini. Arătam mai doamnă decât însăşi Suki Fine. 

Am avut grijă să-mi parchez dubița destul de departe de blocul unde avea Charles apartamentul; nu se prea potrivea cu imaginea mea. Am un simț foarte fin privind ceea ce se cade. Credeam că o adresă atât de centrală precum a lui avea un valet sau un portar inclus în pachet, şi aşa şi era. De îndată ce uşa de geam şi fier forjat s-a deschis, o persoană ascunsă în spatele unui birou de mahon la celălalt capăt al holului mi-a spus cu cea mai mare politețe: —Vă pot ajuta cu ceva, doamnă? —Da, mulțumesc, i-am răspuns încercând cea mai bună imitație a tonului lui Suki Fine, scoțându-mi ochelarii de soare. Doamne, este chiar întuneric aici, nu? —Este o zi foarte însorită, doamnă. Dar îndrăznesc să vă spun că după un timp ochii vi se vor obişnui cu întunericul. Am clipit, şi nu din cauza semiîntunericului. Cine era această persoană, fratele geamăn al lui Jeeves? —Spuneți-mi, sunteți cumva persoana care este de serviciu de obicei? l-am întrebat, apropiindu-mă de birou pe covorul verde, care traversa podeaua cu gresie. Este foarte greu să mergi cu tocuri cui pe o carpetă, mai ales dacă porți o fustă strâmtă. Totuşi asta mă făcea să par o doamnă; era total imposibil să faci paşi mari în ea. —Da, doamnă. —Şi seara sunteți tot dumneavoastră de serviciu? l-am întrebat, făcând din asta o exprimare precisă şi sperând să am dreptate. Şi-a înclinat capul. —De obicei plec la şapte, doar dacă nu este nevoie de mine aici pentru ceva anume. Eram deja lângă biroul lui şi îl puteam vedea mai bine; un bărbat de vârstă mijlocie, cu părul grizonant pieptănat pe spate, cu o față lipsită de expresie şi o gură aproape închisă când vorbea, parcă pentru a indica o capacitate fantastică de discreție. Purta o uniformă stacojie brodată cu aur, ca un lacheu ieşit din Prizonierul din Zenda. În spatele lui, un dulap de mahon ale cărui rafturi de sus erau formate din mai multe casete cu nume pe ele, conținând ceva ce păreau a fi scrisori pentru diferiții locatari ai apartamentelor. —Deci, nu, aşa credeam şi eu, i-am spus. Nu te-am mai văzut până acum, am ezitat un pic, gândindu-mă parcă la ce ar trebui să spun. Obişnuiam să vin din când în când pe aici pentru a-l vizita pe domnul Charles de Groot la apartamentul 3c. Am tuşit. —Mai târziu de ora şapte. Fața i-a rămas neschimbată, dar a înclinat capul într-o parte, ca un semn că ar trebui să continui. —Sunt într-o situație destul de jenantă, i-am zis, coborându-mi vocea. Domnul de Groot din păcate, cum probabil ştiți, a murit. —Mi-a părut rău să aflu asta, doamnă. Un domn foarte amabil, domnul de Groot. —A fost o mare pierdere pentru mine. Începusem să îi găsesc modul de a vorbi chiar contagios. —Domnul de Groot şi cu mine eram foarte buni prieteni, am zis, tuşind iar. Vorbesc atât de sincer cu dumneavoastră deoarece, după cum am spus, mă aflu acum într-o situație cu adevărat, hmm, delicată. Nu am altă opțiune decât să mă încred în dumneavoastră. În timpul prieteniei mele cu domnul de Groot i-am scris nişte scrisori care se vor dovedi a fi foarte... problematice dacă le-ar vedea cineva. Privirea îi era plină de înțelegere. —Dar presupun, doamnă, mi-a spus, încălcând limita dintre a-şi ține vocea joasă şi a vorbi în şoaptă, că ştiți că Poliția deja a percheziționat apartamentul domnului de Groot. Cred că, dacă aceste scrisori ar fi fost găsite, până acum v-ar fi contactat să vă interogheze despre, hmm, prietenia dumneavoastră cu domnul de Groot. —Charles nu era atât de prost, i-am răspuns, în vocea mea insinuându-se aroganța. Am motive să cred că a avut grijă să le ascundă bine. Ca să fiu sinceră, nu prea am încredere în capacitatea unor polițişti analfabeți încălțați cu cizme date de la serviciu să găsească ceva pe care Charles a vrut să-l țină ascuns. Gura i s-a sucit într-un zâmbet subtil şi a scos un sunet care presupun că denota amuzament. Îi atinsesem coarda sensibilă. Mă rugam numai ca Hawkins să nu afle de această convorbire. —Trebuie să recunosc că în legătură cu acest subiect sunt de acord cu dumneavoastră, doamnă, a spus. Domnul de Groot era o persoană foarte inteligentă. Iar polițiştii care au venit să percheziționeze apartamentul nu m-au impresionat foarte mult. Erau aroganți la extrem. A tuşit uşor. Ajungeam la momentul critic acum. —Din păcate, am zis, anticipând ceea ce avea să mă întrebe, nu am cheia de la apartament. Charles a vrut să-mi dea una, dar nu a avut timp, înainte... Am înghițit şi am continuat curajoasă: —Mă întreb dacă ați fi atât de amabil... ştiu că profit de bunătatea dumneavoastră şi aş fi foarte fericită să vă pot răsplăti... am strecurat o hârtie mototolită de douăzeci de lire din geanta mea în mâna lui, pe care, suprinzător a primit-o. A dispărut ca într-un truc de magie; o secundă mai târziu mâna, acum goală, desfăcea o pereche de chei dintr-un inel mare luat dintr-un sertar al dulapului. —Bineînțeles că aceste chei sunt încuiate noaptea, mi-a atras atenția, urmărindu-mi privirea. Veți găsi apartamentul aşa cum îl ştiați, deşi nu vă pot garanta nimic după ravagiile pe care prietenii noştri le-ar fi putut face. Acel sunet din buze s-a auzit din nou. —Chiria domnului de Groot a fost plătită până la sfârşitul anului. Presupun că polițiştii încearcă să ia legătura cu rudele sale, dar cum acestea locuiesc în străinătate, asta s-ar putea să le ia un timp mai îndelungat. A aşezat cele două chei pe birou. Le-am luat discret. —Bănuiesc că doamna ştie deja drumul, a zis, cu o certitudine sugestivă în privire, pe care m-am gândit că mai bine o ignor. —Vă mulțumesc atât de mult, i-am spus şi m-am îndreptat către liftul de la capătul holului, de fier forjat, la fel de vechi precum manierele portarului. A trebuit să trag cu forță uşile pentru a le deschide când a sosit liftul, nefiind obişnuită, şi l-am simțit lângă cotul meu, încercând să mă ajute. —Multe dintre doamnele noastre se plâng în legătură cu liftul, a menționat. Este puțin greoi. Am scos un râset înalt, sperând ca stângăcia mea să nu-l facă să creadă că aceasta era pentru prima dată când mergeam cu liftul ăsta prăpădit. —Charles îmi deschidea uşile mereu, am zis, sperând că nu-şi va aminti că am spus că îl vizitam la ore târzii în noapte. În timp ce liftul urca încet şi cu mult zgomot, m-am uitat în jos şi l-am văzut stând în hol urmărindu-mi urcuşul. Expresia feței sale era într-adevăr foarte ciudată. 

Apartamentul lui Charles de Groot nu era deloc spațios; atât pentru spațiu, cât şi pentru locație, ar fi trebuit să-şi dubleze numărul persoanelor pe care le şantaja. În mod sigur la asta lucra. Nu era cine ştie cât de aranjat, dar cele câteva piese de mobilă pe care le avea erau clasic-moderne, precum scaunul Le Corbusier Barcelona; mă îndoiam că e original, dar aveam impresia că acum se fabricau copii în ediții limitate, care nu ar fi fost nici ele ieftine. Părerea mea este că Charles nu voia decât ce era mai bun şi era pregătit să aştepte până când îşi putea permite. Pe podelele cu parchet, erau câteva covoare rare de un roşu trandafiriu, pe care le-am dat la o parte pentru a vedea dacă exista vreo trapă. Nu speram să obțin prea multe prin această căutare; polițiştii care veniseră aici ştiau că Charles murise din cauza unei supradoze şi probabil percheziționaseră întreg locul pentru a găsi droguri. Mulțumesc lui Dumnezeu, nu ajunseseră până acolo încât să desfacă scaunul Barcelona. Ar fi fost un sacrilegiu. Timp de două ore am căutat peste tot, desfăcând orice carte sau revistă, încercând să ridic orice placă de pardoseală şi cărămidă din bucătărie, dar fără nici un succes. Erau de apreciat serviciile de curățenie, căci nu m-am murdărit deloc pe mâini cât timp am tot căutat. Băteam abătută în pernele împrăştiate pe patul lui Charles, când un sunet ce venea dinspre uşă m-a făcut să mă întorc. Era portarul. Reuşise să meargă pe podeaua camerei de zi fără a scoate nici un sunet. —Să înțeleg că doamna nu a reuşit să găsească scrisorile, mi-a spus, iar acum vocea îi era plină de insinuare, cu toate că nu îşi dăduse seama, am observat cu uşurare, că eu căutam cu totul altceva. Se pare că îmi înghițise minciuna mult prea bine. —Din păcate nu, am răspuns, lăsând perna jos. Sper numai ca Charles să le fi distrus. Îl tot implorasem să o facă. Şi-a încrețit puțin buzele, ochii fiindu-i plini de satisfacție. —După ce doamna a urcat, mi-am dat seama că poate exista o altă rezolvare a misterului scrisorilor. A tuşit. —Nu vreau să fiu indiscret, a zis, uitându-se în jos aparent cu modestie, dacă tonul vocii lui nu ar fi fost destul de sugestiv. Mi-a luat o secundă să-mi dau seama. Îndrăznesc să spun că cineva obişnuit cu servitorii ar fi fost mai rapid. —Poate asta ajută, i-am zis luând încă o bancnotă de douăzeci de lire din geantă pentru a-i da. A dispărut la fel de repede ca cealaltă. Norocul meu că trecusem pe la bancomat în drum spre apartament. —Aveați la cunoştință că domnul de Groot… mai bine să o spun altfel. Cred că ştiați că domnul de Groot era pe punctul de a se căsători, deşi probabil a fost foarte atent ca aceasta să nu intervină în... prieteniile lui. —Ştiu că Charles era logodit, am răspuns, ridicându-mi bărbia mândră. Cu Belinda Fine. Nu aveam secrete. —Foarte bine. Nu aş fi vrut să fiu purtătorul unor veşti proaste. Zâmbi vag. —Bineînțeles că domnişoara Fine ne-a vizitat săptămâna trecută pentru a-şi lua lucrurile lăsate aici, în apartamentul domnului de Groot. Este posibil ca domnişoara Fine, în timp ce făcea asta, să fi dat peste scrisorile doamnei. M-am uitat la el, tot felul de gânduri trecându-mi prin minte. —O ştiți pe domnişoara Fine din vedere, presupun, am zis. A aprobat. —Şi ați văzut-o venind în acea zi. —Aşa este. Se înțelege că domnişoara Fine era în doliu, mi-a răspuns mai degrabă deranjat. Părea că îi e greu să facă asta. Bineînțeles, a adăugat, supărarea ei putea fi cauzată de faptul că găsise scrisorile doamnei. La ieşire, şi-a ținut capul în jos şi nici nu mi-a vorbit. Aceasta ar fi fost logic dacă făcuse o descoperire neplăcută. L-am aprobat. —Mulțumesc, i-am zis. Asta mi-a dat cu siguranță de gândit. Presupun că vă pot lăsa să încuiați dumneavoastră. I-am dat cheile şi am încercat să trec în camera de zi, dar el mi-a blocat drumul. M-am uitat la el surprinsă. Limba lui, subțire şi încovoiată, a alunecat afară şi a trasat liniile gurii sale într-un mod foarte neplăcut. —Mă puteți lăsa să trec, vă rog frumos? i-am spus cu aroganță. Nu s-a dat la o parte. În schimb, s-a lipit de mine, o mână de-a lui alunecându-mi pe a mea şi ținând-o într-un mod neaşteptat de ferm. Ochii îi luceau şi erau parcă ieşiti din orbite. —Oh, am încuiat uşa după mine, mi-a răspuns acum cu o voce excitată, cu un ton din ce în ce mai ridicat la fiecare cuvânt. Acum este mort, probabil că îți cauți distracția în altă parte, nu-i aşa? Le ştiu pe cele de teapa ta, sunteți toate la fel. Nu-ți face griji, ştiu ce vrei, iar acum o vei primi, îngâmfată mică... —Cred că ar trebui să vă opriți aici, nu? i-am spus. Şi ce s-a întâmplat cu vocabularul sofisticat? Începi cu fiecare secundă să semeni din ce în ce mai puțin cu Jeeves şi din ce în ce mai mult cu un personaj din The Bill. Asta l-a dat total peste cap. Mâna i-a înghețat în aer, iar gura i-a rămas pe jumătate deschisă. Sunetul limbii zbătându-i-se în gură era atât de scârbos, încât l-am călcat cu tocul cui pe un picior, apăsând până a țipat. Cât timp era încă în şoc l-am tras de testicule atât de tare încât le-ar trebui o hartă să-şi găsească locul inițial. S-a aplecat. I-am pus ambele mâini pe cap, depăşind sentimentul de repulsie că m-aş putea murdări de briantina cu care îşi dăduse pe păr, şi am apăsat în aşa fel încât fața să-i vină în contact cu genunchiul meu ridicat. Sper că i-am rupt nasul. Cred că am auzit ceva cartilaginos rupându-se. Acum eram chit. Îmi rupsesem fusta în timp ce-mi ridicasem genunchiul, şi uram să cos. Uitându-mă în jurul meu, am văzut o frumoasă vază de Murano, roz pal, pe noptieră. Îngenunchease de durere, pămpălăul. Am luat vasul şi i l-am trântit în cap. Nu s-a spart; fac sticlă tare pe insula aia. S-a chircit pe covor şi stătea acolo, inconştient. Am pus la loc vasul. Cheile îi picaseră din mână; le-am ridicat şi am călcat peste el cu dispreț, pentru a ieşi din dormitor. Grămada lui de chei era în uşă. Am scos-o şi am încuiat pe dinafară, lăsându-l într-o situație de neinvidiat; nu ar putea să iasă fără să ceară ajutor. Nevrând să mă încred în acel lift, am luat-o pe scări, mişcându-mă mai bine din cauza fustei rupte, întrebându-mă ce poveste va inventa pentru a se justifica. În hol, am pus la loc pe inel cheile de la apartamentul lui Charles şi grămada de chei înapoi în dulap, unde îi era locul. Afară era încă lumină. Mi-am scos uşurată ochelarii de soare şi mânuşile mici şi negre – era prea cald pentru a le purta, chiar şi pentru o doamnă ca mine. M-am întors la dubiță, fluierând pentru a mă calma. Imediat cum ajungeam acasă, aveam să beau ceva tare. Ãsta a fost unul dintre cele mai nasoale lucruri care mi s-au întâmplat în ultimul timp. Individul ăsta îl făcea pe David Stronge să pară Bambi. Dar orice poveste ar fi inventat, nu ar fi putut duce vreodată la mine. Nimeni nu mă văzuse, în afară de el, şi nu era nici o dovadă că fusesem acolo; când o să se gândească mai bine, o să-şi dea seama că nu lăsasem nici amprente. Eram complet în siguranță. 
—Mi-am dat seama că tu ai fost imediat cum am auzit descrierea, mi-a spus Hawkins furios. Þi-ai ieşit din minți? Ai putea fi reținută pentru atac, ca să nu mai spun de sustragere de dovezi. —Nu fi prost, Hawkins. Nu era nici o dovadă pe care să o sustrag. Şi nu cred că poate fi numit atac dacă te aperi împotriva unui viol. —Ce? Hawkins s-a uitat la mine şocat, văzând că vorbeam serios. — Nenorocitul! M-a luat de umeri. —Sam, eşti bine? Þi-a făcut ceva? Doamne, de ce te-ai dus singură acolo? Îl bag eu la răcoare pentru ceva. Uite, stai jos. M-a condus la canapea, cu o mână în jurul taliei ca să mă susțină, uitându-se la mine cu atâta grijă de parcă tocmai avusesem o criză de tuberculoză. Mă simțeam ca Greta Garbo în Camille. Hawkins era un Robert Taylor şi mai puțin credibil. —Draga mea, mi-a zis, punându-mă să stau jos. M-am aşezat. —Eşti bine, deci? S-a ghemuit în fața mea de parcă eram un copil, strângându-mi mâinile ca să se asigure că sunt bine. —Te-a rănit cumva? Expresia feței lui era într-adevăr dulce. —Poți să-mi spui? Îți este prea greu? Ştiu, te duc la consilierul nostru, am auzit că este cu adevărat bună. Vrei să vorbeşti mai bine cu o femeie? —Mă laşi să spun şi eu ceva? aproape că am țipat. A tresărit. —Hawkins, de-abia dacă m-a atins, da? Nici nu mi-a spus bine ce avea de gând că l-am şi apucat de testicule şi l-am pocnit în față. El ar trebui să se ducă la un psiholog. Din toate punctele de vedere. Sunt bine. —Totuşi, trebuie să fi fost foarte neplăcut. Bărbia pătrățoasă a lui Hawkins era nemişcată, cu ochii albaştri plini de înțelegere şi cu dorința de a răzbuna orice rău care mi-a fost făcut. Acum era Gary Cooper. Nu am putut să nu savurez ironia; acum un minut mă mustra pentru insensibilitate şi cruzime, iar imediat după mă proteja de parcă eram la fel de delicată ca una dintre fetele din reclamele Anaïs Anaïs. —S-a terminat destul de repede, l-am asigurat. Principalul lucru este să le vii de hac înainte să-ți vină ei. Aşa ai avantajul că îi iei prin surprindere. —A mai trebuit să faci vreodată aşa ceva? m-a întrebat oripilat, înainte să-şi amintească de trecutul meu obscen. Oh, da. Mi-a dat drumul la mâini. Nu puteam să-l acuz. Am ucis pe cineva odată. Nu am vrut să-l ucid, dar totuşi a murit. Nu am avut proces; judecătorul le-a cerut juraților să considere că a fost legitimă apărare, şi din privirile lor cred că oricum ar fi făcut asta, chiar şi fără intervenția lui. Dar mi-a anulat total orice pretenție pe care aş fi putut-o avea de a fi tratată ca o floare fragilă. —Ar fi totuşi interesant de văzut cazierul tipului, i-am sugerat. Uită-te dacă are antecedente. Aşa se spune, nu? M-am tot uitat la The Bill. —Şi ce emisiune ar trebui să urmăresc pentru a învăța să vorbesc ca tine, Sam? mi-a spus sarcastic. Eforturile mele de a-i distrage atenția îmi reuşiseră cu succes; se purta din nou normal. —Poate Wildlife Special? i-am sugerat. S-a strâmbat şi s-a ridicat, întinzându-şi picioarele. —Apropo, cum ai aflat? l-am întrebat. Nu pot să cred că a făcut plângere. —Agenții imobiliari au făcut-o. Unul dintre ei a trebuit să vină să-i dea drumul – doar l-ai închis înăuntru, nu? – şi i-a spus ceva cum că a fost păcălit să te lase să intri în apartament şi că apoi l-ai bătut. Partea amuzantă a fost că s-a simțit obligat să spună adevărul în legătură cu descrierea ta – tocuri înalte, fustă scurtă şi perle, nu-i aşa? —Astfel făcând întreaga poveste la fel de plauzibilă ca şi cum ar fi spus că a fost atacat de Lady Di. Cred că era atât de nervos pe mine încât nu şi-a dat seama cât de idiot îl făcea să pară faptul că fusese bătut de o fată într-un costum de in şi cu tocuri. —Păi, tocmai. Părerea mea este că de aceea agenții imobiliari au insistat să facă plângere; voiau ca el să fie verificat. Se uita fix la mine cu una dintre privirile sale pătrunzătoare. —Măcar ai găsit ceea ce căutai în apartament? —Nu căutam ceva anume, i-am spus. Îi ştiam capcanele lui Hawkins mult prea bine ca să cad în ele; dar era bun, era foarte bun la asta. —Şi nu am găsit nimic. Se pare că oamenii tăi au făcut o treabă minunată. M-am gândit totuşi să încerc. —Aşa deci, a spus Hawkins, fără să se chinuie să-şi ascundă neîncrederea. Vrei să spui că ai trecut prin chinul de a te împopoțona şi te-ai dus până acolo să îl amețeşti pe portar ca să te lase în apartamentul lui de Groot doar pentru o mică şansă de a găsi un indiciu vital? Las-o baltă, Sam. Hai să vorbim despre acele nume pe care mi le-ai dat. —Cei care se poate să fi fost la petrecere? Erau doar nume pe care le spusese Charles. —În ce context? —De prietenie. Vreau să spun, de parcă erau destul de apropiați de el. Mă întrebam doar dacă fuseseră acolo când a murit. —Hmm… Vedeam bine că Hawkins tot nu mă credea. —Dar ce poți să-mi spui despre doamna Walters? Ce legătură are ea? Nu-mi spune că era prietenă cu el – se pare că nici măcar nu-şi vorbeau. —L-am auzit vorbind cu Belinda odată despre persoanele de la bancă, cele care îl enervau cel mai mult, i-am zis iute. Mă gândeam că poate are vreo legătură. În afară de asta, Nicola Walters nici nu a fost la petrecere. Nu cred că acele cartele de intrare funcționează şi la sfârşit de săptămână sau funcționează? —Te-ai informat bine. Sebastian ăsta al tău te ține la curent, nu? M-am făcut că nu am auzit. Mi-a aruncat o privire şi a continuat, văzând că nu eram topită după acest subiect. —Am sărit peste numele... Doamne, ce complicate sunt numele astea. Oricum, poate fi mult mai rău. Un coleg de-al meu a fost implicat recent într-o anchetă despre furtul unui camion de către un grup de tamili. Aveau toți nume de familie de câte şapte silabe. Te poate înnebuni. —Pun pariu că şi Poliția din Sri Lanka se confrunta cu aceeaşi problemă cu turiştii englezi cu nume care nu se puteau pronunța, care poartă pe cap pantaloni scurți cu steagul Marii Britanii. —Da, aşa este. Ce spuneam? Am zis de celelalte două nume pe care mi le-ai dat... —Patricia Makamoto şi Henry Claes Smith. —... mulțumesc, lui Brand, din moment ce acesta nici măcar nu este cazul meu, şi unuia dintre sclipitorii lui tineri asistenți, care şi-au dat seama că au văzut numele lui Makamoto în agenda FT sau ceva de genul ăsta. S-au dus să afle mai multe. Auzi tu, să citeşti Financial Times! Cine se crede asta, comisarul-adjunct? Ea a crezut că e un scandal minor, nimic important. Dar poate avea legătură cu munca lui de Groot, niciodată nu se ştie. Mai ales că spui că o cunoştea – vreau să spun, pe Makamoto. —Unde spui că ai văzut că era menționată? l-am interogat, făcând legătura în gând cu ceva. —La rubrica „Agenda“. Ştii, au mici bârfe şi lucruri din astea, unii care sună şi aruncă şi ei cu noroi în colegi, chestii de genul ăsta. —Hawkins, cât este ceasul? i-am spus imperios. S-a uitat în jos la ceas. —Apoape trei. De ce? —Acum mi-am amintit că ar trebui să fiu în altă parte. Îmi pare rău, mă grăbesc. Sărind, mi-am înşfăcat geanta şi m-am grăbit înspre uşă, cu Hawkins în spatele meu. Am închis şi am încuiat în urma noastră. —Te pot duce undeva? —Nu, mulțumesc. Şi-aşa e destul de rău că vii la mine într-o maşină de poliție, darămite să mai şi merg cu una. Nu poți veni data viitoare cu o maşină neînmatriculată la poliție? —Dacă aş sta mai mult, aş veni cu propria mea maşină, dar este în service acum, mi-a zis, aruncându-mi o privire plină de înțeles. Când spui „data viitoare“, la ce anume te gândeşti? Stăteam față în față pe scări, atât de aproape încât îi puteam simți respirația. —Cred că atunci când vei mai veni să mă acuzi de atac! —Sam, ştii că nu la asta mă refeream. Mi-a urmărit linia bărbiei cu arătătorul, cu o privire blândă. —Eu mă gândeam la altceva... I-am îndepărtat mâna. —Doamne, Hawkins, este destul de grav numai că ai venit în maşina aceea, dar să mă şi atingi pe scări, am şuierat. Chiar trebuie să plec. M-am grăbit la dubiță şi m-am urcat înainte ca el să mai insiste. „Bărbații ăştia“, mă gândeam în timp ce mă îndepărtam. Tipic. Când te au, se plâng că lucrurile sunt foarte dificile, şi când nu te au, s-ar da şi peste cap să te aducă înapoi pentru ca apoi să se plângă din nou de cât de greu este totul. Şi mai spun că noi suntem sexul lipsit de logică. 

Capitolul 20tc "Capitolul 20" Portarul de serviciu de la Herald m-a lăsat să intru imediat ce am completat un permis de trecere, nici măcar nu s-a deranjat să sune să vadă dacă sunt aşteptată. Şmecheria era, ca întotdeauna, ca fața ta să arate că ştii exact ce faci. Am luat liftul până la ultimul etaj împreună cu o mulțime de inşi care ofereau servicii de publicitate, îmbrăcați în costume elegante, vorbind pe tonul cel mai ridicat cu putință. Tipii din publicitate sunt la fel peste tot în lume: gălăgioşi şi insuportabili, indiferent de ce vând. În timp ce liftul urca, mă gândeam la tacticile pe care aveam să le folosesc. Cred că cel mai bine ar fi un şoc scurt şi tăios. Voiam să o iau complet prin surprindere şi nu avea să aibă nici o bănuială că e suspectată. A fost o mare baftă că mi se întâmplase asta. Dacă nu ar fi fost acel comentariu pe care Charles l-a făcut față de James – „uite ceva care merită spus prietenei tale“ – pe care l-a auzit Nicola Walters, alături de menționarea întâmplătoare de către Hawkins a „Agendei“ de la F.T., nu aş fi făcut niciodată legătura. Jordan terminase de vorbit la telefon până am ajuns eu la biroul ei. S-a uitat la mine curioasă, dar fără să mă recunoască la început; apoi şi-a dat seama cine sunt şi s-a schimbat imediat. S-a aplecat peste o grămadă de rapoarte ale unor companii în încercarea de a părea ocupată. În fața ei, calculatorul intrase în stand-by. Nu alesese toasterele zburătoare, ci un program de îmbobocire a florilor, care înfloreau şi dispăreau în câteva secunde. Presupun că era mai feminin. —Jordan? i-am spus politicos. Ne-am întâlnit într-o seară la Capacul şi Butoiul. Crezi că am putea vorbi între patru ochi? —Mă tem că nu, mi-a spus, arătând către rapoartele companiei. Ecranul calculatorului se umplu de trandafiri roşii, larg deschişi, iar apoi petalele au început să le cadă în spațiul negru. —Sunt foarte ocupată acum. M-am proptit de birou, uitându-mă în jos spre ea. Trandafirii au fost apoi înlocuiți de narcise. Am evitat ecranul; mă distrăgea. —Este vorba despre Mowbray Steiner şi articolul pe care îl scrie Tim despre moartea lui Charles de Groot. Mi-a spus că lucrezi la o temă legată de bancă. —Chiar nu pot să spun nimic despre asta. Îmi pare rău, este confidențial. —Vrei să spui că sursa ta este confidențială? —Păi, da. Se strădui să îşi aranjeze gulerul bluzei. —Dar dacă ştiu cine este, atunci nu mai este un secret, nu? Mi-a aruncat o privire cu un colț al ochiului. —Mi-e teamă că nu ştiu despre ce vorbeşti. —James Rattray-Potter, i-am spus. Þi-a tot furnizat detalii pentru bârfele de la „Agendă“, nu-i aşa? S-a înroşit. —Nu este nimic în neregulă cu asta! a exclamat. De cealaltă parte a biroului, Anne-Marie şi-a ridicat ochii din calculator şi s-a încruntat. Jordan şi-a coborât vocea din nou. —Vreau să spun că fiecare agendă depinde de lucrurile pe care ți le spun alții. Bineînțeles că le verific mereu înainte de a le publica. —Oh, da, nu spun că ai făcut ceva greşit. Dar James a făcut – cel puțin din punctul de vedere al lui Sir Richard Fine. I se pare foarte important să țină secret lucrurile care privesc banca. Dacă ar şti ce tot pune James la cale, l-ar da afară imediat. Fațada lui Jordan de discreție profesională s-a năruit deodată. —Nu mă vei spune, nu? m-a rugat. L-ar distruge pe James. Nu l-ar mai angaja nimeni niciodată. Mi-am analizat unghiile ostentativ şi am refuzat să vorbesc. Panica lui Jordan s-a amplificat. —Uite, mi-a spus, ridicându-se, birourile de acolo sunt goale acum. Putem vorbi între patru ochi. M-a condus pe coridorul central şi am trecut de lift, spre cealaltă parte a etajului. Aici, fără huruitul calculatoarelor şi fără voci, liniştea era aproape sinistră. O serie de prize, cu forma decupată în covorul gri, se întindeau de-a lungul podelei la intervale egale; întreaga podea fusese ridicată artificial pentru a adăposti rețeaua electrică de dedesubt. De-a lungul peretelui, fuseseră construite mai multe birouri cu pereți de sticlă prin care golul părea mai mare. Jordan s-a îndreptat către fereastra mai îndepărtată, care privea spre Clerkenwell, şi stătea acolo nehotărâtă, aşteptându-mă să o urmez. Purta un costum crem cu centură şi pantofi la modă cu tocuri joase, părul ei drept şi subțire, şaten deschis, fiind ținut de o bentiță de catifea neagră, cu cercei de aur care se asortau cu nasturii de pe costumul său. Era genul de îmbrăcăminte care necesită încredere de sine ca să-l porți, altfel ai părea că vrei să-ți depăşeşti poziția socială, ca o secretară care-şi imită şefa. Şi exact în acel moment Jordan a făcut o față amară, postura învinsului, expresia ei mizerabilă fiind în aşa o contradicție cu eleganța hainelor sale încât nu puteam să nu o compătimesc. M-am gândit că Anne-Marie ar putea fi una dintre acele femei care, detestând concurența, şi-a ales intenționat un subaltern care nu ar putea niciodată să se ridice la standardele şi atitudinea ei, darămite să rivalizeze cu ea, şi că Jordan, ştiind asta, era în continuă nesiguranță. —Nu-l vei spune pe James, nu? m-a întrebat Jordan cu însuflețire, rupând tăcerea, vocea ei sunând cu un ecou straniu în camera goală. Ar fi atât de groaznic. Nu ar mai vorbi niciodată cu mine. —Cum a început? am întrebat-o, intenționat fără să îi răspund. —L-am cunoscut la o petrecere, mi-a răspuns, ascunzându-şi capul. Era organizată de o prietenă de-a mea de la şcoală şi de fratele ei. Este agent de bursă la Hauptmann. Frances îi spusese lui James ce făceam – de-abia începusem atunci cu Herald – şi a venit la mine. Era atât de drăguț, a adăugat cu nostalgie. M-a întrebat totul despre asta. Şi, mai târziu, a zis în glumă că dacă va auzi de vreo bârfă interesantă o să mă sune, şi i-am spus că sigur că da. Uitându-mă la ochii căprui ai lui Jordan, mari ca ai unei vaci, era uşor de înțeles că fusese mai interesată de persoana lui James decât de vreo bârfă pe care ar fi putut să i-o furnizeze. —Chiar nu credeam că o va face. Adică era atât de chipeş şi încrezător, spunea Jordan naivă. Dar totuşi a făcut-o câteva săptămâni mai târziu. Mi-a spus ceva amuzant despre o recepție de la bancă, când unul dintre parteneri s-a îmbătat şi s-a dat la soția unui colaborator indian, şi s-a dovedit a fi adevărat, aşa că am scris despre asta. După aceea, m-a tot sunat, din când în când. Uneori mă scotea la cină sau la un suc. Cheltuiala făcută pentru a o educa pe Jordan mi se părea că ar fi fost mai mare decât orice sumă încasată de James pentru contribuțiile lui la agenda ziarului. Totuşi, mă gândeam că fusese mai puțin interesat de remunerațiile financiare decât să vadă publicate câteva bârfe spuse de el despre persoane pe care nu le plăcea. Ştiam din proprie experiență că James avea o parte malițioasă. S-ar târî în public în fața şefilor săi şi i-ar înjunghia pe la spate – mai degrabă cu stiloul decât cu sabia– dacă ar şti că poate scăpa basma curată. —Şi cum a aflat Charles de Groot despre legătura ta cu James? am întrebat. Fusese doar o încercare, dar lovisem din plin. Mâinile lui Jordan i-au acoperit fața de parcă apărau o tablă pentru aruncat la țintă. Am observat că degetele îi erau durdulii, dar unghiile aveau o manichiură perfectă, un bej spre roz care se asorta cu costumul. În spatele mâinilor se auzeau sunete înfundate de nefericire. —Jordan? i-am zis mai cu blândețe. —A fost numai vina mea… a mormăit, încă acoperindu-şi fața. A înghițit. —Doar vina mea. Nu ar fi trebuit să-i spun… Mi-am căutat în geantă. Cu o şansă de unu la o mie, aveam un pachet de şervețele îndoit, pe jumătate plin, la fundul genții. Scoțându-l, am luat unul dintre şervețele şi i-am făcut semn până când l-a luat cu o mână. —Mulțumesc, mi-a spus imediat, ştergându-şi fața. Era roşie şi şifonată precum a unui bebeluş, deşi nu vărsase chiar atâtea lacrimi. Părea complet distrusă. —Uite, Jordan, i-am spus cu înțelegere, cred că ar trebui să-mi spui despre ce este vorba. Să sperăm că, dacă o vei face, nu va ajunge mai departe. Încă tamponându-şi ochii de parcă era atentă să nu-şi ia pielea, nu mi-a spus nimic. Am adăugat cu părere de rău: —Dar altfel voi fi nevoită să implic Poliția. Şervețelul s-a desprins de degetele ei şi a căzut încet, legănându-se într-o briză de aer condiționat, pe carpetă. S-a uitat la mine, îngrozită. La un moment dat, i-am văzut privirea. —Nu ai face asta, mi-a spus, dar fără convingere. Am continuat să mă uit la ea. După puțin timp, mi-a răspuns cu o voce posomorâtă: —Bine. Dar să nu-i spui lui James că eu ți-am spus. —Nu o voi face. Îți promit. —Aşa a fost… Charles l-a auzit pe James vorbind cu mine la telefon. Aranjam unde să ne întâlnim – nu-mi spusese niciodată nimic concret la telefon pentru că la bancă se înregistrează convorbirile, pot imprima lista de numere la care ai sunat, totul. Dar mi-a spus numele – doar prenumele, ceea ce a fost de ajuns, deoarece Charles l-a auzit şi probabil că a ghicit cine sunt. Numele îmi apare pe prima pagină, a adăugat cu mândrie. După aceea, James s-a gândit că poate Charles citise unele ştiri pe care mi le dăduse el şi pusese cap la cap totul când a auzit că James vorbea cu mine. —A fost o greşeală din partea lui să te sune de la serviciu, am zis, în timp ce mă gândeam că era exact în stilul lui James. Fusese prea încrezut încât să ia în serios ideea că ar putea fi prins. M-a aprobat. —Oricum, ne-am întâlnit în cramă şi, după zece minute sau ceva de genul acesta, Charles a intrat şi a venit direct la noi şi ne-a salutat. Mi-a strâns mâna şi mi-a zis: „Mă numesc Charles de Groot, îmi pare bine,“ şi, fără să mă gândesc, i-am răspuns: „Jordan Haslett“. A fost din reflex. Apoi l-am văzut pe James uitându-se la mine şi mi-am dat seama ce făcusem. Charles părea să nu-şi fi dat seama de nimic şi a plecat aproape imediat după aceea din cramă. James i-a şi oferit un pahar, dar a refuzat. Iar James – credea că totul este încă în ordine. Doar că în ziua următoare l-a luat deoparte pe James şi i-a zis că ar avea probleme mari dacă ar mai afla altcineva despre asta şi… şi… —Şi i-a sugerat lui James că ar trebui să-i plătească o sumă de bani în fiecare lună prin debit direct ca să nu spună nimic, i-am terminat eu fraza. Jordan părea îngrozită. —În fiecare lună? a întrebat. Nu ştiam că o făcea… o făcea atât de des. Oh, probabil că James mă urăşte. Arăta de parcă era pe punctul de a începe să plângă din nou. —El – Charles – strânsese majoritatea articolelor de la „Agendă“ şi i le-a arătat lui James. Spunea că era evident că eu am o sursă în bancă şi că dacă ar urmări apelurile lui James şi-ar fi putut da seama cine îmi furniza informații. James nu a avut de ales. —Iar apoi, foarte convenabil, a murit Charles. —Da, a răspuns cu o voce temătoare. A fost ca un miracol… Vocea îi pieri când îmi văzu expresia feței. —Nu crezi că… nu poți să crezi că… —Dar tu, Jordan? Tu ce crezi? —Nu ştiu! s-a scăpat. Chiar nu ştiu! Înghiți în sec şi credeam că fața va începe să i se boțească iar. Dar, în schimb, şi-a îndreptat sfidător spatele, înghițindu-şi lacrimile. —Şi nici nu-mi pasă, a adăugat, găsindu-şi curaj pe măsură ce îşi auzea propriile cuvinte. Nu-mi pasă. Era un şantajist. Ştiam că Poliția o lasă mai moale dacă află că acela pe care l-ai ucis te şantaja. Ştiu că parcă aşa am auzit. Şi oricum, nu aş spune niciodată Poliției ceea ce tocmai ți-am spus ție. Asta este. Astea fiind spuse, şi-a ridicat capul şi s-a îndepărtat de mine spre cealaltă parte a camerei, fără să se mai uite înapoi. Am privit-o fără voie cu admirație amestecată cu milă cum se îndepărta. James nu-i va ajunge niciodată la nas, fiind tipul de bărbat care prefera femei vesele şi fără pic de creier în locul unora serioase, care l-ar iubi fără să îl critice. Chiar dacă s-ar fi căsătorit cu Jordan – ceea ce nu avea să se întâmple – ar fi înşelat-o fără milă. Ea era sortită cel puțin decepțiilor. Iar cel mult – păi, mai bine să nu ne gândim la asta. Ar putea fi într-un adevărat pericol dacă James fusese cel care îl omorâse pe Charles; James ar putea chiar să creadă că Jordan ştia prea multe ca el să poată sta liniştit. Dar rămânea încă un semn de întrebare. Nu mi-l puteam imagina pe Charles de Groot luând heroină de la James. 

Capitolul 21tc "Capitolul 21" —Ce zi minunată, zise Suki Fine. Avea părul desfăcut şi briza dinspre fluviu i-l flutura, ca un steag galben ridicat în aer în spatele ei. Vaporul mergea încet de-a lungul apei; în afară de zgomotele gâjâite obişnuite ale oraşului, singurele sunete pe care le puteam auzi erau ale vaporului şi ale pescăruşilor care zburau pe deasupra noastră, amintind de mare şi de apă sărată, venindu-ți greu să crezi că suntem în mijlocul Londrei. —Mă bucur mult că am venit, a adăugat. Nu voiam să vin, dar tata chiar a insistat. Ar trebui să-mi dau cu mai multă loțiune. Ştii, pielea se deteriorează cel mai mult din cauza soarelui, mai mult chiar decât din cauza poluării. Poți să-ți dai cu crema mea dacă vrei. —Ce mai face Belinda? am întrebat-o, uitându-mă la capătul celălalt al punții unde îi zăream silueta subțire, îmbrăcată în verde mentă, întreținând conversația. —Pare a fi mult mai bine. Suki purta ochelari de soare închişi la culoare şi oricum lumina soarelui pe fețele noastre era orbitoare; aşa că nu-i puteam citi expresia feței. Dar părea a fi relaxată, cu brațele întinse în spatele său de-a lungul barei albe, cu capul uşor întins pe spate pentru a o prinde soarele. —Oricum, Felix este mulțumit, a adăugat. —Vorbeşte vreodată despre Charles? —Deloc. Suki părea puțin îngrijorată. —Şi-a revenit destul de repede, dacă te gândeşti la toate câte au fost, am subliniat. —Păi, da, dar până au publicat acel articol – l-ai văzut? Noi nu cumpărăm Herald. Un prieten de-al lui Genny ne-a sunat şi ne-a spus. Tata este foarte supărat. —Nu sunt surprinsă. Tim făcuse o treabă bună cu el, un articol întins pe trei pagini, cu multe fotografii, chiar şi una de mai demult cu Suki şi Belinda, pe când erau rebele, pe un podium la o petrecere de caritate, îmbrăcate mortal în rochițe asortate, de nepurtat. —O să organizeze o anchetă pentru a afla cine a fost, a continuat Suki. Pentru că se pare că toate informațiile sunt mult prea exacte pentru a-i da în judecată sau cel puțin să aibă şansa să câştige şi, în plus, nu mai vrea nici un fel de publicitate. Şi-a întors capul spre mine. —Au luat cumva legătura cu tine? —Nu, i-am zis cu sinceritate. Dar mi-au sunat agentul. —Poza ta a ieşit al naibii de bine, a comentat Suki. Belinda mi-a mărturisit că iubitul prietenei a fost ei cel care a făcut poza. O ştii, Baby. Este aici. —Ştiu. Aproape că o puteam auzi, deşi era pe cealaltă parte a ambarcațiunii – era la proră sau la pupă? – într-o bluză scurtă tricotată care nu numai că îi evidenția abdomenul, ci şi o parte din piept, râzând cu sughițuri de ceva ce Belinda tocmai spusese. Să stai într-o barcă trei ore cu Baby. Nu aş fi insistat să venim dacă aş fi ştiut. —Belinda a sunat-o când tata a spus că trebuie să mergem neapărat, continuă Suki. —Dar de ce neapărat? —Nu ştiu. Poate voia să aibă companie. —Nu, am întrebat de ce trebuia neapărat să veniți voi amândouă? —Din solidaritate, mi-a răspuns Suki, parcă recitând. Mai ales după ce a ieşit articolul. Pentru a face să pară că totul este în ordine. Tata se pricepe de minune la asta. Este marea lui calitate. Era o amărăciune în acel comentariu care părea nejustificată doar de dorința de a face o plimbare pe Tamisa. Mă întrebam de ce. —Bineînțeles că Dominic nu s-a agitat, continuă ea acidă. În aparență, ar face orice i-ar cere tata. Ştie când este pe o pistă greşită. —Voi doi aveți de gând să vă căsătoriți? S-a întors brusc spre mine. Chiar şi din spatele ochelarilor de soare îi simțeam privirea tăioasă. —Cine ți-a spus asta? m-a întrebat pe un ton aspru. —Tatăl tău. Şi Geneviève, am adăugat, dându-i fetei motiv să fie de-a dreptul agitată. Păreau că țin mult la asta. —Oh, da, aşa este. Þin foarte mult. Dumnezeule! Nu-mi vine să cred că vorbesc despre asta cu toată lumea. —Dar care este problema? Nu vrei să te măriți cu Dominic? Mi-am amintit expresia de pe fața ei din acea seară în timp ce se uita la Dominic, în noaptea în care Belinda şi Charles şi-au anunțat logodna. În acel moment aveam impresia că se teme că nu o să îi ceară şi el mâna. —Ba da – ba nu – ba da. Nu pot să-ți explic. Ba da, vreau. Doar că… Se opri. —Trebuie să mă duc să mă mai dau cu loțiune. Te rog, scuză-mă, mi-a zis şi s-a îndreptat spre puntea de jos. M-am uitat după ea zăpăcită. —Suki pare puțin încordată, observă Dominic Planchet în spatele meu. M-am întors, luată prin surprindere; nu-l auzisem venind. Un alt atribut al eroului romantic este că se mişcă la fel de uşor ca o pisică, dacă îmi aminteam bine cele citite în copilărie. Se apleca peste bară, purtând nişte pantaloni albi, o cămaşă albă cu mânecile suflecate şi ochelari de soare cu ramă aurie. Mi-a zâmbit. —Este supărată din cauza articolului de ieri din Herald, i-am spus neutru. —Oh, da, articolul. Nu crezi că a fost o lectură fascinantă? Foarte plăcută. Şi atât de surprinzătoare. Se uita atent la mine. —Bineînțeles că şi o publicitate excelentă pentru tine. Mă surprinde că nu au luat legătura cu tine ca să-ți ceară vreo declarație. —Agentul meu nu le-a dat numărul meu de telefon, i-am zis. Şi chiar dacă ar fi făcut-o, Sir Richard a spus clar că nu vrea să se vorbească despre asta. —Şi îți cunoşti nteresul. —De ce nu? i-am întors-o. Tu nu ți-l cunoşti? Dominic râse într-un mod foarte plăcut, sincer amuzat, arătându-şi dinții albi. —Normal că aici ai dreptate, a recunoscut. Şi eu mi-l cunosc. Aşa cum ar trebui să ni-l cunoaştem cu toții. Mă scuzi dacă te-am jignit. —Dar deloc. —Chiar îmi place când lumea îmi ține piept, a spus. Altfel am tendința de a intimida. —Asta este valabil şi pentru angajații tăi? l-am întrebat. —Angajații mei? —De la restaurante. Dominic a zâmbit. —Personalul meu, a răspuns uşor, face ceea ce i se spune. Altfel rămân fără slujbă. Presupun că la asta sunt pe sistemul vechi. —Pur medieval. Fără a fi deloc jignit, s-a uitat la mine cu admirație sinceră. —Sebastian este un bărbat norocos, a spus. Prin asta nu vreau să insinuez că aparții cuiva. Sunt chiar sigur că nu. Capacitatea lui de a exprima admirația, evitând totodată să fie atât linguşitor, cât şi a-l face pe cel admirat să se simtă obligat în vreun fel, era impresionantă. M-am uitat înapoi la el cu aceeaşi lipsă de prefăcătorie cu care se uita şi el la mine, soarele bătându-ne în cap. Puteai să spui că ne întrebam amândoi cum ar fi celălalt în pat. —Dominic? îl strigă mama lui de pe culoarul de trecere. A rămas destul de mult timp fixându-mă cu ochii lui negri pentru ca eu să mă întreb dacă o auzise. Apoi mi-a zâmbit. —Te rog frumos să mă scuzi, mi-a spus, şi a coborât scările. L-am urmărit cum pleca, sorbind din Pimms, care până acum se încălzise, iar gheața se topise. Numai de nu ar pune bucățele de castravete în el; nu ştiam niciodată ce să fac cu ele după ce băutura se termina. Cel puțin faptul că eram la bordul unei ambarcațiuni rezolva pentru moment problema. Am aruncat resturile în apă şi m-am dus în salon să mai fac rost de unul. Era plin de bărbați în costume de vară şi câteva femei, majoritatea etalând ceea ce Laura Ashley considera a fi potrivit pentru o petrecere de vară. Personal, nu cred că cineva peste şapte ani ar trebui să poarte acele gulere marinăreşti. M-am luptat să trec prin mulțimea zgomotoasă către bolul cu punch, uitându-mă după Baby, pe care o evitam, şi după James Rattray-Potter, cu care voiam să vorbesc. Vineri, după discuția mea cu Jordan, m-am dus acasă şi, din instinct, m-am uitat din nou peste foile cu cifre şi la datele asociate numelor de pe lista pe care Tim mi-o trimisese. Înainte le dădusem puțină atenție, fiind mai preocupată de identitatea oamenilor pe care Charles îi şantaja şi de suma plăților lunare. Totuşi, de data aceasta am descoperit că ultima plată a lui James în contul lui Charles fusese cu aproape două luni înainte ca acela să moară, ceea ce însemna că ultima plată nu fusese făcută. Se putea ca James să nu fi avut destui bani în cont pentru a acoperi plata la timp, deşi era greu de crezut că cineva precum Charles nu ar fi observat asta şi nu l-ar fi obligat să plătească. Bineînțeles, mai putea fi o explicație: că James plănuise deja să-l ucidă pe Charles şi nu a vrut să piardă banii pe încă o lună în contul unui bărbat care urma să moară. Ar fi fost însă cu bătaie prea scurtă, punându-l pe Charles imediat în gardă; şi cu siguranță persoana care făcea ce ar fi făcut James avea un instinct animalic care ar fi împiedicat-o să facă o greşeală atât de mare. Cu ce ştiam de la Jordan, ar trebui să am destule informații cât să-i smulg lui James o explicație. Şi îmi plăcea ideea să fac asta aici, pe vas, cu şefii săi pe aproape, prezența lor amintindu-i ce ar fi putut pierde dacă le-aş fi spus ce ştiam. Ar trebui numai să fiu atentă pentru că era lume în jur. Aveam sentimentul că James era reacționa ca un taur furios când este enervat şi nu aş exclude să vrea să mă arunce peste bord fără vesta de salvare. —Draga mea. Nişte mâini m-au încercuit pe la spate. Am tresărit, chiar dacă i-am recunoscut vocea lui Sebastian. —Ce este? mi-a rostit Sebastian în ureche. Te-am speriat? —Nu, normal că nu. M-am întors în timp ce mă ținea în brațe. Se uita în jos la mine cu drag, cu ochii de culoarea metalului, dar mult mai gingaşi. M-am ridicat pe vârfuri şi i-am dat părul pe spate. S-a aplecat şi m-a sărutat uşor pe buze. Vasul s-a legănat sub picioarele noastre. —Ar trebui să fie miezul nopții, a spus, nu patru după-amiaza. Şi ar trebui să fim singuri. —Nimic nu este perfect. Atenția mi-a fost atrasă de un bărbat extrem de dezordonat de la bufet. A tăiat o bucată mare de brânză cu mucegai, a aşezat-o pe un cuțit, şi-a îndesat-o în gură şi a plecat, încă mestecând. O bucată de brânză i-a căzut pe rever. M-am uitat după el. Una dintre mâneci părea a fi ruptă de restul jachetei; avea o gaură de vreo doi centimetri, din care atârnau fire. —Este directorul nostru de investiții, a spus Sebastian, cu mâinile încă în jurul meu. A apărut aşa la o şedință pe care am avut-o cu cineva de la ambasada germană şi cu directorul unei firme germane care produce oțel. Era destul de importantă; din partea noastră eram eu, un vicepreşedinte şi unul dintre directorii sindicatului. Francis a apărut o oră mai târziu, şi el trebuia să aducă prezentarea. De necrezut. —Dar nu-i spune nimeni să se aranjeze? A dat din cap. —Câtă vreme costumul este în ordine, îl poți purta şi în mormânt. De fapt, este inversul snobismului, ca şi cum ai spune că „Mi-am cheltuit bonusul reparând acoperişul casei mele vechi“ sau „Am avut mulți bani la Lloyd“. —Cum adică, dacă e în ordine costumul? Că trebuie să fie în dungulițe? Sebastian şi-a tras răsuflarea brusc. —Te rog, în dungi late. Dungulițele sunt pentru băieții şmecheri. Costume cu un singur rând de nasturi, cămăşi simple. Bretele înguste, dar trebuie să fie sobre. Eram biruită de o emoție pe care nu mă aşteptam să o simt vreodată – o mare milă pentru aceşti bieți bărbați. Cum puteau ei să-şi exprime personalitatea? —Dă-i drumul acelei domnişoare, Shaw, tună Sir Richard, apropiindu-se de noi. O pereche de porumbei, nu-i aşa, Genny? Suki nu-l dăduse pe tatăl ei deloc cu loțiune; fața lui era destul de roşie de la soare. Totuşi, era mai bine decât David Stronge de lângă el, a cărui chelie începuse să se cojească, adăugându-se la mătreața deja existentă. Era însoțit de soția lui, o femeie dolofană într-o rochie ca un sac cu imprimeu floral, cu o talie lăsată care să se asorteze cu a ei. Cei doi bărbați, în costume de vară gri deschis, transpirau extraordinar de mult, amândoi fiind supraponderali şi obişnuiți cu aerul condiționat. Nu era o privelişte frumoasă. —Tinerii unul în brațele celuilalt, a spus David Stronge cu duioşie, ca să-i facă plăcere soției sale. —Þi-am văzut ieri poza în ziar, a remarcat ea. Era măgulitoare. —Vrei să spui că eşti dezamăgită de mine în carne şi oase? am întrebat, aducând-o pe doamna Stronge într-o agitație la extrem. —Nu, deloc, nu voiam să insinuez... Geneviève a zis calm: —De fapt, Richard ar prefera să nu discutăm despre articol. Sunt sigură că înțelegi, Sylvia. —Este doar o zdreanță de stânga, a adăugat David Stronge. Îndrăznesc să spun că aproape nimeni dintre cei pe care îi ştim nu l-a citit. —Am primit ieri vreo douăsprezece telefoane, a exclamat Sir Richard. Apoi am pus în funcțiune robotul şi s-au mai adunat vreo sută. Ştii, este suficient să fie unul. Apoi toți îşi sună prietenii şi le spun să se ducă să îşi ia şi ei ziarul. David Stronge a tuşit discret, parcă pentru a cere o schimbare de subiect. —Va fi în curând uitat, a spus Geneviève pentru a-l consola. Şi haideți să nu lăsăm asta să ne strice această zi minunată, da? Şi-a terminat băutura şi s-a uitat împrejur după un chelner. Mi-am dat seama că aceasta era prima ieşire în societate care era găzduită de Richard Fine şi unde să nu văd un chelner apărând din cinci în cinci minute pentru a-mi umple paharul cu şampanie. Foarte dezamăgitor. —Mă duc să-mi mai iau încă un pahar de Pimms, a zis şi a dispărut în direcția bolului cu punch. —Vremea este perfectă, a remarcat Sebastian. Sper că Marcus se distrează. —Este ziua băiatului? O merită. Lui Sir Richard îi reveni imediat simțul umorului. —A avut un an excelent până acum. Un an excelent. Îşi bătu nasul cu degetul. —Ştii, aceste lucruri se observă mereu. —Absolut, Sir Richard, i-a zis David Stronge linguşitor. Richard Fine i-a aruncat o privire care nu era deloc prietenoasă. David Stronge se menținea în bancă deoarece era pregătit să îndeplinească o serie de sarcini administrative pe care orice alt director administrativ le-ar fi considerat prea umilitoare, dar asta nu însemna că nu putea fi uşor înlocuit. După cum susțineau atât Sebastian, cât şi Simon Grenville, aproape orice le era permis angajaților care făceau bani serioşi pentru bancă. Mă îndoiam că acelaşi lucru se aplica şi în cazul lui David Stronge. 

M-am strecurat de acolo exact când Sir Richard şi Sebastian îşi începuseră una dintre discuțiile lor interminabile despre cricket. Chiar am înțeles că trebuie să faci anumite lucruri pentru a obține promovarea, dar subiectul părea a fi, în acest caz, la fel de interesant precum o discuție despre fizica cuantică şi aproape la fel de complicat. Baby era încă afară pe punte, iar pe James nu-l vedeam nicăieri, dar, într-un colț de fereastră de cealaltă parte a salonului, cu o băutură în mână, privind panorama Londrei, era Simon Grenville. Nu ştiam dacă se va bucura de compania mea sau nu, dar m-am dus la el. —Scuză-mă, acest scaun este ocupat? S-a uitat în sus, cu gândul în altă parte, de parcă era adâncit într-o reverie. —Sam, zise el. Nu era un salut foarte binevoitor, dar nici nu a fost spus, de exemplu, cu resemnarea cu care o întâmpinam eu de obicei pe Baby. În aceste circumstanțe, asta a ținut loc de „bun venit“. M-am aşezat lângă el. —Ce mai faci, Simon? —Am avut şi momente mai bune. —Ce s-a întâmplat? —Of… Făcu un mic gest cu mâinile, de parcă alunga ceva. Un fir de scrum de la țigara lui s-a împrăştiat pe masă, uşor, ca nişte pene mici şi gri. Simon părea mai palid şi mai subțire decât de obicei; chiar şi blondul deschis al părului părea că se decolorase până la culoarea paiului uscat. Şi era retras, distant, putând povara cuiva care s-a închis în sine şi pentru care lumea exterioară pare irelevantă, cel puțin pentru moment. —O să-ți spun o anecdodă, vrei? Uită-te la individul de colo, zise, arătând înspre un bărbat gălăgios, chel, în costum gri, care ieşea în evidență din mulțime. Lucrează la departamentul de negocieri. S-a certat cu un alt tip, pe care nu-l văd pe aici. Se poate să nu fi fost invitat. Oricum, au devenit din ce în ce mai competitivi, au început să se zbată să ajungă mai devreme la muncă, unul înaintea celuilalt. De obicei, trebuie să ajungă la şapte jumătate, cam aşa ceva. Bine, au ajuns la punctul în care într-o dimineață se chinuiau să intre cu maşina în parcare unul înaintea celuilalt pe la cinci fără zece. —Cinci fără zece? Se poate face ceva la ora aia? —Păi, bursa din Tokio este deschisă. Oricum, cel pe care ți l-am arătat a ajuns la poartă primul şi a parcat chiar acolo, pentru a-l bloca pe celălalt. Al doilea tip nu putea să-şi lase maşina acolo în stradă, aşa că a trecut de poartă pe jos, a luat cheia maşinii celuilalt de la portar şi a mutat-o ca să poată să-şi ducă maşina înăuntru. Vezi, a pierdut aproximativ douăzeci de minute. Până a ajuns la birou era deja plin de nervi – s-au bătut chiar acolo în salon. —Ce s-a întâmplat? Simon a ridicat din umeri. —Ambii ştiu să se bată, aşa că nimic special nu s-a întâmplat. Marcus i-a muştruluit nițel pe amândoi, nimic grav, zise, zâmbindu-mi vag. Genul ăsta de poveşti m-a pus pe gânduri în ultima perioadă. Ca să nu mai vorbesc despre conversația noastră de mai demult. M-am gândit la viața mea şi dacă chiar vreau să mai trăiesc aşa, cu genul ăsta de persoane în jurul meu. Întrebarea cea mare. —E din cauza a ce am spus eu? Mă îndoiam de asta. Nu eram atât de profundă încât să afectez alte persoane. —Nu chiar. A tras tare din țigară. —A fost mai mult decât doar ce am vorbit eu cu tine, ceva din exterior, şi mi-am dat seama apoi că ai acceptat chestia cu Dan destul de bine, nu a părut că te opui în vreun fel. Am început să mă întreb dacă mă aflam în locul potrivit – metaforic, vreau să spun – pentru a obține ceea ce vreau de la viață. Şi, uitându-mă în jurul meu la dragii mei colegi, zise el, cuprinzând cu o privire înțelegătoare spectacolul indulgenței excesive de la Sloane oferindu-ni-se chiar în fața noastră, mă îndoiesc că sunt. Am dat din cap înțelegându-l, presupunând că Simon se referea la faptul că a continua să trăiască în ambianța curentă ar însemna să-şi nege sexualitatea sau să fie nevoit să îndure glumele compromițătoare şi poate intimidante care ar apărea. Cum ar putea, de exemplu, să aducă la o astfel de petrecere un iubit? Dar aceasta era viața pe care el o ştia, mediul în care fusese crescut. L-am privit cu înțelegere. —Poate că nu mă crezi, dar sunt chiar ambițios, a spus Simon cu o voce seacă. Dacă s-ar afla, nu cred că mi-ar distruge cariera, dar toți s-ar uita la mine ciudat. Nu aş reuşi niciodată să-mi ating ambițiile. Ceea ce mă face să mă întreb de ce aş vrea să rămân aici. —De ce îți pierzi timpul cu ăştia, Simon? l-am întrebat. Surorile Fine şi prietenii lor? Adică ştiu că Sebastian este prieten cu tine, dar de ce ai petrecut atâta timp cu Charles? A zâmbit, un zâmbet mic cu doar o mică urmă de amuzament. —Speram să obțin vreo informație despre el care ar anula-o pe cea pe care o are el despre mine. Ca să o spun sincer. —Şi ai reuşit? am întrebat, gândindu-mă că poate aceasta era explicația că şi James voise atât de mult să facă parte din acest cerc. A dat din cap. —Am vrut să aflu de unde îşi lua drogurile. Mă întrebam dacă făcea trafic, deşi asta părea întotdeauna un lucru riscant pentru cineva atât de prudent precum Charles. —Şi ai aflat? am zis, inima bătându-mi cu putere. S-a uitat la mine şi a ezitat pentru un moment. Apoi a răspuns, cu o inflexie aproape involuntară: —De unde îşi lua drogurile? Nu, nu am reuşit. Îl credeam. Dar, în acelaşi timp, eram destul de sigură că nu asta avea de gând să spună. 

L-am văzut pe James traversând camera în timp ce vorbeam cu Simon, dar acum se pare că dispăruse din nou. Mi-am făcut loc prin salon, trecând pe lângă Geneviève Planchet care era lângă bolul cu punch, şi am ieşit pe punte. Barele albe şi decorațiunile străluceau în soare, captând lumina şi orbindu-ne. Un grup de bărbați tineri în maiouri şi cu început de burți se zbenguiau cu una dintre vestele de salvare, aruncând-o de la unul la altul ca pe un Frisbee gigantic, cu fețele roşii de soare şi băutură. Sebastian vorbea cu un cuplu care părea aşezat la casa lui. Văzându-mă, s-a îndepărtat un moment, inventând o scuză, şi a venit la mine, luându-mă de mână şi strângând-o cu afecțiune. —Este totul în ordine? m-a întrebat zâmbind. —Acum sunt bine. Sebastian s-a alăturat cuplului şi eu m-am îndreptat direct către parter pentru a examina în intimitatea unei toalete private conținutul micului pachet pe care tocmai mi-l lăsase în palmă. Din fericire, nu era vânt şi ambarcațiunea era foarte stabilă, dar tot mi-a luat un timp mai îndelungat decât de obicei să aşez nişte cocaină pe rezervorul toaletei şi să o trag pe nas printr-o bancnotă de cinci lire. S-a gândit bine când mai întâi a tăiat-o. Astfel ar fi fost chiar mult mai greu. Cocaina a fost foarte bună. Mi-am pus în gând să-l întreb pe Sebastian unde a tras-o el pe nas. Înviorată şi cu mintea clară, am băgat pachetul în fundul genții şi am tras apa. Nicola Walters era singura persoană care se spăla pe mâini în chiuvetă când am ieşit. M-a văzut în oglindă şi şi-a prelungit şederea, cu ochii măriți. —Ce Dumnezeu faci aici? m-a întrebat. Probabil mă vedea ca pe unul dintre acei agenți secreți din serialele televiziunii americane care reuşesc într-un fel să-şi ascundă lucrurile cele mai intime cu scuze dintre cele mai slabe. Trebuia să o dezamăgesc. —Păi sunt aici cu Sebastian Shaw, i-am răspuns pentru a mă scuza. Îl ştii? —Bineînțeles. Toți îl ştim pe Sebastian, a spus cu un ton amuzat. Nu mi-am dat seama. Scuză-mă. Revenindu-şi, a scos o mică perie din geantă şi a trecut-o încet prin păr, firele rebele aşezându-se la locul lor. Nu şi-a retuşat machiajul, căci nu era nimic de retuşat. Trăsăturile ei inteligente şi puternice nu aveau nevoie. —Te distrezi? m-a întrebat politicos. —Este mai mult interesant decât plăcut. Nu îi am prea mult la suflet pe colegii tăi. —Nici eu. Dar a spus-o foarte simplu; era prețul pe care trebuia să-l plătească pentru a-şi atinge țelurile. Era sigură pe sine şi pe ceea ce îşi dorea într-un fel în care Simon Grenville nu mai era. —Ai reuşit să mai afli ceva despre… despre unde ar putea fi dosarul lui Charles? mi-a zis, ochii ei întâlnindu-i pe ai mei în oglindă. —Nu ştiu unde este, i-am răspuns încet. Dar cred că am o vagă idee la cine este. —Este la altcineva? A amuțit. —La cine? Am dat din cap. —Asta nu pot s-o spun încă. Este doar o bănuială. Dar nu cred că va păți ceva acolo unde este. —Dar vei face rost de el? Adică, cel puțin de documentele mele. Vei face rost de ele? —Cred că da. O să te anunț eu. I-am zâmbit misterios şi am ieşit din toaletă, simțindu-mă precum un spion care terminase cu succes o întâlnire. Sau poate cocaina era de vină. Mi-am zis să nu mă consider invulnerabilă. Unul dintre pericolele cocainei era că te putea face extrem de obraznic. Şi exact cum mă gândisem, acest vas nu era tocmai locul potrivit de făcut prea mulți duşmani. Tamisa părea liniştită, de parcă a înota spre țărm ar fi la fel de uşor precum câteva lungimi de bazin olimpic, dar ştiam cât de înşelătoare puteau fi aparențele. Poate eram paranoică, dar asta nu însemna că nu erau oameni care căutau să mă prindă. Până acum, se pare că nimeni nu-şi dăduse seama că aveam ceva de-a face cu articolul din ziar, lucru pentru care îi mulțumesc lui Dumnezeu şi tuturor micilor Lui îngeri devotați. Am ajuns la capătul culoarului şi prima persoană pe care am văzut-o era Geneviève Planchet, singură, sprijinindu-se de capătul scărilor, sorbind un Pimms. Era ceva ciudat în legătură cu asta şi mi-am dat imediat seama despre ce era vorba: în general, la astfel de ieşiri în societate, ea era în continuă mişcare, vorbind cu invitații, făcând prezentările, fiind, pe scurt, gazda perfectă. Cel puțin pentru un timp se pare că-şi dusese la capăt responsabilitățile. Îmi aduceam aminte de câte ori o văzusem lângă bolul cu punch. Era beată sau oricum numai amețită, dar clar băuse câteva pahare mai mult decât de obicei. —Bună, Sam, mi-a spus în timp ce urcam pe scări. Te simți bine? —Oh, da, i-am răspuns cu diplomație. Ziua perfectă de duminică. A fost foarte drăguț din partea lui Sir Richard să mă invite. —Richard este aşa drăguț de obicei, a zis, mai degrabă cu un ton pe care făcea un anunț. Eu trebuie să ştiu mai bine. Cu siguranță nu ştiu ce aş fi făcut dacă nu l-aş fi întâlnit pe el. —Te referi la momentul în care ți-ai părăsit soțul? Dacă nu altceva, cocaina mă făcea cu siguranță directă. Dar nu a deranjat-o pe Geneviève. Din moment ce îşi terminase sarcinile sociale, nu simțea nevoia să facă o conversație. —Da, despre asta vorbeam, a spus, cu un accent francez mai pronunțat, acum că băuse câteva pahare în plus, deşi engleza ei era perfectă, ca întotdeauna. S-a purtat minunat cu noi. Dominic avea doar trei ani când l-am părăsit pe Alain, şi Richard l-a crescut ca pe copilul lui. A suspinat. —Dintotdeauna mi-am dorit să îi spună lui Richard „tată“, dar asta nu s-a întâmplat niciodată. Cred că este de înțeles. —Poate dacă v-ați fi căsătorit ar fi făcut-o. —Oh, asta nu a fost niciodată posibil, a zis, ridicându-şi sprâncenele îngrijite. Niciodată. Alain nu mi-ar fi dat divorțul. Este foarte de modă veche în ceea ce priveşte lucrurile astea. —Chiar dacă ar fi vrut să se căsătorească din nou? —Catolicii precum Alain nu se mai căsătoresc niciodată. Sigur că-şi are amantele sale, dar asta nu se pune. Şi nu am fi putut să ne judecăm cu el prin tribunale. Gândeşte-te la scandalul pe care l-am fi provocat. M-am aplecat peste balcon, confuză. —Îmi pare rău, nu înțeleg. Sigur… Vreau să spun… — Am încercat să mă gândesc la un mod frumos de a o spune şi m-am dat bătută. Dar faptul că trăieşti aşa cu Sir Richard nu a fost considerat mai scandalos decât un divorț contestat? Geneviève părea foarte amuzată. —Văd că nu înțelegi deloc, draga mea. Totul este să faci aparențele să arate bine şi să nu stârneşti un scandal. Richard şi cu mine am fost dintotdeauna discreți. Având case alăturate, genul acesta de lucruri. Bineînțeles că toată lumea ştia că suntem un cuplu, dar, dacă nu atragi atenția asupra ta, bârfa dispare mai repede decât crezi şi în curând situația este acceptată în societate. Ştiam regulile. În comparație cu dezastrul acela de divorț, cu Alain care s-ar fi zbătut până la capăt, cu Richard citat drept complice la adulter… A închis ochii şi a dat din cap hotărâtă. —În nici un caz. Se întețise puțin vântul, iar vasul se mişca uşor înainte şi înapoi. Ne-am ținut imediat de bară, briza ridicându-mi părul de pe gât de parcă ar fi fost mâna cuiva. —În plus, Richard a fost minunat cu mine, a spus Geneviève, întorcându-se la subiectul inițial, sorbind ultimii stropi de Pimms. Minunat. Nu l-aş fi putut pune să treacă prin aşa ceva, nici măcar pentru Dominic. Scandalul i-ar fi dăunat extraordinar în carieră. —Nici pentru Dominic? am întrebat ca un ecou. A ridicat din umeri, acea mică şi înțelegătoare mişcare a sa. —Oh, ar fi preferat să fie mai respectat în adolescență. Totuşi, asta nu i-a făcut rău deloc. Să sperăm că totul se va aranja acum aşa cum vrem. Dominic pentru Suki, şi Belinda – păi, mulțumesc lui Dumnezeu că cel puțin Charles nu ne mai stă în cale. —Nu îl plăceai? Se pare că numărul mai mare de pahare avea efectul de a-i deschide gura. Dar poate că şi soarele a contribuit la asta; te făcea să te simți mai amețit decât erai. Geneviève a închis ochii şi a dat din nou din cap. Era modul ei de a spune un „nu“, categoric mai puternic decât ar fi putut spune prin cuvinte. Englezii nu erau nici pe jumătate la fel de buni la mimică. —Nu am avut niciodată încredere în el. Căuta să obțină numai ce voia, un nemernic, care urmărea doar să urce în societate. Cererea Belindei în căsătorie făcea parte din asta. A văzut un avantaj şi a profitat de el. Ştii, aveam de gând să-i verific titlul, a adăugat cu răutate. Nu credeam nici că era ceea ce spunea el. S-a uitat în jos la pahar şi părea a fi dezamăgită că este gol. M-aş fi oferit să i-l umplu, dar nu am vrut să întrerup convorbirea. Pentru un moment, am crezut că o să plece, dar apoi a spus: —Era şi curios, căutând şi băgându-şi nasul peste tot în jur după ceea ce îl interesa. Cred că era una dintre acele persoane care vor să ştie cât mai multe despre ceilalți; simt că asta le dă un avantaj. L-am prins odată în biroul lui Richard. Oh, avea o scuză foarte plauzibilă pentru prezența lui acolo, dar tot nu l-am crezut. Pot spune că a fost din instinct. A frământat în mâini paharul gol, uitându-se în jos la el şi, când a vorbit din nou, vocea îi era mult mai calmă. —Merg până în pânzele albe pentru a mă asigura că Richard nu este supărat sau îngrijorat. Munca este teritoriul lui. Dar casa este teritoriul meu. Şi acolo vreau să mă asigur că îl apăr de orice supărare pot. Şi-a ridicat ochii, privindu-mă. —Precum articolul din Herald, a zis. L-a supărat mult pe Richard. Este exact genul de publicitate pe care încearcă să-l evite. M-am gândit la fotografia Belindei şi a lui Suki pe podium, bete turtă; Tim reuşise să arate cât de rebele fuseseră gemenele în trecut, fără însă a spune nimic exact, pentru a nu fi dat în judecată. M-am strâmbat. —Asta nu mă surprinde, i-am spus cu sinceritate. —Nu ştii nimic în legătură cu asta, nu? Geneviève cu siguranță nu era proastă. —Ştiu că mi-au sunat agentul pentru a afla mai multe despre mine şi pentru a cere o poză de-a mea, i-am răspuns. Dar nu aveam idee că era pentru ceva de proporția aceasta, că altfel v-aş fi anunțat. Nu ştiu dacă Geneviève mă crezuse sau nu; nu-şi luase ochii de pe chipul meu. —Pot să-ți aduc încă un pahar de Pimms? am zis. —Nu, mulțumesc, Sam, mi-a răspuns. Mă duc chiar eu. Să-ți aminteşti ceea ce ți-am spus, da? Nu vreau să-l mai văd pe Richard îngrijorat de lucrul acesta. Vorbesc serios. I-am urmărit umerii înguşti în rochia de in făcându-şi drum prin mulțimea de agenți de bursă, în ciuda beției şi zgomotului lor, care se dădeau imediat la o parte pentru a o lăsa să treacă. Mă gândeam că ar fi făcut asta şi dacă nu ar fi fost soția şefului lor din toate punctele de vedere, mai puțin cu numele. Era ceva în felul lui Geneviève care te făcea să o respecți imediat. M-am gândit la avertismentul pe care de-abia mi-l dăduse şi m-am dat înapoi un pic. Speram, în numele lui Dumnezeu, ca Geneviève să nu afle vreodată cine era cu adevărat responsabil de acel articol. Eram sigură că mânia ei ar fi fost imensă. 

Capitolul 22tc "Capitolul 22" —Sam, dragă! sări Baby pe mine ca o pasăre de pradă osoasă. Fusesem atât de distrată încât uitasem să fiu atentă în jur. Speram să nu fie o premoniție. Nu puteam înțelege cum reuşise să meargă, mai ales să fugă cu acele cizme până la genunchi, cu tocul înalt, pe acest vas care se balansa încet, înainte şi înapoi. —Am decis ca la următoarea mea petrecere să avem Pimms, mi-a declarat entuziasmată. Este chiar fantastic! —Ce îți mai face iubitul, Baby? am întrebat încercând să fiu prietenoasă. Trebuie să îi mulțumesc pentru acele poze pe care mi le-a făcut. Fruntea lui Baby s-a încrețit de uimire. —Iubit? a repetat. Nu putea fi atât de băută. Nu ar mai putea să stea în picioare. —Tony Muldoon, i-am spus. Fotograful. —Ah, el! A scos un râset pițigăiat. —Era absolut imposibil. I-am spus să se întoarcă la fosta prietenă. Decodat, cred că asta însemna că nu avusese intenții serioase în legătură cu Baby. În spatele nostru, bețivii care se jucau Frisbee cu vesta de salvare acum îşi desfăcuseră pantalonii şi îşi scosese penisurile. Atârnau în jos trist, precum nişte viermi care nu se prea bucurau că ieşiseră la soare. Probabil le era frică de pescăruşi. Sper că fuseseră date cu loțiune din belşug. Suki Fine ar trebui să le atragă atenția în legătură cu asta dintr-un minut în altul. —Era doar un drogat, spunea Baby. Vreau să spun, seringi peste tot pe jos. Dacă aş fi călcat pe una aş fi putut lua Dumnezeu ştie ce. Exhibiționiştii stăteau acum în cerc, cu mâinile pe înfăptuitorii de iubire, dând din şolduri în față şi în spate, cu penisurile sărind în sus şi jos la mişcările lor. Se poate să fi fost vreun fel de dans al fertilității de la Sloane. Cred că un terorist social ar fi interpretat acest comportament ca o declarație hotărâtă despre lipsa de importanță a bărbatului în societatea contemporană, o încercare îndrăzneață de a se confrunta cu realitatea ei. Din nu ştiu ce motiv, cuvântul „patetic“ îmi părea foarte uşor de rostit. —Vreau să spun că este totul în regulă dacă nu faci sex cu acea persoană, a continuat Baby, nerealizând că atenția îmi era îndreptată spre altceva. Nu am prejudecăți în legătură cu genul acesta de lucruri. Adică, este foarte la modă acum. Toată lumea o face. Dar există nişte limite. Doamne, îmi amintesc atunci când eram la şcoală că încercam tot ceea ce exista, eu şi Belinda. Ea venea cu ceva nou în fiecare zi şi ne făcea pe toți să încercăm. Un țipăt s-a auzit dintr-odată din grupul fertilizatorilor. James urca scările şi în spatele lui era Susie, recepționera. Ambii erau roşii şi ciufuliți. Din fericire pentru James, Jordan nu era aici. —He-he, he-he, he-he, cânta trupa de penisuri flasce, mişcându-se pentru a-i înconjura pe James şi pe Susie şi făcând gesturi smucite care păreau mai ostentative decât înainte. Dacă un antropolog ar fi fost prezent aici, aceasta ar fi fost pentru el o zi pe teren. —Doamne, uitați-vă la asta, a spus Belinda Fine, apropiindu-se de noi. Ce patetic! În sfârşit, Belinda şi cu mine eram de acord asupra unui fapt. I-am zâmbit. —Mai ales când au mărimile acelea, am adăugat. S-a uitat la mine fără să înțeleagă. —Ah, vorbeşti de băieții care şi-au scos viermişorii afară! Vor numai să se dea mari. Aşa fac de obicei când se enervează. Tati crede că este extrem de amuzant. Atâta timp cât nu încep să geamă. Asta ar fi puțin prea mult. Nu, eu spuneam de James şi de Susie. I-o trage secretarei în toaletă la petreceri. Cât de comun! —M-am decis să servesc Pimms la următoarea mea petrecere, a informat-o Baby. Va fi extraordinar. Vreau să lansez un nou trend. James şi Susie s-au desprins de grupul de exhibiționişti şi au început să meargă nesiguri de-a lungul punții. James ținea în mână un pahar mare plin pe jumătate şi încerca să nu-l verse; Susie, agățată de cealaltă mână a lui, chicotea, ceea ce nu era deloc de ajutor. Dominic şi Sebastian, care se aplecau peste balustradă, erau cât pe ce să fie aruncați peste bord de o încercare nesigură a lui James de a-şi salva paharul. Din moment ce nu avea mâini libere cu care să se echilibreze, nu i-a fost uşor; a fost o încurcătură în care paharul era gata să zboare. Sebastian l-a prins exact la timp. L-au îndreptat destul de greu pe James şi l-au trimis mai departe să-şi vadă de drum. Dominic, uitându-se după el, şi-a lărgit buzele în bine-cunoscutul lui zâmbet cinic şi a spus ceva care l-a făcut pe Sebastian să râdă. James şi Susie au dispărut în salon. Le urmăream drumul, deşi speranța mea de a-l găsi pe James singur şi destul de treaz pentru a putea discuta cu el părea a fi aproape pierdută. S-au oprit la Suki, Sir Richard şi Geneviève, care vorbeau cu un cuplu necunoscut. James şi-a aşezat paharul jos pentru a face cunoştință cu străinii, cu Susie care încă se ținea de mâna lui stângă precum un scai. Atenția mi s-a întors la ceea ce îi spunea Baby Belindei. —… când i-a spus că acele culori asemănătoare cu pielea nu mai erau la modă. Roz-portocaliu sau nimic. Şi, oricum, buzunarele din dreptul sânilor erau atât de demodate! El a fost fantastic, ei nu îi puteau reproşa nimic. —Şi au scos-o din colecție? —Ah, bineînțeles! James şi Susie, după multe smucituri, ieşiră din salon, clătinându-se încet în direcția noastră. —B’linda! a exclamat James. Dragă B’linda! Minunată petrecere! Susie a făcut efortul de a-şi aranja buclele cochete, dar s-a oprit din asta uitându-se de parcă o durea mâna. Paharul din mâna lui James părea mai puțin plin decât înainte. —Ai grijă, a spus, uitându-se în jos la el. Ai grijă cu acest whisky. Oops! Susie şi-a prins tocul înalt în podeaua de lemn şi s-a împiedicat, trăgându-l şi pe James după ea. Eu am prins-o pe Susie, iar Belinda şi Baby l-au prins pe James, repunându-i pe picioare. Nu ştiu nici măcar de ce ne-am obosit. Cred că din instinct. —Mulțumesc, fetelor, a spus neclar James. Drăguțe fete. Mulțumesc. Susie, spune mulțumesc. —Mulțumesc, a chicotit Susie. James şi-a lăsat capul pe spate şi a dus paharul la gură. —Ce miros ciudat, a spus, mormăind. Ah, pe gât cu el. A băut whisky-ul dintr-o înghițitură şi s-a uitat împrejur, zâmbind. Apoi, paharul i-a picat din mână. —Ah, pentru Dumnezeu, James, a zis Belinda iritată. Uite ce dezastru ai făcut aici! Sticla spartă murdărea podeaua de lemn din jurul picioarelor lui James. Îşi coborî capul parcă pentru a se uita la asta. Apoi capul i s-a răsucit şi a scos un sunet ca şi când nu ar mai fi putut respira. —Şi nu face pe prostul, a spus Belinda tăios. Dar James încă se sufoca. Cealaltă mână scăpase dintr-a lui Susie şi acum era doborât la pământ, ținându-se de stomac. —Jamie! a urlat Susie. —E bine? a întrebat Baby, prinzându-se într-un final. —Bineînțeles că nu e! am răspuns. James se zvârcolea ca şi cum se sufoca, de parcă nu putea scoate nimic din el. —Este doar băut, a spus fără griji Belinda. Ignorând-o, l-am apucat pe James de umeri, trăgându-l în sus ca să îi pot vedea fața. Mirosul m-a lovit dintr-odată, dar nu îl recunoscusem încă. —James, ce este? Ce te doare? S-a bătut pe piept şi stomac. O mână era în jurul gâtului. —Mă arde… arde… nu pot respira… a spus. Ochii îi erau îngroziți. Sub mâinile mele, umerii îi erau calzi precum cărbunii. Picături de sudoare i se formau pe față ca lacrimile. Nu l-am mai putut ține drept. Picioarele i s-au înmuiat şi s-a prăbuşit pe punte. Uitându-mă disperată în jurul meu, le-am făcut semn lui Sebastian şi lui Dominic, care deja se uitau curioşi în această direcție. —Pentru Dumnezeu, Sam, dă-te la o parte! O să verse şi tu vei fi în prima linie, a țipat Dominic, dându-se la o parte. —A fost otrăvit! am urlat. Aduceți-mi un pahar cu lapte. Amândoi, repede! Fața lui Sebastian se schimbă brusc, de la uluire la îndoială şi şoc. —Haide, pentru Dumnezeu! i-a spus lui Dominic, îndreptându-se spre salon. James se zvârcolea acum, cu brațele în laturi, cu sudoarea scurgându-se pe haină, cu fața în agonie, încercând să respire, dar şi vomând în acelaşi timp. Arăta precum cineva care alergase într-o cursă şi aproape se omorâse în acest fel. Susie țipa, lucru destul de normal, o serie de țipete scurte, oribile, deoarece ar fi fost amuzante în alte circumstanțe. —Luați-o de aici, le-am spus lui Baby şi Belindei, dar erau amândouă încremenite şi părea că nu m-au auzit. Se forma o mulțime în jurul nostru şi am văzut-o pe Geneviève Planchet acolo. Am arătat către Susie, strigând la Geneviève: —Luați-o de aici, pentru Dumnezeu! Am văzut-o cu colțul ochiului pe Geneviève ducându-se la Susie şi spunându-i ceva, pentru a o face să se întoarcă. Þipetele s-au domolit. Sebastian s-a întors în fugă cu un pahar plin pe jumătate cu lapte. —Asta este tot ce mai aveau, mi-a spus, dându-mi-l. Restul este frişcă. Pot să fac rost dacă mai vrei. —James, James, bea asta. Am îndreptat paharul spre el. —Te va ajuta. A dat la o parte paharul, aproape vărsând laptele. —Þine-i capul, i-am spus lui Sebastian. S-a aşezat în genunchi lângă mine şi l-a ținut pe James. —James, bătrâne. Bea asta. Îți va face bine. Haide. Se pricepea la asta mai bine decât mine. James s-a aşezat în fund, ridicându-şi fața îngrozită, roşie şi în agonie, transpirată, cu ochii încremeniți. A reuşit să bea laptele şi i-a înapoiat paharul lui Sebastian. —Cum te simți? a întrebat repede Sebastian. —Mai bine… mai răcorit… James a inspirat adânc şi toată lumea din jur a răsuflat uşurată. —Mai bine, a bolborosit James, nu mai doare atât de tare… Apoi, de parcă fusese lovit în stomac, s-a prăbuşit din nou, vomând încontinuu. Geneviève, cu mâna împrejurul lui Susie, încerca să o convingă să bea ceva – cred că un coniac –, dar Susie refuza isterică, îndepărtând paharul. Nimeni nu putea să o învinovățească. Dominic a ieşit din salon, aproape în fugă. —Am vorbit cu căpitanul vasului, ne-a spus, aplecându-se. Ar trebui să ne oprim în curând. Va chema serviciile de urgență şi o ambulanță. —Să-i aduc nişte frişcă să bea? m-a întrebat Sebastian disperat. —Nu poate să-i facă rău, am zis, mormăind. James era încolăcit pe podea şi se sufoca. Cercul de oameni din jurul nostru se dublase; majoritatea îşi dăduseră deja seama că se întâmplase ceva. Geneviève reuşise să o convingă pe Susie să iasă din mulțime, deşi nu ştiam dacă reuşise să o convingă şi să bea coniacul. Sir Richard Fine îşi făcu loc în față. Lângă el mai era un bărbat pe care l-am recunoscut apoi ca fiind Marcus Samson, a cărui onomastică o sărbătoream. —Doamne! a zis Richard Fine. Ce naiba s-a întâmplat cu el? Nu este un nenorocit de epileptic, nu? —Rattray-Potter este obişnuit cu băutura, a adăugat Marcus Samson, mormăind. —Se pare că cineva i-a făcut-o mai tare, le-a răspuns Sebastian. Sir Richard s-a uitat împrejur imediat. —Shaw, a spus cu voce joasă, adună-i pe clienți şi du-i în salon. Serveşte-i cu nişte coniac, ca un băiat bun ce eşti. Spune-le că el a băut un pic cam mult. Se întâmplă tot timpul. —Ce naiba a luat? a explodat Marcus Samson. Parcă ar fi fost otrăvit. Pantofii lui James se loveau de podea, pradă convulsiilor. Şi-a deschis gura pentru a voma şi am văzut cu oroare că limba şi buzele i se învinețeau. Dumnezeu ştia când aveam să acostăm şi să-l ducem la un spital. Pe măsură ce timpul trecea, era din ce în ce mai periculos pentru el. Dominic era lângă Sir Richard Fine, vorbind ceva despre o ambulanță. Era singura persoană care vorbea. Grupul de spectatori tăcuse când le venise şeful, iar cuvintele lui Samson precedaseră o tăcere care era întreruptă doar de zgomotele pe care le făcea James. Cuvântul „otrăvit“ rămăsese în aer deasupra capului lui James. Oamenii s-au dat câțiva paşi înapoi, de parcă le era frică să nu fie contaminați. Departe de privirea mea, departe de mulțime, Susie plângea cu sughițuri, cu suspine lungi, terifiante, panicată la culme, fiind parcă un punct de sprijin pentru gemetele agonizante ale lui James. Toată lumea se uita la Marcus Samson de parcă el era purtătorul lor de cuvânt. Dar el nu se uita decât la James şi era alb ca varul. Cred că nu mai văzuse niciodată pe cineva murind. 

Capitolul 23tc "Capitolul 23" Era pentru prima dată când o vedeam pe Baby acoperită într-un mod decent. Purta un tricou bărbătesc care atârna larg peste blugi şi cu care ar fi arătat mult mai bine decât îi stătea de obicei în îmbrăcămintea strâmtă dacă nu ar fi fost cearcănele vinete de sub ochii ei. Faptul că nu s-a chinuit să le acopere cu machiaj spunea multe. Fuma şi era trasă la față. —Nu am mai văzut aşa ceva niciodată, a spus pentru a mia oară, mâinile tremurându-i pe țigară. Nu am putut să dorm toată noaptea din cauză că mi-am amintit tot. —Dar de ce ai venit la serviciu? —Avem o promoție foarte importantă şi eu sunt singura care ştie despre asta, mi-a spus, uimitor, fără nici o urmă de importanță. Baby fusese atât de şocată de moartea lui James încât începuse să se comporte normal. Dar nu mă îndoiesc că este doar temporar. A aprins încă o țigară, deşi cealaltă era doar pe jumătate fumată. —Se vedea că o să moară, a zis, tremurând. După felul în care se uita… după sunetele pe care le scotea… —Dacă nu am fi fost pe vas ar fi supraviețuit, am corectat-o. Unul dintre doctori sunase la Guy – acolo au o unitate specială pentru cazurile de otrăvire şi i-au spus ce tip de antidot să folosească. Deja îl aveau pregătit şi îl aşteptau să vină la spital. Numai că a fost prea târziu. A murit în ambulanță. Baby fusese mult prea isterică ieri ca să-şi dea seama de ce se întâmpla. A trebuit să i se dea un calmant. Şi nu a fost singura. —Ce a fost? a întrebat acum. Ce luase? —Un stimulent. L-am mirosit imediat. —Stimulent? Am dat din cap. —Dacă bei nitrat de amil îți intră în sânge şi îți arde organele interne. De aceea i-am dat lapte, pentru a-i umple stomacul. L-a ajutat. Dar nu a fost de ajuns. —Cum de ai ştiut ce să faci? —Acelaşi lucru l-a pățit o prietenă a mea într-un club, cu ani în urmă. Un începător pe care tocmai îl refuzase i-a aranjat băutura. Ar fi murit dacă o tipă de acolo nu i-ar fi dat lapte. Chiar şi aşa, s-ar putea să aibă probleme serioase cu ficatul, şi i-a dat de furcă rău de tot cu sistemul imunitar. —Doamne! —L-am bătut măr pe ăla câteva zile mai târziu. Nu va mai încerca asta cu nimeni altcineva. M-am ridicat. —Mulțumesc mult că mi-ai răspuns la întrebări, Baby. Mi-ai fost foarte de ajutor. Cred că vrei să te întorci şi tu la muncă. —Da, chiar ar trebui. Nu că aş avea chef. Baby s-a ridicat şi ea. În spatele ei, recepționera se uita la noi curioasă. Vorbisem încet, dar era clar că această conversație fusese serioasă. —Ai primit câteva telefoane, Baby, i-a spus. Baby a ridicat mâna, în semn că mesajele pot aştepta, uitându-se încă la mine. A bolborosit: —Crezi… vreau să spun… crezi… ce m-ai întrebat acum… Vocea i-a coborât. Nu voia să o spună tare. Şi nici nu voia să mă privească în față. —Trebuie să plec, a spus. Ai grijă de tine. Apoi, pe neaşteptate, m-a îmbrățişat, ținându-mă pentru un moment, înainte să plece pe coridorul care ducea la biroul ei. M-am uitat după ea, simțindu-mă ridicol de impresionată. Tot ce voiam era să stau jos pe canapea şi să frunzăresc paginile revistelor ilustrate şi să uit de ceea ce trebuia să fac. Mi-a fost greu să ies pe uşă, să merg pe stradă, să descui dubița şi să conduc mai departe. Frumusețea zilei mă moleşise şi ea, călduroasă şi înmiresmată, cu cerul albastru şi senin. Birourile firmei de relații cu publicul la care lucra Baby erau pe o alee mică de pe strada Bond. Am trecut peste piața Grosvenor şi în josul străzii Park Lane, simțindu-mă ca o mumie, cu mâinile pe volan, picioarele pe pedale, de parcă aş fi fost pe pilot automat. Îmi trecu un fior rece pe spatele gâtului şi, în ciuda soarelui care îmi atingea pielea, se simțea rece, ca ceva ce fusese resuscitat la morgă. Am trecut pe Knightsbridge, în josul străzii Sloane, pe King’s Road. Până când am parcat şi am sunat la sonerie, inima îmi bătea deja neplăcut de repede şi răcoarea nu dispăruse. Suki Fine a deschis uşa şi părea foarte mulțumită să mă vadă. —Sam! Intră! Doamne, ce mâini reci ai! Oricum, era bine să ştiu că nu aveam halucinații. Am intrat în casă, Suki a închis uşa în urma mea şi m-a băgat în bucătărie. În tot acest timp m-am simțit detaşată, de parcă era un perete de sticlă între mine şi restul lumii. Lumina soarelui, bătând în vopseaua galbenă a bucătăriei, punea în acord bunul-gust al podelei de teracotă manufacturată şi părul blond al Belindei Fine, care stătea la tejgheaua de oțel inoxidabil şi tăia un măr. Purta o rochie roz de mătase, avea picioarele goale, iar tocătorul era din lemn de măslin. Mintea îmi era ascuțită, observând fiecare detaliu, indiferent cât de lipsit de importanță. —Eşti bine? întrebă Suki. Arăți ciudat. —Mă simt ciudat. S-a aşezat pe unul dintre scaunele din jurul mesei din bucătărie şi mi-a arătat către un altul. Am dat din cap. Era o cafetieră pe masă, pe jumătate plină cu o cafea neagră parfumată. Suki şi-a turnat un pic. —Vrei nişte cafea, Sam? Bells? —Am luat deja, a răspuns Belinda cu gura plină de fructe. —Sunteți singure? am întrebat. Suki, nedumerită, a dat din cap în semn că da. —Doamna Hermesetas vine doar dimineața. —Bine, am zis. Deoarece vreau să vorbesc cu voi amândouă. Sau mai degrabă cu Belinda. —Ce vrei să o întrebi pe Belinda? a spus Suki, sărindu-i imediat în apărare. Belinda i-a făcut semn să nu-şi facă griji. —Nu te îngrijora, Suki. După mine, poate să întrebe ce vrea. Păi, ce este? S-a uitat fix la mine, iar ochii îi erau luminoşi, provocându-mă. Era ca şi cum ştia ce am de spus şi se amuza anticipând asta. —Sora ta a încercat din greu să-i convingă pe toți că Charles era cel care te-a corupt la lucruri necurate, nu? i-am spus, nemăsurându-mi vorbele. Charles era cel care lua droguri, cel care îți dădea heroina. Asta ai spus Poliției, şi asta cred şi oamenii. Am crezut asta atunci, dar, cu cât mă gândeam mai mult, cu atât îmi părea a fi mai puțin adevărat. Charles era atât de organizat, atât de controlat, încât ar fi putut să facă o afacere prosperă din şantaj ca un al doilea serviciu pe lângă bancă. Dar era greu de crezut că ar face ceva atât de stupid precum a o convinge pe fata şefului să ia droguri. Însă ar fi perfect de înțeles dacă era invers. L-ai ispitit pe Charles peste puterile lui. Era un om care căuta să urce pe scara socială, folosind un titlu pe care probabil nu-l avea; călcâiul lui Ahile erai tu. Cred că ți-a plăcut la nebunie să-l împingi la ce nu voia numai ca să-ți facă pe plac. Era doar o bănuială, dar Belinda nu a negat nimic din ce am spus eu. Suki a fost cea care a spus: —Şantaj! Bells, ce este asta? Spune-i că nu este adevărat! Charles a fost cel care te-a făcut să iei droguri, nu? Nici una dintre noi nu o asculta. Ochii îmi erau fixați pe Belinda şi ai ei pe mine. Am continuat. —Dar Charles, oricât de mult i-ar fi plăcut – şi presupun că i-a plăcut, altfel nu ar fi făcut ceva atât de prostesc cum a fost să tragă pe nas la petrecerea de logodnă –, nu a putut lăsa să-i scape o şansă de a face nişte bani în plus. A aflat de unde îți luai drogurile, nu? Descoperirea asta nu i-ar fi făcut rău lui – ar fi negat că foloseşte aşa ceva şi ar fi arătat precum un erou care te salva de la o soartă mai rea ca moartea. Dar furnizorul tău ar fi fost în pericol. Þi-a spus că Charles avea de gând să-i ceară o grămadă de bani, nu? Tu ai fost cea care i-a dat lui Charles heroina; trebuie ca tu să fi fost. Charles nu ar fi avut încredere în el. Nu era prost. Sau poate era prost, pentru că a avut încredere în tine. Am făcut o pauză un moment, amintindu-mi că Sebastian mi-a dat ieri cocaină. Parcă a trecut atât de mult de-atunci. —Te-am văzut pe tine şi pe Charles ținându-vă de mână pentru un moment la petrecerea de logodnă. I-o pasai, nu-i aşa, în fața tuturor, fără ca nimeni să ştie asta… —Bells nu a ştiut! a sărit Suki din scaun, aproape dărâmând masa. Nu a ştiut că asta îl va omorî, jur! A fost total îngrozită când l-a găsit pe Charles, nu avea idee ce era ceea ce îi dăduse! —Taci naibii din gură! Belinda a sărit la sora ei. Nu vezi că încearcă să ne facă să vorbim? Dar Suki era de neoprit, apărându-şi sora cu o pasiune convingătoare. —Deja îl scosese din toaletă şi îl adusese pe coridor când am găsit-o eu. Eram îngrijorată de ce o fi făcând, fusese plecată ceva timp, aşa că m-am dus jos să o caut, ştiam unde se duseseră să o facă… A tras aer în piept şi a continuat: —Şi deja era prea târziu, se vedea că fusese mutat, iar seringa îi căzuse din braț şi se rupsese. Eu am vrut să-l las acolo, dar Belinda era hotărâtă să-l tragă sub instalație şi să-i dea drumul peste el, credea că o să-i deruteze pe toți destul timp pentru ca ea să iasă basma curată. Dacă s-ar fi aflat imediat că erau implicate droguri, ar fi ieşit un dezastru… —Suki! Taci! s-a întors Belinda furioasă la sora ei. —… a fost atât de înspăimântător, a trebuit să urc şi să desfac lanțul, aproape că mi-am lăsat amprentele peste tot, numai că mi-am amintit la timp, şi apoi când urcam pe scări l-am văzut pe Simon în spatele nostru şi eram sigure că şi el ne văzuse, dar nu se poate să ne fi văzut. Doamne, eram atât de îngrozită, dar atunci nu ştiam că totul fusese intenționat, că altfel nu aş mai fi ajutat-o – am crezut că a fost un accident, că doza fusese prea mare. Păi, se mai întâmplă, nu? a spus Suki patetic, cu o voce care implora. Totul mergea atât de bine, Felix o trata pe Bells şi părea să fie mult mai bine, şi atunci am crezut că va fi uitat tot. Iar apoi a murit James, Doamne, iar acum nu înțeleg ce se întâmplă… —Chiar nu ştii, nu? am întrebat-o, uitându-mă la ea cu milă. Chiar nu ştii de unde îşi lua Belinda drogurile? De unde şi le-a luat dintotdeauna? Suki a început să plângă, îngrozitor, cu sunete înalte ca o pasăre în pericol. Şi-a pus mâinile la urechi. —Nu-mi spune. Nu-mi spune… —Taci odată! Belinda a traversat camera, foşnind mătasea rochiei, şi a plesnit-o pe sora ei peste față. Suki a inspirat cu un icnet şi plânsetele s-au oprit la fel de repede cum au început. În tăcere, Belinda mi-a spus, cu ochii mânioşi: —Este numai o bănuială de-a ta. Nu ştii nimic ce-ar trebui ştiut. —Am vorbit cu Baby, i-am zis. A spus că la şcoală tu erai fata cu care toți voiau să fie prieteni, deoarece tu întotdeauna erai aprovizionată cu tot ce voiau. Erai foarte atentă să nu spui nimănui de unde veneau, dar, într-o noapte, voi două v-ați îmbătat şi ați luat prea multă cocaină, iar tu i te-ai confesat despre minunatul tău frate vitreg care are aceste restaurante non-stop, acoperirea perfectă pentru a vinde multe droguri pentru tipi bogați de la Sloane, care nu aveau nimic mai bun de făcut… Mâinile lui Suki au căzut pe lângă corp. Fața îi era palidă ca o foaie de hârtie, făcând ca semnul roşu unde o plesnise Belinda să iasă în evidență ca o pată de vin. Se uita la mine fix, dar apoi ochii şi-au schimbat direcția uşor în spatele şi deasupra mea. M-am întors, dar nu destul de repede. Două mâini puternice m-au apucat de brațe, oprindu-mă din drum şi întorcându-mă cu fața spre cameră. —Cred că te aştepți să spun un clişeu, nu, precum: „Cât de ingenios din partea ta, domnişoară Jones, dar nu destul de inteligent?“. Vocea de om educat a lui Dominic Planchet curgea în urechea mea. * Venise pe coridorul din spatele meu fără să scoată un sunet. Nici măcar nu m-am obosit să mă cert singură că m-am lăsat prinsă ca o proastă. Aveam alte lucruri la care să mă gândesc. —Bineînțeles, nu ai nici o dovadă, spunea cu bunăvoință. Cred că se poate să fi înregistrat convorbirea. Nu că ar putea fi considerată o dovadă. O să o pun pe Belinda să verifice dacă ai vreun microfon sau altceva de genul acesta. —Dominic! a spus Suki, încă încremenită, cu urma de palmă arzându-i pe obraz. Fără a-şi lua privirea de la el, i-a spus Belindei: —Spune-mi că nu este adevărat, Bells. —Normal că este, a răspuns Belinda enervată. Numai cineva atât de prost ca tine nu şi-ar fi dat seama. Doamne, nici măcar nu ai ştiut că luam droguri de atâția ani. Puteam veni jos, chicotind încontinuu, şi tot ce ai fi făcut ar fi fost să mă întrebi dacă mă simt bine. Suki nu părea să poată accepta asta; se gândea la cu totul altceva. După un timp, i-a spus lui Dominic: —De unde ai venit acum? —Din grădină, a spus. V-am auzit pe voi, fetele, vorbind şi am venit prin față… —Nu, nu ai venit pe acolo. Cred că ai coborât pe scările principale. Am fi auzit uşa de la intrare dacă ai fi venit pe acolo. Unde ai fost? —Ah, pentru Dumnezeu, Suki, nu mai face atâta caz din asta! —Dom a fost cu mine, dacă într-adevăr vrei să ştii, da? Ne-am tras-o de ne-au sărit capacele. Eşti mulțumită acum? Fața lui Suki s-a înroşit, de parcă Belinda ar fi plesnit-o din nou. —Nu i-ai spus, nu? a zis încet, uitându-se la Dominic. —Ce să-mi spună? a întrebat Belinda curioasă. Am simțit cum Dominic a ridicat din umeri, dar mâinile de pe brațele mele nu au slăbit strânsoarea. Începuse să doară. Totuşi, încă nu voiam să mă mişc. Voiam să aud ceea ce aveau să spună. —Ah, este o povestioară tristă, a spus cu uşurință Dominic. Suki şi cu mine am avut o aventură în copilărie şi, din nefericire, a rămas gravidă. Nici unul dintre noi nu s-a gândit că s-ar putea întâmpla aşa ceva. Geneviève a trimis-o la o clinică particulară şi totul s-a sfârşit cât ai clipi, dar, de atunci, Suki se simte extrem de vinovată. Tot încearcă să mă convingă să vorbim dacă am făcut lucrul potrivit şi tot felul de chestii din astea sentimentale. De aceea Genny şi Richard vor ca noi să ne căsătorim. Să ne redescoperim unul pe celălalt, să facem copii şi să îi salvăm sufletul lui Suki şi toate astea. —Nu am ştiut niciodată de asta! Belinda părea mai degrabă jignită, de parcă fusese lăsată pe dinafară. —Nu am avut o aventură, i-a răspuns Suki cu voce joasă. Aveam numai 14 ani. Tu m-ai violat. Aşa o numeşte psihologul meu şi are dreptate. —Ce păcat că nu eşti catolică, a adăugat Dominic. Ai putea să te duci la spovedanie. Chiar şi aşa, ar trebui să-ți micşorezi capul. Ai fost dintotdeauna nevrotică, Suki. Ai vrut-o la fel de mult ca mine în acel moment. —Voiam ca tu să te opreşti! Te-am implorat, dar nu m-ai ascultat! —Ei, haide, ai avut parte de ceva frumos. Făceai doar pe nebuna. S-a adăugat la distracție, nu? —Nu este adevărat! Voiam ca tu să te opreşti! a țipat Suki la el, cu chipul o mască de durere. Erai gelos pe tati, erai furios când ai aflat că nu este tatăl tău adevărat! De aceea mi-ai făcut-o mie, pentru că eram sânge din sângele lui! Şi de aceea i-ai dat droguri şi lui Bells, nu? Totul a fost din răzbunare, ca să ne tragi la fund… Atinsese un punct slab. Strânsoarea lui Dominic a slăbit uşor în timp ce a urlat la ea. —Destul cu imaginația ta… Mi-am îndoit genunchii repede, aplecându-mă, degetele lui desprinzându-se de mânecile tricoului meu, şi am făcut câțiva paşi rapizi în față înainte să mă poată prinde din nou. —Dominic, nu este nevoie de asta, i-am spus. După cum ai spus, nu am nici o dovadă… —Tu l-ai omorât şi pe James! a zis Suki, dându-şi seama dintr-odată de ceea ce fusese evident pentru ceilalți de ceva timp. De ce l-ai omorât? —Aflase că Charles se droga, a răspuns Belinda. Charles lua bani de la el şi lui James nu-i convenea. I-a spus lui Charles că nu mai plăteşte pentru că acum erau chit, şi îşi voia banii înapoi. Când a murit Charles, James a venit la mine. Ghicise totul în legătură cu Dominic. Auzise din greşeală o conversație pe care o avuseserăm noi şi a pus totul cap la cap. Voia ca Dominic să-i plătească ceea ce Charles îi datora. —Doar că nu cred în răsplătirea şantajului, a zis Dominic încet. James ar fi trebuit să-şi învețe lecția din ceea ce pățise Charles. S-a uitat la mine, ochii lui negri licărind. —Şi ce vrea domnişoara Samantha Jones? Nu cred că bani, nu? Cred că domnişoara Jones vrea dreptate. Dar, din păcate, nu prea mai ai parte de aşa ceva în ziua de azi. Făcu o pauză pentru un moment. —Şi cred că mai vrea ceva. Vrea să-şi învețe lecția, aşa cum şi-au învățat-o şi Charles, şi James, ca să-şi țină gura închisă despre ceea ce ştie. Credeam că modul în care a murit James i-ar fi de ajuns, dar se pare că este încăpățânată. Şi cred că tu ai ceea ce eu şi Belinda tot căutam. Cred că ai dosarul lui Charles şi acum o să-mi spui frumos unde naiba este. Ar fi trebuit să-l lovesc pe Dominic când avusesem şansa. Începuse să meargă în direcția mea, încet, bucurându-se de asta; ştiu că ar fi vrut să mă vadă pe jos, implorând. Eram în mare bucluc. Dominic era ceva mai greu ca mine şi, după strălucirea din ochii lui, după poziția bărbiei, nimic din ce aveam să-i spun nu l-ar fi oprit. Voia să-mi facă rău. Prinsese gustul acum. Poate că după ce omorâse două persoane de la distanță acum voia ceva în care să se implice direct. —Ai de gând să-mi dai dosarul ca o fetiță bună ce eşti? a spus încet. Sunt mult mai drăguț cu fetele care se comportă frumos. Întreab-o pe Suki. Chiar atunci s-a auzit soneria. Sunetul ne-a speriat, dar Dominic, mai puternic şi mai mare decât mine, avea mai puține de pierdut dacă ar fi fost zăpăcit şi şi-a permis să se întoarcă pentru un moment spre uşa de la intrare. Profitând de şansă, am păşit spre el şi l-am pocnit peste urechi cu toată puterea, simțind cum pumnii mei şi-au atins ținta, deşi nu destul de tare încât să-i sparg timpanele. Era prea înalt pentru asta. Eram gata să-mi prind mâinile una de alta şi să-i dau una cu fiecare cot, pe rând, înainte să sar înapoi, în afara razei lui de acțiune. S-a azvârlit după mine, lovindu-mă într-o parte a feței. Mi-am dat seama de asta şi m-am aruncat odată cu pumnul lui, dar şi aşa a fost puternic şi a durut la fel de tare, şi m-a aruncat într-o parte, iar înainte să reacționez m-a prins de mijloc, lovindu-mă cu pumnul în timp ce eu mă zbăteam. Dacă nu l-aş fi lovit peste urechi, lupta s-ar fi terminat deja; m-ar fi lovit atât de tare încât m-ar fi doborât. Dar era încă amețit, probabil urechile îi țiuiau, îşi pierduse echilibrul, şi dacă aş fi putut să mă bazez numai pe asta… A venit din nou la mine, iar acum ochii îi sticleau a nervozitate şi, micşorați de furie; nu putea înțelege de ce nu mă doborâse încă. Dacă mi-ar fi dat acum un pumn, m-ar fi terminat. Era destul de puternic pentru a mă omorî. Respirația îi şuiera printre dinți, singurul zgomot din cameră în afară de soneria uşii. S-a aruncat iar spre mine, dar a fost lent şi a lovit de departe, iar eu m-am aplecat din nou; tejgheaua era în spatele meu, dar aveam destul spațiu să mă mişc. Apoi piciorul mi s-a împiedicat de ceva care nu trebuia să fie acolo. M-am balansat puțin, reuşind aproape să-mi revin, dar acel ceva mi-a lovit glezna şi am căzut. În timp ce picam, mi-am dat seama ce era. Belinda Fine îşi aşezase piciorul în spatele meu şi îmi pusese piedică. Nu era timp să sar înapoi în picioare; Dominic deja mă lovea, cu o expresie furioasă pe chip. Sprijinindu-mă în mâini, îi blocam loviturile cu propriile mele lovituri, fără să-l las să ajungă la mine, fără să-mi îngădui să simt cât de tare mă rănea, până am ajuns la locul potrivit. În acest timp, una dintre lovituri mi-a aterizat pe coapsă, dar mulțumesc lui Dumnezeu că a fost pe cea stângă, cea slabă. Chiar şi aşa durea destul de tare. Jumătatea feței unde mă lovise se umflase, strângându-mi ochiul, aşa că trebuia să privesc chiorâş ca să văd, şi mai bine nu mă gândeam la ce pățiseră coastele mele. Îndepărtând orice gând, m-am concentrat cu totul asupra unui strop de agresivitate şi i-am dat un şut prin rotire, care a ajuns fix deasupra genunchiului drept, dându-l într-o parte în timp ce glezna mea dreaptă s-a întors spre spatele gleznei lui drepte, aruncând-o în cealaltă direcție, forțându-l să cadă pentru a nu-şi rupe încheietura genunchiului. Când l-am lovit, am scos ceva între un grohăit şi un țipăt şi am simțit cum lovitura şi-a atins ținta. Pentru un moment, am crezut că nu o să pice şi m-am aruncat peste el, adunându-mi toată greutatea pe care o aveam pe genunchiul lui drept, încercând să-l rup, să-l zdrobesc, având în minte o imagine a încheieturii care se frânge ca un băț, răsucind-o sub el până când piciorul i-a alunecat şi l-am doborât. În ultimul moment, s-a prins de masă pentru a-şi amortiza căderea, dar a fost prea târziu. Masa a căzut cu el, sticlă şi porțelan alunecând pe podea şi peste noi. Nu-mi păsa câtuşi de puțin de sticla spartă. Aveam piciorul lui blocat sub corpul meu, cu genunchiul răsucit sub piciorul meu drept, aşa ca să-l pot rupe dacă voiam şi mă ridicam deasupra lui, fără să-i dau timp să se întoarcă, nimic nu mă mai oprea acum. Mi-am împreunat pumnii şi l-am lovit în față o dată, de două ori, de trei ori, cu toată puterea în cotul drept, cu ambele mâini în spate, nelăsându-l să scape, lovindu-l în față, picioarele încă ținându-i coapsa ca o menghină, şi cu cât urcam, cu atât el îşi trăgea genunchiul sub greutatea corpurilor noastre, țintuindu-l la pământ, punând o presiune îngrozitoare asupra lui. De fiecare dată când îl loveam, scoteam un sunet greoi, răguşit, care umplea aerul din jurul nostru. Lumea mea părea că se redusese la corpurile noastre, încolăcite într-o parodie de intimitate, dar toate simțurile îmi erau încă ascuțite la maximum. Când Belinda s-a mişcat, am auzit-o. —Rămâi acolo unde eşti sau îi rup piciorul! am țipat, fără să-mi iau privirea de la Dominic, a cărui față sângera. Spune-i, pentru Dumnezeu să stea acolo, Dominic, sau îți rup piciorul! M-am apăsat mai tare peste genunchiul lui. Mă durea şi pe mine, dar îl făcea pe el să plângă de durere. —Belinda, stai deoparte! a strigat. Mă descurc singur cu nenorocita asta mică. Naiba să-l ia, acela a fost ultimul strop. Ajunsesem lângă tejghea, cu corpurile prinse lângă ea; uitându-mă în sus după o armă, am văzut tocătorul pe care îl folosise Belinda să-şi taie mărul exact lângă margine. În grabă, m-am întins după el, l-am apucat şi l-am aruncat fix în capul lui Dominic, într-o parte. Am lăsat tocătorul să cadă. Capul i-a alunecat într-o parte. Nu se prefăcea. Îl lovisem destul de tare ca să-l las inconştient pentru cel puțin zece minute. —L-ai omorât! a țipat Belinda. —Nu fi proastă. Mi-am tras răsuflarea, desprinzându-mi corpul de al lui Dominic, şi m-am ridicat uşor, ținând încă în mână tocătorul în caz că Belinda mai avea vreo idee strălucită. Mă durea piciorul drept ca naiba, dar nu era rupt, ceea ce nu se putea spune şi despre câteva dintre coastele mele. Mi-am atins uşor fața. Durerea era îngrozitoare, dar oasele erau la locul lor. Soneria insistentă se auzea prin sângele din urechile mele. Mi-am dat seama că sunase în tot acest timp. Oricine ar fi fost începuse şi să bată în uşă. —Deschide uşa, i-am spus lui Suki. Haide, du-te! S-a uitat la mine pentru o secundă şi s-a conformat. După pustietatea din ochii ei puteam vedea că intrase în stare de şoc, ca o mumie; s-ar fi supus oricui i-ar fi dat primul ordinul. A dispărut pe coridor şi apoi am auzit o voce ridicată pe care am recunoscut-o, cineva care încerca să treacă rapid de Suki şi care alerga prin casă, spre bucătărie. Sebastian a apărut în prag şi s-a oprit încremenit, de parcă intrase într-un perete. —Sam, fața ta… L-am văzut trecând de Dominic, care zăcea la picioarele mele, de masa pe care o răsturnase el în cădere, de vesela de pe ea care era spartă pe jos, cu mirosul de cafea în jurul nostru din cauza cafetierei zdrobite şi cioburi de sticlă amestecate cu zaț de cafea aruncate pe podea. Apoi a văzut-o pe Belinda, care stătea înghețată lângă peretele depărtat. Ochii lui au revenit din nou asupra mea, neîncrezători. —M-ai îngrijorat, a spus pur şi simplu. Ştiam că te duci să vorbeşti cu Baby, aşa că am sunat-o şi mi-a spus că ea crede că ai venit încoace. Am venit cât de repede am putut să văd dacă eşti bine… S-a uitat din nou în jos la Dominic. Cuvintele nu-i puteau ieşi din gură. —Nu aş fi fost în regulă dacă nu ai fi sunat la uşă, i-am răspuns. M-ar fi doborât. —Sam… Doamne fereşte, fața ta! A venit spre mine. —Nu mă atinge! i-am spus repede, dându-mă înapoi. Cred că am una sau două coaste rupte. —Dumnezeule… —Dominic a fost cel de la care îți tot luai cocaina, nu? Trebuia să te întreb cu mult timp înainte. Mai multe piese s-au asamblat. Probabil te-ai gândit că era periculos. A dat din cap. —Am început să pun totul cap la cap. Cum se uita la James ieri, când acesta murea… am avut o bănuială. Dar nici o dovadă. —Bine ai venit printre noi. Ceea ce ne trebuie este un martor. Ce spui, Suki? m-am uitat la ea. Vrei să depui mărturie împotriva lui? Voi avea grijă să fii îngrijită. Poți să stai la mine dacă vrei. Vei fi în siguranță acolo. Nu va putea ajunge nimeni la tine decât dacă vrei tu. Îți promit asta. Suki se uita fix la mâna pe care o întindeam spre ea. Îi urmăream privirea, vrând ca ea să accepte. —Ai încredere în mine, nu? Uită-te la ceea ce de-abia am făcut. Vei fi în siguranță cu mine. Te pot proteja. El nu va putea să te rănească. Am pus tot ceea ce mai aveam în acea privire şi probabil că şi-a dat seama că vorbesc serios. A început să meargă încet înspre mine prin bucătărie, cu picioarele care zdrobeau sticla spartă şi porțelanul. —Suki! Ce faci? a exclamat Belinda. Nu poți să te duci cu ea! Suki continua să se uite la mine. —Haide, Suki, i-am spus încet, calm, de parcă îmblânzeam un cal. Încă puțin. Eram sigură că imediat ce mi-ar fi luat mâna ar fi fost a mea. —Suki! ridică vocea Belinda. Suki, nu te poți duce! Nu poți face asta! Gândeşte-te la scandal! Tati s-ar enerva la culme! A înaintat, a trecut de Sebastian, înfruntând-o pe Suki direct, cu mâinile la gură. —Haide să plecăm, Suki, i-am spus. Putem să vorbim în maşină. —Nu! a intervenit Belinda. Dându-şi seama că metodele ei nu erau eficiente, le-a schimbat, înmuindu-şi vocea ca miorlăitul unei fetițe. —Nu te las! Trebuie să rămâi şi să mă îngrijeşti, nu mă poți părăsi, nu poți! Suki, nu poți face asta, dintotdeauna ai avut grijă de mine! Privirea lui Suki a căzut în pământ, de parcă evita privirea insistentă a Belindei. Era aşa de aproape încât o puteam atinge. Iar apoi a spus, şoptind: —Bells, uită-te ce de sticlă este pe jos. Te vei tăia. Ar trebui să fii mai atentă. —Suki… am încercat pentru ultima dată. Belinda şi-a întors capul spre mine, ştiind că şi-a câştigat sora. —Iar voi puteți să ieşiți de aici! Ieşiți afară! a țipat. Ieşiți din casa tăticului meu! —Da, a rostit Suki dintr-odată, vocea urcându-i de isterie. Faceți ce spune Belinda, ieşiți, ieşiți, ieşiți! Amândouă țipau acum la noi, fețele lor frumoase strâmbându-se cu expresii de ură, la fel de veninoase precum şerpii. Buzele Belindei îi dezveleau dinții, avea mâinile ridicate deasupra mea, unghiile ei precum ghearele azvârlite asupra feței mele. Era îngrozitoare această transformare rapidă – mai ales a lui Suki, care aproape se eliberase pentru ca apoi să eşueze în ultimul moment şi acum respingea persoana care putea să o salveze – dacă m-ar fi lăsat. Dar acum venea înspre mine, cu fața plină de sânge, aruncându-ne printre dinții încleştați: —Ieşiți! Ieşiți! Cred că aşa arătau menadele. Nu mă puteam mişca. Sebastian a fost cel care m-a salvat, trăgându-mă în spate şi târându-mă de-a lungul coridorului. —Ieşiți şi nu vă mai întoarceți niciodată! Suki țipa ca un disc stricat. Te urăsc! Te urăsc! Ieşiți din casa tăticului meu! Nu era vorba despre ceea ce spunea, care era atât de terifiant, ci fața ei, descompusă şi torturată de nervi, umflată din cauza lacrimilor. Sebastian, în spatele meu, se lupta cu încuietoarea uşii din față. Belinda a încercat să mă zgârie, cu ochii plini de ură, şi a trebuit să o blochez cu o mână. Nu aş fi fost surprinsă dacă ar fi aruncat cu otravă în noi. —Ieşiți! țipau. Ieşiți din casa noastră, ieşiți, ieşiți! Sebastian m-a tras afară pe uşă, trântind-o în spatele nostru. Soarele ne-a lovit în față, orbindu-mă pentru un moment, şi cred că de aceea am început să plâng, din cauza luminii soarelui, din cauza contrastului dintre această luminozitate şi întunericul cu care mă confruntasem înainte. Deşi asta nu are nici o logică acum când îmi amintesc. Deloc. 

Capitolul 24tc "Capitolul 24" —Unde îl pitise Charles? am întrebat, uitându-mă în jos la dosarul pe care îl țineam în mână. —Chiar sub biroul lui, a răspuns Simon. Tăiase o bucată de carpetă, lângă mufa de la calculator, şi îl strecurase înăuntru. Mi-a luat o grămadă să-l găsesc. —Iar apoi l-ai pitit şi tu şi ai urcat pe scara de incendiu, sperând ca nimeni să nu observe că ai fost plecat de la petrecere. Le-ai auzit pe Suki şi pe Belinda? Cred că erau puțin mai sus decât tine. Ştii, ele te-au văzut. Aşa mi-am dat seama într-un final la cine este dosarul – mi-am dat seama că ai profitat de şansă la petrecere pentru a-i căuta în birou lui Charles. Simon s-a strâmbat. —Le-am auzit, aşa că m-am ascuns după scări. De fapt, eu am crezut că ele nu m-au văzut, aşa că, atunci când ele nu au spus nimic, am crezut că sunt în siguranță. —Cred că ai făcut pe tine de frică atunci când ai auzit că Charles este mort. Simon a dat din cap. Îngândurarea pe care o văzusem la el în urmă cu câteva zile dispăruse de pe trăsăturile lui fine; părea mult mai relaxat, de parcă a-mi înmâna dosarul mie îi luase ceva greu de pe suflet. S-a uitat puțin la bandajele mele şi a continuat. Deja îl descurajasem în orice încercare de a întreba cum mă simt. Eram retrasă în atelierul meu, refăcându-mă, până când aveam să mă simt pregătită să ies şi să înfrunt lumea. —Poliția nu căuta hârtii, ci numai droguri, a continuat Simon. Eram destul de în siguranță, cât timp nu se uita cineva mai atent. Am bătut cu un deget pe dosar. —Voi trimite hârtiile acelora cărora le aparțin. Fierbând de curiozitate, l-am deschis. Era mai subțire decât mă aşteptam. Erau fotografii ale Nicolei Walters şi ale celorlalți de pe listă, fiecare cu documentația prinsă de spatele pozei, cu formulare de debit direct, înțelegeri să restituie împrumuturi, şi tot aşa. Cel mai trist lucru era scrisoarea care îl informa pe Charles că Bill fusese dat afară din armată din cauză că fusese găsit băut în post. Săracul Bill, cât de mult ar fi urât ca asta să se afle. M-am oprit şi la poza lui David Stronge care îşi umplea maşina cu benzină. Lipite de ea erau înțelegerea de împrumut şi formularul de debit direct, făcut în numele lui David, dar nesemnat încă. Dacă Charles ar fi murit câteva zile mai târziu, David Stronge ar fi apărut de asemenea pe lista pe care mi-o trimisese Tim. —Uită-te mai de aproape la poză, a spus Simon sec. Era întuneric, dar, uitându-mă mai bine, am desluşit pe altcineva în spate, lângă perete, privindu-l pe David în timp ce muncea. I-am studiat mai atent trăsăturile. Originalul era chiar lângă mine pe canapea. —Þi-aş fi spus, mi-a zis Sebastian scuzându-se. Eram destul de beat într-un bar şi am dat peste David, şi nu ştiu din ce motiv a părut o idee bună să-i dau foc la maşină. Practic, nu am făcut-o eu. Dar îl poți numi suport moral. —A încercat Charles să te şantajeze şi pe tine? —Bineînțeles că a încercat. I-am spus să cânte la altă masă. Nici nu era maşina mea. I-am spus că îi voi zice lui Richard ce a încercat să facă dacă o să mai aud vreun cuvânt despre asta. Asta i-a închis gura imediat. Am întors poza. Numele lui David şi al lui Sebastian erau scrise pe ea; peste ultimul, Charles trăsese o linie clară. I-am aruncat-o, spunându-i: —Ce amintire! Întorcându-mă la Simon, am zis: —Presupun că tu ți-ai luat deja de aici ceea ce era al tău. A dat din cap. —Poze de-ale mele în intimitate, poze cu Dan – doctorul Goldman – numere de pe interfon. —Doctorul Goldman? am început eu. Vrei să spui – Doamne, ce înceată eram. Vrei să spui că te vedeai cu un psiholog? —Păi, bineînțeles! Este terapeutul meu! Credeam că ştii despre asta… Am retras tot ce aveam să zic. Fusesem o proastă încă o dată. De ce altceva să se ducă oamenii la NW3, dacă nu să fie analizați? —Despre ce credeai că vorbesc? m-a întrebat Simon neînțelegând. —Hmm… nu mai contează. Dar uite, nu înțeleg, i-am zis repede, înainte să mă mai întrebe despre acest subiect. De ce mersul la psiholog te-ar fi dat afară de la bancă? Simon şi Sebastian au făcut schimb de priviri. —Vorbeşti serios? Ar pune la îndoială toată stabilitatea lui mentală! a răspuns Sebastian. L-ar fi numit nebun. —Dar asta este o nebunie! Vreau să spun, cineva este mult mai stabil dacă recunoaşte că are o problemă decât dacă îşi ascunde capul în nisip… Vocea mea a încheiat totul. Ambii bărbați se uitau la mine cu înțelegere. —Tu chiar nu înțelegi cum sunt treburile în oraş, Sam, a spus Sebastian. —Plec de la bancă şi rămân cu Dan, a zis Simon. Pare a fi lucrul cel mai înțelept. Încă zăpăcită, am continuat să mă uit prin dosar. —Nu ai ajuns la partea cea mai bună încă, a mai spus Simon. Am săpat mai adânc în dosar şi, pe ultima pagină, stătea noroiul. Poze de-ale lui Dominic şi de-ale Belindei împreună, nu cu foarte multe haine pe ei, întinşi pe ceea ce am recunoscut a fi podeaua din dormitorul Belindei, cu masa de sticlă în fața lor plină cu droguri, nişte folie de bucătărie, ruptă, resturi rămase din fumatul drogurilor şi un pachet desfăcut de o hârtie aderentă, plus o oglindă cu câteva linii pe ea, deja pregătite. —Ale ei şi ale lui, am comentat. Nu-l văd pe Dominic drogându-se, dar nu se ştie niciodată. Cum o fi reuşit să facă pozele alea? I le-am dat lui Sebastian. —Cred că a avut o cheie de la casă, a sugerat. I-o fi dat Belinda una sau o fi făcut o copie după a ei fără ca ea să ştie. A crăpat uşa în timp ce ei erau ocupați şi a făcut câteva poze. —Cât a riscat! —Deşi nu a fost singurul risc pe care şi l-a asumat, nu? —Voi trimite astea lui Sir Richard, anonim, am spus. Asta ar trebui să-i facă ceva probleme lui Dominic. Se pare că partenerul de afaceri al lui Dominic este suspectat de import de heroină. O să se organizeze nişte raiduri la birourile companiei. Şi se poate să-i prindă prin declarațiile de avere. Şi Dominic, şi partenerul lui au cheltuit mult mai mult decât au declarat. —Nici o şansă să fie arestat pentru uciderea lui Charles şi a lui James? a întrebat Simon. Am dat din cap. —Unde sunt dovezile? Chiar şi cu declarația lui Suki ar fi fost destul de greu. Iar acum… Am ajuns într-un punct mort. —Pari obosită, mi-a spus Simon, care era plin de tact, având în vedere circumstanțele, considerând că partea aceea a feței încă îmi era umflată şi plină de vânătăi precum ceva care căzuse dintr-un copac toamna trecută, iar coastele erau bandajate atât de strâns încât mă durea chiar şi numai din cauza presiunii. —Da, mulțumesc, am spus cu recunoştință. —Vrei să plec şi eu? m-a întrebat Sebastian. Am dat din cap în semn că da, deşi mă durea să-mi mişc fața. Sebastian făcuse tot ce putuse pentru a mă îngriji câteva zile şi mă călca deja pe nervi. Părea îndatoritor, dar, mulțumesc lui Dumnezeu, nu a făcut din țânțar armăsar, doar m-a sărutat pe un colț al gurii care nu era umflat ca un balon şi mi-a spus să-l sun în curând. Mă întrebam dacă o să fac asta. Am încuiat uşa în urma lor şi m-am întors mulțumită la canapea. Era timpul să-mi iau calmantele. Le-am dat pe gât cu nişte vodcă şi mi-am aşezat capul pe perne. În cealaltă parte a camerei stătea Planeta plutitoare, şi mai paradită decât mine, fără nici o substanță care să-i alunge durerea. Câțiva antreprenori din lumea artei, alertați de Tim, îl sunaseră pe Duggie să-l întrebe dacă aş putea să vin la expoziția pe care voiau să o numească „Arta care este ucisă“. Ar fi un punct pus pe i, din moment ce sculptura mea nu fusese cea care îl omorâse pe Charles, dar nu păreau a fi deranjați de asta. Păi, era ceva la care să mă gândesc când aveam să mă fac bine. Precum şi la expoziția personală pe care mi-o promisese Duggie la anul… Închizând ochii, m-am cufundat între perne. În întunericul din spatele pleoapelor mi-a apărut fața lui Suki Fine exact ca ultima dată când o văzusem, desfigurată şi umflată, complice a tot ceea ce ura, şi mi s-a făcut rău. Dădusem greş. Nu reuşisem să o scot dintre cioburile de sticlă. Belinda nu mă interesa; probabil avea să se drogheze până la moarte, şi cu cât mai repede, cu atât mai bine pentru mine. Calmantele îmi rămăseseră blocate în gât, trimițând valuri de gust amar, acid, în timp ce se dizolvau. Tuşind, m-am aşezat din nou şi am mai luat o gură de vodcă şi încă una, până când s-au dus adânc în stomac. Gustul tot a rămas, amar precum cel de aloe. Am luat o ultimă înghițitură din sticlă, destul cât să-mi dea temporar un moment de fericire. Am simțit treptat cum pilulele îşi fac efectul, cu valuri de somnolență care mă înăbuşeau, şi m-am aşezat din nou şi am închis ochii, fiind încă suficient de conştientă cât să îmi aranjez pernele sub cap, destul de sus ca să nu mă înec. Întunericul a căzut asupra mea la fel de uşor precum o perdea de catifea pe un pat cu baldachin, iar eu eram foarte recunoscătoare pentru asta. Aş fi fost recunoscătoare pentru orice s-ar fi închis deasupra capului meu, care să mă ia de aici şi care să mă împiedice să-mi mai amintesc. 
