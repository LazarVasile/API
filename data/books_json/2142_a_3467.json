{"Chapters": ["\nQI GONG Manual de ini\u021biere \n\u00cei dedic aceast\u0103 carte tat\u0103lui meu, Daniel Reid senior, care ar fi putut s\u0103 mai fie \u00eenc\u0103 \u00een via\u021b\u0103, s\u0103n\u0103tos, dac\u0103 ar fi practicat qi gong, \u0219i socrului meu, Chou Yun-yu, care este \u00een via\u021b\u0103 tocmai pentru c\u0103 face acest lucru, precum \u0219i tuturor persoanelor de pretutindeni care cultiv\u0103 energia vie\u021bii cu \u00een\u021belepciune \u0219i compasiune. \n\nMul\u021bumiri \nDoresc s\u0103 men\u021bionez ajutorul pe care mi l-au acordat urm\u0103toarele persoane \u0219i s\u0103 le mul\u021bumesc pentru \u00eencuraj\u0103rile, contribu\u021biile \u0219i sprijinul pe care mi le-au oferit pentru terminarea acestei c\u0103r\u021bi: lui Lo Teh-hsiu, maestru de qi gong din Taiwan, pentru sfaturile sale utile \u0219i pentru informa\u021biile despre teoria \u0219i practica qi gong; lui Howard Brewer, pentru c\u0103 m-a ini\u021biat \u00een qi gong \u0219i mi-a prezentat profesori de qi gong acum dou\u0103zeci de ani \u00een Taiwan \u0219i pentru c\u0103 m-a antrenat de-a lungul tuturor acestor ani; lui Dexter Chou, pentru c\u0103 a creat \u00eenc\u0103 o dat\u0103 ilustra\u021biile pentru cartea mea, \u00een conformitate cu specifica\u021biile mele; lui Peter Turner, redactorul meu de la Shambhala, pentru c\u0103 mi-a \u00eengrijit cartea cu minu\u021biozitate; lui Moriah St. Clair, pentru c\u0103 mi-a ar\u0103tat care este adev\u0103rata putere de vindecare a energiei universale \u0219i mi-a elucidat leg\u0103tura ei func\u021bional\u0103 cu \u00een\u021belepciunea \u0219i compasiunea; lui Chou Tung Reid, partenera mea de qi gong \u0219i de via\u021b\u0103, pentru ajutorul inspirat pe care mi l-a acordat \u00een interpretarea materialelor ezoterice chineze\u0219ti \u0219i pentru compania ei luminoas\u0103 \u00een practic\u0103. Lui Ingrid Cornell \u0219i tuturor celorlal\u021bi excelen\u021bi redactori de la editura Simon & Schuster din Londra, pentru \u00eencrederea continu\u0103 \u00een munca mea \u0219i pentru aten\u021bia deosebit\u0103 acordat\u0103 fiec\u0103rui aspect al manuscrisului meu. \n\nPrefa\u021b\u0103 \nTimp de mai bine de 5 000 de ani, qi gong a fost unul dintre secretele cel mai bine p\u0103strate din lume. Practicat \u00een lini\u0219te \u00een spatele zidurilor \u00eenalte \u0219i al por\u021bilor ferecate ale vechilor m\u0103n\u0103stiri budiste \u0219i ale sih\u0103striilor taoiste \u00eendep\u0103rtate, \u00een vilele particulare ale persoanelor bogate \u0219i cu influen\u021b\u0103 \u0219i \u00een palatele p\u0103zite ale \u00eemp\u0103ra\u021bilor, qi gong a devenit tradi\u021bia cea mai ezoteric\u0103 a Chinei. Era o art\u0103 l\u0103sat\u0103 mo\u0219tenire personal discipolilor special ale\u0219i de mae\u0219tri, prin viu grai, \u00een descenden\u021be ne\u00eenc\u0103lcate de-a lungul a mii de ani. Cei care erau suficient de noroco\u0219i s\u0103 li se transmit\u0103 secretul deveneau membri ai unei fraternit\u0103\u021bi exclusiviste de practicieni, cunoscu\u021bi, pur \u0219i simplu, sub numele de nei-jia, tradus literal ca \u201efamilia intern\u0103\u201d, o comunitate informal\u0103 de adep\u021bi ai qi gong-ului, care includea prin\u021bi \u0219i poe\u021bi, c\u0103lug\u0103ri \u0219i practican\u021bii ai artelor mar\u021biale, lupt\u0103tori \u0219i \u00een\u021belep\u021bi, to\u021bi fiind dedica\u021bi cultiv\u0103rii \u201etao-ului vie\u021bii\u201d (yang-sheng dao), lucr\u00e2nd cu energia universal\u0103. Pu\u021binele texte clasice \u00een care au fost \u00eenregistrate pentru posteritate informa\u021bii referitoare la qi gong au fost scrise inten\u021bionat \u00een termeni codifica\u021bi, at\u00e2t de vagi, \u00eenc\u00e2t doar ini\u021bia\u021bii cu practic\u0103 \u00eendelungat\u0103 le puteau descifra adev\u0103ratele \u00een\u021belesuri \u0219i, astfel, aceste texte circulau \u0219i erau \u00een\u021belese numai \u00een cadrul cercurilor restr\u00e2nse din lumea qi gong-ului. Ast\u0103zi, toate acestea s-au schimbat. Asemenea multor altor \u00eenv\u0103\u021b\u0103turi ezoterice din vechime, qi gong ofer\u0103 erei informa\u021biei secretele bine p\u0103strate din timpuri str\u0103vechi \u0219i, astfel, practicile care erau odinioar\u0103 revelate doar celor mai selecte cercuri de ini\u021bia\u021bi pot fi \u00eenv\u0103\u021bate de oricine. Totu\u0219i, spre deosebire de at\u00e2tea alte tradi\u021bii din vechime, qi gong este \u0219i ast\u0103zi la fel de incitant, atractiv \u0219i relevant la nivel universal ca \u0219i acum 5 000 de ani, dac\u0103 nu chiar mai mult, din moment ce \u00eenc\u0103 recompenseaz\u0103 practica tenace cu singurele lucruri pe care umanitatea le-a considerat \u00eentotdeauna valoroase \u00een via\u021b\u0103 \u0219i pe care continu\u0103 s\u0103 le considere astfel, mai mult chiar dec\u00e2t celebritatea \u0219i bog\u0103\u021bia. Aceste recompense sunt s\u0103n\u0103tatea \u0219i longevitatea, iar qi gong le ofer\u0103 deopotriv\u0103 prin\u021bului \u0219i cer\u0219etorului, b\u0103rbatului \u0219i femeii, credinciosului \u0219i hedonistului, doar cu pre\u021bul a pu\u021bin timp \u0219i mult\u0103 practic\u0103. Din acest motiv, qi gong-ul este un adev\u0103rat chilipir, mai ales dac\u0103 avem \u00een vedere riscurile pentru s\u0103n\u0103tate pe care le presupune era contemporan\u0103. Nu e de mirare a\u0219adar c\u0103 \u00een ultimii ani au invadat pia\u021ba o mul\u021bime de noi c\u0103r\u021bi despre qi gong, dintre care unele erau scrise de \u201emae\u0219tri\u201d autoproclama\u021bi de descenden\u021b\u0103 nedocumentat\u0103, con\u021bin\u00e2nd informa\u021bii prezentate \u00een moduri care pot fi \u00een\u0219el\u0103toare \u0219i uneori chiar periculoase pentru cititorii neini\u021bia\u021bi ce le iau prea literal. A\u0219adar, scopul c\u0103r\u021bii de fa\u021b\u0103 este acela de a le prezenta cititorilor occidentali o relatare bine informat\u0103 despre qi gong, incluz\u00e2nd evolu\u021bia sa istoric\u0103 \u00een China, o trecere \u00een revist\u0103 a numeroaselor sale stiluri \u0219i forme, contextul s\u0103u filozofic \u0219i cele mai importante precepte ale sale pentru practica personal\u0103. Inten\u021bia autorului, care a studiat qi gong timp de doisprezece ani cu mae\u0219tri chinezi consacra\u021bi \u00een Taiwan \u0219i care a practicat zilnic, timp de mai bine de dou\u0103zeci de ani, este aceea de a le clarifica cititorilor occidentali ce \u00eenseamn\u0103 qi gong, discut\u00e2nd despre aceast\u0103 practic\u0103 \u00een termeni ce v\u0103 sunt familiari, f\u0103r\u0103 a compromite spiritul \u0219i inten\u021bia \u00eenv\u0103\u021b\u0103turilor originale; de a corecta cele mai frecvente idei teoretice eronate care pot duce la devieri \u00een practic\u0103; de a construi un cadru semnificativ pentru \u00een\u021belegerea de c\u0103tre occidentali a termenilor \u0219i ideilor ezoterice chineze pe care se bazeaz\u0103 qi gong; de a stabili un fundament solid pentru practica de baz\u0103 care va servi ca ramp\u0103 de lansare c\u0103tre s\u0103n\u0103tate \u0219i longevitate, \u00een acela\u0219i timp inspir\u00e2ndu-v\u0103 s\u0103 urma\u021bi o viziune spiritual\u0103 mai \u00eenalt\u0103 pe care practica \u00eendelungat\u0103 a qi gong-ului o produce mai devreme sau mai t\u00e2rziu. Practic, toate tradi\u021biile spirituale, at\u00e2t cele orientale, c\u00e2t \u0219i cele occidentale, coincid \u00een ceea ce prive\u0219te dou\u0103 aspecte de baz\u0103: ideea c\u0103 puterea care a creat universul \u0219i care sus\u021bine toate formele de via\u021b\u0103 din acesta se ghideaz\u0103 dup\u0103 o serie de principii primordiale care transcende toate defini\u021biile culturale \u0219i poate fi denumit\u0103 generic \u201e\u00een\u021belepciune\u201d sau \u201eadev\u0103r\u201d \u0219i c\u0103 aceast\u0103 putere universal\u0103 de crea\u021bie a fost \u00eentotdeauna motivat\u0103 de empatia plin\u0103 de compasiune fa\u021b\u0103 de via\u021b\u0103, cunoscut\u0103 \u00een lume sub numele de \u201eiubire\u201d, \u0219i, de aceea, nu ar trebui s\u0103 fie niciodat\u0103 invocat\u0103 f\u0103r\u0103 ea. \u00cen\u021belepciunea, iubirea \u0219i puterea \u2013 acestea sunt cele trei virtu\u021bi inseparabile, treimea for\u021belor transcendente ale universului. Cunoscute \u00een tradi\u021bia chinez\u0103 sub numele de \u201eTao\u201d sau \u201eCalea\u201d \u0219i atribuite cu respect puterii \u201eCerului\u201d, legile universale ale energiei creative constituie codul fundamental al practicii qi gong. Dar, pentru a-l parafraza pe Shakespeare, \u201eTao, oricum \u00eei spui, este de aceea\u0219i m\u0103re\u021bie\u201d*. Astfel, \u00een tradi\u021biile occidentale monoteiste, aceea\u0219i trinitate unit\u0103 a \u00een\u021belepciunii, iubirii \u0219i puterii este cunoscut\u0103 sub numele de \u201eDumnezeu\u201d, \u00een hinduism e \u201eTrimurti\u201d, format din Brahma, Vi\u0219nu \u0219i \u0218iva, \u00een budism este reprezentat de vidul, str\u0103lucirea \u0219i energia lui \u201eBodhi\u201d sau a \u201eMin\u021bii Luminate\u201d, iar \u00een tradi\u021bia amerindian\u0103 se nume\u0219te \u201eMarele Spirit\u201d. Datorit\u0103 naturii sacre a acestei puteri creatoare, accesul la ea a fost protejat cu at\u00e2ta grij\u0103 de practicienii profani \u0219i a fost \u021binut\u0103 secret fa\u021b\u0103 de simplii amatori de curiozit\u0103\u021bi. \u00cen lumea de azi, puterea a ajuns s\u0103 fie privit\u0103 ca o virtute prin ea \u00eens\u0103\u0219i, separat\u0103 de \u00een\u021belepciune \u0219i iubire, prin ra\u021bionaliz\u0103rile \u0219tiin\u021bei \u0219i ale tehnologiei. Abuzul \u0219i distrugerea care s-au ab\u0103tut asupra lumii noastre din cauza oamenilor ce folosesc tehnologia pentru a st\u0103p\u00e2ni puterea universal\u0103 sunt destul de evidente pentru oricine, un exemplu fiind utilizarea energiei nucleare pentru scopuri care contrazic legile \u00een\u021belepciunii universale \u0219i deviaz\u0103 de la motiva\u021bia plin\u0103 de compasiune a iubirii universale. Dar pu\u021bini sunt cei dispu\u0219i s\u0103 admit\u0103 c\u0103 problema proastei administr\u0103ri a resurselor lumii \u00eencepe, de fapt, cu proasta administrare individual\u0103 a celei mai pre\u021bioase resurse personale pe care o de\u021binem \u2013 energia noastr\u0103 personal\u0103. Este suficient s\u0103 spunem c\u0103, f\u0103r\u0103 \u00een\u021belepciune, puterea este oarb\u0103 \u0219i, de obicei, arogant\u0103 \u0219i agresiv\u0103. F\u0103r\u0103 iubire, puterea este rece, calculat\u0103, de multe ori crud\u0103 \u0219i \u00ee\u0219i urm\u0103re\u0219te \u00eentotdeauna propriile scopuri. \u00cen schimb, \u00een\u021belepciunea f\u0103r\u0103 puterea de a fi pus\u0103 \u00een practic\u0103 este inutil\u0103, iar dragostea f\u0103r\u0103 puterea de a fi exprimat\u0103 e neputincioas\u0103. Astfel, to\u021bi cei trei factori \u2013 \u00een\u021belepciunea, dragostea \u0219i puterea \u2013 au o importan\u021b\u0103 egal\u0103 \u00een marea ecua\u021bie a \u201eUnit\u0103\u021bii Triptice\u201d \u0219i pentru toate elementele acesteia. Cartea de fa\u021b\u0103 este despre qi gong, care presupune folosirea energiei pentru a st\u0103p\u00e2ni puterea universului \u00een beneficiul umanit\u0103\u021bii. Din moment ce punctele teoretice \u0219i cele tehnice ale practicii sunt de un interes major pentru cititorii care doresc s\u0103 afle informa\u021bii despre qi gong, aceste aspecte practice constituie temele principale ale capitolelor ce urmeaz\u0103. Totu\u0219i, pentru cei care doresc s\u0103 \u00ee\u0219i cultive energia personal\u0103 st\u0103p\u00e2nind puterea universului prin qi gong, autorul dore\u0219te s\u0103 sublinieze importan\u021ba deosebit\u0103 pe care o are \u00eenv\u0103\u021barea \u0219i practicarea acestei arte \u00een str\u00e2ns\u0103 leg\u0103tur\u0103 cu \u201eMarele Spirit\u201d al \u00een\u021belepciunii \u0219i iubirii ce \u00eendrum\u0103 energia universal\u0103 de-a lungul nenum\u0103ratelor aspecte ale naturii \u0219i cosmosului. A\u0219a ar trebui practicat\u0103 arta qi gong \u2013 ca o expresie \u00een\u021beleapt\u0103 \u0219i plin\u0103 de compasiune a energiei \u2013 \u0219i din acest motiv \u2013 \u00een trecut \u2013 tehnica era predat\u0103 doar celor care demonstraser\u0103 deja un angajament fa\u021b\u0103 de aceste virtu\u021bi spirituale. De asemenea, este singura modalitate prin care umanitatea poate st\u0103p\u00e2ni puterea universului pentru \u00eembun\u0103t\u0103\u021birea vie\u021bii pe p\u0103m\u00e2nt f\u0103r\u0103 a-\u0219i asuma riscul \u2013 men\u021bionat odinioar\u0103 de mae\u0219trii taoi\u0219ti \u2013 ca, \u00een cele din urm\u0103, s\u0103 \u201ese joace cu focul \u0219i s\u0103 provoace demonii\u201d (dzou-huo ru-mo). Exist\u0103 destule for\u021be \u00eenfl\u0103c\u0103rate \u0219i demonice care au fost deja dezl\u0103n\u021buite \u00een aceast\u0103 lume de cei ce \u00eencearc\u0103 s\u0103 de\u021bin\u0103 puterea energiilor universale f\u0103r\u0103 a avea \u00een vedere adev\u0103rul \u0219i compasiunea. Poate c\u0103 acesta este motivul pentru care qi gong a renun\u021bat deodat\u0103 la p\u0103strarea secretului \u0219i a devenit disponibil la nivel universal \u00een acest moment crucial al istoriei \u2013 pentru a ajuta la aducerea \u00een\u021belepciunii sacre \u0219i a apei cristaline \u0219i reci a compasiunii \u00eentr-o lume supra\u00eenc\u0103lzit\u0103 \u0219i necugetat\u0103. Poate c\u0103 arta qi gong, prin crearea unei rela\u021bii personale directe \u00eentre fiecare practician individual \u0219i puterea creatoare a universului, va genera din nou respect fa\u021b\u0103 de \u00een\u021belepciunea \u0219i iubirea ce fac ca aceast\u0103 putere s\u0103 merite numele pe care Tao teking i-l d\u0103: \u201eMam\u0103 a tuturor lucrurilor de sub Cer\u201d. Poate c\u0103 la asta se rezum\u0103, de fapt, arta qi gong \u2013 la a le oferi oamenilor puterea de a se salva de boala, de indispozi\u021bia \u0219i de comportamentul autodistructiv care sunt rezultatele folosirii necugetate a puterii de c\u0103tre umanitate, ar\u0103t\u00e2ndu-le cum s\u0103-\u0219i restabileasc\u0103 leg\u0103turile personale cu \u00een\u021belepciunea primordial\u0103 \u0219i cu dragostea necondi\u021bionat\u0103 ce \u00eenlesnesc \u00een\u021belegerea puterii extraordinare a universului pentru cei care practic\u0103 qi gong. Cartea de fa\u021b\u0103 a fost scris\u0103 cu aceste inten\u021bii. \n\nHappy Hill Chiang Mai, Thailanda Septembrie 1997 \nIntroducere Termeni \u0219i concepte de baz\u0103 \nQi gong este un sistem chinezesc antic de autocultivare, ce a fost elaborat special ca mod prin care fiecare individ s\u0103 \u00ee\u0219i asume \u00eentreaga responsabilitate personal\u0103 pentru protejarea s\u0103n\u0103t\u0103\u021bii, promovarea vitalit\u0103\u021bii \u0219i prelungirea vie\u021bii, \u00een timp ce cultiv\u0103 con\u0219tiin\u021ba spiritual\u0103 \u0219i profunzimea. Fiind bazat\u0103 pe principiile filozofiei taoiste clasice, arta qi gong este simpl\u0103 \u0219i practic\u0103 \u2013 practicianul \u00eenva\u021b\u0103 cum s\u0103 st\u0103p\u00e2neasc\u0103 for\u021bele fundamentale ale cosmosului (Cerului), s\u0103 le echilibreze cu energiile elementare ale naturii (P\u0103m\u00e2ntului) \u0219i s\u0103 le armonizeze pe am\u00e2ndou\u0103 cu esen\u021ba, energia \u0219i spiritul (adic\u0103 \u201eCele Trei Comori\u201d) ale vie\u021bii oamenilor (Umanit\u0103\u021bii). Qi gong \u00eei permite, astfel, individului s\u0103 \u00ee\u0219i amplifice puterea personal\u0103 cu ajutorul puterii infinite a universului. Cunoscute \u00een tradi\u021bia chinez\u0103 sub numele de \u201eCele Trei Puteri\u201d, Cerul (tien), P\u0103m\u00e2ntul (di) \u0219i Umanitatea (ren) reprezint\u0103 suma tuturor for\u021belor \u0219i factorilor ce ac\u021bioneaz\u0103 la toate nivelurile existen\u021bei umane \u00een cadrul universului pe care \u00eel cunoa\u0219tem. Doar cu ajutorul echilibrului \u0219i armoniei \u00eentre aceste puteri putem s\u0103 ne bucur\u0103m de s\u0103n\u0103tate \u0219i vitalitate, s\u0103 atingem puterea \u0219i longevitatea, s\u0103 ne \u00eembun\u0103t\u0103\u021bim nivelul de con\u0219tientizare \u0219i profunzimea spiritual\u0103, s\u0103 ne dep\u0103\u0219im frica instinctiv\u0103 de moarte \u0219i s\u0103 ob\u021binem nemurirea primordial\u0103 a spiritului uman. De\u0219i imagina\u021bia popular\u0103 occidental\u0103 o asociaz\u0103, de obicei, cu medicina, c\u0103lug\u0103rii \u0219i artele mar\u021biale, arta qi gong era practicat\u0103 \u00een China tradi\u021bional\u0103 \u0219i de mini\u0219tri de stat \u0219i de magistra\u021bi, de prin\u021bi \u0219i prela\u021bi, de poe\u021bi \u0219i pictori, fiecare dintre ei folosindu-se de aceast\u0103 putere pentru a-\u0219i cultiva talentele personale, a-\u0219i \u00eembun\u0103t\u0103\u021bi performan\u021bele profesionale, a-\u0219i proteja s\u0103n\u0103tatea, a-\u0219i \u00eembun\u0103t\u0103\u021bi energia \u0219i a-\u0219i prelungi via\u021ba. \u00cen lumea de ast\u0103zi, caracterizat\u0103 prin competitivitate acerb\u0103 \u0219i dominat\u0103 de stres, aceast\u0103 unealt\u0103 personal\u0103 cu diverse utiliz\u0103ri \u2013 pentru promovarea productivit\u0103\u021bii, prevenirea bolilor, echilibrarea sentimentelor \u0219i calmarea min\u021bii \u2013 are un poten\u021bial mai mare ca niciodat\u0103 pentru individ \u0219i pentru societate. Pentru persoanele ocupate, care nu au timp sau \u00eenclina\u021bie pentru programe elaborate de exerci\u021bii fizice, pentru sporturi costisitoare \u0219i manevre greu de \u00eenv\u0103\u021bat, qi gong ofer\u0103 un sistem rapid \u0219i simplu pentru \u00eengrijirea personal\u0103 a s\u0103n\u0103t\u0103\u021bii, ce este \u0219i sigur, \u0219i u\u0219or de \u00eenv\u0103\u021bat \u0219i poate fi practicat la orice or\u0103 din zi \u0219i din noapte, acas\u0103 sau la serviciu, \u00een aer liber sau interior, f\u0103r\u0103 a necesita vreun echipament special, accesorii costisitoare sau abilit\u0103\u021bi atletice, ci doar o instruire de baz\u0103. De\u0219i pare foarte simplu, capacit\u0103\u021bile curative \u0219i celelalte beneficii ale artei qi gong sunt at\u00e2t de puternice, \u00eenc\u00e2t unele dintre vindec\u0103rile \u0219i celelalte efecte ob\u021binute sunt catalogate ca \u201emiracole\u201d chiar \u0219i de martorii oculari \u2013 \u00een ciuda dovezilor \u2013 sau sunt luate \u00een r\u00e2s de scepticii ne\u00eencrez\u0103tori, pe motiv c\u0103 sunt \u201edovezi anecdotice\u201d. Acestea se \u00eent\u00e2mpl\u0103, pur \u0219i simplu, pentru c\u0103 qi gong presupune mult mai multe lucruri dec\u00e2t ceea ce se observ\u0103 cu ochiul liber. De fapt, ce se vede la exterior \u00een qi gong este doar un mic v\u00e2rf al unui aisberg masiv care plute\u0219te cu senin\u0103tate pe marea \u00eentins\u0103 a energiei universale. Qi \u00eenseamn\u0103 \u201erespira\u021bie\u201d \u0219i \u201eaer\u201d \u0219i, prin extensie, denot\u0103 \u0219i \u201eenergie\u201d \u0219i \u201evitalitate\u201d. Gong este un termen general care \u00eenseamn\u0103 \u201emunc\u0103\u201d \u0219i e folosit cu referire la orice tehnic\u0103 sau abilitate ce necesit\u0103 timp \u0219i efort, r\u0103bdare \u0219i exerci\u021biu pentru a fi perfec\u021bionat\u0103. \u00cen consecin\u021b\u0103, termenul qi gong poate fi tradus ca \u201eexerci\u021biu de respira\u021bie\u201d, dar \u0219i ca \u201elucru cu energia\u201d \u0219i, \u00eentr-adev\u0103r, abilitatea subtil\u0103 de controlare a respira\u021biei este cheia cultiv\u0103rii controlului asupra fluxului \u0219i echilibrului energiei din corp \u0219i a armoniz\u0103rii energiei umane cu energiile elementare ale naturii \u0219i cosmosului. Qi se manifest\u0103 \u00eentr-o mul\u021bime de moduri \u00een t\u0103r\u00e2mul naturii (P\u0103m\u00e2ntului), al cosmosului (Cerului) \u0219i al sistemului uman (Umanit\u0103\u021bii). Legat de qi gong, cele mai importante manifest\u0103ri ale qi-ului sunt urm\u0103toarele trei: qi este \u201ematerialul\u201d fundamental al \u00eentregului univers vizibil, piatra de temelie a \u00eentregii materii, energia imaterial\u0103 care constituie toate formele materiale. Fizica cuantic\u0103 modern\u0103 a demonstrat de cur\u00e2nd o realitate care era de mult timp evident\u0103 pentru \u0219tiin\u021ba taoist\u0103 antic\u0103: faptul c\u0103 natura esen\u021bial\u0103 chiar \u0219i a celor mai elementari atomi \u0219i molecule nu reprezint\u0103 nici mai mult, nici mai pu\u021bin dec\u00e2t o multitudine de energii diferite, organizate dup\u0103 anumite modele. Qi este a\u0219adar energia de baz\u0103 care cuprinde \u00eentreaga materie \u0219i anim\u0103 toate vie\u021buitoarele \u0219i e for\u021ba fundamental\u0103 ce dirijeaz\u0103 toate activit\u0103\u021bile \u0219i transform\u0103rile din natur\u0103 \u0219i din univers, de la cele galactice la cele microscopice, de la na\u0219terea, cre\u0219terea, deteriorarea \u0219i moartea stelelor p\u00e2n\u0103 la formarea \u0219i dezintegrarea atomilor, a moleculelor \u0219i a celulelor din corpul uman; qi este for\u021ba vital\u0103 fundamental\u0103 a tuturor celor trei niveluri ale existen\u021bei umane \u2013 corpul, energia \u0219i mintea. Acesta constituie factorul definitoriu \u00een toate aspectele \u0219i fazele vie\u021bii umane, de la nivelul molecular al metabolismului \u0219i diviziunii celulare, p\u00e2n\u0103 la func\u021biile organice mai complexe, cum ar fi digestia \u0219i excre\u021bia, respira\u021bia \u0219i circula\u021bia, \u0219i p\u00e2n\u0103 la cele mai \u00eenalte facult\u0103\u021bi, cum ar fi sentimentele \u0219i g\u00e2ndurile, con\u0219tiin\u021ba \u0219i percep\u021bia. Qi este matri\u021ba principal\u0103 invizibil\u0103 care st\u0103 la baza tuturor formelor vizibile \u0219i a func\u021biilor vitale ale sistemului uman \u0219i, \u00een consecin\u021b\u0103, e cel mai important factor r\u0103spunz\u0103tor pentru s\u0103n\u0103tatea \u0219i bolile omului, m\u0103sura principal\u0103 a vitalit\u0103\u021bii \u0219i longevit\u0103\u021bii, puntea de leg\u0103tur\u0103 \u00eentre corp \u0219i minte \u0219i numitorul comun \u00een toate ecua\u021biile complexe ale vie\u021bii fizice, emo\u021bionale \u0219i spirituale. Qi gong ofer\u0103 un mod eficient de mediere \u0219i manipulare a energiilor vitale ale vie\u021bii pentru a le echilibra \u0219i armoniza pentru a avea o s\u0103n\u0103tate optim\u0103 \u0219i longevitate, echilibru emo\u021bional \u0219i con\u0219tiin\u021b\u0103 spiritual\u0103; qi alc\u0103tuie\u0219te \u0219i domeniul polar dinamic \u00een care se deplaseaz\u0103 toat\u0103 energia \u0219i din care se eman\u0103 toat\u0103 puterea. Fiecare tip de energie func\u021bioneaz\u0103 \u00een cadrul c\u00e2mpului s\u0103u de for\u021b\u0103 specific, de la cele mai joase vibra\u021bii ale materiei la cele mai \u00eenalte frecven\u021be ale spiritului, de la cele mai grele la cele mai u\u0219oare, de la cele mai poluate la cele mai pure forme. A\u0219adar, puritatea \u0219i puterea qi-ului individual al unei persoane determin\u0103 tipul de energie universal\u0103 cu ajutorul c\u0103reia func\u021bioneaz\u0103 sistemul respectivei persoane, iar acest lucru domin\u0103, la r\u00e2ndul lui, natura rela\u021biei unui individ cu for\u021bele superioare sau cu zonele spirituale ale universului. Qi gong \u00eei permite practicianului s\u0103 \u00ee\u0219i purifice sau s\u0103 \u00ee\u0219i poten\u021beze domeniul energiei personale, astfel \u00eenc\u00e2t s\u0103 func\u021bioneze \u00een armonie cu cele mai pure energii \u0219i cele mai puternice for\u021be spirituale din univers, oferind, astfel, umanit\u0103\u021bii energie infinit\u0103, \u00een\u021belepciune \u0219i alte virtu\u021bi primordiale ale Cerului \u0219i P\u0103m\u00e2ntului. \n\nCele mai multe forme de qi gong implic\u0103 diferite grade de mi\u0219care u\u0219oar\u0103 sau de nemi\u0219care a corpului, echilibrat\u0103 cu o respira\u021bie controlat\u0103 ritmic, toate acestea fiind armonizate \u00een pace de o minte calm\u0103, f\u0103r\u0103 grab\u0103 \u0219i concentrat\u0103. Mi\u0219c\u0103rile u\u0219oare, lejere ale corpului previn rigiditatea \u0219i stagnarea care duc la degenerare \u0219i moarte. Dup\u0103 cum spune Lao Zi \u00een versul clasic din Tao te king: \nCu adev\u0103rat, a fi rigid \u0219i dur este calea mor\u021bii; A fi lejer \u0219i suplu este calea vie\u021bii. \n\nImportan\u021ba mi\u0219c\u0103rilor lejere \u0219i fluente a fost observat\u0103 \u0219i de Confucius. \u00cen textul clasic numit Anale de prim\u0103var\u0103 \u0219i toamn\u0103, \u00een\u021beleptul spune: \nApa curg\u0103toare nu stagneaz\u0103 niciodat\u0103, iar balamalele unei u\u0219i folosite nu ruginesc niciodat\u0103. Aceasta se datoreaz\u0103 mi\u0219c\u0103rii. Acela\u0219i principiu este valabil \u0219i pentru esen\u021b\u0103 \u0219i energie. Dac\u0103 trupul nu se mi\u0219c\u0103, esen\u021ba nu curge. Atunci c\u00e2nd esen\u021ba nu curge, energia stagneaz\u0103. \n\nExerci\u021biile de qi gong, ca gra\u021biosul dans ritmic Tai Chi Chuan, sunt deseori denumite \u201emedita\u021bie prin mi\u0219care\u201d deoarece combin\u0103 mi\u0219c\u0103rile lejere, u\u0219oare ale corpului cu o stare de spirit calm\u0103, contemplativ\u0103. Totu\u0219i, pentru a \u00een\u021belege pe deplin rolul mi\u0219c\u0103rii \u00een qi gong, trebuie s\u0103 \u00een\u021belegem \u0219i importan\u021ba crucial\u0103 a nemi\u0219c\u0103rii, ca \u0219i leg\u0103tura complementar\u0103 dintre cele dou\u0103. De exemplu, \u00een formele de medita\u021bie qi gong \u00een pozi\u021bie \u0219ez\u00e2nd\u0103, exist\u0103 \u0219i mi\u0219care, dar toat\u0103 mi\u0219carea este intern\u0103 \u2013 fiind prezent\u0103 \u00een fluxul de energie prin canale, \u00een circula\u021bia s\u00e2ngelui prin vase \u0219i \u00een valurile ciclice de respira\u021bie \u2013, \u00een timp ce, la exterior, corpul fizic se odihne\u0219te \u00eentr-o senin\u0103tate nemi\u0219cat\u0103. \u00cen formele de qi gong implic\u00e2nd mi\u0219care, mi\u0219c\u0103rile ritmice externe ale corpului pot fi men\u021binute \u0219i p\u0103strate \u00een armonie cu cre\u0219terea \u0219i descre\u0219terea ciclice ale respira\u021biei doar de o minte care se odihne\u0219te cu senin\u0103tate \u00eentr-o stare de nemi\u0219care interioar\u0103 ne\u00eentrerupt\u0103. Astfel, asemenea fluxului \u0219i refluxului eterne ale valurilor m\u0103rii \u0219i schimb\u0103rilor ciclice ale zilei \u0219i nop\u021bii pe firmament, mi\u0219carea \u0219i nemi\u0219carea consituie polii esen\u021biali yin \u0219i yang \u00een qi gong \u0219i sunt pietrele de temelie complementare \u00een toate formele de practic\u0103. \n\nTermenul Tao transcende definirea precis\u0103 \u00een cuvinte \u0219i este mai bine \u00een\u021beles prin intermediul simbolurilor arhetipale folosite \u00een mod tradi\u021bional pentru a-l reprezenta \u2013 actul sexual \u00eentre mascul \u0219i femel\u0103, interac\u021biunea constant\u0103 a energiilor elementare ale naturii, dansul ritmic al for\u021belor macrocosmice \u00een universul exterior \u0219i reflec\u021biile lor microcosmice \u00een lumea interioar\u0103 a corpului uman. \u00cen canoanele clasice ale literaturii taoiste, misterele Tao sunt elucidate prin formul\u0103rile simbolice ale trigramelor \u0219i hexagramelor \u00een cartea antic\u0103 de divina\u021bie cunoscut\u0103 sub numele de Yi Jing (Cartea schimb\u0103rilor) \u0219i sunt aluzii frapante \u0219i metafore clare ca lumina zilei ale lucr\u0103rii Tao te king, controversatul tratat de 5 000 de caractere despre Tao, atribuit \u00een\u021beleptului Lao Zi. Versurile concise ale acestui text antic constituie o surs\u0103 de cunoa\u0219tere universal\u0103 \u0219i adev\u0103r incisiv at\u00e2t de important\u0103, \u00eenc\u00e2t se num\u0103r\u0103 printre c\u0103r\u021bile cele mai populare, atractive \u0219i traduse \u00een cele mai multe \u021b\u0103ri din lumea de ast\u0103zi. Ideograma chinez\u0103 original\u0103 pentru Tao este constituit\u0103 din simbolurile pentru \u201ecap\u201d \u0219i \u201ea umbla\u201d. Ca substantiv, \u00eenseamn\u0103, de obicei, \u201edrum\u201d sau \u201ecale\u201d, iar ca verb \u2013 \u201ea spune\u201d sau \u201ea \u0219ti\u201d. Acest lucru implic\u0103 faptul c\u0103 Tao este o cale \u00een via\u021b\u0103 pe care o adopt\u0103m urm\u00e2nd impulsul min\u021bii, \u0219i nu pe cel al corpului; de asemenea, indic\u0103 faptul c\u0103 Tao este sursa originar\u0103 a tot ceea ce \u00eenseamn\u0103 cunoa\u0219tere veritabil\u0103 \u0219i cuvinte adev\u0103rate. \u201eEra ceva f\u0103r\u0103 form\u0103 \u0219i totu\u0219i complet care exista \u00eenaintea Cerului \u0219i a P\u0103m\u00e2ntului\u201d, afirm\u0103 Lao Zi \u00een Tao te king. \u201eNu \u00eei cunosc adev\u0103ratul nume. Tao este porecla pe care i-am dat-o.\u201d Dintre toate miriadele de elemente din natur\u0103 din care se inspir\u0103 terminologia taoist\u0103, apa este cea care reu\u0219e\u0219te s\u0103 exprime cel mai adecvat esen\u021ba fundamental\u0103 \u0219i \u00eentregul poten\u021bial pe care le implic\u0103 Tao \u0219i, astfel, aceasta a devenit simbolul chintesen\u021bei Tao \u00een filozofie, art\u0103 \u0219i \u0219tiin\u021b\u0103. Natura supus\u0103 \u0219i totu\u0219i, \u00een cele din urm\u0103, atotputernic\u0103 a apei p\u0103trunde \u00een fiecare aspect al artei qi gong \u0219i ofer\u0103 o metafor\u0103 convenabil\u0103 prin intermediul c\u0103reia teoria qi gong poate fi \u00een\u021beleas\u0103, iar practica \u00eensu\u0219it\u0103 cu u\u0219urin\u021b\u0103. S\u00e2ngele \u0219i energia circul\u0103 prin canalele aferente din corp la fel cum apa curge \u00een r\u00e2uri \u2013 liber\u0103, la debit maxim \u0219i f\u0103r\u0103 piedici \u2013 \u0219i orice obstacol \u00een calea circula\u021biei libere \u0219i a echilibrului natural cauzeaz\u0103 devieri care dau na\u0219tere dezechilibrelor energetice, iar acest lucru are repercusiuni grave asupra \u00eentregului sistem. Modul \u00een care corpul se mi\u0219c\u0103 \u0219i se simte \u00een timpul practic\u0103rii artei qi gong se aseam\u0103n\u0103 cu \u00eenotul \u2013 lini\u0219tit \u0219i u\u0219or, lent \u0219i ritmic. Respira\u021bia diafragmatic\u0103 prelungit\u0103 \u0219i profund\u0103 practicat\u0103 qi gong urc\u0103 \u0219i coboar\u0103 cu aceea\u0219i regularitate ritmic\u0103 a valurilor oceanului, \u00een timp ce mintea uman\u0103 care se odihne\u0219te \u00een lini\u0219tea netulburat\u0103 a medita\u021biei este adesea comparat\u0103 cu suprafa\u021ba unui lac \u00eentr-o zi f\u0103r\u0103 v\u00e2nt, reflect\u00e2nd calm claritatea lini\u0219tit\u0103 a Cerurilor de deasupra. Apa simbolizeaz\u0103, de asemenea, rela\u021bia schimb\u0103toare dintre materie \u0219i energie, dintre nemi\u0219care \u0219i mi\u0219care, precum \u0219i transform\u0103rile activate \u00een sistemul uman de \u201ealchimia intern\u0103\u201d a practicii qi gong. Esen\u021ba fluid\u0103 yin din \u201emarea\u201d sacrului este transformat\u0103 \u0219i sublimat\u0103 de \u201eadierea\u201d respira\u021biei care func\u021bioneaz\u0103 ca un \u201emuget\u201d menit s\u0103 o \u201eevapore\u201d, s\u0103 o purifice \u0219i s\u0103 o rafineze \u00een energie yang. Aceast\u0103 energie urc\u0103 de-a lungul \u0219irei spin\u0103rii sub \u00eendrumarea min\u021bii \u0219i intr\u0103 \u00een cap, unde este rafinat\u0103 \u00een continuare pentru a hr\u0103ni spiritul. Spiritul o condenseaz\u0103 \u0219i o r\u0103ce\u0219te din nou, determin\u00e2nd-o s\u0103 curg\u0103 \u00een jos prin canalul frontal, sub form\u0103 de energie acvatic\u0103, \u0219i s\u0103 se depoziteze \u00een \u201ec\u00e2mpul elixirului inferior\u201d (dan-tien), situat sub ombilic. Terminologia taoist\u0103 tradi\u021bional\u0103 \u00ee\u0219i are r\u0103d\u0103cinile \u00een simbolurile universale ale naturii \u0219i cosmosului, motiv pentru care filozofia taoist\u0103 a rezistat de-a lungul timpului \u0219i a produs idei cu o semnifica\u021bie care transcende limitele culturale. \u00cen loc s\u0103 creeze cuvinte noi pentru a reprezenta idei noi, a\u0219a cum se obi\u0219nuie\u0219te \u00een civiliza\u021bia occidental\u0103, chinezii \u0219i-au exprimat \u00eentotdeauna ideile prin limbajul simbolic al naturii \u0219i, de aceea, nu este nevoie dec\u00e2t de pu\u021bin\u0103 imagina\u021bie pentru a \u00een\u021belege p\u00e2n\u0103 \u0219i cele mai ezoterice concepte taoiste. Ideile taoiste, prezentate \u00een imagini sugestive care le sunt familiare tuturor, sunt lipsite de ambiguitatea \u0219i jargonul complex ce caracterizeaz\u0103 discu\u021biile filozofice \u0219i dezbaterile \u0219tiin\u021bifice din tradi\u021biile altor culturi. \u00centr-adev\u0103r, p\u00e2n\u0103 \u0219i cele mai tehnice aspecte \u0219tiin\u021bifice ale g\u00e2ndirii taoiste sunt, de multe ori, exprimate \u00een termeni at\u00e2t de plini de imagina\u021bie poetic\u0103 \u0219i simbolism universal, \u00eenc\u00e2t semnifica\u021biile lor \u00eei sunt redate mult mai clar omului de r\u00e2nd dec\u00e2t dac\u0103 s-ar folosi terminologia tehnic\u0103 a \u0219tiin\u021bei occidentale, iar acest lucru face ca viziunea taoist\u0103 asupra naturii \u0219i a vie\u021bii s\u0103 fie at\u00e2t de atr\u0103g\u0103toare pentru oamenii din toat\u0103 lumea. Contrar p\u0103rerilor gre\u0219ite r\u0103sp\u00e2ndite, taoismul nu este, de fapt, o religie, ci mai cur\u00e2nd un \u00eentreg mod de via\u021b\u0103. De\u0219i o religie popular\u0103 cunoscut\u0103 sub numele de \u201eTao Chiao\u201d, av\u00e2nd chiar \u0219i un \u201epap\u0103\u201d ereditar, s-a dezvoltat din corpul principal al g\u00e2ndirii taoiste ca reac\u021bie la afluen\u021ba budismului din India \u00een secolele al III-lea \u2013 al V-lea d.Hr., adev\u0103rata linie a teoriei \u0219i practicii taoiste, cunoscut\u0103 \u00een mod tradi\u021bional sub numele de \u201eTao Chia\u201d, era o filozofie nesectar\u0103 ateist\u0103, devotat\u0103 studiului naturii, al cosmosului \u0219i al rela\u021biei dintre acestea \u0219i condi\u021bia uman\u0103. Principiile universale ale naturii \u0219i preceptele de via\u021b\u0103 descoperite \u0219i dezvoltate de filozofii taoi\u0219ti stau la baza tuturor artelor \u0219i \u0219tiin\u021belor chineze tradi\u021bionale \u2013 de la artele mar\u021biale p\u00e2n\u0103 la \u0219tiin\u021ba medicinei, de la poezie \u0219i pictur\u0103 p\u00e2n\u0103 la alchimie \u0219i geoman\u021bie, de la gastronomie la cosmologie \u2013 \u0219i au dat na\u0219tere unui mod de via\u021b\u0103 care a adus corpul, energia \u0219i mintea umane \u00eentr-o stare de sincronizare echilibrat\u0103 \u0219i rezonan\u021b\u0103 armonioas\u0103 cu for\u021bele primordiale ale Cerului \u0219i elementele temporale ale P\u0103m\u00e2ntului. \u00cen sistemul taoist de g\u00e2ndire \u0219i practic\u0103, qi gong a devenit o unealt\u0103 personal\u0103 eficient\u0103 pentru descifrarea misterelor vie\u021bii \u0219i st\u0103p\u00e2nirea for\u021belor universale ale Cerului \u00een scopul de a controla energiile elementare ale P\u0103m\u00e2ntului, astfel \u00eenc\u00e2t s\u0103 deserveasc\u0103 nevoile Umanit\u0103\u021bii. Taoismul este, probabil, singurul sistem filozofic din lume care se bazeaz\u0103 mai mult pe practic\u0103 dec\u00e2t pe predic\u0103, iar qi gong constituie una dintre cele mai importante practici ale sale. Nu trebuie s\u0103-i reaminte\u0219ti unui adev\u0103rat taoist s\u0103 aplice ceea ce predic\u0103, deoarece, dac\u0103 un taoist predic\u0103 ceva, de obicei acel lucru este importan\u021ba critic\u0103 a practicii. Astfel, modul de via\u021b\u0103 taoist pre\u00eent\u00e2mpin\u0103 ipocrizia des \u00eent\u00e2lnit\u0103 de a predica un lucru \u0219i de a practica altceva, deoarece, prin defini\u021bie, singurul mod de a cunoa\u0219te Tao este acela de a experimenta for\u021ba sa \u00een practic\u0103, nu doar a vorbi despre ea \u00een teorie. Dup\u0103 cum specific\u0103 foarte clar prima fraz\u0103 din Tao te king: \u201eTao care poate fi rostit nu este Tao cel etern...\u201d. Ce-a fost de spus, s-a spus. \u00cen ciuda \u00eent\u00e2iet\u0103\u021bii practicii, pentru a ne putea implica \u00eentr-o discu\u021bie \u00een cuno\u0219tin\u021b\u0103 de cauz\u0103 despre qi gong, trebuie, mai \u00eent\u00e2i, s\u0103 definim termenii de baz\u0103 \u0219i s\u0103 \u00een\u021belegem conceptele-cheie ce formeaz\u0103 contextul teoretic pe baza c\u0103ruia s-au dezvoltat aspectele practice. Prin urmare, s\u0103 \u00eencepem cu \u00eenceputul. \n\nPolaritatea \n\u00centr-un moment foarte \u00eendep\u0103rtat din trecut, unitatea primordial\u0103 nediferen\u021biat\u0103 care a precedat formarea stelelor, a planetelor \u0219i a tuturor elementelor \u0219i energiilor diferite ale universului a fost scindat\u0103 pentru a produce dou\u0103 for\u021be polare, ce au pus \u00een mi\u0219care fluxul continuu al crea\u021biei. Cunoscut \u00een cosmologia occidental\u0103 sub numele de \u201eBig Bang\u201d, acest moment primordial este descris succint \u00een Tao te king: \u201eDin unul s-au n\u0103scut doi\u201d. Cele dou\u0103 for\u021be au ajuns s\u0103 fie cunoscute sub numele de yin \u0219i yang, iar polaritatea pe care au produs-o \u0219i care, la r\u00e2ndul ei, a dat na\u0219tere la tot ceea ce exist\u0103 \u00een univers se nume\u0219te \u201eMarele principiu yin-yang\u201d. Polaritatea este premisa fundamental\u0103 a tot ceea ce \u00eenseamn\u0103 existen\u021b\u0103 concret\u0103, e baza oric\u0103rei crea\u021bii, fundamentul oric\u0103rei muta\u021bii sau schimb\u0103ri \u0219i reprezint\u0103 c\u00e2mpul \u00een care energia \u0219i materia se angajeaz\u0103 \u00een jocul lor ne\u00eencetat de formare \u0219i dizolvare, de interac\u021biune \u0219i transformare. yin, ideograma c\u0103ruia \u00eensemna ini\u021bial \u201epanta umbrit\u0103 a unui deal\u201d, se refer\u0103 la aspectul negativ \u0219i \u00eentunecos, la principiul pasiv, feminin, la lun\u0103 \u0219i la ap\u0103, la ceea ce este docil \u0219i maleabil, la aspectele interne \u0219i inferioare ale oric\u0103rui domeniu, ale unei crea\u021bii sau ale unui sistem energetic. yang, care \u00eensemna \u201epanta \u00eensorit\u0103 a unui deal\u201d, denot\u0103 aspectul pozitiv \u0219i lumina, principiul activ, masculin, soarele \u0219i focul, ceea ce este dur \u0219i agresiv, aspectele exterioare \u0219i de suprafa\u021b\u0103. Este important s\u0103 ne d\u0103m seama c\u0103 yin \u0219i yang nu sunt dou\u0103 tipuri diferite de energie, ci, mai degrab\u0103, cei doi poli opu\u0219i, dar complementari ai oric\u0103rei forme, func\u021bii sau ai oric\u0103rui c\u00e2mp de energie. \u00cen plus, dup\u0103 cum indic\u0103 \u00een mod clar \u0219i ideogramele originale, yin \u0219i yang se pot transforma una \u00een cealalt\u0103, deoarece, atunci c\u00e2nd planeta se rote\u0219te \u0219i unghiul luminii soarelui se schimb\u0103, partea \u00eensorit\u0103 \u2013 yang \u2013 a dealului devine \u00eentunecoasa yin, \u00een timp ce partea yin se lumineaz\u0103 \u0219i devine yang. Polaritatea yin-yang se manifest\u0103 \u00een fiecare aspect al artei qi gong, ca \u0219i \u00een corpul uman \u0219i \u00een sistemul energetic al omului. \u00cen cazul respira\u021biei, inspira\u021bia este yin, iar expira\u021bia e yang. \u00cen corp, partea superioar\u0103, cea exterioar\u0103 \u0219i spatele sunt yang, iar partea inferioar\u0103, interiorul \u0219i fa\u021ba sunt yin. S\u00e2ngele \u021bine de yin, fiind \u00een leg\u0103tur\u0103 cu energia, care \u021bine de yang. Capul este yang, iar zona sacral\u0103 e yin. Organele fu, \u201egoale pe din\u0103untru\u201d, sunt yang, iar cele dzang, \u201emasive\u201d, sunt yin. G\u00e2ndurile sunt yang, \u00een timp ce sentimentele sunt yin \u0219i a\u0219a mai departe, \u00een cadrul fiec\u0103rui aspect al corpului, al energiei \u0219i al min\u021bii. Termenii polari apar \u00een mod constant \u00een fiecare fa\u021bet\u0103 a artei qi gong, a\u0219adar s\u0103 trecem \u00een revist\u0103 c\u00e2teva dintre cele mai frecvente \u0219i mai importante perechi, dintre care fiecare reprezint\u0103 diferite aspecte func\u021bionale ale principiilor yin \u0219i yang: Prenatal (sian-tien) \u0219i Postnatal (hou-tien) \u2013 toate nivelurile vie\u021bii umane au aspectele lor prenatale \u0219i postnatale. Aspectul prenatal este poten\u021bialul primordial pe care \u00eel aducem \u00een via\u021ba noastr\u0103 la na\u0219tere, \u00een timp ce aspectul postnatal e forma temporal\u0103 pe care acest poten\u021bial o adopt\u0103 \u00een cursul vie\u021bii noastre materiale. Astfel, esen\u021ba prenatal\u0103 este poten\u021bialul creativ pe care \u00eel primim \u00een momentul concep\u021biei, din fuziunea spermatozoidului cu ovulul date de p\u0103rin\u021bii no\u0219tri. Aceast\u0103 esen\u021b\u0103 primordial\u0103 este stocat\u0103 \u00een glandele noastre sexuale masculine sau feminine \u0219i e apoi terminat\u0103 mai departe din genera\u021bie \u00een genera\u021bie, prin reproducerea sexual\u0103. Esen\u021ba postnatal\u0103 este produs\u0103 \u00een timpul vie\u021bii, din hran\u0103, ap\u0103 \u0219i aer, \u0219i ia forma s\u00e2ngelui, a hormonilor, a limfei \u0219i a altor fluide vitale ale corpului. \u00cen acela\u0219i mod, energia prenatal\u0103, cunoscut\u0103 \u00een limba chinez\u0103 \u0219i sub numele de yuan-qi (energia primordial\u0103), este energia transformat\u0103 din esen\u021ba prenatal\u0103 a glandelor, ca \u0219i energia asimilat\u0103 din sursele cosmice din Cer. Energia postnatal\u0103 vine din sursele p\u0103m\u00e2nte\u0219ti, cum ar fi hrana \u0219i apa, plantele medicinale \u0219i aerul, extrase \u0219i rafinate de sistemele digestiv \u0219i respirator. Spiritul prenatal este \u201emintea primordial\u0103 Tao\u201d, sufletul nemuritor \u0219i sc\u00e2nteia original\u0103 a con\u0219tiin\u021bei care \u201enu se na\u0219te \u0219i nu moare\u201d. Spiritul postnatal este mintea uman\u0103 a realit\u0103\u021bii temporale de pe p\u0103m\u00e2nt, inclusiv percep\u021bia senzorial\u0103, g\u00e2ndurile \u0219i sentimentele, personalitatea \u0219i eul. Scopul celor mai \u00eenalte niveluri de practic\u0103 qi gong este acela de a dezvolta con\u0219tiin\u021ba vie a spiritului primordial, o sarcin\u0103 dificil\u0103, care necesit\u0103 recunoa\u0219terea \u0219i acceptarea naturii artificiale \u0219i efemere a eului. Atingerea con\u0219tientiz\u0103ri primordiale a min\u021bii Tao este cunoscut\u0103 sub numele de \u201eiluminare\u201d sau \u201enemurire\u201d; Focul (hou) \u0219i Apa (shui) \u2013 Focul este simbolul arhetipal al principiului yang, \u00een timp ce Apa reprezint\u0103 principiul yin. \u00cen sistemul energetic uman, Focul este forma temporal\u0103 a energiei produse de metabolism \u0219i respira\u021bie, iar Apa este energia primordial\u0103 stocat\u0103 \u00een glande. \u00cen cursul normal al vie\u021bii, Focul se aprinde \u00een sens vertical \u0219i se disipeaz\u0103 \u00een g\u00e2nduri discursive, emo\u021bii contradictorii \u0219i activit\u0103\u021bi fizice ale vie\u021bii de fiecare zi, \u00een timp ce energia Apei din glande curge \u00een jos \u0219i \u00een afar\u0103, disip\u00e2ndu-se prin activitate sexual\u0103 \u0219i stres. Scopul alchimiei interne, cunoscut\u0103 \u00een practica taoist\u0103 sub numele de nei-gong (\u201eactivitate intern\u0103\u201d), este acela de a inversa cursul Focului \u0219i al Apei \u0219i, astfel, de a \u00eencetini procesul de \u00eemb\u0103tr\u00e2nire \u0219i de a prelungi via\u021ba. Acest lucru este ob\u021binut prin men\u021binerea energiei Focului \u00een afara capului, a inimii \u0219i a plexului solar, ea fiind, \u00een schimb, rafinat\u0103 \u0219i redirec\u021bionat\u0103 prin canalele majore \u0219i stocat\u0103 \u00een c\u00e2mpul elixirului inferior, situat sub ombilic. \u00cen acela\u0219i timp, pre\u021bioasa energie a Apei, care se disipeaz\u0103 \u00een mod normal prin activitate sexual\u0103 \u0219i stres, e conservat\u0103 \u0219i ridicat\u0103 prin canalele spinale spre cap, unde este folosit\u0103 pentru a hr\u0103ni facult\u0103\u021bile spirituale; Mi\u0219carea (dung) \u0219i Nemi\u0219carea (jing) \u2013 mi\u0219carea este o form\u0103 de manifestare a activit\u0103\u021bii yang, iar nemi\u0219carea reflect\u0103 calmul, lini\u0219tea reconfortant\u0103 a princiupiului yin. Activitatea agitat\u0103 a vie\u021bii de fiecare zi face ca Focul s\u0103 se aprind\u0103 \u0219i s\u0103 consume rezervele de esen\u021b\u0103 \u0219i energie, \u00een timp ce nemi\u0219carea medita\u021biei calmeaz\u0103 sistemul, r\u0103ce\u0219te Focul \u0219i conserv\u0103 resursele vitale. Astfel, practica nemi\u0219c\u0103rii constituie una dintre metodele principale de conservare a s\u0103n\u0103t\u0103\u021bii \u0219i de prelungire a vie\u021bii \u00een practica qi gong. Nemi\u0219carea nu se refer\u0103 doar la nemi\u0219care fizic\u0103, ci presupune \u0219i pace a min\u021bii \u0219i lini\u0219te emo\u021bional\u0103. \u00cen qi gong, mi\u0219carea \u0219i nemi\u0219carea sunt \u00eentotdeauna echilibrate \u00eentre ele, cum ar fi nemi\u0219carea interioar\u0103 a min\u021bii echilibrate cu mi\u0219carea exterioar\u0103 a corpului \u00een exerci\u021biile mobile sau mi\u0219carea energiei interioare care are loc \u00een timpul medita\u021biei prin nemi\u0219care. \u00cen via\u021ba de zi cu zi, majoritatea oamenilor nu experimenteaz\u0103 niciodat\u0103 adev\u0103rata lini\u0219te, deoarece min\u021bile lor sunt \u00eentotdeauna pline de g\u00e2nduri \u0219i, chiar \u0219i \u00een somn, min\u021bile \u0219i corpurile lor se zbucium\u0103 din cauza viselor tulbur\u0103toare provocate de grijile zilnice; Interiorul (nei) \u0219i Exteriorul (wai) \u2013 aspectele exterioare ale practicii qi gong sunt cunoscute sub numele de wai-gong; acestea includ toate mi\u0219c\u0103rile corpului \u0219i apar\u021bin aspectului yang; activitatea intern\u0103 este numit\u0103 nei-gong \u0219i implic\u0103, \u00een principal, mintea \u0219i respira\u021bia, apar\u021bin\u00e2nd aspectului yin. Atingerea unui echilibru armonios \u00eentre aspectele exterioare \u0219i cele interioare ale practicii reprezint\u0103 un principiu fundamental \u00een qi gong. De asemenea, folosirea m\u00e2nc\u0103rurilor, a plantelor medicinale \u0219i a altor suplimente materiale pentru a men\u021bine s\u0103n\u0103tatea fizic\u0103 este considerat\u0103 o metod\u0103 exterioar\u0103 de practic\u0103, \u00een timp ce utilizarea elementelor imateriale ale spiritului \u0219i energiei apar\u021bine practicii interioare. \u00cen toate aceste aspecte diferite ale polarit\u0103\u021bii yin \u0219i yang, scopul practicii qi gong este acela de a atinge \u00eentotdeauna un echilibru optim \u00eentre cei doi poli \u0219i de a evita extremele \u00een oricare din cele dou\u0103 direc\u021bii. Conform principiilor MTC (Medicinei Tradi\u021bionale Chineze), dezechilibrul \u00een polarit\u0103\u021bile yin-yang ale diferitelor sisteme energetice din corp este cauza tuturor bolilor \u0219i, \u00een consecin\u021b\u0103, cele mai bune moduri de a vindeca \u0219i a preveni bolile, precum \u0219i de a stopa degenerarea \u021besuturilor sunt recuperarea \u0219i men\u021binerea unui echilibru natural s\u0103n\u0103tos \u00een toate aspectele \u0219i stadiile sistemului energetic uman. Qi gong este modul cel mai direct \u0219i mai eficient de atingere a acestui scop. \n\nTrinitatea \nO trinitate fundamental\u0103 de for\u021be \u0219i factori se manifest\u0103 \u00een \u00eentreaga filozofie taoist\u0103, ca \u0219i \u00een majoritatea celorlalte tradi\u021bii spirituale. \u00cen cre\u0219tinism, exist\u0103 Tat\u0103l, Fiul \u0219i Sf\u00e2ntul Duh; \u00een budism, g\u0103sim cele trei nestemate ale lui Buddha, Dharma \u0219i Sangha; \u00een hinduism, exist\u0103 Trimurti, format din Brahma, Vi\u0219nu \u0219i \u0218iva. \u00cen tradi\u021biile orientale, cele trei calit\u0103\u021bi primordiale ale universului sunt vidul, str\u0103lucirea \u0219i energia, care, la r\u00e2ndul lor, sunt surse ale virtu\u021bilor primordiale ale \u00een\u021belepciunii, iubirii \u0219i puterii. \u00cen tradi\u021bia taoist\u0103, trinitatea se manifest\u0103 la nivel macrocosmic \u00een cele Trei For\u021be ale Cerului, P\u0103m\u00e2ntului \u0219i Umanit\u0103\u021bii \u0219i la nivel microcosmic, \u00een cadrul sistemului uman, sub forma celor Trei Comori ale esen\u021bei (jing), energiei (qi) \u0219i spiritului (shen), ca \u0219i \u00een aspectele lor postnatale ale corpului, respira\u021biei \u0219i min\u021bii. Loca\u021biile aspectelor primordiale ale celor Trei Comori \u00een corpul uman sunt cunoscute sub numele de cele Trei C\u00e2mpuri ale Elixirelor (san dan-tien): esen\u021ba primordial\u0103 este localizat\u0103 \u00een c\u00e2mpul elixirului inferior de sub ombilic \u0219i e asociat\u0103 glandelor sexuale; energia primordial\u0103 se afl\u0103 \u00een c\u00e2mpul elixirului median din plexul solar \u0219i este asociat\u0103 glandelor suprarenale; spiritul primordial se afl\u0103 \u00een c\u00e2mpul elixirului superior din centrul capului \u0219i este asociat glandelor pituitar\u0103 \u0219i pineal\u0103. \u00cen tradi\u021bia budist\u0103 tibetan\u0103, aceste trei fa\u021bete ale existen\u021bei umane sunt denumite corp, vorbire \u0219i minte, vorbirea reprezent\u00e2nd energia. Aceasta pentru c\u0103 vorbirea este cea mai puternic\u0103 expresie a energiei \u00een sistemul uman, ceea ce justific\u0103 importan\u021ba central\u0103 a mantrei (incantarea unor silabe sacre) \u00een practica tibetan\u0103. Tradi\u021bia taoist\u0103 recunoa\u0219te, de asemenea, puterea sunetului ca manifestare a energiei, iar \u00een qi gong exist\u0103 c\u00e2teva practici speciale care implic\u0103 sunetul, cum ar fi Secretul Celor \u0218ase Silabe, folosit pentru vindecare, \u0219i anumite tonuri speciale, folosite pentru activarea \u0219i echilibrarea diferi\u021bilor centri energetici (chakre). Cele Trei Comori (san bao) \u0219i cele Trei For\u021be (san tsai) constituie baza alchimiei interne taoiste, prin care esen\u021ba este transformat\u0103 \u00een energie, energia \u00een spirit \u0219i spiritul e armonizat cu valorile esen\u021biale ale universului \u2013 vidul, luminozitatea \u0219i puterea. Qi gong este implicat \u00een toate stadiile practicii pentru a activa \u0219i echilibra diferitele transform\u0103ri mediate de alchimia intern\u0103 a nei-gong-ului. Are rolul de leg\u0103tur\u0103 func\u021bional\u0103 \u00eentre aspectele fizice \u0219i cele spirituale ale practicilor \u0219i este factorul care canalizeaz\u0103, dirijeaz\u0103 \u0219i echilibreaz\u0103 diferitele energii implicate. \n\nCele Cinci Energii Elementare \nDup\u0103 cum a demonstrat fizica modern\u0103, \u00eentreaga materie \u2013 de la atomi \u0219i molecule p\u00e2n\u0103 la planete \u0219i stele \u2013 este format\u0103 din energie ordonat\u0103 dup\u0103 diferite modele de vibra\u021bie solidar\u0103, unite de for\u021be electromagnetice \u0219i nucleare, adic\u0103 prin for\u021ba polarit\u0103\u021bii. \u00cen paradigma taoist\u0103 chinez\u0103 tradi\u021bional\u0103 a crea\u021biei \u0219i a formelor vizibile, \u00eentreaga materie de pe p\u0103m\u00e2nt este alc\u0103tuit\u0103 \u0219i controlat\u0103 de ceea ce este cunoscut sub numele de cele Cinci Energii Elementare (wu shing). Tratatul clasic de medicin\u0103 intern\u0103 al \u00cemp\u0103ratului Galben afirm\u0103: \u201eCele Cinci Energii Elementare ale Lemnului, Focului, P\u0103m\u00e2ntului, Metalului \u0219i Apei cuprind toate miriade de fenomene din natur\u0103. Aceast\u0103 paradigm\u0103 este la fel de adev\u0103rat\u0103 \u0219i \u00een cazul oamenilor\u201d. Un alt text medical chinez antic men\u021bioneaz\u0103: \u201eCele Cinci Energii Elementare se combin\u0103 \u0219i se recombin\u0103 \u00een nenum\u0103rate moduri, pentru a produce existen\u021ba manifest\u0103. Toate lucrurile con\u021bin cele Cinci Energii Elementare \u00een diferite propor\u021bii\u201d. Exist\u0103 dou\u0103 cicluri de transformare fundamentale, \u00een care aceste energii interac\u021bioneaz\u0103 \u0219i se echilibreaz\u0103 \u00eentre ele pentru a men\u021bine homeostazia. Unul din ele este numit ciclul creativ (sheng) sau generativ, \u00een cadrul c\u0103ruia o energie o stimuleaz\u0103 \u0219i o amplific\u0103 pe urm\u0103toarea. Astfel, Apa genereaz\u0103 Lemn, ce genereaz\u0103 Foc, care genereaz\u0103 P\u0103m\u00e2nt, ce produce Metal, care, la r\u00e2ndul s\u0103u, completeaz\u0103 ciclul, cre\u00e2nd Ap\u0103. Cel\u0103lalt se nume\u0219te ciclul de control (ke) sau subjug\u0103tor, \u00een cadrul c\u0103ruia o energie \u00eempiedic\u0103 \u0219i reduce activitatea celeilalte. \u00cen acest ciclu, Apa opre\u0219te Focul, care reduce Metalul, ce despic\u0103 Lemnul, ceea ce reduce P\u0103m\u00e2ntul, care completeaz\u0103 ciclul prin diminuarea Apei. Qi gong ofer\u0103 un mecanism cu ajutorul c\u0103ruia se pot dirija \u0219i echilibra cele Cinci Energii Elementare ce alc\u0103tuiesc sistemul uman, utiliz\u00e2nd ciclul de control \u0219i pe cel creativ pentru a rec\u0103p\u0103ta echilibrul normal \u0219i pentru a men\u021bine balan\u021ba natural\u0103 \u00eentre energiile vitale care controleaz\u0103 organele interne \u0219i regleaz\u0103 func\u021biile \u0219i \u021besuturile corespunz\u0103toare acestora. Toate organele vitale sunt perechi yin \u0219i yang \u0219i fiecare pereche este asociat\u0103 uneia dintre cele Cinci Energii Elementare. De exemplu, inima yin \u0219i intestinul sub\u021bire yang, ca \u0219i func\u021biile conexe ale circula\u021biei \u0219i asimila\u021biei, plus emo\u021bia asociat\u0103 de bucurie \u0219i culoarea ro\u0219ie sunt toate dominate de energia Focului. \u00cen acela\u0219i mod, rinichii yin \u0219i vezica yang sunt dominate de Ap\u0103, care controleaz\u0103 \u0219i \u021besuturile asociate ale oaselor, creierului \u0219i m\u0103duvei, regleaz\u0103 fluidele cum sunt urina \u0219i sperma, ad\u0103poste\u0219te emo\u021bia fricii \u0219i se reflect\u0103 \u00een culoarea neagr\u0103. Av\u00e2nd \u00een vedere c\u0103 exist\u0103 anumite exerci\u021bii qi gong speciale pentru influen\u021barea energiilor fiec\u0103rui sistem de organe vitale prin intermediul meridianelor lor, o inim\u0103 slab\u0103 poate fi tonifiat\u0103 prin exerci\u021bii care stimuleaz\u0103 energia sa de Foc \u0219i, invers, o inim\u0103 hiperactiv\u0103 poate fi controlat\u0103 f\u0103c\u00e2nd exerci\u021bii ce stimuleaz\u0103 energia de Ap\u0103 a rinichilor, ce apoi domole\u0219te Focul excesiv al inimii prin ciclul de control al Apei asupra Focului. Rezultate similare pot fi ob\u021binute \u0219i prin aplicarea altor elemente asociate pentru a stimula sau a calma diferite energii. Astfel, energia de Foc a inimii poate fi amplificat\u0103 prin purtarea hainelor de culoare ro\u0219ie sau consumarea alimentelor \u0219i plantelor medicinale amare cu arom\u0103 de Foc, \u00een timp ce energia de Lemn a ficatului poate fi stimulat\u0103 prin purtarea hainelor verzi \u0219i consumarea m\u00e2nc\u0103rurilor acre de Lemn. Energia de P\u0103m\u00e2nt a splinei \u0219i a stomacului este tonifiat\u0103 prin consumarea m\u00e2nc\u0103rurilor \u0219i a ierburilor dulci cu energie de P\u0103m\u00e2nt, iar energia de Metal a pl\u0103m\u00e2nilor \u0219i a intestinului gros poate fi tonifiat\u0103 prin folosirea silabei curative shee. Permut\u0103rile \u0219i combin\u0103rile acestui sistem sunt nenum\u0103rate \u0219i reflect\u0103 poten\u021bialul vast al folosirii artei qi gong at\u00e2t pentru tratamentul curativ, c\u00e2t \u0219i pentru \u00eengrijirea preventiv\u0103. \u00cen tabelul 1 se enumer\u0103 diferitele organe, func\u021bii, emo\u021bii, culori, gusturi \u0219i alte atribute asociate celor Cinci Energii Elementare din sistemul microcosmic al corpului \u0219i min\u021bii umane, ca \u0219i din lumea macrocosmic\u0103 exterioar\u0103. \n\nMeridianele \n\u00cen timp ce medicina occidental\u0103 recunoa\u0219te \u0219i are de-a face cu doar dou\u0103 re\u021bele circulatorii din corpul uman \u2013 nervii \u0219i vasele de s\u00e2nge \u2013, MTC include un al treilea sistem: re\u021beaua energetic\u0103 a meridianelor, pe care o consider\u0103 a fi re\u021beaua func\u021bional\u0103 principal\u0103 din sistemul uman, factorul decisiv \u00een ceea ce prive\u0219te s\u0103n\u0103tatea oamenilor \u0219i sistemul ce trebuie abordat \u00een primul r\u00e2nd \u00een tratamentul bolilor umane. Tratatul clasic de medicin\u0103 intern\u0103 al \u00cemp\u0103ratului Galben afirm\u0103: \u201eEnergia controleaz\u0103 s\u00e2ngele: acolo unde se duce energia, s\u00e2ngele o urmeaz\u0103\u201d, ceea ce \u00eenseamn\u0103 c\u0103 factorul decisiv \u00een circula\u021bia s\u00e2ngelui spre organe \u0219i \u021besuturi este fluxul liber de energie c\u0103tre acele zone, prin intermediul re\u021belei de canale energetice. Din acela\u0219i motiv, afec\u021biunile sistemului nervos reac\u021bioneaz\u0103 bine la tratamentul cu acupunctur\u0103 tocmai pentru c\u0103 acupunctura stimuleaz\u0103 sau sedeaz\u0103 fluxul de energie din meridiane, care, la r\u00e2ndul s\u0103u, echilibreaz\u0103 \u00eentregul sistem nervos \u0219i le permite nervilor s\u0103 func\u021bioneze normal. \n\nTabelul 1. Cele Cinci Energii Elementare \u0219i asocierile lor macrocosmice \u0219i microcosmice \nCategorie Lemn Foc P\u0103m\u00e2nt Metal Ap\u0103 Macrocosmos universal Culoare Verde Ro\u0219u Galben Alb Negru Gust Acru Amar Dulce Iute S\u0103rat Climat V\u00e2ntos C\u0103lduros Umed Uscat Rece Ore 3-7 a.m. 9 a.m. \u2013 1p.m. 1-3, 7-9 a.m. 1-3, 7-9 p.m. 3-7 p.m. 9 p.m. \u2013 1 a.m. Faz\u0103 de dezvoltare R\u0103s\u0103rire, cre\u0219tere \u00cenflorire, rodire Coacere, recoltare Ofilire, degradare Stagnare, depozitare Direc\u021bie Est Sud Centru Vest Nord Anotimp Prim\u0103var\u0103 Var\u0103 Var\u0103 t\u00e2rzie Toamn\u0103 Iarn\u0103 Activitate Genereaz\u0103 Extinde Stabilizeaz\u0103 Contract\u0103 Conserv\u0103 Microcosmos uman Organ yin Ficat Inim\u0103, pericard Splin\u0103 Pl\u0103m\u00e2ni Rinichi Organ yang Vezic\u0103 biliar\u0103 Intestin sub\u021bire, Triplu Arz\u0103tor Stomac Intestin gros Vezic\u0103 Func\u021bie vital\u0103 Sistem nervos S\u00e2nge, aparat endocrin Digestie, sistem limfatic, sistem muscular Respira\u021bie, piele Aparat excretor, reproduc\u0103tor Secre\u021bii corporale Lacrimi Transpira\u021bie Saliv\u0103 Mucus Urin\u0103, fluide sexuale Emo\u021bie Furie Bucurie Obsesie Jale Fric\u0103 Deschideri la exterior Ochi Limb\u0103, g\u00e2t Buze, gur\u0103 Nas Urechi Ciclu de via\u021b\u0103 Copil\u0103rie Tinere\u021be Maturitate B\u0103tr\u00e2ne\u021be Moarte Sunet curativ Hs\u00fc Her Hoo Shee Chway \u021aesut Ligamente, nervi, unghii Vase de s\u00e2nge Gr\u0103sime, mu\u0219chi Piele, p\u0103r Oase, m\u0103duv\u0103, creier Tr\u0103s\u0103turi psihice \u0219i de personalitate Tip de energie \u00cen expansiune \u00cen fuzionare Moderatoare \u00cen condensare \u00cen conservare Abilitate Ini\u021biativ\u0103 Comunicare Negociere Discriminare Imagina\u021bie Preocupare mental\u0103 Munc\u0103 Stimulare Detaliu Ritual Secret, mister Obsesii R\u0103spunsuri, alegeri, obiective Pl\u0103cere, dorin\u021b\u0103, iubire, divinitate Manipulare, loialitate, siguran\u021b\u0103 Perfec\u021biune, ordine, standarde Mistere, moarte, viziuni, fapte Tendin\u021be Risc, cantitate mare de munc\u0103 Entuziasm, contact Confort, companie Se supune ordinelor, emite judec\u0103\u021bi Solitudine, izolare Nevoie emo\u021bional\u0103 Excitare S\u0103 fie \u00eendr\u0103gostit S\u0103 se simt\u0103 necesar S\u0103 aib\u0103 dreptate S\u0103 se simt\u0103 protejat Fric\u0103 psihic\u0103 Neputin\u021b\u0103 Izolare Confuzie Corup\u021bie Dispari\u021bie Virtute Bun\u0103voin\u021b\u0103 Bun\u0103-cuviin\u021b\u0103 Credin\u021b\u0103 Corectitudine \u00cen\u021belepciune Sl\u0103biciune emo\u021bional\u0103 Depresie Instabilitate Obsesie Nelini\u0219te Fric\u0103 \nSistemul energetic uman este constituit dintr-o re\u021bea de canale invizibil\u0103, dar deosebit de func\u021bional\u0103, care str\u0103bate \u00eentregul corp uman \u2013 un fel de matri\u021b\u0103 principal\u0103, at\u00e2t pentru sistemul circulator, c\u00e2t \u0219i pentru cel nervos, ca \u0219i pentru toate celelalte organe vitale \u0219i pentru func\u021biile lor. Orice congestie sau obstruc\u021bie \u00een sistemul circulator sau \u00een cel nervos poate fi, de obicei, pus\u0103 pe seama unui blocaj sau dezechilibru \u00een re\u021beaua energetic\u0103 \u0219i deci tratat\u0103 prin eliberarea respectivului canal \u0219i reechilibrarea fluxului de energie care trece prin el. Cele mai puternice vase energetice din sistemul uman se numesc mai sau \u201ecanale\u201d \u0219i constituie un fel de rezervor din care toate celelalte c\u0103i \u00ee\u0219i iau energia. Acest sistem principal de canale majore se nume\u0219te qi jing ba mai, \u201eCele Opt Canale Extraordinare\u201d, \u0219i constituie re\u021beaua care este activat\u0103, echilibrat\u0103 \u0219i umplut\u0103 cu energie \u00een cele mai multe forme de qi gong, inclusiv cele ce implic\u0103 exerci\u021bii de medita\u021bie prin nemi\u0219care \u00een pozi\u021bie \u0219ez\u00e2nd\u0103 sau prin mi\u0219care. Cele trei canale majore ale acestei re\u021bele sunt Canalul Conduc\u0103tor, care se g\u0103se\u0219te de-a lungul coloanei vertebrale, Canalul Concep\u021biei, de-a lungul p\u0103r\u021bii frontale a corpului, \u0219i Canalul Central sau P\u0103trunz\u0103tor, ce coboar\u0103 din v\u00e2rful capului, prin centrul corpului, spre perineu (fig.1). \n\nFig. 1. Canalul Conduc\u0103tor (spate), cel al Concep\u021biei (fa\u021b\u0103) \u0219i cel P\u0103trunz\u0103tor (central) \u0219i C\u00e2mpurile Elixirelor Superior (capul) \u0219i Inferior (abdomenul) \nCele dou\u0103sprezece c\u0103i organ-energie, cunoscute \u0219i sub numele de \u201emeridiane\u201d (jing), ocup\u0103 urm\u0103torul loc \u00een ordinea puterii \u0219i a importan\u021bei. Fiecare este asociat\u0103 unuia dintre cele dou\u0103sprezece organe vitale recunoscute \u00een practica MTC, inclusiv Triplul Arz\u0103tor\u2217 \u0219i pericardul, care nu sunt considerate organe \u00een medicina occidental\u0103. Aceste dou\u0103sprezece meridiane curg asemenea r\u00e2urilor, de-a lungul \u00eentregului corp, transport\u00e2nd energie organelor \u0219i glandelor corespunz\u0103toare, regl\u00e2nd func\u021biile \u0219i calit\u0103\u021bile asociate acestora, irig\u00e2nd diferite \u021besuturi \u0219i membre \u0219i echilibr\u00e2ndu-se \u00een mod automat \u00eentre ele prin ciclurile creativ \u0219i de control ale celor Cinci Energii Elementare. Din cele opt canale majore \u0219i cele dou\u0103sprezece meridiane ale organelor se r\u0103sfir\u0103, sub forma unor filamente fine, o re\u021bea complicat\u0103 de vase mai mici numite luo sau \u201ecapilare\u201d, care transmit energie fiec\u0103rui \u021besut fiec\u0103rei celule ale corpului. \u00cen diferite puncte din corp sunt localizate terminale energetice sensibile, cunoscute sub numele de shueh sau \u201epuncte vitale\u201d, ce servesc drept sta\u021bii-releu prin care energia din canalele aferente poate fi amplificat\u0103 sau atenuat\u0103 prin intermediul acupuncturii, al moxibustiei, al presopuncturii sau al masajului. Sensibilitatea acut\u0103 \u00een aceste puncte serve\u0219te ca indicator de avertisment al dezechilibrelor \u00een respectivele meridiane \u0219i la nivelul organelor corespunz\u0103toare. Prin umplerea rezervoarelor celor opt canale majore cu energie extras\u0103 din surse externe din natur\u0103 \u0219i din cosmos \u0219i prin dirijarea ulterioar\u0103 a energiei spre organe \u0219i glande, prin intermediul meridianelor, \u0219i prin inundarea fiec\u0103rui \u021besut \u0219i a fiec\u0103rei celule cu energie prin capilare, qi gong ofer\u0103 un mod simplu \u0219i eficient de re\u00eenc\u0103rcare \u0219i reechilibrare a \u00eentregului sistem energetic uman \u00een fiecare zi, astfel prevenind \u0219i corect\u00e2nd deficien\u021bele \u0219i dezechilibrele care pot provoca boli \u0219i st\u0103ri degenerative ale corpului. Prin qi gong se pre\u00eent\u00e2mpin\u0103 problemele care pot s\u0103 se fi declan\u0219at deja, restabilindu-se echilibrul \u0219i armonia optime ale \u00eentregului sistem \u0219i activ\u00e2ndu-se, astfel, reac\u021biile de vindecare proprii corpului. \n\nTipuri de energie uman\u0103 \n\u00cen limbajul folosit \u00een qi gong, se folosesc o varietate de termeni diferi\u021bi pentru a descrie tipurile de energie care exist\u0103 \u0219i circul\u0103 \u00een sistemul uman. Aceste energii sunt for\u021bele fundamentale implicate \u00een practica qi gong. Tipurile majore de energie uman\u0103 sunt descrise pe scurt \u00een cele ce urmeaz\u0103: yuan-qi (energia primordial\u0103) \u2013 aceasta este energia prenatal\u0103 pe care o are fiecare fiin\u021b\u0103 uman\u0103 la na\u0219tere. Aceasta este dat\u0103 de plasma sexual\u0103 a tat\u0103lui \u0219i a mamei la concep\u021bie \u0219i e stocat\u0103 dup\u0103 na\u0219tere \u00een testicule la b\u0103rba\u021bi, \u00een ovare la femei \u0219i \u00een cortexul suprarenal \u00een cazul am\u00e2ndurora. Ea constituie o rezerv\u0103 de energie vital\u0103 pe care corpul o poate folosi atunci c\u00e2nd resursele normale de energie postnatal\u0103 de Foc extras\u0103 din hran\u0103, ap\u0103 \u0219i aer se \u00eempu\u021bineaz\u0103. Totu\u0219i, din moment ce fiecare individ se na\u0219te cu un poten\u021bial limitat de yuan-qi, cu c\u00e2t o folosi\u021bi mai repede din cauza dietei necorespunz\u0103toare, a bolilor frecvente, a stresului cronic sau a ritmului agitat de via\u021b\u0103, cu at\u00e2t ve\u021bi tr\u0103i mai pu\u021bin \u0219i cu at\u00e2t mai slabe vor deveni reac\u021biile sistemului dumneavoastr\u0103 imunitar. Uneori numit\u0103 \u0219i energia de Ap\u0103, yuan-qi este considerat\u0103 a fi o baz\u0103 important\u0103 pentru men\u021binerea unei s\u0103n\u0103t\u0103\u021bi de fier \u0219i pentru atingerea longevit\u0103\u021bii, iar conservarea \u0219i tonifierea ei constituie principii fundamentale ale practicii qi gong; jen-qi (energia veritabil\u0103) \u2013 aceasta este energia postnatal\u0103 ob\u021binut\u0103 prin digestie, respira\u021bie, metabolism \u0219i celelalte func\u021bii corporale de baz\u0103 \u0219i constituie sprijinul principal al vie\u021bii de fiecare zi. Cunoscut\u0103 \u0219i sub numele de energie de Foc, aceasta \u00eencepe s\u0103 furnizeze corpului energie din momentul \u00een care bebelu\u0219ului i se taie cordonul ombilical \u0219i copilul trage aer \u00een piept pentru prima dat\u0103. Energia veritabil\u0103 este produs\u0103 \u00een s\u00e2nge atunci c\u00e2nd energiile nutritive rafinate din hrana digerat\u0103 \u00een stomac se \u00eent\u00e2lnesc \u0219i fuzioneaz\u0103 \u00een fluxul sanguin cu energiile atmosferice extrase din aer prin intermediul pl\u0103m\u00e2nilor. Qi gong \u00eembun\u0103t\u0103\u021be\u0219te capacitatea corpului de a produce energie Veritabil\u0103, mai ales atunci c\u00e2nd se urmeaz\u0103 o diet\u0103 s\u0103n\u0103toas\u0103, iar metodele de respira\u021bie folosite \u00een qi gong cresc eficien\u021ba pl\u0103m\u00e2nilor la extragerea energiei din aer. Astfel, practica qi gong ajut\u0103 la conservarea depozitelor valoroase de yuan-qi, prin m\u0103rirea resurselor de jen-qi ale corpului. Energia veritabil\u0103 adopt\u0103 dou\u0103 forme func\u021bionale de baz\u0103 \u00een sistemul uman: energia nutritiv\u0103 \u0219i energia protectoare; ying-qi (energia nutritiv\u0103) \u2013 ying-qi este combustibilul metabolismului \u0219i al altor func\u021bii vitale ale organelor \u0219i celulelor \u0219i circul\u0103 prin vasele de s\u00e2nge \u0219i prin meridianele de energie care o distribuie la fiecare organ, gland\u0103, \u021besut \u0219i celul\u0103 din corp, oferind nutri\u021bia \u0219i energia de baz\u0103 ce activeaz\u0103 \u00eentregul sistem. For\u021ba sa depinde de calitatea hranei \u0219i a apei consumate, de puritatea aerului respirat \u0219i de eficien\u021ba sistemelor digestiv, respirator \u0219i circulator. Respira\u021bia corect\u0103, s\u00e2ngele curat \u0219i inima \u0219i ficatul puternice sunt condi\u021bii necesare pentru fluxul ne\u00eenfr\u00e2nat al s\u00e2ngelui \u0219i al energiei necesare pentru livrarea eficient\u0103 a energiei nutritive c\u0103tre toate p\u0103r\u021bile corpului. Practica qi gong ofer\u0103 un impuls puternic tuturor acestor func\u021bii, asigur\u00e2nd resurse adecvate din aceast\u0103 energie \u00eentregului sistem; wei-qi (energia protectoare) \u2013 energia protectoare se deplaseaz\u0103 \u00een afara fluxului sanguin \u0219i a canalelor energetice \u0219i este distribuit\u0103 \u00een mod egal pe toat\u0103 suprafa\u021ba corpului, \u00een \u021besutul subcutanat al pielii \u0219i \u00een jurul suprafe\u021bei exterioare, unde formeaz\u0103 un \u00eenveli\u0219 protector care rezist\u0103 la invaziile energiilor externe aberante din mediu, cum ar fi extremele \u00een ceea ce prive\u0219te vremea, radia\u021biile \u0219i energiile negative din partea altor persoane. For\u021ba \u0219i densitatea energiei Protectoare a unei persoane determin\u0103 nivelul de rezisten\u021b\u0103 general\u0103 a corpului la factorii externi cu energie dezechilibrat\u0103, care provoac\u0103 boli. Wei-qi reac\u021bioneaz\u0103 automat la schimb\u0103rile energiilor din mediul ambiant, pentru a men\u021bine echilibrul optim \u00eentre for\u021bele interne \u0219i cele externe. Respira\u021bia, porii, nivelul pH-ului \u0219i alte func\u021bii vitale ale pielii au un rol esen\u021bial \u00een modul \u00een care energia Protectoare reac\u021bioneaz\u0103 la provoc\u0103rile ridicate de mediul \u00eenconjur\u0103tor. Din moment ce pielea este o prelungire la exterior a pl\u0103m\u00e2nilor, respira\u021bia qi gong ajut\u0103 la men\u021binerea unei aure defensive puternice de energie Protectoare \u00een jurul \u00eentregii suprafe\u021be a corpului; dzang \u0219i fu qi (energia organelor masive \u0219i a celor goale pe din\u0103untru) \u2013 acestea sunt energiile asociate organelor \u201emasive\u201d yin (dzang) \u0219i celor \u201egoale pe din\u0103untru\u201d yang (fu), dintre care fiecare pereche este controlat\u0103 de una din cele Cinci Energii Elementare. Aceste energii sunt implicate \u00een toate func\u021biile vitale ale corpului \u0219i au asociate anumite calit\u0103\u021bi, dup\u0103 cum s-a schi\u021bat \u00een tabelul 1 (vezi pagina 18). C\u0103ile organ-energie vitale ale organelor masive \u0219i goale reac\u021bioneaz\u0103 la sursele externe ale celor Cinci Energii Elementare extrase din natur\u0103 prin intermediul hranei, apei, aerului, factorilor care \u021bin de vreme, culorilor \u0219i plantelor medicinale, ca \u0219i la factorii interni corespunz\u0103tori, cum ar fi emo\u021biile, g\u00e2ndurile, hormonii \u0219i procesele metabolice, iar echilibrul lor reciproc, care poate fi mediat prin qi gong, este un indicator principal al st\u0103rii de s\u0103n\u0103tate \u0219i un factor de importan\u021b\u0103 major\u0103 \u00een vitalitatea \u0219i longevitatea general\u0103; jing-qi (energia esen\u021bial\u0103) \u2013 acesta este un tip puternic de energie provenit\u0103 din transformarea celor mai pure \u0219i mai puternice forme de esen\u021b\u0103 din corp, mai ales a fluidelor sexuale, a hormonilor \u0219i a elementelor neurochimice. Atunci c\u00e2nd aceste fluide esen\u021biale sunt conservate, \u0219i nu disipate, ele pot fi transformate \u00een puternica energie jing-qi, prin intermediul alchimiei interne (nei-gong) a celor Trei Comori. Acest tip de energie inund\u0103 \u00eentregul corp cu o vitalitate debordant\u0103, care m\u0103re\u0219te imunitatea, \u00eembun\u0103t\u0103\u021be\u0219te claritatea \u00een g\u00e2ndire, m\u0103re\u0219te rezisten\u021ba \u0219i prelunge\u0219te via\u021ba; ling-qi (energia spiritual\u0103) \u2013 ling-qi este cea mai subtil\u0103 \u0219i mai rafinat\u0103 dintre toate energiile din sistemul uman \u0219i e produsul celor mai avansate stadii de practic\u0103, \u00een timpul c\u0103rora energiile obi\u0219nuite ale corpului sunt transformate \u00een vitalitate spiritual\u0103 pur\u0103. Acest tip de energie rafinat\u0103 \u00eembun\u0103t\u0103\u021be\u0219te con\u0219tiin\u021ba spiritual\u0103, intensific\u0103 toate func\u021biile cerebrale \u0219i constituie combustibilul de baz\u0103 pentru cel mai \u00eenalt nivel de activitate spiritual\u0103, cum ar gesta\u021bia \u201eEmbrionului Spiritual\u201d (ling-tai) al nemuririi, ating\u00e2nd starea de iluminare \u0219i ob\u021bin\u00e2nd corpul de lumin\u0103 pur\u0103 cunoscut sub numele de \u201eCorpul-Curcubeu\u201d, care are rolul de vehicul al intr\u0103rii \u00een t\u0103r\u00e2murile astrale ale existen\u021bei de dincolo de lumea material\u0103. \n\nMetode fundamentale de deplasare a energiei \n\u00cen toate formele de qi gong, exist\u0103 o varietate de metode diferite de deplasare a energiei prin sistemul uman, ca \u0219i \u00een\u0103untrul \u0219i \u00een afara c\u00e2mpului energetic uman. Toate sunt dirijate de facultatea mental\u0103 cunoscut\u0103 sub numele de yi (inten\u021bia sau puterea voin\u021bei) \u0219i sunt reglate prin controlul respira\u021biei. Cel pu\u021bin c\u00e2teva dintre aceste metode sunt, \u00een general, implicate \u00een orice stil particular de practic\u0103 qi gong \u0219i metodele alese pentru a lucra cu energia depind de scopul general al exerci\u021biului. Metodele fundamentale de deplasare a energiei care sunt utilizate cel mai frecvent \u00een qi gong sunt descrise pe scurt \u00een cele ce urmeaz\u0103: shi-qi (atragerea energiei \u00een interior) \u2013 acest termen se refer\u0103 la metodele prin care energia este atras\u0103 \u00een sistem din surse externe, prin intermediul por\u021bilor de energie vital\u0103 din corp. Punctele cel mai frecvent folosite \u00een acest scop sunt yung-chuan (Izvorul Clocotitor) de pe t\u0103lpile picioarelor, lao-gong (Palatul Muncii) de pe palme, ni-wang-gong (Palatul Medicinei) \u0219i bai-hui (O Sut\u0103 de Confluen\u021be) de pe cre\u0219tetul capului, hui-yin (Confluen\u021ba Yin) din perineu \u0219i tan-jung (Terasa Central\u0103) din inim\u0103. Aceast\u0103 metod\u0103 necesit\u0103 o concentrare mental\u0103 unidirec\u021bionat\u0103 asupra por\u021bilor energetice alese pentru practic\u0103, vizualizarea energiei ca lumin\u0103 care trece prin punctul respectiv \u0219i aplicarea concentrat\u0103 a voin\u021bei pentru atragerea energiei prin por\u021bi; shing-qi (circula\u021bia energiei) \u2013 aceast\u0103 metod\u0103 este folosit\u0103 pentru a face ca energia s\u0103 circule prin canalele majore, prin meridianele vitale \u0219i prin capilarele minore ale re\u021belei energetice umane. Scopul este acela de a \u00eendep\u0103rta obstacolele \u0219i de a elimina energia stagnant\u0103 din canale, de a iriga organele \u0219i \u021besuturile cu energie proasp\u0103t\u0103, de a echilibra polaritatea yin-yang \u00een \u00eentregul sistem \u0219i de a armoniza func\u021biile vitale controlate de cele Cinci Energii Elementare. Poate fi folosit\u0103 \u0219i pentru a trata anumite organe sau \u021besuturi cu energie curativ\u0103 sau pentru a deplasa energia \u00een anumite canale, \u00een vederea rafin\u0103rii \u0219i a transform\u0103rii, ca \u00een cazul practicii de medita\u021bie a Orbitei Microcosmice; pai-qi (eliminarea energiei) \u2013 aceast\u0103 metod\u0103 este folosit\u0103 pentru eliminarea energiilor stagnante, toxice, excesive sau nedorite din sistem, \u00eendep\u0103rt\u00e2ndu-le prin por\u021bi energetice specifice, cum ar fi cele de pe palme sau t\u0103lpi \u0219i punctul dintre spr\u00e2ncene. Acest tip de energie este, de obicei, vizualizat ca o cea\u021b\u0103 \u00eentunecoas\u0103 sau ca un fum negru care este \u00eendep\u0103rtat din sistem \u0219i eliminat \u00een faza de expira\u021bie a respira\u021biei. Poate fi folosit\u0103 pentru a cur\u0103\u021ba \u00eentregul sistem de qi-ul stagnant sau pentru a purifica anumite organe prin meridianele sau punctele corespunz\u0103toare lor; huan-qi (schimbarea energiei) \u2013 schimbarea energiei \u00eenseamn\u0103 amestecarea energiei unei persoane cu o surs\u0103 exterioar\u0103, cu scopul de a \u00eemprosp\u0103ta, re\u00eenc\u0103rca \u0219i reechilibra \u00eentregul sistem energetic al respectivei persoane. De exemplu, practicarea metodei huan-qi pe plaj\u0103 sau \u00een mun\u021bi, la mare altitudine, re\u00eencarc\u0103 rapid \u00eentregul sistem cu energii pure \u0219i puternice, generate de oceane \u0219i mun\u021bi. Practicarea acestei metode \u00een p\u0103dure v\u0103 permite s\u0103 face\u021bi schimb de energie cu arborii, care produc un qi foarte puternic. \u00cen stilul Cultiv\u0103rii Duale din yoga sexual\u0103 taoist\u0103, b\u0103rbatul \u0219i femeia se amestec\u0103 \u0219i fac schimb de energie pentru a-\u0219i intensifica \u0219i echilibra vitalitatea reciproc, prin intermediul alchimiei interne a esen\u021bei \u0219i energiei sexuale; yang-qi (cultivarea energiei) \u2013 aceasta se refer\u0103 la faza practicii \u00een care energia intern\u0103 este concentrat\u0103 \u0219i stocat\u0103 \u00een c\u00e2mpul elixirului inferior de sub ombilic, \u00een alte centre majore de depozitare sau \u00eentr-un anumit organ avut \u00een vedere pentru tonifiere. Poate v\u0103 dori\u021bi, de exemplu, s\u0103 v\u0103 cultiva\u021bi energia de Lemn pentru ficat, energia de Ap\u0103 pentru rinichi ori cea esen\u021bial\u0103 a hormonilor, pentru a v\u0103 stimula vitalitatea; lien-qi (rafinarea energiei) \u2013 rafinarea energiei \u00eenseamn\u0103 cre\u0219terea purit\u0103\u021bii \u0219i a for\u021bei unui anumit tip de energie \u0219i acest lucru este, de obicei, realizat \u00een cadrul practicii medita\u021biei prin nemi\u0219care, folosindu-se o fuziune a min\u021bii \u0219i a respira\u021biei pentru rafinarea energiei \u00een \u201ecazanul\u201d c\u00e2mpului elixirului inferior, dup\u0103 care ea este ridicat\u0103 \u00eencet de-a lungul coloanei vertebrale, spre c\u00e2mpul elixirului superior din cap. Aceast\u0103 metod\u0103 interioar\u0103 de practic\u0103 este adesea comparat\u0103 cu alchimia extern\u0103 prin care se \u00eencearc\u0103 rafinarea aurului pur din metale inferioare, folosindu-se \u201eFocul\u201d c\u0103ldurii interioare, \u201eApa\u201d esen\u021bei vitale \u0219i \u201ev\u00e2ntul\u201d respira\u021biei \u00een cazanul centrului energetic din abdomen; hua-qi (transformarea energiei) \u2013 transformarea esen\u021bei \u00een energie \u0219i a energiei \u00een spirit constituie una dintre formulele fundamentale ale alchimiei interne a celor Trei Comori ale vie\u021bii. Primul stadiu presupune conservarea, concentrarea \u0219i purificarea esen\u021bei vitale, mai ales a hormonilor, a fluidelor sexuale \u0219i a neurotransmi\u021b\u0103torilor. Aceste fluide sunt apoi \u201eevaporate\u201d \u00een centrii energetici, pentru a fi transformate \u00een forme superioare de energie, cea mai \u00eenalt\u0103 form\u0103 de energie fiind ling-qi, folosit\u0103 pentru activitatea spiritual\u0103 avansat\u0103; fa-qi (emiterea energiei) \u2013 aceasta este metoda de activare a energiei folosit\u0103 de mae\u0219trii vindec\u0103tori qi gong pentru a transmite energia curativ\u0103 din propriile c\u00e2mpuri energetice c\u0103tre sistemele clien\u021bilor lor. Energia de acest tip este aproape \u00eentotdeauna emis\u0103 din punctul lao-gong din palm\u0103, de\u0219i uneori pot fi folosite \u0219i v\u00e2rfurile degetelor, laba piciorului, punctul dintre spr\u00e2ncene sau chiar \u00eentregul corp pentru transmiterea energiei curative. \u00cen China, cei care practicau artele mar\u021biale foloseau uneori aceast\u0103 tehnic\u0103 pentru a da o \u201elovitur\u0103 energetic\u0103\u201d \u00een punctele vulnerabile din corpurile oponen\u021bilor lor sau pentru a se \u00eenv\u0103lui \u00eentr-un scut protector de energie pentru a respinge loviturile similare \u00eendreptate c\u0103tre ei. \n\nManevrarea energiei cu \u201emintea de Ap\u0103\u201d a voin\u021bei \nAspectul postnatal al spiritului care ne controleaz\u0103 via\u021ba de zi cu zi este cunoscut \u00een practica taoist\u0103 sub numele de \u201emintea uman\u0103\u201d \u0219i are dou\u0103 fa\u021bete complet diferite. Una este \u201emintea emo\u021biilor\u201d sau \u201emintea de Foc\u201d, care \u00ee\u0219i are locul \u00een inim\u0103. Cealalt\u0103 este \u201emintea voin\u021bei\u201d sau \u201emintea de Ap\u0103\u201d, care se g\u0103se\u0219te \u00een cap. Asemenea focului, mintea emo\u021biilor este volatil\u0103, fierbinte \u0219i imprevizibil\u0103, cu tendin\u021ba de a sc\u0103pa cu u\u0219urin\u021b\u0103 de sub control \u0219i aprins\u0103 repede de v\u00e2ntul stimulilor exteriori. Dimpotriv\u0103, mintea voin\u021bei este asemenea apei \u2013 limpede, rece, calm\u0103 \u0219i stabil\u0103, capabil\u0103 s\u0103 reflecte \u201etot ceea ce se afl\u0103 sub Cer\u201d f\u0103r\u0103 s\u0103 \u00ee\u0219i tulbure propria natur\u0103. \u00cen timp ce mintea de Foc este direct legat\u0103 de cele cinci sim\u021buri \u0219i reac\u021bioneaz\u0103 emo\u021bional la jocul constant al percep\u021biilor senzoriale, mintea de Ap\u0103, atunci c\u00e2nd este nemi\u0219cat\u0103 \u0219i lini\u0219tit\u0103, se bucur\u0103 de accesul direct la \u00een\u021belepciunea infinit\u0103 \u0219i con\u0219tientizarea spiritului primordial. Voin\u021ba este facultatea prin intermediul c\u0103reia mintea de Ap\u0103 poate s\u0103 preia comanda sistemului uman, s\u0103 sting\u0103 fl\u0103c\u0103rile min\u021bii emo\u021bionale de Foc \u0219i s\u0103 manevreze energia uman\u0103 \u00een concordan\u021b\u0103 cu legile universale ale \u00een\u021belepciunii \u0219i compasiunii, \u0219i nu cu impulsurile orgoliului personal sau ale dorin\u021belor egoiste. Dup\u0103 cum a scris acum \u0219ase secole \u00een\u021beleptul taoist \u0219i maestrul qi gong Chang San-feng, \u201eatunci c\u00e2nd \u00een\u021belepciunea controleaz\u0103 dorin\u021ba, tr\u0103ie\u0219ti o via\u021b\u0103 lung\u0103; atunci c\u00e2nd dorin\u021ba dep\u0103\u0219e\u0219ete \u00een\u021belepciunea, mori repede\u201d. Unul dintre principalele obiective ale practicii qi gong este acela de a \u00eenv\u0103\u021ba cum s\u0103 \u00eenfr\u00e2nezi pasiunea cu ajutorul \u00een\u021belepciuni, cum s\u0103 controlezi Focul cu ajutorul Apei \u0219i cum s\u0103 folose\u0219ti voin\u021ba pentru a manevra energia \u00een loc s\u0103 la\u0219i ca aceasta s\u0103 se piard\u0103 prin intermediul emo\u021biilor. Scopul transform\u0103rii esen\u021bei \u00een energie, al rafin\u0103rii energiei \u0219i al ridic\u0103rii ei prin canalele spinale spre cap \u0219i apoi al transform\u0103rii ei \u00een spirit este acela de a hr\u0103ni con\u0219tiin\u021ba \u0219i controlul volitiv al min\u021bii de Ap\u0103 \u0219i de a intensifica puterea voin\u021bei de a controla emo\u021biile \u0219i de a manevra energia. Odat\u0103 ce s-a reu\u0219it acest lucru, a doua faz\u0103 a alchimiei interne poate fi pus\u0103 \u00een practic\u0103; \u00een aceast\u0103 faz\u0103, spiritul controleaz\u0103 energia \u0219i energia controleaz\u0103 esen\u021ba, ceea ce \u00eenseamn\u0103 c\u0103 mintea cap\u0103t\u0103 un control puternic asupra corpului prin intermediul energiei, ating\u00e2nd puterea primordial\u0103 a \u201emin\u021bii asupra materiei\u201d. Stadiul final al autocultiv\u0103rii taoiste \u0219i al alchimiei interne const\u0103 \u00een a \u00een\u021belege misterele con\u0219tiin\u021bei \u00eense\u0219i \u0219i de a c\u0103p\u0103ta control volitiv asupra celor mai \u00eenalte facult\u0103\u021bi spirituale ale noastre. \u201eDac\u0103 pute\u021bi deschide aceast\u0103 poart\u0103\u201d, afirm\u0103 o axiom\u0103 taoist\u0103 antic\u0103, \u201etoate celelalte por\u021bi se vor deschide de la sine\u201d. La baza oric\u0103rei practici qi gong \u2013 prin mi\u0219care sau nemi\u0219care, mar\u021bial\u0103 sau medical\u0103 \u2013 este f\u00e2nt\u00e2na lini\u0219tit\u0103 \u0219i ad\u00e2nc\u0103 a min\u021bii de Ap\u0103, \u00een care se reflect\u0103 limpede toat\u0103 \u00een\u021belepciunea din univers. Punctul crucial este aducerea \u00een\u021belepciunii primordiale \u00een lumina con\u0219tiin\u021bei pe durata vie\u021bii \u00een loc s\u0103 fie l\u0103sat\u0103 s\u0103 zac\u0103 dezr\u0103d\u0103cinat\u0103 \u00een ungherele \u00eentunecate ale subcon\u0219tientului de la o existen\u021b\u0103 la alta. Pentru a realiza acest lucru, trebuie s\u0103 antrena\u021bi toat\u0103 puterea voin\u021bei, pentru a controla r\u0103spunsurile volatile ale min\u021bii emo\u021bionale de Foc \u0219i a v\u0103 organiza via\u021ba \u00een concordan\u021b\u0103 cu principiile primordiale ale \u201eMin\u021bii Tao\u201d. Dup\u0103 cum afirm\u0103 tratatul clasic vechi de 2 000 de ani Wen Tzu, \u201eatunci c\u00e2nd spiritul preia controlul, corpul \u00eel urmeaz\u0103 \u00een mod natural, iar acest aranjament este benefic pentru toate cele Trei Comori. Atunci c\u00e2nd corpul conduce, spiritul \u00eel urmeaz\u0103 \u0219i acest lucru d\u0103uneaz\u0103 celor Trei Comori\u201d. \n\nQi gong ca suport al vie\u021bii Qi gong constituie o component\u0103 implicit\u0103 \u0219i esen\u021bial\u0103 a sistemului taoist antic de \u00eengrijire a s\u0103n\u0103t\u0103\u021bii, prelungire a vie\u021bii \u0219i autocultivare spiritual\u0103, cunoscut sub numele de yang-sheng dao sau \u201eTao pentru cultivarea vie\u021bii\u201d. Acest sistem este modelat dup\u0103 c\u0103ile eterne ale naturii \u0219i legile transcendente ale universului \u0219i include toate aspectele, de la diet\u0103 \u0219i suplimente din plante medicinale la respira\u021bie \u0219i exerci\u021bii, yoga sexual\u0103 \u0219i qi gong, medita\u021bie \u0219i alchimie intern\u0103, con\u0219tientizare \u0219i atitudine. Pentru a beneficia din plin de qi gong, acesta trebuie practicat adecvat, \u00eentotdeauna \u00een cadrul contextului general al \u00eentregului sistem yang-sheng de cultivare a vie\u021bii. Dintre toate metodele diferite yang-sheng de cultivare a s\u0103n\u0103t\u0103\u021bii \u0219i longevit\u0103\u021bii, qi gong este modul cel mai u\u0219or \u0219i eficient de hr\u0103nire, echilibrare \u0219i organizare a energiilor de baz\u0103 ale vie\u021bii. \u00cen afar\u0103 de faptul c\u0103 se aplic\u0103 la nivel fizic asupra corpului, practica qi gong intensific\u0103 \u0219i func\u021biile cerebrale \u0219i treze\u0219te talente \u0219i abilit\u0103\u021bi latente care, altfel, ar putea r\u0103m\u00e2ne inactive pentru totdeauna. De asemenea, calmeaz\u0103 emo\u021biile, echilibreaz\u0103 st\u0103rile de spirit \u0219i stimuleaz\u0103 cultivarea celor mai \u00eenalte virtu\u021bi spirituale, pentru c\u0103 deschide mintea c\u0103tre \u00een\u021belepciunea universal\u0103 a con\u0219tiin\u021bei iluminate. Cultivarea virtu\u021bilor spirituale cum sunt \u00een\u021belepciunea, compasiunea, r\u0103bdarea \u0219i toleran\u021ba este la fel de important\u0103 \u00een practica qi gong ca \u0219i cultivarea for\u021bei fizice, a s\u0103n\u0103t\u0103\u021bii \u0219i a puterii, deoarece, f\u0103r\u0103 virtu\u021bile spiritului, puterea qi gong este \u00eenclinat\u0103 cu u\u0219urin\u021b\u0103 spre scopuri deviante de c\u0103tre mintea superficial\u0103 de Foc a orgoliului uman \u0219i a emo\u021biilor egoiste. Prin folosirea puterii \u0219i a abilit\u0103\u021bilor latente trezite de qi gong pentru lupt\u0103, prezicerea viitorului, jocurile de noroc \u0219i profitul sunt exemple tipice de lucruri ce se pot \u00eent\u00e2mpla atunci c\u00e2nd arta qi gong este practicat\u0103 f\u0103r\u0103 \u00eendrumare din partea \u00een\u021belepciunii \u0219i a voin\u021bei spiritului. Rezultatul final al tuturor utiliz\u0103rilor deviante ale artei qi gong este pierderea total\u0103 a puterii, erodarea s\u0103n\u0103t\u0103\u021bii, scurtarea vie\u021bii \u0219i \u00een, cele din urm\u0103, excluderea din t\u0103r\u00e2murile superioare de existen\u021b\u0103 dup\u0103 moarte. Motivul este foarte clar: \u00een afar\u0103 de faptul c\u0103 alimenteaz\u0103 energiile necesare pentru via\u021ba pe p\u0103m\u00e2nt \u0219i promoveaz\u0103 longevitatea corpului fizic, qi gong deschide \u0219i por\u021bile c\u0103tre for\u021bele infinit de puternice ale universului \u0219i stabile\u0219te o leg\u0103tur\u0103 direct\u0103 \u00eentre c\u00e2mpul energetic personal al practicianului individual \u0219i c\u00e2mpurile energetice universale ale cosmosului \u0219i ale tuturor crea\u021biilor. Oricine \u00eencearc\u0103 s\u0103 st\u0103p\u00e2neasc\u0103 aceast\u0103 for\u021b\u0103 f\u0103r\u0103 s\u0103 respecte \u00een\u021belepciunea \u0219i compasiunea de care este inseparabil legat\u0103 la sursa crea\u021biei nu face dec\u00e2t s\u0103 \u201ese joace cu focul\u201d \u0219i are foarte mari \u0219anse s\u0103 se frig\u0103. \u00cen via\u021ba uman\u0103, cele mai multe persoane \u00ee\u0219i \u00eenrobesc min\u021bile \u0219i \u00ee\u0219i consum\u0103 energiile pentru a-\u0219i sluji corpul \u0219i a-\u0219i satisface dorin\u021bele, \u201econfund\u00e2nd servitorul cu st\u0103p\u00e2nul\u201d. \u00cen ordinile superioare ale universului, pe care via\u021ba uman\u0103 a fost menit\u0103 s\u0103 le reflecte, spiritul este st\u0103p\u00e2nul, iar energia e unealta prin intermediul c\u0103reia spiritul se exprim\u0103 creativ \u00een form\u0103 material\u0103. Pentru a st\u0103p\u00e2ni for\u021ba universului \u00een beneficiul umanit\u0103\u021bii, fiin\u021bele umane trebuie s\u0103 \u00ee\u0219i modeleze at\u00e2t corpurile, c\u00e2t \u0219i min\u021bile, \u00een concordan\u021b\u0103 cu ordinea universal\u0103 a crea\u021biei ce se reflect\u0103 \u00een natur\u0103 \u0219i \u00een cosmos \u0219i este cunoscut\u0103 sub numele de Tao, c\u0103ci acesta e contextul \u00een care a evoluat via\u021ba uman\u0103. Atunci c\u00e2nd practica\u021bi Tao, trebuie s\u0103 \u00eenv\u0103\u021ba\u021bi s\u0103 echilibra\u021bi s\u0103n\u0103tatea fizic\u0103 \u0219i vitalitatea, pe de o parte, \u0219i con\u0219tiin\u021ba spiritual\u0103 \u0219i virtutea, pe de alt\u0103 parte, deoarece acesta este singurul mod \u00een care func\u021bioneaz\u0103 Tao. \n", " Dezvoltarea istoric\u0103 a artei qi gong \u00een China \nArta qi gong \u00ee\u0219i are r\u0103d\u0103cinile \u00een timpurile preistorice \u00een China antic\u0103, atunci c\u00e2nd s-a descoperit c\u0103 un dans tribal ceremonial cunoscut sub numele de \u201eMarele Dans\u201d (da-wu) avea efecte terapeutice asupra celor care \u00eel practicau \u00een mod frecvent. Aceast\u0103 descoperire a fost f\u0103cut\u0103, probabil, cu aproximativ 10 000 de ani \u00een urm\u0103 \u0219i marcheaz\u0103 na\u0219terea practicii qi gong, cea mai timpurie ramur\u0103 a Medicinei Tradi\u021bionale Chineze (MTC). La momentul respectiv, qi gong \u0219i toate formele de medicin\u0103 erau domeniul exclusiv al \u0219amanilor tribali, al c\u0103ror rol era acela de a p\u0103stra o leg\u0103tur\u0103 str\u00e2ns\u0103 cu for\u021bele Cerului (tien) \u0219i ale P\u0103m\u00e2ntului (di) \u00een beneficiul Umanit\u0103\u021bii (ren). P\u00e2n\u0103 \u00een secolul al III-lea \u00ee.Hr., qi gong \u00ee\u0219i dob\u00e2ndise deja rolul de practic\u0103 principal\u0103 \u00een cele trei domenii majore cu care \u00eenc\u0103 se identific\u0103 \u0219i ast\u0103zi: medicina, artele mar\u021biale \u0219i medita\u021bia. \u00cen \u00een\u021belepciunea taoist\u0103, str\u0103mo\u0219ul practicilor de s\u0103n\u0103tate \u0219i longevitate cu care arta qi gong a fost asociat\u0103 at\u00e2t de mult timp a fost \u00cemp\u0103ratul Galben (Huang Di), ce a domnit peste o confedera\u021bie de clanuri tribale din nordul Chinei \u00een jurul anului 2700 \u00ee.Hr. Se spune despre \u00cemp\u0103ratul Galben c\u0103 practica medita\u021bia \u0219i exerci\u021biile de respira\u021bie \u0219i cultiva alchimia intern\u0103 prin yoga sexual\u0103 taoist\u0103, av\u00e2nd contacte sexuale frecvente f\u0103r\u0103 ejaculare \u00een cadrul haremului s\u0103u de 1 200 de femei, ajung\u00e2nd, astfel, la v\u00e2rsta de 111 ani \u0219i ob\u021bin\u00e2nd nemurirea spiritual\u0103. Discu\u021biile lui Huang Di despre s\u0103n\u0103tate \u0219i longevitate pe care le-a avut cu sfetnicul s\u0103u medical principal, Chi Po, sunt re\u021binute \u00een importanta lucrare intitulat\u0103 Tratatul clasic de medicin\u0103 intern\u0103 al \u00cemp\u0103ratului Galben (Huang Di Nei Ching), care a ap\u0103rut pentru prima dat\u0103 sub form\u0103 de text scris undeva \u00een jurul secolului al III-lea \u00ee.Hr. Primele referiri la qi gong scrise \u00een China pot fi g\u0103site \u00een texte care dateaz\u0103 de aproximativ 4 000 de ani, atunci c\u00e2nd un alt dans elaborat special pentru a \u00eendep\u0103rta bolile, a regla respira\u021bia \u0219i a echilibra energia se practica drept terapie de medicin\u0103 preventiv\u0103 \u00een bazinul mereu amenin\u021bat de inunda\u021bii al R\u00e2ului Galben din nordul Chinei, acolo unde a luat na\u0219tere civiliza\u021bia chinez\u0103. Umiditatea ridicat\u0103 din aceast\u0103 regiune era cauza reumatismului, a circula\u021biei dificile \u0219i a stagn\u0103rii energiei la oamenii care locuiau aici. Dansul qi gong, care combina controlul respira\u021biei cu mi\u0219c\u0103rile corporale ritmice, modelate dup\u0103 mi\u0219c\u0103rile animalelor \u00een natur\u0103, se practica pentru a \u00eendep\u0103rta umiditatea din \u00eencheieturi, mu\u0219chi \u0219i alte \u021besuturi ale corpului, pentru a stimula circula\u021bia s\u00e2ngelui \u0219i a energiei \u0219i pentru a \u00eemplini \u00eentregul sistem cu infuzii noi de qi. Din acele vremuri antice, multe ramuri diferite au ap\u0103rut \u0219i s-au dezvoltat din trunchiul principal al practicii qi gong, fiecare av\u00e2nd propriul stil \u0219i scop, toate asigur\u00e2nd acelea\u0219i beneficii fundamentale \u2013 s\u0103n\u0103tatea \u0219i longevitatea, echilibrul fiziologic \u0219i emo\u021bional, claritatea min\u021bii \u0219i armonia spiritual\u0103. Ast\u0103zi, arta \u0219i \u0219tiin\u021ba qi gong continu\u0103 s\u0103 se dezvolte mai repede ca niciodat\u0103, pe m\u0103sur\u0103 ce noi informa\u021bii teoretice \u0219i aplica\u021bii practice sunt descoperite de practicienii contemporani. Dup\u0103 cum a scris \u00een\u021beleptul Fu Yi acum aproape 2 000 de ani, \u201eqi gong este o art\u0103 care mul\u021bume\u0219te sufletul, \u00eencetine\u0219te procesul de \u00eemb\u0103tr\u00e2nire \u0219i prelunge\u0219te via\u021ba\u201d. \u00cen aceast\u0103 er\u0103 a nemul\u021bumirii spirituale, a bolilor cronice degenerative \u0219i a modurilor de via\u021b\u0103 periculoase, poten\u021bialul pe care \u00eel are qi gong at\u00e2t pentru vindecarea curativ\u0103 \u0219i pentru \u00eengrijirea medical\u0103 profilactic\u0103, c\u00e2t \u0219i pentru autocultivarea personal\u0103 \u0219i inspira\u021bia spiritual\u0103 este mai ridicat ca niciodat\u0103. S\u0103 vedem a\u0219adar cum aceast\u0103 remarcabil\u0103 art\u0103 \u0219i \u0219tiin\u021b\u0103 de a tr\u0103i s-a dezvoltat \u0219i a progresat de-a lungul principalelor epoci dinastice ale istoriei chineze, evolu\u00e2nd treptat pentru a deveni unul dintre cele mai mari daruri pe care civiliza\u021bia chinez\u0103 le-a oferit lumii. \n\nPerioadele Shang \u0219i Zou (secolele al XVIII \u2013 al IV-lea \u00ee.Hr.) \nUna dintre figurile majore la care se face referire \u00een textele din aceast\u0103 er\u0103 timpurie este legendarul \u201eMatusalem\u201d al Chinei antice, Peng Tzu, despre care se spune c\u0103 ar fi tr\u0103it 800 de ani datorit\u0103 beneficiilor practicii qi gong. Considerat creatorul metodei dao-yin de deplasare a qi-ului prin corp folosind mi\u0219c\u0103ri lungi \u0219i lente ale membrelor combinate cu respira\u021bia abdominal\u0103 profund\u0103, se spune despre Peng Tzu c\u0103 se trezea \u00een fiecare diminea\u021b\u0103 la 3 pentru a medita \u00een t\u0103cere \u00een pozi\u021bie \u0219ez\u00e2nd\u0103 p\u00e2n\u0103 \u00een zori. Printre practicile sale favorite se num\u0103rau masarea ochilor \u0219i a altor p\u0103r\u021bi ale corpului cu ajutorul palmelor, agitarea limbii \u00een gur\u0103 pentru a stimula secre\u021bia de saliv\u0103 binef\u0103c\u0103toare, cunoscut\u0103 sub numele de \u201erou\u0103 dulce\u201d (gan-lu), din canalele de sub limb\u0103 \u0219i \u00eenghi\u021birea acesteia, precum \u0219i exerci\u021biile dao-yin foarte lente, controlate. Peng Tzu este a\u0219adar considerat a fi str\u0103mo\u0219ul practicii qi gong ca metod\u0103 de atingere a longevit\u0103\u021bii. \u00cen aceast\u0103 perioad\u0103, China era o societate complet agrar\u0103 \u0219i, de aceea, acorda foarte mult\u0103 aten\u021bie ritmurilor recurente ale naturii \u0219i fenomenelor cosmice ciclice. \u0218amanii, care erau primii \u201evraci\u201d, se ocupau de s\u0103n\u0103tatea membrilor triburilor \u0219i un mod de a-\u0219i \u00eendeplini aceast\u0103 datorie consta \u00een \u00eencercarea de a armoniza treburile lume\u0219ti cu modelele eterne ale naturii (P\u0103m\u00e2ntului) \u0219i ale cosmosului (Cerului). Se spune c\u0103 Wang Chih-chiao, un prin\u021b de vaz\u0103 din perioada de \u00eenceput a dinastiei Zou, ar fi practicat metoda de respira\u021bie cunoscut\u0103 sub numele de tu-na (\u201eelimin\u0103 \u0219i inspir\u0103\u201d) \u00een timp ce st\u0103tea \u00een pozi\u021bie de medita\u021bie prin nemi\u0219care, ca modalitate de recuperarea a vitalit\u0103\u021bii primordiale. Aceast\u0103 referin\u021b\u0103 istoric\u0103 timpurie la qi gong \u00een casa regal\u0103 demonstreaz\u0103 c\u0103, \u00eenc\u0103 din vremuri \u00eendep\u0103rtate, era practicat ca element integrant al vie\u021bii de zi cu zi a fe\u021belor regale \u0219i a aristocra\u021biei din China \u0219i situa\u021bia a r\u0103mas aceea\u0219i p\u00e2n\u0103 \u00een secolul XX. Perioada Zou timpurie a produs \u0219i o carte antic\u0103 de divina\u021bie numit\u0103 Yi Jing (Cartea Schimb\u0103rilor), unul dintre cele mai importante \u0219i mai influente texte ale civiliza\u021biei chineze antice. Yi Jing se bazeaz\u0103 pe un sistem de divina\u021bie cunoscut sub numele de cele opt triagrame (ba-gua), din combina\u021bia c\u0103rora se formeaz\u0103 64 hexagrame folosite pentru a prezice probabilitatea evenimentelor viitoare \u0219i pentru a invoca principiile universale ale Cerului \u0219i P\u0103m\u00e2ntului ca solu\u021bii la problemele Umanit\u0103\u021bii. Acest lucru este realizat prin \u201ecitirea\u201d modelelor care predomin\u0103 \u0219i a transform\u0103rilor ciclice ale naturii \u0219i cosmosului, dup\u0103 cum se reflect\u0103 acestea \u00een aranjamentele liniilor din hexagramele specifice ap\u0103rute ca r\u0103spuns la anumite \u00eentreb\u0103ri. Conceptul aplic\u0103rii principiilor universale ale naturii \u0219i cosmosului la problemele temporale ale vie\u021bii umane a devenit un principiu fundamental al filozofiei taoiste timpurii \u0219i un precept de baz\u0103 al practicii qi gong. Din Yi Jing au fost preluate patru principii importante \u00een aceast\u0103 perioad\u0103 de formare \u0219i ele au fost adaptate ca baz\u0103 teoretic\u0103 pentru qi gong: 1. s\u0103n\u0103tatea \u0219i bolile umane, fericirea \u0219i nenorocirea, toate acestea urmeaz\u0103 transform\u0103rile ciclice ale Cerului \u0219i P\u0103m\u00e2ntului; 2. atunci c\u00e2nd g\u00e2ndurile, emo\u021biile \u0219i activit\u0103\u021bile umane ating o stare stabil\u0103 de echilibru integral \u0219i armonie func\u021bional\u0103, aceast\u0103 situa\u021bie produce condi\u021biile cele mai favorabile vie\u021bii umane; 3. atunci c\u00e2nd o persoan\u0103 se \u00eemboln\u0103ve\u0219te sau d\u0103 peste un necaz, cel mai bun mod de a rezolva situa\u021bia este s\u0103-\u0219i lini\u0219teasc\u0103 mintea, s\u0103-\u0219i se calmeze emo\u021biile, s\u0103-\u0219i armonizeze func\u021biile corporale \u0219i se cultive o stare de echilibru \u0219i de st\u0103p\u00e2nire de sine. Aceast\u0103 abordare are ca rezultate recuperarea complet\u0103 a st\u0103rii de s\u0103n\u0103tate, rec\u0103p\u0103tarea integral\u0103 a vitalit\u0103\u021bii \u0219i reapari\u021bia ne\u00eent\u00e2rziat\u0103 a norocului prin aducerea sistemului uman \u00eentr-o stare de echilibru sinergetic cu for\u021bele Cerului \u0219i ale P\u0103m\u00e2ntului, f\u0103r\u0103 a recurge la medicamente sau la orice alte metode externe; 4. mi\u0219carea \u0219i nemi\u0219carea sunt poli relativi ai unei st\u0103ri existen\u021biale unice \u0219i unificate \u0219i nu sunt fenomene separate, a\u0219a cum yin \u0219i yang sunt poli complementari ai aceleia\u0219i energii universale de baz\u0103. Aceste principii au constituit r\u0103d\u0103cinile filozofice fundamentale ale practicii qi gong \u00een toate epocile ulterioare. \n\nEpoca Statelor R\u0103zboinice \u0219i perioadele Qin \u0219i Han (403 \u00ee.Hr. \u2013 220 d.Hr.) \nPe m\u0103sur\u0103 ce dinastia Zou \u00eencepea s\u0103 se dezintegreze, a \u00eenceput \u00een China o perioad\u0103 de fr\u0103m\u00e2nt\u0103ri politice \u0219i sociale, cunoscut\u0103 sub numele de perioada Statelor R\u0103zboinice. Dar aceasta a fost \u0219i o perioad\u0103 de creativitate intelectual\u0103 de excep\u021bie, acum n\u0103sc\u00e2ndu-se Confucius, Lao Zi \u0219i mul\u021bi al\u021bi \u00een\u021belep\u021bi \u0219i \u00eenv\u0103\u021ba\u021bi. Unele dintre cele mai importante texte medicale ale Chinei au fost realizate \u00een aceast\u0103 epoc\u0103, pe baza tradi\u021biilor orale transmise din genera\u021bie \u00een genera\u021bie de-a lungul a mii de ani. Din moment ce \u201eB\u0103tr\u00e2nul maestru\u201d Lao Zi, c\u0103ruia i se atribuie Tao te king, era considerat a fi filozoful taoist de frunte al epocii, tradi\u021bia taoist\u0103 a ajuns s\u0103 fie cunoscut\u0103 \u00een aceast\u0103 perioad\u0103 sub numele de Huang Lao Tao sau \u201eCalea \u00cemp\u0103ratului Galben \u0219i a B\u0103tr\u00e2nului maestru\u201d. \u00cen anul 221 \u00ee.Hr., agresivul regat Qin s-a extins dinspre grani\u021ba de nord-est \u0219i a unit statele r\u0103zboinice ale Chinei \u00eentr-un singur imperiu pentru prima dat\u0103 \u00een istorie. Occidentul a derivat numele \u201eChina\u201d de la regatul militant Qin. \u00cemp\u0103ratul fondator, Qinshi Huang di, era foarte interesat de alchimie ca modalitate de atingere a longevit\u0103\u021bii \u0219i, de aceea, avea mul\u021bi alchimi\u0219ti la curte. Totu\u0219i, el a urmat \u00een mod eronat \u0219coala alchimiei externe, care, asemenea corespondentelor sale din Europa medieval\u0103, a \u00eencercat s\u0103 creeze o \u201ePilul\u0103 de Aur\u201d (jin-dan) a nemuririi, din minerale, metale grele \u0219i plante toxice. Aceast\u0103 abordare de tipul \u201eglontele magic\u201d a s\u0103n\u0103t\u0103\u021bii \u0219i longevit\u0103\u021bii, care se aseam\u0103n\u0103 din multe puncte de vedere cu abordarea chimic\u0103 a medicinei occidentale moderne de vindecare a bolilor, a fost \u00eencurajat\u0103 de \u00eemp\u0103ra\u021bii dinastiei Han, cum ar fi Wu Di. Numero\u0219i prin\u021bi din dinastiile Qin \u0219i Han \u0219i-au g\u0103sit moartea \u00eenainte de vreme \u00een urma inger\u0103rii acestor amestecuri din minerale toxice. Totu\u0219i, printre alchimi\u0219tii care slujeau la cur\u021bile regale ale Chinei se num\u0103rau \u0219i c\u00e2\u021biva adep\u021bi veritabili ai taoismului care au p\u0103strat adev\u0103ratele tradi\u021bii ale filozofiei Huang Lao Tao \u0219i au continuat s\u0103 elaboreze practica qi gong \u0219i alte tehnici naturale pentru s\u0103n\u0103tate \u0219i longevitate. De exemplu, primul-ministru din perioada Qin, Lu Pu-wei, a compilat un text denumit Cartea de prim\u0103var\u0103 \u0219i de toamn\u0103 a lui Lu, \u00een care a notat \u0219i a comentat multe practici antice care implicau \u201eArmonia Cerului \u0219i a Umanit\u0103\u021bii\u201d, \u00een special integrarea activit\u0103\u021bii umane \u00een ciclurile anotimpurilor \u0219i ale altor for\u021be naturale. Sistemul taoist complet de \u00eengrijire a s\u0103n\u0103t\u0103\u021bii cunoscut sub numele de Yang Sheng Dao, \u201eCalea de cultivare a vie\u021bii\u201d a fost codificat \u00een aceast\u0103 perioad\u0103 \u0219i i s-au ad\u0103ugat metode empirice cum ar fi regimul echilibrat, respira\u021bia profund\u0103, exerci\u021bii \u00een stil dao-yin \u0219i yoga sexual\u0103. \u00cen timpul dinastiei Han T\u00e2rzii, a ap\u0103rut una dintre cele mai importante figuri at\u00e2t pentru istoria MTC c\u00e2t \u0219i pentru alchimia intern\u0103 taoist\u0103 \u2013 medicul Hua Tuo, care a sistematizat forma de exerci\u021biu cunoscut\u0103 sub numele de \u201eJoaca celor Cinci Fiare\u201d (wu-chin-qi) \u00eentr-un tip de gimnastic\u0103 igieno-medical\u0103 pentru vindecarea bolilor. Unul dintre cei mai remarcabili sus\u021bin\u0103tori \u0219i pacien\u021bi ai lui Hua Tuo a fost celebrul erou militar Tsao Tsao, care practica arta qi gong ca parte a regimului s\u0103u personal de s\u0103n\u0103tate. Adeptul taoist Wei Po-yang a tr\u0103it \u0219i el \u00een timpul dinastiiei Han T\u00e2rzii \u0219i a scris unul dintre cele mai importante texte despre alchimia taoist\u0103, Tsan Tung Qi (Uniunea ecua\u021biei triple), \u00een care abordeaz\u0103 alchimia intern\u0103 a respira\u021biei profunde \u0219i a trasform\u0103rii energiei \u0219i Cultivarea Dual\u0103 din yoga sexual\u0103. Tai Ping Ching (\u201eTratatul clasic al marii p\u0103ci\u201d) a ap\u0103rut \u0219i el \u00een aceast\u0103 perioad\u0103, rezum\u00e2nd multe dintre \u00eenv\u0103\u021b\u0103turile tradi\u021biei Huang Lao. S\u0103p\u0103turile arheologice recente la mormintele Ma Wang din Changsha, provincia Hunan, au scos la iveal\u0103 dovezi istorice concrete c\u0103 multe dintre cele mai importante metode qi gong care \u00eenc\u0103 mai sunt folosite ast\u0103zi erau practicate pe scar\u0103 larg\u0103 \u00een China \u00een timpul dinastiei Han T\u00e2rzii, cu aproape 2 000 de ani \u00een urm\u0103. S-au g\u0103sit \u00een aceste morminte documente \u0219i pergamente cu diagrame detaliate ale sistemului energetic uman, instruc\u021biuni am\u0103nun\u021bite pentru realizarea exerci\u021biilor dao-yin \u0219i a altor exerci\u021bii qi gong \u0219i schi\u021be anatomice care ar\u0103tau modul cum func\u021bioneaz\u0103 respira\u021bia diafragmatic\u0103 profund\u0103. Aceste descoperiri au oferit dovezi concludent c\u0103, \u00een secolul al II-lea d.Hr., \u0219coala intern\u0103 de cultivare a energiei deja \u00eenlocuise \u0219coala extern\u0103 a componentelor din minerale toxice ca baz\u0103 pentru alchimia longevit\u0103\u021bii umane \u0219i c\u0103 sistemul energetic uman fusese recunoscut clar ca fiind cheia s\u0103n\u0103t\u0103\u021bii \u0219i a longevit\u0103\u021bii. Astfel, spre sf\u00e2r\u0219itul dinastiei Han, accentul pe practicile s\u0103n\u0103t\u0103\u021bii \u0219i longevit\u0103\u021bii \u00ee\u0219i schimbase complet orientarea de la \u201elicorile magice\u201d la metodele interne de manevrare a energiei care au predominat de atunci. Aceasta a fost un progres esen\u021bial \u00een evolu\u021bia practicii qi gong, deoarece reflecta recunoa\u0219tere faptului c\u0103 unicul adev\u0103rat \u201eelixir al vie\u021bii\u201d era elixirul imaterial al energiei interioare \u0219i singura modalitate de a-l ob\u021bine era prin practic\u0103 personal\u0103 disciplinat\u0103. Acest lucru a f\u0103cut ca s\u0103n\u0103tatea \u0219i longevitatea s\u0103 fie disponibile oric\u0103rei persoane dispuse s\u0103 \u00eenve\u021be \u0219i s\u0103 practice aceste tehnici, \u0219i nu doar claselor sociale \u00eenst\u0103rite \u0219i influente, care \u00ee\u0219i puteau permite medicamente costisitoare. Plantele medicinale \u0219i dieta au r\u0103mas \u00een continuare suplimente importante ale practicii qi gong, dar, \u00eencep\u00e2nd cu acest moment, accentul principal \u00een ceea ce prive\u0219te s\u0103n\u0103tatea \u0219i longevitatea uman\u0103 a fost pus pe energie. Importan\u021ba critic\u0103 a energiei r\u0103m\u00e2ne \u00een continuare marca distinctiv\u0103 a practicii qi gong, ca \u0219i a MTC \u00een general, deosebind-o net de medicina occidental\u0103, care \u00eenc\u0103 mai \u00eencearc\u0103 s\u0103 \u00eenving\u0103 bolile \u0219i s\u0103 prelungeasc\u0103 via\u021ba cu ajutorul metodelor discreditate de mult\u0103 vreme, cum ar fi medicamentele costisitoare, componentele chimice toxice \u0219i dispozitivele mecanice. \n\nCele trei imperii \u0219i dinastiile din Nord \u0219i din Sud (200-580 d.Hr.) \nDup\u0103 dizolvarea dinastiei Han, a urmat o alt\u0103 perioad\u0103 de fr\u0103m\u00e2nt\u0103ri politice \u0219i schimb\u0103ri sociale rapide care au produs progrese semnificative \u00een domeniul medicinei \u0219i al practicii qi gong. \u00cen jurul anului 300 d.Hr., \u00een regatul Qin, a ap\u0103rut un text important numit Huang Ting Ching (\u201eTratatul clasic de la curtea galben\u0103\u201d), \u00een care curentul elixirului interior (nei-dan) a devenit baza teoretic\u0103 dominant\u0103 a artei qi gong, men\u021bion\u00e2nd energia intern\u0103 ca element-cheie al practicii, \u0219i nu componentele medicinale externe. Teoria alchimiei interne a Celor Trei C\u00e2mpuri ale Elixirului a fost, de asemenea, explicat\u0103 am\u0103nun\u021bit \u00een acest text, cu centrele de energie vital\u0103 localizate \u00een creier, \u00een plexul solar \u0219i \u00een partea de jos a abdomenului func\u021bion\u00e2nd ca trei puncte de transformare a energiei, \u0219i spiritul, mai ales voin\u021ba (yi) control\u00e2nd cu fermitate \u00eentregul proces. Acest text descrie \u0219i practicile prin care esen\u021ba hormonal\u0103 secretat\u0103 de glandele sexuale \u0219i de alte glande este utilizat\u0103 ca surs\u0103 de energie esen\u021bial\u0103, care este mai apoi rafinat\u0103 \u00een continuare \u0219i ridicat\u0103 prin canalele spinale spre creier pentru a hr\u0103ni facult\u0103\u021bile spirituale superioare, o tehnic\u0103 numit\u0103 huan jing bu nao sau \u201ereciclarea esen\u021bei pentru tonifierea creierului\u201d. \u00cen prima parte a secolului al IV-lea d.Hr., un filozof taoist, medic \u0219i practician qi gong numit Ko Hung a scris un compendiu foarte important \u00een teoria \u0219i practica taoiste, cu titlul Pao Pu Tze (\u201eCel care \u00eembr\u0103\u021bi\u0219eaz\u0103 piatra nesculptat\u0103\u201d). Considerat \u00een continuare a fi unul dintre textele cu cea mai mare influen\u021b\u0103 \u00een dezvoltarea practicii qi gong, Pao Pu Tze a fost prima carte care a f\u0103cut clar distinc\u021bia \u00eentre cele dou\u0103 obiective \u2013 longevitatea fizic\u0103 \u0219i nemurirea spiritual\u0103, ce timp de multe secole i-au dezorientat \u0219i i-au indus \u00een eroare pe mul\u021bi dintre practicieni, f\u0103c\u00e2ndu-i s\u0103 cread\u0103 c\u0103 puteau, \u00eentr-adev\u0103r, s\u0103 ob\u021bin\u0103 nemurirea corpului fizic. Ko Hung a precizat c\u0103, prin practic\u0103 disciplinat\u0103, longevitatea corporal\u0103 putea fi, cu siguran\u021b\u0103, ob\u021binut\u0103, dar c\u0103 scopul principal al practicii era nemurirea spiritual\u0103, care putea fi ob\u021binut\u0103 prin abandonarea, \u00een cele din urm\u0103, a corpului fizic. Aceste dou\u0103 obiective puteau fi urm\u0103rite \u00eempreun\u0103, a precizat el, deoarece elementul comun am\u00e2ndurora este energia. Astfel, prin cultivarea energiei interioare, o persoan\u0103 ar putea tr\u0103i o via\u021b\u0103 lung\u0103 \u0219i s\u0103n\u0103toas\u0103 \u00een aceast\u0103 lume, c\u00e2\u0219tig\u00e2nd, totodat\u0103, suficient timp \u0219i energie pentru a pune bazele existen\u021bei nemuritoare \u00een lumea spiritual\u0103 dup\u0103 moartea corpului. Ko Hung a subliniat importan\u021ba respira\u021biei corecte ca element-cheie al energiei prenatale \u0219i, astfel, al cultiv\u0103rii energiei interioare. El a combinat controlul respira\u021biei cu o form\u0103 u\u0219oar\u0103, lent\u0103 de exerci\u021bii dao-yun, rezultatul fiind stilul de practic\u0103 a medita\u021biei prin mi\u0219care, care \u00eenc\u0103 mai predomin\u0103 \u00een qi gong de ast\u0103zi. \u00cen plus, a sus\u021binut practicarea zilnic\u0103 a medita\u021biei prin nemi\u0219care, folosind concentrarea intern\u0103 a aten\u021biei (tsun seh), con\u0219tiin\u021ba concentrat\u0103 \u00eentr-un singur punct (shou-yi) \u0219i vizualizarea (guan-siang) ca tehnici principale de reglare a energiei direct cu ajutorul min\u021bii. Ca parte a stilului s\u0103u eclectic de practic\u0103, a sus\u021binut pe larg \u0219i beneficiile Cultiv\u0103rii Duale din yoga sexual\u0103 (shuang-shiou) ca modalitate rapid\u0103 de antrenare a energiei interne pentru folosirea \u00een practica spiritual\u0103 mai elevat\u0103. Aceast\u0103 metod\u0103 implic\u0103 un contact sexual prelungit f\u0103r\u0103 ejacularea b\u0103rbatului \u0219i cu orgasm multiplu al femeii pentru a construi polaritatea puternic\u0103 \u00eentre masculin \u0219i feminin, astfel \u00eenc\u00e2t, la momentul orgasmului femeii, s\u0103 aib\u0103 loc o fuziune spontan\u0103 a energiilor yin \u0219i yang \u00een ambii parteneri, echilibr\u00e2ndu-le qi-ul \u0219i ridic\u00e2ndu-le vitalitatea la niveluri \u0219i mai \u00eenalte. \u00cen timpul dinastiei Liang de Sud (502-557 d.Hr.), a ap\u0103rut \u00een China un b\u0103tr\u00e2n c\u0103lug\u0103r budist excentric numit Bodhidharma. Chinezii l-au numit Ta Mo. \u00cembr\u0103cat \u00een haine zdren\u021buite \u0219i prredic\u00e2nd un stil neortodox de budism tantric, Ta Mo a intrat \u00een faimosul Templu Shao Lin s-a retras \u00eentr-o \u00eenc\u0103pere rece din piatr\u0103 \u0219i a stat acolo izolat timp de nou\u0103 ani, medit\u00e2nd \u00eentr-o lini\u0219te total\u0103. Se spune c\u0103 un c\u0103lug\u0103r chinez, dornic s\u0103 primeasc\u0103 \u00eenv\u0103\u021b\u0103turi de la Ta Mo, \u0219i-a t\u0103iat propria m\u00e2n\u0103 \u0219i i-a adus-o maestrului pe tav\u0103 pentru a-l trezi din reveria \u00eendelungat\u0103, dar Ta Mo nu a fost mi\u0219cat de acest act. C\u00e2nd s-a trezit, \u00een cele din urm\u0103, din medita\u021bie, Ta Mo a \u00eenceput s\u0103 \u00eei \u00eenve\u021be pe c\u0103lug\u0103rii din Templul Shao Lin cum s\u0103-\u0219i \u00eent\u0103reasc\u0103 trupurile ca fundament pentru practici spirituale superioare. \u00cen acela\u0219i timp, i-a \u00eenv\u0103\u021bat pe chinezii care practic\u0103 artele mar\u021biale cum s\u0103 aplice cultivarea spiritual\u0103 pentru \u00eembun\u0103t\u0103\u021birea abilit\u0103\u021bilor lor. \u00cenainte de sosirea lui Ta Mo, adep\u021bii taoi\u0219ti se concentrau exclusiv fie asupra medita\u021biei prin nemi\u0219care prelungit\u0103 cu scopuri spirituale, fie pe antrenamentul fizic riguros pentru a-\u0219i dezvolta talentul mar\u021bial. \u00cen consecin\u021b\u0103, c\u0103lug\u0103rii chinezi sufereau de tot felul de indispozi\u021bii fizice cauzate de lipsa de exerci\u021biu, \u00een timp ce practicienii artelor mar\u021biale deveneau lupt\u0103tori violen\u021bi \u0219i agresivi, care nu aveau nici un fundament \u00een ceea ce prive\u0219te con\u0219tiin\u021ba spiritual\u0103. Ta Mo a unit medita\u021bia \u0219i artele mar\u021biale \u00eentr-un singur sistem de practic\u0103, revolu\u021bion\u00e2nd complet at\u00e2t cultivarea spiritual\u0103, c\u00e2t \u0219i cea mar\u021bial\u0103 \u00een China. Prin introducerea exerci\u021biilor de respira\u021bie pranayama \u0219i a tehnicilor de yoga din India, el le-a combinat cu exerci\u021biile chineze indigene dao-yin \u0219i cu regimurile \u201eJoaca celor cinci fiare\u201d. Rezultatul a fost practica qi gong \u0219i artele mar\u021biale chineze a\u0219a cum le cunoa\u0219tem ast\u0103zi. Ta Mo a devenit fondatorul budismului Chan, care combina elemente din taoismul chinez cu budismul tantric pe care l-a adus din India. Aceast\u0103 form\u0103 de budism s-a r\u0103sp\u00e2ndit mai t\u00e2rziu \u00een Coreea \u0219i Japonia, unde a devenit cunoscut sub numele de Zen. Paradoxul ulterior al c\u0103lug\u0103rilor lupt\u0103tori \u0219i al practicienilor artelor mar\u021biale spirituali care a caracterizat \u00een continuare scena budist\u0103 \u0219i taoist\u0103 din China s-a dezvoltat ca rezultat direct al \u00eenv\u0103\u021b\u0103turilor lui Ta Mo. Ta Mo este considerat a fi autorul a dou\u0103 c\u0103r\u021bi pline de \u00eenv\u0103\u021b\u0103turi care au fost \u021binute timp de multe secole ca secret bine p\u0103strat de c\u0103lug\u0103rii b\u0103tr\u00e2ni \u0219i mae\u0219trii artelor mar\u021biale. Aceste dou\u0103 tratate clasice constituie fundamentul tuturor \u0219colilor ulterioare de practic\u0103 qi gong bazat\u0103 pe stilul intern (nei-gong) din China \u0219i sunt, probabil, cele mai influente texte scrise din \u00eentreaga istorie a artei qi gong. Primul se nume\u0219te Yi Chin Ching sau \u201eTratatul clasic de schimbare a tendoanelor\u201d \u0219i al doilea volum, mai ezoteric, se intituleaz\u0103 Hsi Sui Ching sau \u201eTratatul clasic de cur\u0103\u021bare a m\u0103duvei\u201d. \u00cempreun\u0103, aceste dou\u0103 volume acoper\u0103 totul, de la exerci\u021biile fundamentale de \u00eentindere \u0219i relaxare care \u00eenc\u0103lzesc corpul at\u00e2t pentru medita\u021bie, c\u00e2t \u0219i pentru practicarea artelor mar\u021biale p\u00e2n\u0103 la cele mai avansate practici ale alchimiei interne, inclusiv tehnici pentru transformarea esen\u021bei \u0219i energiei sexuale \u00een vitalitate spiritual\u0103. Importan\u021ba acestor dou\u0103 texte pentru evolu\u021bia practicii qi gong, a artelor mar\u021biale \u0219i a autocultiv\u0103rii spirituale \u00een China este extrem de mare \u0219i totu\u0219i toate acestea sunt \u00een continuare relativ necunoscute \u00een lumea occidental\u0103. Marea contribu\u021bie a lui Ta Mo la qi gong a fost unirea corpului \u0219i a min\u021bii \u00een vederea autocultiv\u0103rii spirituale \u0219i fizice, leg\u00e2nd ace\u0219ti doi poli ai practicii prin concentrarea aten\u021biei asupra numitorului comun al energiei. Aceast\u0103 fuziune a creat \u0219i o punte \u00eentre interior \u0219i exterior, mi\u0219care \u0219i nemi\u0219care, for\u021b\u0103 \u0219i con\u0219tiin\u021b\u0103, precum \u0219i \u00eentre alte calit\u0103\u021bi duale care \u00eenc\u0103 mai \u00eempart filozofia, religia \u0219i \u0219tiin\u021ba occidentale \u00een dou\u0103 tabere adverse. Conform \u00eenv\u0103\u021b\u0103turilor lui Ta Mo, cheia atingerii celei mai \u00eenalte st\u0103ri de con\u0219tien\u021b\u0103 o constituie evitarea efectu\u0103rii distinc\u021biilor arbitrarea \u00eentre \u201eacesta\u201d \u0219i \u201eacela\u201d \u0219i transcenderea tuturor diferen\u021bierilor prin g\u0103sirea elementului comun al am\u00e2ndurora. Dup\u0103 cum a scris \u00een Tratatul clasic de schimbare a tendoanelor, \u201eeste de o importan\u021b\u0103 capital\u0103 s\u0103 se caute mi\u0219carea \u00een lini\u0219te \u0219i lini\u0219tea \u00een mi\u0219care, mi\u0219c\u00e2ndu-ne \u00eencet \u0219i continuu p\u00e2n\u0103 c\u00e2nd ajungem \u00een starea sublim\u0103\u201d. Starea sublim\u0103 se poate referi la con\u0219tiin\u021ba spiritual\u0103, vitalitatea fizic\u0103, echilibrul emo\u021bional sau o s\u0103n\u0103tate de fier, \u00een func\u021bie de elementul pe care se concentreaz\u0103 practica, \u00een timp ce fuziunea mi\u0219c\u0103rii \u0219i lini\u0219tii poate fi \u00eent\u00e2lnit\u0103 \u00een exerci\u021biile cu mi\u0219c\u0103ri lente sau \u00een medita\u021bia prin nemi\u0219care, \u00een func\u021bie de forma de practic\u0103. \u00cen cele din urm\u0103, nu exist\u0103 nici o diferen\u021b\u0103, deoarece, atunci c\u00e2nd corpul \u0219i mintea sunt legate prin intermediul energiei, at\u00e2t obiectivele practicii spirituale, c\u00e2t \u0219i cele ale practicii fizice sunt atinse simultan. Dup\u0103 cum afirm\u0103 o veche maxim\u0103 taoist\u0103, \u201edac\u0103 po\u021bi deschide aceast\u0103 u\u0219\u0103, toate celelalte u\u0219i se vor deschide \u0219i ele\u201d. \n\nDinastia Tang (618-906 d.Hr.) \nConsiderat\u0103 de mul\u021bi a fi \u201eEpoca de Aur\u201d a civiliza\u021biei chineze, dinastia Tang a fost o perioad\u0103 deosebit de fertil\u0103 pentru taoism \u00een China, iar arta qi gong a continuat s\u0103 se dezvolte sub auspiciile patronajului imperial. Din moment ce familia imperial\u0103 avea acela\u0219i nume (Li) ca \u0219i marele \u00een\u021belept taoist Lao Zi, \u00eemp\u0103ra\u021bii Tang se considerau a fi descenden\u021bi direc\u021bi ai venerabilului personaj figuri \u0219i, de aceea, taoismul s-a bucurat de o atitudine foarte favorabil\u0103 \u00een. Medicul \u0219i adeptul taoist Sun Ssu-miao, care a tr\u0103it p\u00e2n\u0103 la v\u00e2rsta de 101 ani la \u00eenceputul dinastiei Tang, slujind mai mul\u021bi \u00eemp\u0103ra\u021bi, a scris un important tratat de medicin\u0103, intitulat Chian Chin Fang (\u201eRe\u021bete pre\u021bioase\u201d), \u00een care a descris c\u00e2teva metode de vindecare a corpului cu ajutorul practicii qi gong. Metoda de vindecare cu ajutorul sunetului, cunoscut\u0103 sub numele de \u201eSecretul Celor \u0218ase Silabe\u201d, a fost explicat\u0103 detaliat \u00een aceast\u0103 carte, care a subliniat \u0219i importan\u021ba respira\u021biei corecte ca modalitate de reglare a energiei umane. Un alt medic, numit Chao Yuan-fang, a scris Chu Ping Yuan Hou Lun (\u201eDiscu\u021bie asupra cauzelor \u0219i simptomelor bolilor\u201d), \u00een care a descris peste 250 de modalit\u0103\u021bi de intensificare a fluxului de energie din sistemul uman folosind diferite forme de qi gong. Adeptul taoist Ssu-ma Cheng Chen (647-735), care a sus\u021binut respectarea strict\u0103 a spiritului lini\u0219tit originar explicat de Lao Zi \u00een Tao te king, a scris mult despre metoda elixirului intern (nei-dan) a medita\u021biei taoiste. El a subliniat c\u0103 elementul-cheie al anim\u0103rii ling-qi sau a \u201eenergiei spirituale\u201d era, mai \u00eent\u00e2i, lini\u0219tea min\u021bii umane postnatale, adic\u0103 golirea ei de g\u00e2nduri. Pentru a trezi spiritul primordial veritabil \u0219i a activa energia con\u0219tiin\u021bei superioare, trebuie mai \u00eent\u00e2i s\u0103 reducem creierul la t\u0103cere, mai ales cortexul cerebral. Aici vedem \u00eenc\u0103 o dat\u0103 interac\u021biunea subtil\u0103 a mi\u0219c\u0103rii \u0219i nemi\u0219c\u0103rii \u00een practica taoist\u0103. \u00cen acest caz, at\u00e2t timp c\u00e2t mintea uman\u0103 (creierul) se afl\u0103 \u00een mi\u0219care, fiind ocupat\u0103 cu g\u00e2ndirea discursiv\u0103 permanent\u0103, spiritul primordial al con\u0219tiin\u021bei superioare r\u0103m\u00e2ne \u00een stare latent\u0103. Dar, atunci c\u00e2nd lini\u0219tim creierul, \u00eei permitem, astfel, spiritului original s\u0103 se trezeasc\u0103 \u0219i s\u0103 transforme energia noastr\u0103 mental\u0103 \u00een con\u0219tiin\u021b\u0103 primordial\u0103 pur\u0103. Ssu-ma recomanda, de asemenea, un regim vegetarian strict, afirm\u00e2nd c\u0103 m\u00e2nc\u0103rurile de natur\u0103 animal\u0103, cum ar fi carnea, stimuleaz\u0103 excesiv \u0219i polueaz\u0103 corpul, \u00eengreun\u00e2nd intrarea min\u021bii \u00eentr-o stare de lini\u0219te. Unii alchimi\u0219ti continuau totu\u0219i s\u0103 promoveze abordarea de tip \u201eglonte magic\u201d ca metod\u0103 rapid\u0103 de ob\u021binere a longevit\u0103\u021bii. Totu\u0219i, atunci c\u00e2nd \u00eemp\u0103ratul Hsien Tzung a murit \u00een floarea v\u00e2rstei \u00een anul 820, dup\u0103 ce ingerase o pilul\u0103 preg\u0103tit\u0103 pentru el din minerale toxice \u0219i metale grele de c\u0103tre alchimistul Liu Piu, aceast\u0103 abordare chimic\u0103 \u00een ob\u021binerea s\u0103n\u0103t\u0103\u021bii \u0219i a longevit\u0103\u021bii a c\u0103zut, \u00een sf\u00e2r\u0219it \u00een dizgra\u021bie o dat\u0103 pentru totdeauna, iar \u0219coala elixirului interior (nei-dan), care sus\u021binea activarea energiei interioare ca unic\u0103 modalitate eficient\u0103 pentru atingerea st\u0103rii de s\u0103n\u0103tate \u0219i longevitate a fost acceptat\u0103 definitiv. Un alt nume important \u00een taoism \u00een timpul dinastiei Tang a fost adeptul Lu Tung-ping, care a fost mai t\u00e2rziu recunoscut ca fiind unul dintre iubi\u021bii \u201eOpt Nemuritori\u201d ai taoismului. Lu a scris mult despre \u0219coala de practic\u0103 a elixirului interior \u0219i a subliniat importan\u021ba alchimiei interne a celor Trei Comori ca unic\u0103 modalitate de atingere a con\u0219tiin\u021bei primordiale a ilumin\u0103rii. Dup\u0103 cum afirm\u0103 Lu Tung-ping: \nCorpul uman este constituit \u00een \u00eentregime din esen\u021b\u0103, energie \u0219i spirit \u0219i acestea sunt cunoscute sub numele de cele Trei Comori. At\u00e2t iluminarea, c\u00e2t \u0219i spontaneitatea sunt activate de acestea, totu\u0219i foarte pu\u021bini oameni recunosc cele Trei Comori, chiar \u0219i \u00een manifest\u0103rile lor postnatale... Esen\u021ba poate fi concentrat\u0103 doar cu ajutorul energiei, dar at\u00e2t esen\u021ba, c\u00e2t \u0219i energia pot fi reglate doar de spirit, iar cultivarea energiei este doar o chestiune de conservare a spiritului. Pentru a ne conserva spiritul, trebuie s\u0103 ne oprim din a g\u00e2ndi. \n\nDinastiile Sung \u0219i Yuan (960-1368 d.Hr.) \n\u00cen timpul perioadei Sung, arta qi gong a continuat s\u0103 progreseze rapid, mai ales \u00een \u0219coala elixirului interior. Dintre nenum\u0103ra\u021bii mae\u0219tri care au ap\u0103rut \u00een China \u00een aceast\u0103 perioad\u0103, cel mai remarcabil a fost Chang Po-tuan, principalul de\u021bin\u0103tor al descenden\u021bei \u0218colii Realit\u0103\u021bii Complete a taoismului. Chang sus\u021binea practicarea intens\u0103 a alchimiei interne a celor Trei Comori ca fiind calea principal\u0103 at\u00e2t c\u0103tre s\u0103n\u0103tate \u0219i longevitate, c\u00e2t \u0219i c\u0103tre iluminare spiritual\u0103, dar a subliniat \u0219i importan\u021ba altor regimuri suplimentare, cum ar fi dieta \u0219i folosirea plantelor medicinale, exerci\u021biul fizic \u0219i disciplina sexual\u0103, pentru sus\u021binerea practicilor elixirului interior. Chang Po-tuan a scris multe texte importante \u00een domeniul alchimiei interne, incluz\u00e2nd instruc\u021biuni detaliate \u00een ceea ce prive\u0219te practica \u0219i explica\u021bii lucide ale principiilor teoretice. Dintre scrierile sale, cele mai remarcabile sunt Secretul deschiderii trecerilor, Tratatul de patru sute de caractere asupra Elixirului de Aur \u0219i cea mai important\u0103 lucrare dintre toate, \u00cen\u021belegerea realit\u0103\u021bii. Fragmente din lucr\u0103rile lui au fost traduse \u00een limba englez\u0103 de Thomas Cleary \u00een Vitality, Energy, Spirit (Shambhala Publications), incluz\u00e2nd aceste fragmente despre alchimia intern\u0103 extrase din textul s\u0103u despre Elixirul de Aur: \nAtunci c\u00e2nd ochii nu privesc, urechile nu ascult\u0103, limba nu vorbe\u0219te, nasul nu miroase, iar membrele nu se mi\u0219c\u0103, aceast\u0103 stare este aceea a celor cinci energii care se \u00eentorc la surs\u0103. Atunci c\u00e2nd vitalitatea se transform\u0103 \u00een energie, energia se transform\u0103 \u00een spirit, iar spiritul este transformat \u00een spa\u021biu; aceast\u0103 stare este aceea a celor trei flori adunate \u00een v\u00e2rf... Rafinarea vitalit\u0103\u021bii \u00eenseamn\u0103 rafinarea vitalit\u0103\u021bii de baz\u0103. Nu se refer\u0103 la vitalitatea sim\u021bit\u0103 prin intermediul sexualit\u0103\u021bii. Rafinarea energiei \u00eenseamn\u0103 rafinarea energiei de baz\u0103. Nu se refer\u0103 la energia folosit\u0103 pentru a respira pe nas \u0219i pe gur\u0103. Rafinarea spiritului \u00eenseamn\u0103 rafinarea spiritului de baz\u0103. Nu se refer\u0103 la spiritul min\u021bii \u0219i al g\u00e2ndului. \n\nUn alt maestru important de la \u00eenceputul perioadei Sung a fost Wang Che, practicant al artelor mar\u021biale \u0219i erudit din nordul Chinei care s-a retras dintr-o carier\u0103 profesional\u0103 \u00eenfloritoare la v\u00e2rsta de 47 de ani, pentru a se dedica \u00een totalitate practicii interne Tao. El este renumit mai ales pentru instruirea riguroas\u0103 a \u0219apte discipoli devota\u021bi care au dus mai departe flac\u0103ra taoismului Realit\u0103\u021bii Complete \u00een lungul \u0219i \u00een latul Chinei. Rolul important al artei qi gong \u00een Medicina Tradi\u021bional\u0103 Chinez\u0103 a primit \u0219i el un impuls major \u00een aceast\u0103 perioad\u0103, atunci c\u00e2nd medicul Wang Wei-yi l-a vindecat pe \u00eemp\u0103ratul Jen Tzung de o afec\u021biune serioas\u0103, folosind acupunctura. Ca urmare, \u00eemp\u0103ratul \u00eensu\u0219i a \u00eenceput s\u0103 \u00eenve\u021be s\u0103 practice acupunctura, a fondat un institut imperial pentru cercetarea \u0219i predarea acestei metode \u0219i a construit un templu \u00een onoarea medicului antic Pien Chueh, proclam\u00e2ndu-l sf\u00e2nt protector al acupuncturii. \u00cen anul 1026 d.Hr., Wang Wei-yi a conceput faimosul \u201eOm de Alam\u0103\u201d, care mai este folosit \u0219i ast\u0103zi ca model principal pentru cele mai importante meridiane \u0219i puncte folosite \u00een terapia prin acupunctur\u0103. Aceste progrese au stabilit \u00een continuare qi-ul ca fiind factorul principal \u00een tratarea bolilor. Spre sf\u00e2r\u0219itul dinastiei Sung de Sud, marele erou militar Yueh Fei a creat un sistem de exerci\u021bii qi gong care este \u00een continuare practicat pe scar\u0103 larg\u0103 \u00een lume \u00een ziua de azi. Acest faimos set de exerci\u021bii se nume\u0219te \u201eOpt piese de brocart\u201d \u0219i a fost conceput pentru a stimula \u0219i a echilibra fluxul de energie prin \u00eentregul sistem uman, \u00een acela\u0219i timp tonific\u00e2nd \u0219i musculatura, \u00eentinz\u00e2nd tendoanele \u0219i relax\u00e2nd \u00eencheieturile din corp. R\u0103m\u00e2ne, \u00een continuare, unul dintre cele mai eficient \u0219i mai practice seturi de exerci\u021bii din \u00eentregul repertoriu qi gong. Yueh Fei este recunoscut \u0219i pentru elaborarea bine cunoscutului stil Hsing-Yi de arte mar\u021biale bazate pe energia interioar\u0103. Cel mai renumit maestru care a ap\u0103rut \u00een urm\u0103toarea dinastie mongol\u0103 Yuan a fost Chang San-feng, str\u0103mo\u0219ul formei de qi gong care a ajuns s\u0103 fie cea mai practicat\u0103 din lume \u00een ziua de ast\u0103zi \u2013 Tai Chi Chuan. Dar Chang a fost mai mult dec\u00e2t un specialist \u00een arte mar\u021biale. El a fost \u0219i un maestru meditator, un practician al medicinei \u0219i un filozof taoist erudit. Tema implicit\u0103 \u00een toate practicile \u0219i scrierile sale este importan\u021ba critic\u0103 a qi-ului ca fundament pentru elixirul interior care ofer\u0103 s\u0103n\u0103tate, longevitate \u0219i con\u0219tiin\u021b\u0103 spiritual\u0103. Iat\u0103 un fragment din scrierile sale extras din compendiul lui Thomas Cleary Vitality, Energy, Spirit: \nSe spune c\u0103, atunci c\u00e2nd expiri, intri \u00een contact cu R\u0103d\u0103cina Cerului \u0219i tr\u0103ie\u0219ti o senza\u021bie de deschidere, iar atunci c\u00e2nd inspiri, intri \u00een contact cu R\u0103d\u0103cina P\u0103m\u00e2ntului \u0219i tr\u0103ie\u0219ti o senza\u021bie de masivitate. Expira\u021bia este asociat\u0103 cu fluiditatea dragonului, inspira\u021bia cu for\u021ba tigrului. Pe m\u0103sur\u0103 ce continui s\u0103 respiri \u00een aceast\u0103 stare de spirit, f\u0103c\u00e2nd aceste asocieri, altern\u00e2nd \u00eentre mi\u0219care \u0219i nemi\u0219care, este important s\u0103 nu \u00ee\u021bi schimbi punctul de concentrare a min\u021bii. Las\u0103 respira\u021bia veritabil\u0103 s\u0103 intre \u0219i s\u0103 ias\u0103, ca o continuitate subtil\u0103 pe marginea existen\u021bei. Calibreaz\u0103 respira\u021bia p\u00e2n\u0103 c\u00e2nd reu\u0219e\u0219ti s\u0103 prime\u0219ti aer f\u0103r\u0103 s\u0103 respiri; devin una cu respira\u021bia, iar apoi spiritul poate fi solidificat \u0219i elixirul poate fi produs. \n\nDinastiile Ming \u0219i Qing (1368-1912 d.Hr.) \nDinastiile Ming \u0219i Qing au fost perioade de consolidare \u0219i integrare a tuturor ramurilor de practic\u0103 qi gong. Rolul jucat de qi gong \u00een medicin\u0103 a devenit din ce \u00een ce mai important ca form\u0103 principal\u0103 de terapie \u00een tratarea bolilor, \u00een acela\u0219i timp aceast\u0103 practic\u0103 devenind elementul central al artelor mar\u021biale chineze, aceast\u0103 evolu\u021bie av\u00e2nd ca rezultat ascenden\u021ba formelor u\u0219oare \u201einterne\u201d asupra formelor grele \u201eexterne\u201d. Al treilea mare stil intern de arte mar\u021biale a fost dezvoltat \u00een aceast\u0103 perioad\u0103 de Tung Hai-chuan. Cunoscut sub numele de Pa Kua Chang (\u201ePalma celor opt triagrame\u201d), acest stil complicat, dar \u0219i spectaculos de practic\u0103 implic\u0103 manevre circulare continue \u00een jurul adversarului, cu \u00eentoarceri gra\u021bioase \u0219i mi\u0219c\u0103ri ritmice ale membrelor \u0219i ale trunchiului, bazate pe transform\u0103rile ciclice ale celor opt triagrame din Yi Jing. \u00cempreun\u0103, Tai Chi Chuan, Hsing Yi \u0219i Pa Kua Chang au devenit triumviratul stilurilor de arte mar\u021biale interne, \u00een care rolul principal este jucat de qi gong. Distinc\u021biile dintre aplica\u021biile taoiste, budiste \u0219i confucianiste ale artei qi gong au \u00eenceput \u0219i ele s\u0103 dispar\u0103 \u00een aceast\u0103 perioad\u0103, acesta devenind un sistem de sine st\u0103t\u0103tor, dep\u0103\u0219ind limitele sectare arbitrare. \u00cen trecut, distinc\u021biile dintre \u201eprenatal\u201d \u0219i \u201epostnatal\u201d, \u201eintern\u201d \u0219i \u201eextern\u201d, \u201enatur\u0103\u201d \u0219i \u201ecosmos\u201d \u0219i a\u0219a mai departe \u00eemp\u0103r\u021biser\u0103 practica qi gong \u00een dou\u0103 stadii, dou\u0103 \u0219coli, dou\u0103 aspecte \u0219i alte distinc\u021bii dualiste. \u00cen timpul perioadelor Ming \u0219i Qing, mae\u0219trii qi gong au subliniat din ce \u00een ce mai mult unitatea fundamental\u0103 a primordialului \u0219i temporalului, a respira\u021biei \u0219i energiei, a trupului \u0219i min\u021bii, a mi\u0219c\u0103rii \u0219i nemi\u0219c\u0103rii, \u00eencuraj\u00e2ndu-i pe practicieni s\u0103 caute rezultate \u00een experien\u021ba concret\u0103 \u0219i s\u0103 renun\u021be la dezbaterile despre doctrin\u0103. Acestea au culminat \u00een abordarea sincretic\u0103 ini\u021biat\u0103 de Ta Mo \u00een secolul al VI-lea \u0219i au preg\u0103tit terenul pentru r\u0103sp\u00e2ndirea artei qi gong \u00een lume \u00een timpul celei de-a doua jum\u0103t\u0103\u021bi a secolului XX. Un bun exemplu de sincretizare care a avut loc \u00een timpul acestei perioade este activitatea adeptului \u0219i scriitorului Liu I-ming. Liu \u0219i-a petrecut cea mai mare parte din via\u021b\u0103 \u00een c\u0103utarea \u00eenv\u0103\u021b\u0103turilor diferitor mae\u0219tri din timpul s\u0103u, practic\u00e2nd ceea ce \u00eenv\u0103\u021ba, aleg\u00e2nd tradi\u021biile reale de cele false \u0219i scriind explica\u021bii lucide pe baza descoperirilor sale. O selec\u021bie deosebit\u0103 a cuget\u0103rilor sale se g\u0103se\u0219te \u00een traducerea lui Thomas Cleary \u00een Awakening to the Tao, printre care \u0219i aceast\u0103 remarc\u0103 atent\u0103: \nTao este unic, f\u0103r\u0103 dualitate \u2013 atunci de ce \u00eel divid persoanele eronat \u00een sus \u0219i jos?... Atunci c\u00e2nd vei recunoa\u0219te c\u0103 principiile \u00een\u021belep\u021bilor sunt acelea\u0219i, \u00ee\u021bi vei dai seama c\u0103 taoismul \u0219i budismul se aseam\u0103n\u0103. Dac\u0103 nu vei \u00een\u021belege acest lucru \u0219i vei c\u0103uta r\u0103spunsul \u00een alt\u0103 parte, te vei pierde pe drumuri ocolite \u0219i \u00ee\u021bi vei irosi via\u021ba imagin\u00e2ndu-\u021bi \u00een van. \n\nSpre finalul acestei perioade, secretul care \u00eenv\u0103luia odinioar\u0103 arta qi gong a \u00eenceput s\u0103 se risipeasc\u0103, aceasta devenind disponibil oric\u0103rei persoane care dorea s\u0103 o \u00eenve\u021be \u0219i s\u0103 practice. Din p\u0103cate, acest lucru a provocat abuzuri ocazionale, cel mai \u0219ocant exemplu fiind a\u0219a-numita \u201eRebeliune a Boxerilor\u201d de la \u00eenceputul secolului. Mii de \u021b\u0103rani s\u0103raci au fost recruta\u021bi pentru a participa la o rebeliune \u00een mas\u0103 \u00eempotriva ocupa\u021biei str\u0103ine din Beijing, cu acordul tacit al faimoasei \u00eemp\u0103r\u0103tese Dowager \u0219i a cur\u021bii sale Manciuriene decadente. Antrena\u021bi pe o perioad\u0103 scurt\u0103 \u00een arte mar\u021biale \u0219i exerci\u021bii qi gong rudimentare \u0219i \u00eemputernici\u021bi prin intermediul unor pseudoceremonii de in\u021biere, aceast\u0103 gloat\u0103 de insurgen\u021bi a fost asigurat\u0103 c\u0103 trupurile lor sunt acum imune la gloan\u021bele \u0219i la loviturile de tun ale armatei str\u0103ine, datorit\u0103 protec\u021biei oferite de \u201earmura de fier\u201d a qi-ului. Au descoperit \u00een cur\u00e2nd c\u0103 lucrurile s\u0103teau tocmai pe dos \u0219i mii dintre ei, \u00eenarma\u021bi doar cu s\u0103bii \u0219i suli\u021be, au murit \u00een timpul asediilor \u00eempotriva bunc\u0103relor bine fortificate \u0219i a tunurilor \u00eenc\u0103rcate ale trupelor occidentale. \n\nEpoca modern\u0103 (1912-prezent) \nAst\u0103zi, practica qi gong continu\u0103 s\u0103 se dezvolte \u00eentr-un ritm mai rapid ca niciodat\u0103, fiind sus\u021binut\u0103 de programe \u0219tiin\u021bifice de cercetare din China \u0219i din alte p\u0103r\u021bi ale lumii, precum \u0219i de popularitatea sa din ce \u00een ce mai mare peste tot \u00een lume ca sistem de \u00eengrijire preventiv\u0103 a s\u0103n\u0103t\u0103\u021bii. De\u0219i rolul esen\u021bial jucat de qi gong \u00een artele mar\u021biale chineze \u0219i \u00een medita\u021bie r\u0103m\u00e2ne important, domeniul medicinei este cel \u00een care a trezit cel mai mare interes \u0219i sprijin pentru dezvoltarea ulterioar\u0103. De asemenea, tot \u00een medicin\u0103 d\u0103 na\u0219tere celor mai numeroase controverse \u0219i opozi\u021bii acerbe din partea sus\u021bin\u0103torilor convin\u0219i ai medicinei chimice \u0219i chirurgicale. Primul eveniment de acest fel din China a avut loc \u00een Shanghai \u00een 1929, atunci c\u00e2nd c\u00e2\u021biva tineri studen\u021bi chinezi instrui\u021bi \u00een Japonia \u00een domeniul medicinei moderne occidentale s-au \u00eentors \u00een China \u0219i au cerut ca toate formele de Medicin\u0103 Tradi\u021bional\u0103 Chinez\u0103 s\u0103 fie interzise prin lege ca fiind r\u0103m\u0103\u0219i\u021be supersti\u021bioase ale trecutului. Acest eveniment a provocat resentimente printre categoriile sociale mai \u00een v\u00e2rst\u0103, care preferau \u00een continuare terapiile holistice ale MTC \u00een locul tehnicilor caustice, invazive ale medicinei moderne occidentale. O delega\u021bie de medici chinezi renumi\u021bi a fost desemnat\u0103 s\u0103 \u00eenainteze o peti\u021bie guvernului na\u021bionalist, cer\u00e2nd sprijin oficial pentru profesia lor \u0219i garan\u021bii legale c\u0103 vor continua s\u0103 \u00ee\u0219i practice meseria al\u0103turi de medicii instrui\u021bi \u00een medicina modern\u0103 occidental\u0103. Din moment ce at\u00e2t de mul\u021bi dintre conduc\u0103torii \u00een v\u00e2rst\u0103 ai guvernului na\u021bionalist depindeau ei \u00een\u0219i\u0219i de MTC, peti\u021bia a fost acceptat\u0103 \u0219i pe 17 martie a fost adoptat\u0103 o lege care \u00eei proteja pe practicienii tradi\u021bionali de interferen\u021ba sus\u021bin\u0103torilor medicinei moderne. Aceast\u0103 zi este \u00een continuare s\u0103rb\u0103torit\u0103 \u00een China sub numele de \u201eZiua Doctorului Chinez\u201d. \n\nMai recent, dup\u0103 preluarea puterii de c\u0103tre comuni\u0219ti \u00een China, \u0219i mai ales \u00een timpul \u201eRevolu\u021biei culturale\u201d, revolu\u021bionarii radicali au \u00eenceput s\u0103 amenin\u021be din nou anihilarea \u00een mas\u0103 a tot ceea ce este asociat culturii chineze tradi\u021bionale, inclusiv medicina \u0219i practica qi gong. Totu\u0219i, ca \u0219i \u00eenainte, arta qi gong a fost salvat\u0103 de uitare datorit\u0103 sprijinului oferit chiar de conduc\u0103torii chinezi. Pre\u0219edintele Mao a spuns c\u0103 cele mai importante dou\u0103 daruri pe care le-a oferit civiliza\u021bia chinez\u0103 lumii se va dovedi a fi m\u00e2ncarea chinezeasc\u0103 \u0219i medicina chinez\u0103, o predic\u021bie ce se dovede\u0219te, cu siguran\u021b\u0103 a fi adev\u0103rat\u0103. Observatorii occidentali comenteaz\u0103 adesea pe marginea longevit\u0103\u021bii remarcabile a conduc\u0103torilor chinezi, mai ales \u00een cazul r\u0103posatului Deng Xiaoping, care, \u00een ciuda obiceiului de-o via\u021b\u0103 de a fuma \u021bigar\u0103 de la \u021bigar\u0103, a aten\u021biei reduse acordate dietei \u0219i a multor greut\u0103\u021bi \u00eent\u00e2mpinate de-a lungul vie\u021bii, a reu\u0219it s\u0103 tr\u0103iasc\u0103 p\u00e2n\u0103 la v\u00e2rsta de 92 de ani. Al\u021bii au tr\u0103it \u0219i mai mult. Motivul longevit\u0103\u021bii lor este bine cunoscut \u00een China: fiecare conduc\u0103tor e tratat zilnic cu qi degajat de mae\u0219tri terapeu\u021bi qi gong pe timpul \u00eentregului mandat, iar aceast\u0103 terapie continu\u0103 \u0219i dup\u0103 retragerea lor. De\u0219i spre finalul vie\u021bii folosesc \u0219i suplimente din plante \u0219i urmeaz\u0103 instruc\u021biuni speciale \u00een ceea ce prive\u0219te dieta, factorul principal \u00een men\u021binerea vitalit\u0103\u021bii lor surprinz\u0103toare \u0219i a longevit\u0103\u021bii tenace sunt infuziile zilnice cu qi curativ din partea mae\u0219trilor recunoscu\u021bi care practic\u0103 aceast\u0103 metod\u0103. \u00centr-adev\u0103r, una dintre modalit\u0103\u021bile cele mai rapide de a v\u0103 asigura o via\u021b\u0103 confortabil\u0103 \u00een China este s\u0103 demonstra\u021bi c\u0103 ave\u021bi darul fa-qi, \u201eemiterea qi-ului\u201d, deoarece astfel de practicieni sunt foarte c\u0103uta\u021bi de persoanele din elita celor boga\u021bi \u0219i puternici din China. \u00centre timp, \u00een societate, arta qi gong este practicat\u0103 cu tot mai mult entuziasm \u00een China \u0219i \u00een alte p\u0103r\u021bi ale lumii, at\u00e2t ca form\u0103 de medicin\u0103 preventiv\u0103, c\u00e2t \u0219i ca form\u0103 ortodox\u0103 de terapie \u00een medicina curativ\u0103. Exist\u0103 acum spitale \u00een China \u00een care singurul tratament oferit const\u0103 \u00een qi gong \u2013, at\u00e2t forma sa de practicare personal\u0103, c\u00e2t \u0219i ca qi emis de mae\u0219tri vindec\u0103tori, f\u0103r\u0103 utilizarea suplimentar\u0103 a plantelor medicinale chineze sau a medicamentelor occidentale. Aceste spitale au tratat zeci de mii de pacien\u021bi, inclusiv cazuri avansate de cancer, cu o rat\u0103 de vindec\u0103ri reu\u0219ite care dep\u0103\u0219e\u0219te orice s-a realizat vreodat\u0103 cu ajutorul medicinei tradi\u021bionale pe baza plantelor sau a terapiilor occidentale moderne. \u00cen capitolul 5 v\u0103 prezent\u0103m exemple de astfel de vindec\u0103ri. Este suficient s\u0103 spunem aici c\u0103 practica qi gong promite s\u0103 devin\u0103 urm\u0103torul mare val \u00een medicina alternativ\u0103 \u00een secolul XXI \u0219i c\u0103 va avea un impact mult mai mare asupra abord\u0103rii mondiale a \u00eengrijirii s\u0103n\u0103t\u0103\u021bii \u0219i c\u0103 va constitui o provocare mult mai serioas\u0103 pentru abordarea chimic\u0103/mecanic\u0103 a medicinei moderne dec\u00e2t orice alt\u0103 form\u0103 de terapie tradi\u021bional\u0103 de p\u00e2n\u0103 acum. \n", " Principalele categorii ale practicii qi gong \n\u00cen China exist\u0103 nenum\u0103rate stiluri, forme \u0219i clasific\u0103ri ale artei qi gong, acestea fiind bazate pe diversele curente de g\u00e2ndire, pe diferitele scopuri \u0219i elemente accentuate \u00een practic\u0103. Sursele chineze citeaz\u0103 \u00eentre 2 000 \u0219i 4 000 de stiluri diferite de a practica qi gong. Unele au la baz\u0103 principalele tradi\u021bii filozofice, cum ar fi taoismul, budismul \u0219i confucianismul, iar altele s-au dezvoltat pentru ob\u021binerea anumitor rezultate, cum ar fi vindecarea, puterea mar\u021bial\u0103 sau revela\u021bia spiritual\u0103, pe c\u00e2nd altele sunt forme puternic stilizate, ce poart\u0103 numele mae\u0219trilor care le-au creat. \u00cen ciuda acestei diversit\u0103\u021bi, toate formele de practicare a artei qi gong au \u00een comun anumite elemente fundamentale. Toate folosesc energia, str\u0103duindu-se s\u0103 ating\u0103 echilibrul \u00eentre polaritatea yin \u0219i yang \u0219i armonia func\u021bional\u0103 \u00eentre cele Cinci Energii Elementare care guverneaz\u0103 organele interne. Toate formele presupun o fuziune subtil\u0103 a interiorului cu exteriorul, a mi\u0219c\u0103rii cu nemi\u0219carea \u0219i antreneaz\u0103 cele Trei Comori \u2013 esen\u021ba, energia \u0219i spiritul \u2013 ca elemente fundamentale ale practicii. \u00centr-adev\u0103r, una dintre caracteristicile distinctive ale artei qi gong este gama larg\u0103 a aplica\u021biilor sale practice. Din moment ce lucreaz\u0103 cu toate aspectele, \u00eencep\u00e2nd de la func\u021biile biologice de baz\u0103 \u0219i factorii fiziologici, cum ar fi sexul \u0219i hormonii, s\u00e2ngele \u0219i digestia, p\u00e2n\u0103 la cele mai subtile facult\u0103\u021bi spirituale \u0219i for\u021be cosmice superioare, cum ar fi intui\u021bia \u0219i voin\u021ba, energia astral\u0103 \u0219i puterile de mediu, qi gong acoper\u0103 \u00eentregul spectru al autocultiv\u0103rii, oferind op\u021biuni diferite pentru persoane diferite, f\u0103r\u0103 s\u0103 compromit\u0103 fundamentele sale \u00een principiile universale Tao. Putem contura cinci obiective de baz\u0103 ca principale zone de interes \u00een practica qi gong: \u00eengrijirea s\u0103n\u0103t\u0103\u021bii; vindecarea bolilor; prelungirea vie\u021bii; dezvoltarea for\u021bei fizice \u0219i a dib\u0103ciei mar\u021biale; cultivarea con\u0219tientiz\u0103rii spirituale, a ilumin\u0103rii \u0219i a eliber\u0103rii din ciclul existen\u021bei materiale; Diversele curente de g\u00e2ndire \u0219i stiluri de practic\u0103 au pus accentul pe aceste elemente \u00een m\u0103suri diferite. Principalele categorii prezentate mai jos sunt cele care au tradi\u021bia istoric\u0103 cea mai \u00eendelungat\u0103 \u00een China, fiind \u00een general, acceptate \u00een cercurile de qi gong de azi ca fiind cele mai importante stiluri. \n\nPrincipalele curente de g\u00e2ndire \u00een qi gong \nCele trei mari \u0219coli filozofice care au modelat civiliza\u021bia chinez\u0103 veche sunt taoismul, confucianismul \u0219i budismul. Fiecare dintre aceste \u0219coli a adoptat arta qi gong ca sistem de autocultivare \u0219i a adaptat practicile scopului particular pe care \u00eel urm\u0103rea. \u00cen plus, odat\u0103 cu marile \u0219coli filozofice, au mai evoluat dou\u0103 curente de g\u00e2ndire care au un caracter nesectar, fiind bazate pe aplica\u021biile profesionale primare ale artei qi gong: \u0219coala medical\u0103 \u0219i cea a artelor mar\u021biale. \n\n\u0218coala taoist\u0103 \nTaoismul este cea mai veche \u0219coal\u0103 de g\u00e2ndire legat\u0103 de qi gong, din moment ce se g\u0103se\u0219te \u00een toate aspectele civiliza\u021biei chineze tradi\u021bionale. \u00centr-adev\u0103r, teoria \u0219i practica fundamentale din qi gong se sprijin\u0103 \u00een \u00eentregime pe principiile esen\u021biale Tao, pe baza c\u0103rora s-au fondat toate artele \u0219i \u0219tiin\u021bele tradi\u021bionale din China. \u00cen practica Tao, scopul principal implicat de qi gong este acela de a \u201eatinge nemurirea\u201d (cheng-shien). Acest lucru implic\u0103 gesta\u021bia treptat\u0103 a unui \u201eembrion spiritual\u201d (ling-tai), care \u00eendepline\u0219te rolul de vehicul pentru transportarea con\u0219tiin\u021bei \u00eentr-un t\u0103r\u00e2m superior existen\u021bei dup\u0103 moarte, un t\u0103r\u00e2m imaculat, imaterial al spiritului pur \u0219i al con\u0219tien\u021bei primordiale, dincolo de limitele temporale ale spa\u021biului \u0219i timpului. Pentru a atinge acest scop, adeptul trebuie s\u0103 \u00ee\u0219i conserve \u0219i s\u0103 \u00ee\u0219i rafineze \u00een permanen\u021b\u0103 esen\u021ba vital\u0103, s\u0103 cultive energia vital\u0103 \u0219i s\u0103 le transforme \u00een vitalitate spiritual\u0103 pur\u0103 (ling-qi), din care se dezvolt\u0103 treptat embrionul spiritual al nemuririi. Pasul final \u00een acest proces \u0219i ultimul stadiu al alchimiei interne a celor Trei Comori ce poart\u0103 numele de \u201e\u00eentoarcerea spiritului \u00een neant\u201d sau \u201e\u00eentoarcerea la origini\u201d. Totu\u0219i, pentru a atinge acest scop, adep\u021bii taoismului credeau c\u0103 trebuie s\u0103 \u00ee\u0219i cultive s\u0103n\u0103tatea fizic\u0103 \u0219i longevitatea ca fundament pentru practicile mai elevate \u0219i, astfel, au dezvoltat un sistem complex de \u00eengrijire a s\u0103n\u0103t\u0103\u021bii \u0219i prelungire a vie\u021bii, cunoscut sub numele de yang-sheng (\u201ecultivarea vie\u021bii\u201d). Acest sistem const\u0103 \u00een diet\u0103 \u0219i nutri\u021bie corespunz\u0103toare, plante medicinale \u0219i exerci\u021bii, yoga sexual\u0103 \u0219i masaje, ca \u0219i o aten\u021bie deosebit\u0103 acordat\u0103 armoniz\u0103rii activit\u0103\u021bilor umane cu ritmurile naturii \u0219i ciclurile cosmosului. Ideea st\u0103p\u00e2nirii for\u021belor universului pentru a-i ajuta pe oameni \u00een c\u0103utarea s\u0103n\u0103t\u0103\u021bii, a longevit\u0103\u021bii \u0219i a nemuririi spirituale finale a fost o contribu\u021bie pur taoist\u0103 la qi gong \u0219i aceasta a dus la dezvoltarea multor arte \u0219i \u0219tiin\u021be care au fost mai t\u00e2rziu adoptate pentru valoarea lor practic\u0103 \u00een alte domenii, cum ar fi medicina, artele mar\u021biale, astrologia \u0219i geoman\u021bia. Cele mai importante elemente ale \u0219colii taoiste tradi\u021bionale de practic\u0103 qi gong sunt descrise pe scurt \u00een continuare: conceptul de rafinare a spiritului pentru a ajunge la niveluri din ce \u00een ce mai \u00eenalte de con\u0219tien\u021b\u0103, prin ridicarea energiei din centrul sacral \u0219i cel abdominal \u00eenspre cap, este cel mai important principiu al practicii taoiste. Acest proces de rafinare este o condi\u021bie a ilumin\u0103rii \u0219i a nemuririi \u0219i necesit\u0103 mul\u021bi ani de practic\u0103 disciplinat\u0103 pentru a-l finaliza; principalul element asupra c\u0103ruia se concentreaz\u0103 practica este energia, de unde vine \u0219i termenul qi gong sau \u201elucrarea energiei\u201d. Energia este absorbit\u0103 din multe surse \u2013 din aer prin respira\u021bie, din hran\u0103 prin digestie, din natur\u0103 \u0219i cosmos \u00een timpul medita\u021biei, din soare, lun\u0103 \u0219i stele, de la parteneri \u00een yoga sexual\u0103 \u0219i a\u0219a mai departe. Toate formele de energie sunt atrase \u00een sistemul uman, rafinate, cultivate \u0219i transformate pentru aplica\u021bii spirituale mai \u00eenalte; un aspect unic al practicii qi gong taoiste este folosirea \u201epor\u021bilor de energie\u201d aflate \u00een corp, pentru a \u201erespira energia\u201d direct \u00een sistemul uman din sursele externe; facultatea mental\u0103 a vizualiz\u0103rii este folosit\u0103 pentru amplificarea puterii \u0219i facilitarea fluxului energetic \u00een qi gong, pe baza axiomei alchimiei interne conform c\u0103reia \u201espiritul comand\u0103 energia\u201d. Vizualizarea poate a\u0219adar s\u0103 fie folosit\u0103 pentru a dirija energia din surse externe \u00een corp \u0219i pentru a o face s\u0103 circule oriunde \u00een cadrul sistemului uman; \u201eelixirul interior\u201d (nei-dan) este fundamentul s\u0103n\u0103t\u0103\u021bii fizice \u0219i al longevit\u0103\u021bii, precum \u0219i al ilumin\u0103rii spirituale. Acest elixir este rafinat din esen\u021b\u0103 uman\u0103 \u0219i energie, nu din substan\u021be medicinale. Scopul alchimiei interne \u00een practica qi gong taoist\u0103 este acela de a produce elixirul interior, prin transformarea esen\u021bei fluidelor corporale vitale \u0219i ei acesteia cu diferite alte surse de energie. Elixirul interior constituie hrana de baz\u0103 a \u201eembrionului spiritual\u201d al nemuririi; \u00een afar\u0103 de medita\u021bia prin nemi\u0219care, practica qi gong taoist\u0103 include \u0219i o form\u0103 unic\u0103 de \u201emedita\u021bie prin mi\u0219care\u201d, folosit\u0103 pentru dezvoltarea corpului, prevenirea \u0219i vindecarea bolilor, stimularea secre\u021biilor vitale \u0219i prelungirea vie\u021bii. Acest tip de medita\u021bie presupune mi\u0219c\u0103ri ritmice lente ale corpului, \u00eenso\u021bite de o respira\u021bie abdominal\u0103 ad\u00e2nc\u0103. Cunoscute \u0219i sub numele de tao-yin (\u201eindu \u0219i ghideaz\u0103\u201d) \u0219i wu-chin-shi (\u201eJoaca celor Cinci Fiare\u201d), aceste exerci\u021bii au fost elaborate ini\u021bial dup\u0103 modul \u00een care se mi\u0219c\u0103 animalele \u00een natur\u0103. Au fost rafinate apoi de c\u0103lug\u0103rul indian Ta Mo, care le-a combinat cu respira\u021bia pranayama \u0219i cu medita\u021bia, iar acest stil de practic\u0103 a \u201emedita\u021biei prin mi\u0219care\u201d a devenit mai t\u00e2rziu baza tuturor formelor de \u201e\u0219coal\u0103 intern\u0103\u201d a artelor mar\u021biale chineze; adep\u021bii artei qi gong taoiste practic\u0103 \u0219i un fel de post periodic, numit bi-gu (tradus literal ca \u201eab\u021bine-te de la semin\u021be\u201d). Acesta presupune ab\u021binerea nu numai de la consumarea semin\u021belor, ci \u0219i a legumelor, a fructelor \u0219i a tuturor m\u00e2nc\u0103rurilor g\u0103tite. \u00cen timpul acestor perioade de post, adeptul consum\u0103 doar plante medicinale \u0219i practic\u0103 qi. Scopul postului bi-gu nu este numai acela de a detoxifia \u0219i a purifica trupul, ci \u0219i de a-l obi\u0219nui s\u0103 \u00ee\u0219i ia energia direct din sursele externe, prin intermediul por\u021bilor sale de energie, \u0219i s\u0103 produc\u0103 energia intern\u0103 din diferite forme de esen\u021b\u0103, p\u0103strate \u00een corp cu ajutorul alchimiei interne. \u00cen timpul perioadelor de bi-gu, qi gong se practic\u0103 intensiv, pentru a stimula secre\u021biile de esen\u021b\u0103 vital\u0103 \u0219i a cataliza transform\u0103rile sale \u00een energie \u0219i pentru a p\u0103stra deschise por\u021bile majore, pentru intrarea fluxului de energie din natur\u0103 \u0219i din cosmos. Scepticii care iau \u00een r\u00e2s posibilitatea de a tr\u0103i timp \u00eendelungat doar pe baza \u201e[energiei] v\u00e2ntului \u0219i a apei\u201d ar trebui s\u0103 ia \u00een considerare faptul c\u0103, \u00een 1995, un yoghin de 70 de ani a \u021binut post timp de 200 de zile, sub observa\u021bie strict\u0103, consum\u00e2nd zilnic doar dou\u0103 c\u0103ni de ap\u0103 \u0219i mult qi, f\u0103r\u0103 s\u0103 piard\u0103 \u00een greutate sau s\u0103 sufere vreun alt neajuns. Atunci c\u00e2nd m\u00e2ncarea este complet \u00eendep\u0103rtat\u0103 din corp, alchimia intern\u0103 a transform\u0103rii, activate de qi gong, a esen\u021bei \u00een energie devine mult mai eficient\u0103, iar sistemul uman de energie \u00eenva\u021b\u0103 \u00een mod natural s\u0103 apeleze la rezervele infinite ale energiei universale libere. Dup\u0103 ce se \u00eencheie fiecare perioad\u0103 de bi-gu, cantitatea de m\u00e2ncare necesar\u0103 descre\u0219te \u00een fiecare zi, datorit\u0103 eficien\u021bei ridicate a digestiei \u0219i a asimila\u021biei care rezult\u0103 din aceast\u0103 practic\u0103. Cantitatea de somn necesar\u0103 \u00een fiecare noapte descre\u0219te \u0219i ea, datorit\u0103 asimila\u021biei ridicate a energiei care provine din surse externe; yoga sexual\u0103 a fost un element suplimentar distinctiv \u00een practica qi gong taoist\u0103. Aceasta presupune un act sexual prelungit, f\u0103r\u0103 ejaculare din partea b\u0103rbatului, dar cu orgasme multiple pentru femeie. Ideea este aceea de a amplifica \u0219i a echilibra energiile ambilor parteneri, stimul\u00e2nd secre\u021biile sexuale din abunden\u021b\u0103 \u0219i energia sexual\u0103, conserv\u00e2ndu-le, transform\u00e2ndu-le \u0219i ridic\u00e2ndu-le prin \u0219ira spin\u0103rii spre cap. Principiul de baz\u0103 aplicat aici era cunoscut sub numele de \u201ereciclarea esen\u021bei pentru hr\u0103nirea creierului\u201d (huan jing bu nao). Din moment ce o component\u0103 important\u0103 a spermei b\u0103rbatului este fluidul cerebrospinal, exist\u0103 o baz\u0103 \u0219tiin\u021bific\u0103 solid\u0103 \u00een favoarea practicii re\u021binerii spermei pentru a hr\u0103ni creierul; practica qi gong taoist\u0103 a elaborat un sistem de \u00eengrijire complet\u0103 a s\u0103n\u0103t\u0103\u021bii, cunoscut sub numele de yang-sheng tao (\u201eTao pentru cultivarea vie\u021bii\u201d) ca sprijin general al practicii principale qi gong. Acest sistem acoperea, practic, toate aspectele vie\u021bii, \u00een vederea stabilirii unei \u201earmonii sinergetice a Cerului, P\u0103m\u00e2ntului \u0219i Umanit\u0103\u021bii\u201d, asigur\u00e2nd, astfel, progresul rapid \u00een planul practicii. Principiile de baz\u0103 implicate de yang-sheng sunt urm\u0103toarele: pentru a atinge nemurirea spiritual\u0103, trebuie mai \u00eent\u00e2i s\u0103 \u00ee\u021bi \u00eengrije\u0219ti bine corpul, ca instrument de baz\u0103 pentru practic\u0103.; corpul este alc\u0103tuit din diferite tipuri de energie vital\u0103 care sunt luate din Cer \u0219i P\u0103m\u00e2nt. Astfel, cultivarea vie\u021bii \u00eenseamn\u0103 cultivarea energiei.; sistemul uman este un microcosmos al naturii \u0219i al cosmosului, a\u0219adar s\u0103n\u0103tatea \u0219i longevitatea se pot cultiva doar armoniz\u00e2nd sistemul uman cu ritmurile Cerului \u0219i P\u0103m\u00e2ntului.; condi\u021biile fundamentale pentru practic\u0103 sunt lini\u0219tea spiritual\u0103 \u0219i calmul mental, echilibrul emo\u021bional \u0219i relaxarea fizic\u0103.; exist\u0103 o uniune fundamental\u0103 \u0219i indivizibil\u0103 \u00eentre trup \u0219i minte, \u00eentre practica fizic\u0103 \u0219i cea spiritual\u0103, \u00eentre factorii interni \u0219i cei externi, \u00eentre s\u0103n\u0103tatea fizic\u0103 \u0219i puritatea spiritual\u0103, acestea fiind unite de energie. Astfel, progresul \u0219i succesul \u00een qi gong depind de practicarea sistemului \u00eentreg. Dintre toate \u0219colile de practic\u0103 qi gong, sistemul taoist este cel mai cuprinz\u0103tor \u0219i mai eclectic, deoarece acord\u0103 o importan\u021b\u0103 la fel de mare s\u0103n\u0103t\u0103\u021bii fizice \u0219i con\u0219tiin\u021bei spirituale, consider\u0103 un corp s\u0103n\u0103tos \u0219i o via\u021b\u0103 lung\u0103 a fi cele mai importante fundamente pentru scopul final al ilumin\u0103rii spirituale, implic\u0103 \u0219i integreaz\u0103 fiecare aspect al vie\u021bii \u00een calea practicii \u0219i une\u0219te totul cu numitorul comun al energiei. \u00cen plus, \u00een abordarea taoist\u0103, fiecare qi gong este liber s\u0103 practice \u00eentr-un mod care se potrive\u0219te cel mai bine \u00eenclina\u021biilor sale personale, deoarece calea taoist\u0103 se bazeaz\u0103 \u00een \u00eentregime pe principiile universale ale naturii \u0219i cosmosului, nu pe o dogm\u0103 social\u0103 sau religioas\u0103 strict\u0103. Singurele lucruri necesare pentru practica qi gong taoist\u0103 sunt corpul, energia \u0219i mintea persoanei respective, precum \u0219i un loc lini\u0219tit unde s\u0103 poat\u0103 sta \u00een picioare sau a\u0219ezat\u0103. \n\n\u0218coala confucianist\u0103 \nOccidentalii \u0219i-l imagineaz\u0103, de obicei, pe Confucius ca fiind un erudit b\u0103tr\u00e2n \u0219i plicticos c\u0103ruia \u00eei pl\u0103cea s\u0103 \u021bin\u0103 discursuri \u00een fa\u021ba lumii, ce con\u021bineau aforisme filozofice inteligente, \u0219i nu ca pe o persoan\u0103 care s\u0103 practice qi gong. Totu\u0219i, \u00een realitate, Confucius (King Futzi) manifesta un viu interes pentru taoism \u0219i se spune c\u0103 l-ar fi apreciat mult pe marele \u00een\u021belept taoist Lao Zi. Confucius \u0219i mo\u0219tenitorul s\u0103u filozofic, Mencius (Meng Tzi), considerau practica qi gong ca fiind un sistem important de autocultivare, dar ei l-au abordat dintr-un unghi complet diferit de cel al \u0219colii taoiste. \u00cen timp ce taoi\u0219tii foloseau practica qi gong ca modalitate de ob\u021binere a ilumin\u0103rii spirituale individuale \u0219i considerau corpul ca fiind un vehicul \u00een atingerea acestui obiectiv, confuciani\u0219tii o priveau ca pe o modalitate de echilibrare \u0219i purificare a min\u021bii \u0219i de controlare a emo\u021biilor, astfel \u00eenc\u00e2t oamenii s\u0103 devin\u0103 mai buni membri ai societ\u0103\u021bii. Confucius credea c\u0103 multe boli fizice sunt cauzate de dezechilibre mentale \u0219i emo\u021bionale \u0219i, prin extensie, \u201eboala\u201d dezordinii politice \u0219i sociale este produs\u0103 tot de o minte tulburat\u0103. \u201ePentru a cultiva trupul\u201d, a scris el, \u201etrebuie mai \u00eent\u00e2i s\u0103 fie corectat\u0103 mintea\u201d. Mencius a elaborat aceast\u0103 idee atunci c\u00e2nd a scris: \u201ePentru a cultiva mintea, trebuie mai \u00eent\u00e2i eliminat\u0103 dorin\u021ba \u0219i cultivat\u0103 energia primordial\u0103 pur\u0103 a naturii\u201d. Aceasta se rezum\u0103 la ideea c\u0103 individul trebuie s\u0103-\u0219i purifice mintea \u0219i s\u0103-\u0219i echilibreze emo\u021biile pentru a ob\u021bine s\u0103n\u0103tatea fizic\u0103 \u0219i a deveni un membru util al societ\u0103\u021bii. Aceasta se aplic\u0103 mai ales \u00een cazul celor care doresc s\u0103 guverneze o societate: liderii politici \u0219i sociali \u00ee\u0219i pot face datoria a\u0219a cum trebuie doar dup\u0103 o perioad\u0103 de autocultivare intensiv\u0103 pentru eliminarea l\u0103comiei, a agresiunii, a m\u00e2ndriei \u0219i a altor \u201eboli\u201d ale spiritului ce duc la comportamente necorespunz\u0103toare \u0219i la ne\u00eendeplinirea datoriei. \u0218coala confucianist\u0103 de g\u00e2ndire considera natura \u0219i cosmosul ca fiind modelul pentru societatea uman\u0103 \u0219i, din acest punct de vedere, erau de acord cu \u0219coala taoist\u0103. Diferen\u021ba era c\u0103 taoi\u0219tii se concentrau asupra autocultiv\u0103rii \u0219i a armoniei cu for\u021bele universale ca modalitate de atingere a ilumin\u0103rii individuale \u0219i a nemuririi spirituale, \u00een timp ce confuciani\u0219tii se axau pe ob\u021binerea ordinii politice \u0219i sociale, nu a libert\u0103\u021bii individuale. Practica qi gong a devenit, astfel, o metod\u0103 prin intermediul c\u0103reia individul \u00eenv\u0103\u021ba s\u0103 \u00ee\u0219i g\u0103seasc\u0103 propriul loc \u00een societate prin cultivarea virtu\u021bilor echilibrului \u0219i st\u0103p\u00e2nirii de sine. Din moment ce societatea era considerat\u0103 a fi un microcosmos al ordinii universale, dac\u0103 \u00eenv\u0103\u021ba s\u0103 se supun\u0103 legilor universale ale naturii, o persoan\u0103 \u00eenv\u0103\u021ba, implicit, \u0219i s\u0103 respecte legile societ\u0103\u021bii. Astfel, o stare de spirit lini\u0219tit\u0103 \u0219i ordonat\u0103 a devenit baza unei societ\u0103\u021bi dominate de pace \u0219i de ordine. \u0218coala confucianist\u0103 de qi gong s-a bucurat de o scurt\u0103 perioad\u0103 de \u00eenflorire \u00een timpul perioadei Statelor R\u0103zboinice \u0219i sub dinastia Han Timpurie. Autocultivarea individual\u0103 prin qi gong era practicat\u0103 ca modalitate de reinstaurare a ordinii sociale dup\u0103 o perioad\u0103 prelungit\u0103 de haos \u0219i pentru a inspira un sim\u021b al datoriei \u0219i al serviciului altruist printre \u00eenv\u0103\u021ba\u021bii care au ajuns la putere atunci c\u00e2nd filozofia confucianist\u0103 a fost acceptat\u0103 oficial ca fiind crezul de stat. Dar, nu dup\u0103 mult\u0103 vreme, pe m\u0103sur\u0103 ce decaden\u021ba \u0219i corup\u021bia au \u00eenceput din nou s\u0103 se r\u0103sp\u00e2ndeasc\u0103 \u00een r\u00e2ndurile claselor conduc\u0103toare ale Chinei, \u201e\u0219coala social\u0103\u201d a practicii qi gong confucianiste s-a dizolvat. \u00centr-adev\u0103r, unele dintre motivele principale pentru care budismul \u0219i taoismul au devenit din ce \u00een ce mai populare \u00een China \u00eencep\u00e2nd cu perioada Han \u0219i p\u00e2n\u0103 \u00een perioada Tang au fost interesul personal cinic \u0219i comportamentul lipsit de etic\u0103 afi\u0219ate de elita confucianist\u0103 ce guverna Imperiul. \u00cen timpul dinastiei Sung, ca r\u0103spuns la influen\u021ba cresc\u00e2nd\u0103 a budismului, care era \u00eenc\u0103 privit ca o religie str\u0103in\u0103, \u0219i a taoismului, a c\u0103rui concentrare asupra libert\u0103\u021bii individuale era considerat\u0103 a fi o amenin\u021bare la adresa coeziunii sociale, adep\u021bii \u0219colii confucianiste reformate au ini\u021biat o re\u00eenviere a filozofiei confucianiste clasice. \u00cemprumut\u00e2nd multe de la rivalii lor budi\u0219ti \u0219i taoi\u0219ti, ace\u0219ti confuciani\u0219ti ren\u0103scu\u021bi sus\u021bineau \u00eenc\u0103 o dat\u0103 autocultivarea prin practica medita\u021biei, a controlului respira\u021biei \u0219i a alchimiei interne pentru a cultiva armonia social\u0103 \u0219i corectitudinea politic\u0103. Inten\u021bia era aceea de a-i atrage pe oameni din nou spre confucianism, oferindu-le un sistem de dezvoltare spiritual\u0103 care putea s\u0103 concureze cu religiile majore \u0219i, astfel, s\u0103 le satisfac\u0103 nevoia de hran\u0103 spiritual\u0103. Cel mai \u00eenver\u0219unat sus\u021bin\u0103tor al acestei reforme, cunoscute sub numele de mi\u0219carea neoconfucianist\u0103, era \u00eenv\u0103\u021batul Chu Hsi, care manifesta interes intens \u00een ceea ce prive\u0219te tehnicile taoiste de medita\u021bie \u0219i sus\u021binea lini\u0219tea mental\u0103 ca fiind cel mai bun mod de a cultiva pacea, armonia \u0219i alte virtu\u021bi ideale ale Cerului \u00een inima uman\u0103 \u0219i, astfel, de a le insufla societ\u0103\u021bii pe P\u0103m\u00e2nt. Pentru practicienii taoi\u0219ti \u0219i budi\u0219ti, primul pas pe calea spre dezvoltarea spiritual\u0103 era p\u0103r\u0103sirea familiei, abandonarea societ\u0103\u021bii \u0219i retragerea la o m\u0103n\u0103stire sau aba\u021bie \u00een mun\u021bi, pentru cultivarea ilumin\u0103rii. \u00cen cazul \u0219colii neoconfucianiste, dezvoltarea spiritual\u0103 era adaptat\u0103 pentru a deservi societatea, \u0219i nu individul, iar virtu\u021bile spirituale erau cultivate ca baz\u0103 pentru nutrirea virtu\u021bilor sociale. \u00cen plus, prin promovarea s\u0103n\u0103t\u0103\u021bii fizice \u0219i a vitalit\u0103\u021bii, arta qi gong f\u0103cea ca individul s\u0103 fie un membru al societ\u0103\u021bii mai productiv \u0219i mai util. Acesta a fost un mod unic \u0219i practic tipic chinezesc de a coopta o tradi\u021bie spiritual\u0103 independent\u0103 \u0219i de a o aplica la scopuri politice \u0219i sociale. \n\n\u0218coala budist\u0103 \n\u00cenainte ca Ta Mo s\u0103 ajungerea \u00een China, c\u0103lug\u0103rii budi\u0219ti \u00ee\u0219i concentrau aten\u021bia \u00een totalitate asupra ob\u021binerii st\u0103rii \u201eBuddha\u201d sau a ilumin\u0103rii spirituale, prin practicarea intensiv\u0103 a medita\u021biei prin nemi\u0219care. Cuv\u00e2ntul Buddha \u00eenseamn\u0103 \u201ecel care a fost trezit\u201d \u0219i, astfel, scopul practicii budiste este trezirea spiritual\u0103, pur \u0219i simplu. Din punct de vedere taoist, aceasta \u00eenseamn\u0103 subjugarea min\u021bii umane postnatale a emo\u021biilor \u0219i a orgoliului personal pentru a reinstaura mintea prenatal\u0103 a con\u0219tiin\u021bei primordiale \u0219i a sc\u0103pa, astfel, din ciclul nesf\u00e2r\u0219it al karmei \u0219i al re\u00eencarn\u0103rii. Spre deosebire de \u0219coala taoist\u0103 totu\u0219i, \u0219coala budist\u0103 de g\u00e2ndire considera corpul a fi un impediment \u00een calea practicii spirituale, iar budi\u0219tii acordau pu\u021bin\u0103 importan\u021b\u0103 s\u0103n\u0103t\u0103\u021bii fizice \u0219i longevit\u0103\u021bii. Odat\u0103 cu sosirea lui Ta Mo din India, cel care a r\u0103sp\u00e2ndit ideea c\u0103 un corp s\u0103n\u0103tos este o funda\u021bie important\u0103 pentru cultivarea spiritual\u0103, \u0219coala budist\u0103 din China a \u00eenceput s\u0103 includ\u0103 \u0219i exerci\u021bii fizice \u00een practica spiritual\u0103. Templul Shao Lin a devenit, astfel, faimos, at\u00e2t drept centru pentru artele mar\u021biale, c\u00e2t \u0219i pentru medita\u021bie, iar qi gong a devenit practica principal\u0103 deopotriv\u0103 pentru autocultivarea fizic\u0103 \u0219i pentru cea spiritual\u0103. Totu\u0219i, \u0219coala budist\u0103 sublinia, \u00een continuare, importan\u021ba esen\u021bial\u0103 a cultiv\u0103rii virtu\u021bilor spirituale, \u00een particular \u00eencetarea dorin\u021bei \u0219i a agresiunii, iar budi\u0219tii nu priveau cu ochi buni practica taoist\u0103 folosind yoga sexual\u0103 ca modalitate de cultivarea a energiei pentru activitatea spiritual\u0103. Budi\u0219tii considerau c\u0103, dac\u0103 cineva ar atinge niveluri \u00eenalte de for\u021b\u0103 prin practicarea artelor mar\u021biale \u0219i a qi gong-ului sexual, f\u0103r\u0103 a-\u0219i fi \u00eenvins mai \u00eent\u00e2i orgoliul, for\u021ba ob\u021binut\u0103 prin astfel de practici ar fi folosit\u0103 \u00een scopuri deviante. Talentul mar\u021bial, de exemplu, era privit ca un atribut periculos la o persoan\u0103 care nu \u0219i-a eliminat \u00een totalitate m\u00e2nia, iar yoga sexual\u0103 era considerat\u0103 un simplu pretext pentru desfr\u00e2u. Astfel, virtu\u021bile budiste tradi\u021bionale ale celibatului, nonviolen\u021bei, compasiunii, abstinen\u021bei de la intoxica\u021bii \u0219i a\u0219a mai departe \u0219i-au p\u0103strat \u00een continuare importan\u021ba principal\u0103 \u00een \u0219coala budist\u0103 de qi gong \u0219i acest lucru a pre\u00eent\u00e2mpinat folosirea multora dintre practicile energetice suplimentare utilizate de adep\u021bii taoismului. \u00cen cazul \u0219colii budiste de qi gong, aten\u021bia r\u0103m\u00e2nea puternic concentrat\u0103 asupra spiritului, exerci\u021biile fizice fiind folosite doar pentru a contracara efectele stagnante ale \u0219ederii prelungite \u00een timpul medita\u021biei prin nemi\u0219care. Cultivarea for\u021bei personale prin intermediul activit\u0103\u021bii energetice interne a fost descurajat\u0103 din cauza riscurilor de deviere. Exerci\u021biile de respira\u021bie erau folosite, \u00een primul r\u00e2nd, ca punct de focalizare \u00een medita\u021biile prin samatha (lini\u0219te) \u0219i vipassana (g\u00e2ndire), \u0219i nu ca modalit\u0103\u021bi de cultivare a energiei prin intermediul alchimiei interne. Aceste restric\u021bii se aplicau totu\u0219i doar c\u0103lug\u0103rilor hirotonisi\u021bi \u00een ordine monastice consacrate. \u00cen cazul practicienilor laici ai budismului, se manifesta o tendin\u021b\u0103 cresc\u00e2nd\u0103 de a combina practicile s\u0103n\u0103t\u0103\u021bii \u0219i longevit\u0103\u021bii \u0219i libertatea personal\u0103 a \u0219colii taoiste cu virtutea spiritual\u0103 \u0219i comportamentul disciplinat al \u0219colii budiste \u0219i ast\u0103zi, practic, to\u021bi chinezii care practic\u0103 qi gong urmeaz\u0103 aceast\u0103 cale sincretic\u0103. \n\n\u0218coala medical\u0103 \nDovezile sugereaz\u0103 c\u0103 practica qi gong a evoluat \u00een China antic\u0103, fiind ini\u021bial o form\u0103 de medicin\u0103 preventiv\u0103 \u0219i curativ\u0103, \u0219i c\u0103, de fapt, a fost prima ramur\u0103 oficial\u0103 a Medicinei Tradi\u021bionale Chineze. Ulterior, interesul s-a concentrat mai mult asupra aplica\u021biilor practicii qi gong \u00een artele mar\u021biale \u0219i \u00een medita\u021bie \u0219i ca metod\u0103 de cultivare a energiei personale, a stabilit\u0103\u021bii emo\u021bionale \u0219i a lini\u0219tii mentale \u00een via\u021ba de zi cu zi. De\u0219i medicii chinezi au continuat s\u0103 prescrie practica qi gong ca terapie medical\u0103 suplimentar\u0103 de-a lungul istoriei chineze, \u0219colile mar\u021bial\u0103 \u0219i meditativ\u0103 au r\u0103mas stilurile predominante de practic\u0103 p\u00e2n\u0103 la jum\u0103tatea secolului XX, c\u00e2nd interesul fa\u021b\u0103 de aplica\u021biile sale medicale a re\u00eenviat brusc. Ast\u0103zi, enormul poten\u021bial al practicii qi gong ca terapie medical\u0103 folosit\u0103 pentru s\u0103n\u0103tatea \u0219i vindecarea uman\u0103 este cel care atrage cea mai mare aten\u021bie asupra domeniului, mai ales aten\u021bie \u0219tiin\u021bific\u0103, preg\u0103tind terenul pentru r\u0103sp\u00e2ndirea sa \u00een lume. \u00cen cazul practicii qi gong medicale, principiile taoiste fundamentale yin \u0219i yang, cele Cinci Energii Elementare (vezi pagina 15), echilibrul \u0219i armonia \u0219i a\u0219a mai departe sunt toate aplicate diagnostic\u0103rii \u0219i trat\u0103rii bolilor. Simptomele fizice externe ale bolilor sunt considerate a fi semnale care indic\u0103 dezechilibre energetice interne. \u00cen MTC, cauza fundamental\u0103 a tuturor bolilor este \u00eentotdeauna pus\u0103 pe seama unui dezechilibru major \u00eentre energiile vitale ale corpului \u0219i, astfel, tratamentul implic\u0103 \u00eentodeauna restabilirea echilibrului normal \u00eentre energiile sistemului uman \u0219i a armoniei \u00eentre c\u00e2mpul energetic uman \u0219i for\u021bele naturii \u0219i ale cosmosului. De exemplu, atunci c\u00e2nd printre simptomele unui pacient se num\u0103r\u0103 dureri de ochi \u0219i vedere \u00eence\u021bo\u0219at\u0103, primul lucru la care g\u00e2nde\u0219te un medic chinez este un dezechilibru la nivelul energiei ficatului, \u0219i nu o problem\u0103 ocular\u0103 \u00een sine, deoarece qi-ul intern de la nivelul ficatului se manifest\u0103 la exterior \u00een starea de s\u0103n\u0103tate a ochilor \u0219i a vederii. \u00cen acela\u0219i mod, durerea de urechi \u0219i problemele de auz reflect\u0103, de obicei, dezechilibre func\u021bionale la nivelul sistemului organ-energie al rinichilor. Atunci c\u00e2nd dezechilibrul energetic intern este corectat \u0219i func\u021biile normale ale organului respectiv sunt recuperate, simptomele fizice externe, pur \u0219i simplu, dispar, iar boala e vindecat\u0103. Diagnosticarea \u0219i tratarea bolilor \u00een func\u021bie de echilibrul energetic este cea mai distinctiv\u0103 marc\u0103 a MTC \u0219i se bazeaz\u0103 \u00een \u00eentregime pe principiile qi gong. \u0218coala medical\u0103 de qi gong eviden\u021biaz\u0103, de asemenea, importan\u021ba exerci\u021biilor fizice ca modalitate de men\u021binere a corpului tonifiat \u0219i echilibrat \u0219i de stimulare a fluxului liber de s\u00e2nge \u0219i energie prin \u00eentregul sistem. Totu\u0219i, tipul de exerci\u021bii recomandate \u00een MTC difer\u0103 cu mult de principiul \u201ef\u0103r\u0103 durere nu se c\u00e2\u0219tig\u0103 nimic\u201d, care \u00eenc\u0103 predomin\u0103 \u00een ideile occidentale moderne despre condi\u021bia fizic\u0103 bun\u0103. Qi gong-ul medical chinezesc accentueaz\u0103 mi\u0219c\u0103rile u\u0219oare, lente \u0219i ritmice ale corpului, sincronizate cu respira\u021bia diafragmatic\u0103 profund\u0103. Scopul acestor exerci\u021bii este \u00eentinderea tendoanelor, relaxarea \u00eencheieturilor \u0219i tonifierea mu\u0219chilor, pentru a stimula circula\u021bia s\u00e2ngelui \u0219i a regla toate func\u021biile vitale ale corpului. \u0218coala medical\u0103 a adaptat multe forme de exerci\u021bii apar\u021bin\u00e2nd \u201emedita\u021biei prin mi\u0219care\u201d \u00een scopuri terapeutice, inclusiv str\u0103vechile exerci\u021bii dao-yin \u0219i \u201eJoaca celor Cinci Fiare\u201d, bazate pe mi\u0219c\u0103rile animalelor, formele mar\u021biale cum ar fi \u201eCele Opt Piese de Brocart\u201d, Tai Chi Chuan \u0219i exerci\u021bii elaborate special pentru tratarea diferitelor organe interne. Masajul \u0219i presopunctura, care s-au dezvoltat ini\u021bial ca ramuri ale artei qi gong pentru a-i ajuta pe practicieni s\u0103 \u00ee\u0219i regleze energia intern\u0103, erau \u0219i ele incluse \u00een \u0219coala medical\u0103. De\u0219i \u0219coala medical\u0103 de qi gong se axeaz\u0103 mai mult pe leg\u0103turile dintre energie \u0219i corp ca baz\u0103 pentru diagnosticarea \u0219i vindecarea bolilor, rolul min\u021bii, cu siguran\u021b\u0103, nu este trecut cu vederea. De exemplu, vizualizarea, care este folosit\u0103, \u00een mod normal, \u00een medita\u021bia taoist\u0103 pentru a manevra energia \u00een scopuri spirituale, e utilizat\u0103 \u0219i \u00een qi gong-ul medical, pentru a facilita transportul de energie c\u0103tre anumite organe, \u00een scopuri terapeutice. Importan\u021ba lini\u0219tii mentale \u0219i a echilibrului emo\u021bional drept condi\u021bii necesare pentru restabilirea echilibrului c\u00e2mpului energetic uman reprezint\u0103 \u0219i ea un principiu esen\u021bial al qi gong-ului medical \u0219i uneori medita\u021bia prin nemi\u0219care este prescris\u0103 ca modalitate de stabilire, mai \u00eent\u00e2i, a echilibrului mental \u0219i emo\u021bional, \u00eenainte de efectuarea exerci\u021biilor prin mi\u0219care, care echilibreaz\u0103 energia prin activitatea corpului \u0219i a respira\u021biei. Exist\u0103, practic, dou\u0103 tipuri de qi gong medical \u2013 preventiv \u0219i curativ \u2013 \u0219i dou\u0103 forme de terapie: \u00eengrijirea individual\u0103 prin practic\u0103 personal\u0103 \u0219i transmiterea energiei de la vindec\u0103tor la pacient. Ca form\u0103 de \u00eengrijire preventiv\u0103 a s\u0103n\u0103t\u0103\u021bii, este o parte integrant\u0103 a fiec\u0103rui stil \u0219i a fiec\u0103rei \u0219coli de practic\u0103 qi gong, nu doar a celei medicale. \u00centr-adev\u0103r, una dintre motiva\u021biile principale de practicare a acestuia \u00een toate \u0219colile de g\u00e2ndire a fost \u00eentotdeauna protejarea s\u0103n\u0103t\u0103\u021bii \u0219i prevenirea bolilor, stimularea vitalit\u0103\u021bii \u0219i prelungirea vie\u021bii. Din acest punct de vedere, considera\u021biile medicale constituie un numitor comun al tuturor stilurilor de practic\u0103. Aplica\u021biile curative ale practicii qi gong sunt mai specifice \u0219colii medicale \u0219i acesta este aspectul care atrage la ora actual\u0103 o aten\u021bie popular\u0103 at\u00e2t de entuziast\u0103 \u0219i un interes \u0219tiin\u021bific serios asupra acestui domeniu. Exist\u0103 dou\u0103 modalit\u0103\u021bi de vindecare a bolilor prin qi gong. Una const\u0103 \u00een practicarea exerci\u021biilor specifice, concepute pentru a corecta dezechilibrele fundamentale care sunt r\u0103spunz\u0103toare pentru anumite boli. Acestea sunt acelea\u0219i tipuri de exerci\u021bii ca \u0219i cele folosite \u00een practica qi gong preventiv\u0103, cu deosebirea c\u0103, atunci c\u00e2nd sunt folosite \u00een terapia curativ\u0103, exerci\u021biile se efectueaz\u0103 timp de trei p\u00e2n\u0103 la cinci ore \u0219i uneori chiar zece ore pe zi, \u0219i nu doar o or\u0103 sau dou\u0103. Cealalt\u0103 modalitate prin care se poate aplica a qi gong ca terapie curativ\u0103 pentru boli const\u0103 \u00een transmiterea energiei vindec\u0103toare de la maestrul vindec\u0103tor la pacient. Cunoscut \u00een limba chinez\u0103 sub numele de \u201eemiterea energiei\u201d (fa-qi), aceast\u0103 tehnic\u0103 este studiat\u0103 \u00een momentul de fa\u021b\u0103 \u00een China, ca modalitate de tratare a bolilor cum ar fi cancerul, SIDA, Parkinson \u0219i Alzheimer, scleroza multipl\u0103, distrofia muscular\u0103 \u0219i alte flageluri pe care medicina modern\u0103 nu a reu\u0219it s\u0103 le trateze cu eficacitate. Energia se transmite de la vindec\u0103tor la pacient prin punctele lao-gong de pe palmele vindec\u0103torului. De obicei, acest procedeu nu implic\u0103 prezen\u021ba contactului fizic: \u00een schimb, vindec\u0103torul st\u0103 \u00een picioare sau a\u0219ezat l\u00e2ng\u0103 pacient, cu m\u00e2inile la distan\u021b\u0103 \u00eentre 15 centimetri \u0219i 90 de centimetri fa\u021b\u0103 de p\u0103r\u021bile corpului pacientului care necesit\u0103 tratament. Dup\u0103 ce se asigur\u0103 c\u0103 pacientul este mai relaxat din punct de vedere fizic, c\u00e2t mai calm din punct de vedere emo\u021bional \u0219i c\u00e2t mai lin\u0219tit din punct de vedere mental, av\u00e2nd \u00een vedere circumstan\u021bele, vindec\u0103torul \u00eencepe s\u0103 emit\u0103 energie din palmele sale, pe care o canalizeaz\u0103 \u00een sistemul pacientului. \u00cen func\u021bie de natura bolii pacientului, vindec\u0103torul moduleaz\u0103 energia radiat\u0103 c\u0103tre pacient astfel \u00eenc\u00e2t s\u0103 aib\u0103 anumite efecte terapeutice. Pentru a dizolva o tumoare, vindec\u0103torul folose\u0219te o energie asem\u0103n\u0103toare laserului, care distruge celulele canceroase f\u0103r\u0103 a d\u0103una celulelor s\u0103n\u0103toase. Pentru a vindeca bolile infec\u021bioase cum ar fi hepatita B sau tuberculoza, vindec\u0103torul emite un tip de \u201eqi ucig\u0103tor\u201d direc\u021bionat \u00eentr-un anumit punct, pentru a distruge agentul patogen respectiv implicat. \u00cen cazul bolilor Parkinson, Alzheimer \u0219i al altor deficien\u021be cerebrale, se emite un tip de energie care echilibreaz\u0103 polaritatea electromagnetic\u0103 din celulele creierului, stimuleaz\u0103 circula\u021bia s\u00e2ngelui \u0219i a energiei prin creier \u0219i activeaz\u0103 sintetizarea \u0219i secre\u021bia neurotransmi\u021b\u0103torilor vitali a c\u0103ror reducere produce aceste afec\u021biuni. Astfel, energia emis\u0103 de m\u00e2inile vindec\u0103torului are for\u021b\u0103 terapeutic\u0103, dar con\u021bine \u0219i informa\u021bii specifice imprimate de mintea vindec\u0103torului. Din fericire, datorit\u0103 tehnologiei moderne, acum este posibil s\u0103 se \u00eenregistreze \u0219i s\u0103 se m\u0103soare efectele vindec\u0103toare ale energiei emise, astfel \u00eenc\u00e2t s\u0103 nu mai poat\u0103 fi dispre\u021buit\u0103 de sceptici ca fiind o \u201edovad\u0103 anecdotic\u0103\u201d sau \u201emedicin\u0103 voodoo\u201d. Studiile \u0219tiin\u021bifice care demonstreaz\u0103 for\u021ba curativ\u0103 a practicii qi gong \u00een aproape orice tip de cancer au fost prezentate la conferin\u021be medicale interna\u021bionale din lume \u0219i aceste lucr\u0103ri sunt disponibile la c\u00e2teva institu\u021bii medicale din China. \u00cen mod previzibil, publica\u021biile medicale occidentale importante nu au fost deosebit de dornice s\u0103 tip\u0103reasc\u0103 aceste studii, deoarece rezultatele lor arat\u0103 c\u0103 medicamentele, opera\u021biile, chimioterapia, razele \u0219i alte forme de terapie folosind o tehnologie \u00eenalt\u0103, costisitoare favorizate de medicina modern\u0103 conven\u021bional\u0103 nu numai c\u0103 sunt mai pu\u021bin eficiente \u00een tratarea cancerului, a bolilor de inim\u0103, SIDA \u0219i a altor afec\u021biuni degenerative, dar, \u00een realitate, pot agrava \u0219i mai mult aceste afec\u021biuni prin afectarea organelor vitale, poluarea s\u00e2ngelui, inhibarea reac\u021biilor sistemului imunitar \u0219i dezechilibrarea \u00eentregului sistem. Totu\u0219i, acum exist\u0103 destui medici occidentali profesioni\u0219ti ce au v\u0103zut cu ochii lor care sunt for\u021bele curative ale qi-ului emis \u00een condi\u021bii controlate \u0219tiin\u021bific pentru ca practica qi gong s\u0103 fie luat\u0103 \u00een serios \u00een cercurile medicale occidentale. \n\n\u0218coala mar\u021bial\u0103 \nAplica\u021biile mar\u021biale ale artei qi gong s-au dezvoltat \u00een dou\u0103 stadii diferite \u00een istoria chinez\u0103. \u00cenainte de sosirea \u00een China a c\u0103lug\u0103rului budist Ta Mo din India, doar aspectele fizice externe ale practicii qi gong erau aplicate \u00een artele mar\u021biale. Exerci\u021biile bazate pe mi\u0219c\u0103rile pe care le folosesc animalele atunci c\u00e2nd se lupt\u0103 erau practicate pentru cre\u0219terea for\u021bei musculare, a vitezei, pentru a \u00eenv\u0103\u021ba elemente tactice, dar nu exista conceptul folosirii min\u021bii pentru a direc\u021biona energia sau cel al sincroniz\u0103rii mi\u0219c\u0103rilor fizice cu respira\u021bia. Dup\u0103 ce Ta Mo a \u00eenceput s\u0103-i antreneze pe c\u0103lug\u0103rii chinezi pentru a integra exerci\u021biile fizice \u00een medita\u021bie \u0219i i-a \u00eenv\u0103\u021bat pe practicienii artelor mar\u021biale chinezi cum s\u0103 \u00ee\u0219i intensifice talentul fizic prin cultivarea spiritual\u0103, at\u00e2t \u0219coala mar\u021bial\u0103, c\u00e2t \u0219i cea meditativ\u0103 de qi gong \u0219i-au construit practica pe principiul \u201eelixirului interior\u201d (nei-dan) de energie ca fundament al for\u021bei fizice \u0219i al con\u0219tiin\u021bei spirituale. \u00cenc\u0103 de pe vremea lui Ta Mo, artele mar\u021biale chineze au urmat calea practicii energiei interioare, folosind spiritul pentru a cultiva controlul asupra energiei \u0219i energia pentru a cultiva abilit\u0103\u021bile mar\u021biale. Cele trei \u0219coli principale de arte mar\u021biale interne cu stil u\u0219or care au evoluat \u00een China \u00een urma acestei schimb\u0103ri sunt Tai Chi Chuan, Hsing Yi \u0219i Pa Kua, fiecare dintre ele d\u00e2nd na\u0219tere la nenum\u0103rate variante. \u0218coala mar\u021bial\u0103 a \u00eemprumutat, de asemenea, anumite tehnici de la \u0219coala medical\u0103 de qi gong. De exemplu, meridianele \u0219i punctele de for\u021b\u0103 ale sistemului energetic uman au fost studiate cu grij\u0103 pentru a \u00eenv\u0103\u021ba modul \u00een care energiile se mi\u0219c\u0103 \u00een corp \u0219i au fost elaborate tehnici specifice de lupt\u0103 pentru a anihila un adversar doar prin lovirea unui anumit punct \u00eentr-o manier\u0103 ce \u00eei imobiliza corpul imediat. Cunoscut\u0103 sub numele de dian-shueh (\u201eAp\u0103sarea Punctelor\u201d), aceast\u0103 tehnic\u0103 necesit\u0103 o sincronizare atent\u0103 \u0219i o mare precizie \u00een lovituri, dar efectele sale \u00een lupt\u0103 sunt mult mai devastatoare dec\u00e2t orice se poate face prin simpla utilizare a for\u021bei fizice. De\u0219i talentul \u00een lupt\u0103 era obiectivul principal al artei mar\u021biale qi gong \u00een China tradi\u021bional\u0103, ast\u0103zi artele mar\u021biale se practic\u0103 mai mult ca form\u0103 de \u00eengrijire preventiv\u0103 a s\u0103n\u0103t\u0103\u021bii dec\u00e2t pentru lupt\u0103. Din moment ce toate formele interne de arte mar\u021biale sunt concepute pentru \u201esupunerea energiei\u201d sub controlul min\u021bii, ele pot fi practicate la fel de bine av\u00e2nd ca scop s\u0103n\u0103tatea \u0219i longevitatea sau lupta \u00een sine. Artele mar\u021biale chineze de stil u\u0219or se practic\u0103 la fel de mult pentru fortificarea \u0219i coordonarea corpului, pentru \u00eembun\u0103t\u0103\u021birea s\u0103n\u0103t\u0103\u021bii \u0219i a vitalit\u0103\u021bii \u0219i pentru cultivarea spiritului, pe de o parte, \u0219i pentru \u00eembun\u0103t\u0103\u021birea talentului de lupt\u0103, pe de alt\u0103 parte. Acestea sunt, de fapt, acelea\u0219i obiective urm\u0103rite \u00een toate formele de practic\u0103 qi gong. Singura diferen\u021b\u0103 real\u0103 \u00eentre \u0219colile de practic\u0103 mar\u021bial\u0103, medical\u0103 \u0219i meditativ\u0103 o reprezint\u0103 modul \u00een care energia universal\u0103 cultivat\u0103 prin qi gong este aplicat\u0103 \u00een via\u021ba uman\u0103. \n\nForme prin mi\u0219care \u0219i nemi\u0219care \nPractica prin nemi\u0219care (jing-gong) \u0219i practica prin mi\u0219care (dung-gong) sunt aspectele yin \u0219i yang ale artei qi gong-ului, cei doi poli complementari ai practicii \u00een toate stilurile. Aceast\u0103 modalitate de clasificare a formelor de qi gong se bazeaz\u0103 pe echilibrul relativ \u00eentre nemi\u0219carea \u0219i mi\u0219carea corpului \u0219i a min\u021bii \u00een orice form\u0103 specific\u0103 de practic\u0103. Formele prin mi\u0219care sunt, \u00een general, definite ca fiind cele care implic\u0103 mi\u0219c\u0103rile externe ale corpului mediate de nemi\u0219carea intern\u0103 a min\u021bii. Astfel, toate stilurile de practic\u0103 ale artelor mar\u021biale \u0219i \u201emedita\u021biei prin mi\u0219care\u201d sunt considerate a fi forme prin mi\u0219care. Printre principiile de baz\u0103 care controleaz\u0103 toate formele prin mi\u0219care se num\u0103r\u0103 u\u0219urin\u021ba (rou), \u00eencetineala (man) \u0219i bl\u00e2nde\u021bea (ho) mi\u0219c\u0103rii, echilibrul \u00een posturile fizice \u0219i regularitatea ritmic\u0103 \u00een sincronizarea mi\u0219c\u0103rilor corporale \u0219i respira\u021biei. Scopul formelor prin mi\u0219care este acela de a men\u021bine p\u0103r\u021bile \u00een mi\u0219care ale corpului mobile \u0219i flexibile, de a stimula circula\u021bia s\u00e2ngelui \u0219i a energiei prin tot sistemul \u0219i de a armoniza mi\u0219c\u0103rile externe ale membrelor cu fluxul intern de energie. Una dintre cele mai importante indica\u021bii \u00een practica formelor prin mi\u0219care este rezumat\u0103 \u00een urm\u0103toarea fraz\u0103: \u201eCaut\u0103 nemi\u0219carea \u00een mi\u0219care\u201d. Formele prin nemi\u0219care sunt definite \u00een mod esen\u021bial prin nemi\u0219carea extern\u0103 a corpului, combinat\u0103 cu mi\u0219carea intern\u0103 a energiei sau \u201ec\u0103utarea mi\u0219c\u0103rii \u00een nemi\u0219care\u201d. Formele de medita\u021bie qi gong prin nemi\u0219care pot fi practicate \u00een pozi\u021bie \u0219ez\u00e2nd\u0103, \u00een picioare sau st\u00e2nd \u00eentins. Spre deosebire de concentrarea asupra sincroniz\u0103rii corpului cu respira\u021bia, ca \u00een cazul formelor prin mi\u0219care, \u00een practica prin nemi\u0219care accentul cade pe men\u021binerea min\u021bii \u00een acord perfect cu respira\u021bia. Totu\u0219i, \u00eenainte de practicarea oric\u0103rei forme prin nemi\u0219care, corpul trebuie mai \u00eent\u00e2i s\u0103 fie echilibrat cu ajutorul unei serii de exerci\u021bii de \u00eentindere \u0219i relaxare, la fel cum \u0219i mintea trebuie s\u0103 fie lini\u0219tit\u0103, iar emo\u021biile calmate ca preg\u0103tire pentru practicarea formelor prin mi\u0219care. \u00cen concluzie, formele prin mi\u0219care \u0219i cele prin nemi\u0219care sunt cele dou\u0103 mari diviziuni care separ\u0103 toate stilurile \u0219i \u0219colile de practic\u0103 qi gong. Formele prin mi\u0219care sunt asociate mai mult cu trupul \u0219i cu aspectele externe ale practicii, iar formele prin nemi\u0219care se asociaz\u0103 mai mult cu mintea \u0219i cu aspectele interne, respira\u021bia func\u021bion\u00e2nd ca leg\u0103tur\u0103 func\u021bional\u0103 \u00eentre mi\u0219care \u0219i nemi\u0219care, \u00eentre interior \u0219i exterior, \u00eentre corp \u0219i minte. \u00cen plus, toate \u0219colile \u0219i stilurile de qi gong folosesc at\u00e2t formele de practic\u0103 prin mi\u0219care, c\u00e2t \u0219i cele prin nemi\u0219care, indiferent de aspectul asupra c\u0103ruia se concentreaz\u0103 cea mai mult\u0103 aten\u021bie. De c\u00e2nd Ta Mo a unit tradi\u021bia mar\u021bial\u0103 a practicii qi gong chineze\u0219ti cu cea meditativ\u0103, la Templul Shao Lin, mi\u0219carea \u0219i nemi\u0219carea au avut roluri la fel de importante. Persoanele al c\u0103ror obiectiv principal \u00eel constituie iluminarea spiritual\u0103, folosind medita\u021bia prin nemi\u0219care, practic\u0103 \u0219i formele prin mi\u0219care, pentru a proteja s\u0103n\u0103tatea \u0219i a prelungi via\u021ba corpului fizic, iar persoanele ce \u00ee\u0219i cultiv\u0103 for\u021ba mar\u021bial\u0103, utiliz\u00e2nd formele prin mi\u0219care, practic\u0103, de asemenea, \u0219i medita\u021bia prin nemi\u0219care, pentru a dezvolta controlul voli\u021bional al min\u021bii asupra energiei \u0219i a cultiva virtutea spiritual\u0103 ca metod\u0103 preventiv\u0103 \u00eempotriva abuzului de for\u021ba mar\u021bial\u0103 pe care o au. \n\nCultivarea naturii \u0219i cultivarea vie\u021bii \nCultivarea naturii (shiou-shing), cultivarea vie\u021bii (shiou-ming) \u0219i cultivarea naturii \u0219i a vie\u021bii la un loc (shing-ming shuang-shiou) sunt sintagme pe marginea c\u0103rora s-a dezb\u0103tut \u00een cercurile de qi gong din China \u00eenc\u0103 din momentul c\u00e2nd au ap\u0103rut pentru prima dat\u0103 \u00een timpul perioadei Tang, dar nu exist\u0103 doi profesori sau dou\u0103 texte care s\u0103 se pun\u0103 de acord asupra semnifica\u021biei lor exacte. \u00cen acest context, \u201enatura\u201d se refer\u0103, practic, la \u201enatura uman\u0103\u201d, a\u0219a cum se reflect\u0103 aceasta \u00een tendin\u021bele \u0219i \u00eenclina\u021biile fiin\u021belor umane \u00een via\u021ba lor de zi ci zi pe p\u0103m\u00e2nt. Printre acestea se num\u0103r\u0103 sexualitatea, personalitatea, psihologia, orgoliul \u0219i eul, familia \u0219i munca, precum \u0219i alte aspecte ale vie\u021bii umane postnatale. \u00cen ceea ce prive\u0219te cele Trei For\u021be ale Cerului, P\u0103m\u00e2ntului \u0219i Umanit\u0103\u021bii, \u201enatura\u201d reflect\u0103 polul p\u0103m\u00e2ntesc din fiin\u021bele umane, grijile temporale ale vie\u021bii care definesc existen\u021ba zilnic\u0103. \u201eVia\u021ba\u201d se refer\u0103 la aspectele primordiale ale existen\u021bei umane, la spiritul nemuritor \u0219i la energia universal\u0103 care anim\u0103 corpul uman \u00een timpul vie\u021bii, dar supravie\u021buiesc \u0219i dup\u0103 moartea acestuia. Acestea sunt atributele prenatale ale Cerului, pe care to\u021bi le avem la na\u0219tere, dar care r\u0103m\u00e2n latente \u00een cele mai multe persoane p\u00e2n\u0103 la momentul mor\u021bii. Printre acestea se num\u0103r\u0103 con\u0219tiin\u021ba primordial\u0103, for\u021ba vital\u0103 de baz\u0103 a energiei primordiale, facult\u0103\u021bi spirituale ezoterice cum ar fi clarviziunea \u0219i telepatia \u0219i a\u0219a mai departe. Formele pentru cultivarea naturii ar include, \u00een consecin\u021b\u0103, toate practicile care implic\u0103 esen\u021bele \u0219i energiile postnatale ale corpului fizic \u0219i ale min\u021bii umane obi\u0219nuite. Yoga sexual\u0103, de exemplu, este o practic\u0103 pentru cultivarea aspectului sexual al naturii umane. Dieta \u0219i plantele medicinale activeaz\u0103 energiile organelor interne \u0219i mi\u0219carea lent\u0103 ritmic\u0103 a exerci\u021biilor \u201emedita\u021biei prin mi\u0219care\u201d cultiv\u0103 esen\u021bele corpului fizic. Formele de cultivare au de-a face, \u00een principal, cu aspectele primordiale ale sistemului uman, folosind medita\u021bia \u00een nemi\u0219care ca principal\u0103 metod\u0103 de practic\u0103. Acesta era tipul de cultivare spiritual\u0103 unidirec\u021bionat\u0103 practicat\u0103 de c\u0103lug\u0103rii budi\u0219ti din China \u00eenainte de sosirea lui Ta Mo. Cei care cultiv\u0103 exclusiv for\u021bele spirituale primordiale ale min\u021bii f\u0103r\u0103 s\u0103 acorde aten\u021bie necesit\u0103\u021bilor temporale \u0219i tendin\u021belor senzuale ale corpului ajung de multe ori s\u0103 sufere de pe urma unei s\u0103n\u0103t\u0103\u021bi fizice deteriorate, a dezechilibrului psihic \u0219i a unei st\u0103ri emo\u021bionale proaste, dup\u0103 cum se vede \u00een multe dintre m\u0103n\u0103stirile din toat\u0103 lumea de ast\u0103zi. \u00cen acela\u0219i fel, cei care cultiv\u0103 doar s\u0103n\u0103tatea fizic\u0103, for\u021ba corporal\u0103, poten\u021ba sexual\u0103 \u0219i alte atribute temporale ale naturii umane f\u0103r\u0103 s\u0103 ia \u00een considerare aspectele superioare ale spiritului ce transcend, \u00een cele din urm\u0103, via\u021ba pe p\u0103m\u00e2nt ajung, \u00een cele din urm\u0103, s\u0103 fie complet subjuga\u021bi de aspectul material al existen\u021bei, pierd din vedere spiritul \u0219i de multe ori fac abuz de for\u021bele oferite de practicile lor \u00een scopuri deviante. Aceasta este enigma fundamental\u0103 a artei qi gong, care a fost, \u00een cele din urm\u0103, rezolvat\u0103 prin \u201ecultivarea naturii \u0219i a vie\u021bii la un loc\u201d. Aceasta \u00eenseamn\u0103 c\u0103 arta qi gong trebuie \u00eentotdeauna practicat\u0103 \u00eentr-un mod cuprinz\u0103tor, echilibrat, care cultiv\u0103 at\u00e2t aspectele p\u0103m\u00e2nte\u0219ti ale naturii umane, c\u00e2t \u0219i fa\u021betele universale ale spiritului primordial. Mae\u0219trii qi gong recunosc faptul c\u0103 oamenii trebuie s\u0103 tr\u0103iasc\u0103 prin corpurile \u0219i emo\u021biile lor, c\u0103 poftele legate de m\u00e2ncare \u0219i sex sunt la fel de fundamentale pentru natura uman\u0103 cum sunt mu\u0219chii \u0219i oasele pentru corp, iar cerin\u021bele familiei \u0219i ale societ\u0103\u021bii trebuie \u00eendeplinite chiar \u0219i de cei care doresc s\u0103 \u00ee\u0219i dedice via\u021ba cultiv\u0103rii spirituale. \u00cen acela\u0219i fel, p\u00e2n\u0103 \u0219i cei mai materiali\u0219ti \u0219i senzuali hedoni\u0219ti sunt \u00eenzestra\u021bi cu aceea\u0219i energie fundamental\u0103 \u0219i acela\u0219i spirit nemuritor ca \u0219i cei mai eleva\u021bi sfin\u021bi. Singurul mod de a rezolva contradic\u021biile fundamentale din via\u021ba uman\u0103 dintre trup \u0219i spirit, dintre preocup\u0103rile temporale \u0219i cele spirituale, dintra natur\u0103 uman\u0103 \u0219i spiritul universal const\u0103 \u00een cultivarea ambelor aspecte deodat\u0103, astfel \u00eenc\u00e2t s\u0103 se echilibreze \u0219i s\u0103 se sprijine reciproc. Acesta a fost curentul din arta chinez\u0103 qi gong ca form\u0103 de autocultivare \u00eenc\u0103 de la a\u0219a-numita re\u00eenviere neoconfucianist\u0103 din timpul dinastiei Sung, atunci c\u00e2nd \u00eenv\u0103\u021ba\u021bii confuciani\u0219ti au \u00eenceput s\u0103 aplice acelea\u0219i practici folosite de budi\u0219ti \u0219i taoi\u0219ti pentru iluminarea spiritual\u0103 autocultiv\u0103rii individuale a virtu\u021bilor sociale \u0219i a ordinii politice. Prin eliminarea diferen\u021belor dintre aplica\u021biile laice \u0219i cele spirituale, aten\u021bia era concentrat\u0103 din ce \u00een ce mai mult asupra factorului fundamental al vie\u021bii care leag\u0103 trupul \u0219i spiritul, intersecteaz\u0103 temporalul cu universalul \u0219i acoper\u0103 golul dintre aspectul practic \u0219i cel spiritual al autocultiv\u0103rii \u00een qi gong, iar acel factor este energia. \u00cen consecin\u021b\u0103, cultivarea naturii \u0219i a vie\u021bii \u00eempreun\u0103 \u00eenseamn\u0103 cultivarea energiei fundamentale a vie\u021bii care leag\u0103 natura uman\u0103 individual\u0103 de sursa primordial\u0103 a tuturor crea\u021biilor din univers. Atunci c\u00e2nd aceast\u0103 energie este puternic\u0103 \u0219i bine echilibrat\u0103, se ob\u021bin nu doar s\u0103n\u0103tatea fizic\u0103, ci \u0219i cea spiritual\u0103, sunt satisf\u0103cute at\u00e2t necesit\u0103\u021bile corpului, c\u00e2t \u0219i cele ale min\u021bii, iar leg\u0103tura primordial\u0103 a individului cu universul restabilit\u0103. Acest tip de dezvoltare echilibrat\u0103 a trupului \u0219i spiritului prin cultivarea energiei fundamentale de care depind ambele a devenit o baz\u0103 comun\u0103 a tuturor formelor de qi gong chinezesc. \n\nForme bazate pe pozi\u021bia corpului \nAceast\u0103 modalitate de clasificare a formelor de qi gong se bazeaz\u0103 pe pozi\u021bia adoptat\u0103 pentru practic\u0103 \u0219i include patru categorii de baz\u0103: mersul, statul \u00een picioare, pozi\u021bia \u0219ez\u00e2nd\u0103 \u0219i pozi\u021bia \u00eentins\u0103. Mersul \u2013 acestea sunt forme care implic\u0103 o mi\u0219care ambulatorie a corpului, nu doar mi\u0219c\u0103rile ritmice ale membrelor. Majoritatea artelor mar\u021biale tradi\u021bionale bazate pe qi gong se \u00eenscriu \u00een aceast\u0103 categorie, cum ar fi Tai Chi, Hsing Yi \u0219i Pa Kua, de\u0219i exist\u0103 \u0219i formele de \u201emedita\u021bie prin mi\u0219care\u201d folosite pentru practica spiritual\u0103 \u0219i formele prin mers ale qi gong-ului medical pentru vindecarea bolilor, cum ar fi Guo Lin, care s-a dezvoltat \u00een ultima vreme \u00een China ca tratament pentru cancer. \u00cen toate cazurile, mersul se face \u00eencet, controlat \u0219i este sincronizat ritmic cu respira\u021bia. Statul \u00een picioare \u2013 formele \u00een aceast\u0103 pozi\u021bie includ multe dintre seturile de exerci\u021bii qi gong care sunt realizate \u00een tradi\u021bionala \u201ePostur\u0103 a calului\u201d. Aceasta este o pozi\u021bie foarte stabil\u0103 care are un centru de greutate cobor\u00e2t, conceput\u0103 s\u0103 cultive echilibrul fizic \u0219i o puternic\u0103 leg\u0103tur\u0103 a \u201er\u0103d\u0103cinilor\u201d cu p\u0103m\u00e2ntul. \u00cen cadrul exerci\u021biilor de medita\u021bie prin mi\u0219care, cum ar fi \u201eCele Opt Piese de Brocart\u201d, picioarele r\u0103m\u00e2n puternic fixate pe sol, \u00een timp ce bra\u021bele, capul \u0219i trunchiul se mi\u0219c\u0103 \u00een conformitate cu diferite modele recomandate, sincronizate cu stadiile de inspira\u021bie \u0219i expira\u021bie. Mai exist\u0103 \u0219i forme de medita\u021bie qi gong prin nemi\u0219care care sunt practicate st\u00e2nd \u00een picioare, ceea ce faciliteaz\u0103 fluxul liber al energiei interioare de la cap spre picioare. Pozi\u021bia \u00een picioare profit\u0103 la maximum de factorul energetic numit \u201epanta de poten\u021bial\u201d, care determin\u0103 for\u021ba c\u00e2mpului polar \u00een sistemul energetic uman dintre polul yang din cre\u0219tetul capului \u0219i polul yin de pe t\u0103lpile picioarelor. Cu c\u00e2t este mai mare distan\u021ba dintre cei doi poli \u00een orice c\u00e2mp energetic, cu at\u00e2t se accentueaz\u0103 panta de poten\u021bial \u0219i fluxul de energie dintre poli e mai puternic. Polaritatea c\u00e2mpului intensificat \u00een aceast\u0103 pozi\u021bie m\u0103re\u0219te intensitatea \u0219i accelereaz\u0103 fluxul de energie prin meridiane \u0219i ajut\u0103 la stabilirea rezonan\u021bei armonice dintre c\u00e2mpul energetic uman \u0219i c\u00e2mpurile mai puternice de for\u021be ale naturii (P\u0103m\u00e2ntului) \u0219i ale cosmosului (Cerului). \u00cen pozi\u021bia \u0219ez\u00e2nd\u0103, c\u00e2mpul este \u00eengustat, perineul de la baza coloanei vertebrale, \u0219i nu picioarele servind ca pol negativ yin, \u0219i, astfel, polaritatea total\u0103 a c\u00e2mpului uman e redus\u0103 propor\u021bional, rezultatul fiind un flux de energie mai u\u0219or, mai pu\u021bin dinamic care poate produce o activitate spiritual\u0103 rafinat\u0103. Pozi\u021bia \u0219ez\u00e2nd\u0103 \u2013 formele \u00een pozi\u021bia \u0219ez\u00e2nd\u0103 sunt practicate fie \u00een posturile tradi\u021bionale cu picioarele \u00eencruci\u0219ate, cum ar fi Lotus Complet sau Jum\u0103tate de Lotus fie \u00een pozi\u021bie \u0219ez\u00e2nd\u0103 pe marginea unui taburet sau scaun jos, cu picioarele fixate bine pe sol \u0219i cu un unghi de 90 de grade \u00eentre coaps\u0103 \u0219i gamb\u0103. \u00cen timp ce aceste forme sunt, de obicei, asociate cu stilurile de medita\u021bie qi gong prin nemi\u0219care, exist\u0103 \u0219i unele exerci\u021bii cu mi\u0219care ce pot fi practicate \u00een pozi\u021bie \u0219ez\u00e2nd\u0103, inclusiv setul Celor Opt Piese de Brocart. Cel mai important aspect \u00een toate pozi\u021biile \u0219ez\u00e2nde este coloana vertebral\u0103, care trebuie s\u0103 fie \u021binut\u0103 dreapt\u0103 \u0219i aliniat\u0103 cu g\u00e2tul \u0219i cu capul. \u00cen timp ce pozi\u021bia \u00een picioare stimuleaz\u0103 circula\u021bia nestingherit\u0103 a energiei prin \u00eentregul sistem, inclusiv prin canalele din bra\u021be \u0219i picioare, pozi\u021biile \u0219ez\u00e2nde au tendin\u021ba de a canaliza energia, \u00een primul r\u00e2nd, pe Orbita Microcosmic\u0103 a canalelor Controlului \u0219i Concep\u021biei care se g\u0103sesc de-a lungul coloanei vertebrale, trec prin cap \u0219i coboar\u0103 prin partea din fa\u021b\u0103 a corpului spre abdomenul inferior. Acestea sunt principalele canale implicate \u00een alchimia intern\u0103 a celor Trei Comori \u0219i \u00een transformarea \u0219i transportarea energiei \u00een centrii celor Trei C\u00e2mpuri ale Elixirului situa\u021bi sub ombilic, \u00een plexul solar \u0219i \u00een cap. Formele \u00een pozi\u021bie \u0219ez\u00e2nd\u0103 sunt a\u0219adar cel mai frecvent utilizate \u00een practicile qi gong care cultiv\u0103 energia spiritual\u0103 \u0219i se concentreaz\u0103 asupra alchimiei interne, \u00een timp ce formele \u00een pozi\u021bia \u00een picioare sunt folosite mai mult pentru cultivarea energiei pentru for\u021b\u0103 fizic\u0103, putere mar\u021bial\u0103 \u0219i vitalitate general\u0103. Pozi\u021bia \u00eentins\u0103 \u2013 pozi\u021bia \u00eentins\u0103 este folosit\u0103 doar atunci c\u00e2nd formele practicate \u00een picioare, a\u0219ezat sau \u00een mers nu pot fi aplicate, ca \u00een cazul persoanelor sl\u0103bite sau \u00een v\u00e2rst\u0103 ori ale celor care se recupereaz\u0103 \u00een urma unor boli grave. Doar aspectele legate de respira\u021bie \u0219i cele meditative din qi gong sunt practicate \u00een pozi\u021bia \u00eentins\u0103, nu \u0219i exerci\u021biile fizice care implic\u0103 mi\u0219carea. \u00cen aceast\u0103 pozi\u021bie, vizualizarea este folosit\u0103 ca \u00eenlocuitor al mi\u0219c\u0103rilor fizice ale membrelor pentru a dirija energia c\u0103tre diferite p\u0103r\u021bi ale corpului. Formele \u00een pozi\u021bie \u00eentins\u0103 sunt folosite, \u00een primul r\u00e2nd, pentru vindecare \u00een cadrul qi gong-ului medical, de\u0219i persoanele sl\u0103bite care nu pot sta drept \u00een pozi\u021bie \u0219ez\u00e2nd\u0103 le pot folosi \u0219i pentru practicarea medita\u021biei. Datorit\u0103 alinierii corpului paralel cu suprafa\u021ba p\u0103m\u00e2ntului \u00een pozi\u021bia \u00eentins\u0103, polaritatea c\u00e2mpului din sistemul energetic uman este, practic, redus\u0103 la zero, ceea ce \u00eenseamn\u0103 c\u0103 energia trebuie s\u0103 fie mobilizat\u0103 \u00een totalitate cu ajutorul respira\u021biei \u0219i al controlului min\u021bii, cu un impuls foarte redus din partea pantei de poten\u021bial dintre cer \u0219i p\u0103m\u00e2nt. Din aceast\u0103 cauz\u0103, e deosebit de dificil s\u0103 se echilibreze energiile interne ale sistemului uman cu c\u00e2mpurile de for\u021be ale Cerului \u0219i P\u0103m\u00e2ntului \u00een pozi\u021bia \u00eentins\u0103, dar aceast\u0103 pozi\u021bie este foarte folositoare pentru cultivarea controlului mental con\u0219tient asupra respira\u021biei \u0219i a energiei \u0219i aplicarea vizualiz\u0103rii, a voin\u021bei \u0219i a altor facult\u0103\u021bi mentale pentru dirijarea energiei prin corp. \n\nForme de echilibrare a corpului, a respira\u021biei \u0219i a min\u021bii \nAcest mod de clasificare a formelor de qi gong se bazeaz\u0103 pe aspectul principal al sistemului uman care este echilibrat de un anumit exerci\u021biu. Toate diferitele forme \u0219i \u0219coli de qi gong lucreaz\u0103 cu acelea\u0219i atribute de baz\u0103 ale vie\u021bii postnatale: corpul, respira\u021bia \u0219i mintea. Fiecare dintre ace\u0219ti factori trebuie s\u0103 fie echilibrat ca o condi\u021bie necesar\u0103 pentru lucrul cu aspectele lor prenatale primordiale \u2013 esen\u021ba, energia \u0219i spiritul \u2013 pentru a st\u0103p\u00e2ni puterea universului de a intensifica via\u021ba. Diferite exerci\u021bii qi gong pot fi, astfel, clasificate \u00een conformitate cu aspectul sistemului uman pe care \u00eel echilibreaz\u0103. Echilibrarea Corpului (tiao-shen) \u2013 \u00een qi gong, echilibrarea corpului este ob\u021binut\u0103 prin realizarea unei serii de exerci\u021bii de \u00eentindere \u0219i relaxare care elimin\u0103 toate tensiunile din corp \u0219i instaureaz\u0103 o stare de relaxare fizic\u0103 total\u0103. Relaxarea total\u0103 a corpului este o condi\u021bie necesar\u0103 pentru men\u021binerea posturii adecvate \u00een timpul practicii, pentru circula\u021bia liber\u0103 a s\u00e2ngelui \u0219i a energiei, pentru o respira\u021bie corect\u0103 \u0219i pentru instaurarea unei st\u0103ri stabile de lini\u0219te mental\u0103. Orice tensiune \u00een mu\u0219chi \u0219i tendoane sau disconfort \u00een zona \u00eencheieturilor are tendin\u021ba de a dezechilibra corpul, de a \u00eengreuna circula\u021bia, de a inhiba respira\u021bia abdominal\u0103 profund\u0103 \u0219i de a distrage mintea. Aceast\u0103 categorie de exerci\u021bii include manevre menite s\u0103 \u00eentind\u0103 \u0219i s\u0103 relaxeze anumite p\u0103r\u021bi ale corpului, cum ar fi picioarele, umerii \u0219i g\u00e2tul, de calistenii lente \u0219i ritmice pentru stimularea circula\u021biei \u0219i \u00eenc\u0103lzirea \u00eentregului corp \u0219i diferite tipuri de masaj, lovire u\u0219oar\u0103, frecare \u0219i presopunctur\u0103 pentru calmarea \u0219i echilibrarea anumitor mu\u0219chi, \u00eencheieturi \u0219i a altor \u021besuturi. Pe m\u0103sur\u0103 ce corpul devine din ce \u00een ce mai relaxat, sistemul nervos autonom pred\u0103 controlul ramurii parasimpatice, calmante \u0219i tonifiante, care echilibreaz\u0103 sistemul endocrin (hormonal) \u0219i activeaz\u0103 mecanismele interne de vindecare ale corpului. Din moment ce esen\u021ba prenatal\u0103 este stocat\u0103, \u00een principal, \u00een glande, aceste exerci\u021bii de echilibrare a corpului influen\u021beaz\u0103, \u00een cele din urm\u0103, esen\u021ba, regl\u00e2nd reac\u021biile de vindecare ale sistemului endocrin. Echilibrarea Respira\u021biei (tiao-shi \u2013 echilibrarea respira\u021biei \u00eenseamn\u0103 stabilirea controlului voli\u021bional asupra respira\u021biei \u0219i cultivarea unui model de respira\u021bie ritmic\u0103 produs\u0103 de dilatarea \u0219i contractarea diafragmei. Modelele noastre normale de respira\u021bie nu sunt deloc echilibrate: sunt \u00een mod constant \u00eentrerupte atunci c\u00e2nd vorbim, sunt accelerate sau inhibate de schimb\u0103rile de dispozi\u021bie, \u00eempiedicate de tensiune, \u00eencordate de efortul fizic sau nesupravegheate din cauza min\u021bii distrate. Din moment ce respira\u021bia reflect\u0103 energia din sistemul uman, modelele dezordonate ale respira\u021biei reflect\u0103 \u0219i induc un flux de energie neregulat \u0219i, astfel, pentru a echilibra energia, trebuie mai \u00eent\u00e2i s\u0103 se echilibreze respira\u021bia. Diferitele faze ale respira\u021biei pot fi echilibrate prin practicarea diferitelor exerci\u021bii de respira\u021bie, cum ar fi respira\u021bia-muget, respira\u021bia compresat\u0103, respira\u021bia alternativ\u0103 prin fiecare nar\u0103 \u0219i a\u0219a mai departe. Aceast\u0103 categorie de exerci\u021bii include, astfel, toate modurile diferite ale respira\u021biei abdominale profunde folosite \u00een practica qi gong. La fel cum exerci\u021biile fizice pot fi folosite separat doar pentru echilibrarea corpului \u00een preg\u0103tirea pentru qi gong, exerci\u021biile de respira\u021bie pot fi f\u0103cute separat pentru a echilibra respira\u021bia \u00eenainte de realizarea practicii principale. Echilibrarea respira\u021biei echilibreaz\u0103 \u0219i sistemul energetic. Controlul respira\u021biei stabile\u0219te echilibrul emo\u021bional, armonizeaz\u0103 cele Cinci Energii Elementare ale organelor, echilibreaz\u0103 polaritatea yin-yang, stimuleaz\u0103 circula\u021bia energiei prin meridiane \u0219i sincronizeaz\u0103 c\u00e2mpul energetic uman cu c\u00e2mpurile electormagnetice ale p\u0103m\u00e2ntului, planetelor \u0219i stelelor. Echilibrarea Min\u021bii (tiao-shin) \u2013 echilibrarea min\u021bii \u00eenseamn\u0103 controlarea func\u021biilor cerebrale postnatale ale min\u021bii umane, astfel \u00eenc\u00e2t for\u021bele prenatale ale spiritului primordial s\u0103 se poat\u0103 manifesta. Aceasta presupune eliberarea min\u021bii de g\u00e2ndirea discursiv\u0103 \u0219i centrarea aten\u021biei dinspre lumea exterioar\u0103 perceput\u0103 prin intermediul celor cinci sim\u021buri spre lumea interioar\u0103 a esen\u021bei, energiei \u0219i spiritului. O stare de spirit calm\u0103, lini\u0219tit\u0103, lipsit\u0103 de g\u00e2nduri \u0219i de distrac\u021bii senzoriale este o condi\u021bie absolut necesar\u0103 pentru orice form\u0103 de lucru cu energia interioar\u0103 \u00een qi gong. Nici corpul, nici respira\u021bia nu pot s\u0103 ajung\u0103 \u0219i s\u0103 r\u0103m\u00e2n\u0103 \u00eentr-o stare de echilibru dec\u00e2t dac\u0103 \u0219i mintea este echilibrat\u0103. Exist\u0103 diferite metode care pot fi folosite pentru echilibrarea min\u021bii, cum ar fi men\u021binerea \u201econ\u0219tiin\u021bei unidirec\u021bionate\u201d prin concentrarea aten\u021biei asupra unui anumit obiect sau a unei imagini, l\u0103s\u00e2nd g\u00e2ndurile s\u0103 se destrame \u00een mod natural pe m\u0103sur\u0103 ce apar, blocarea tuturor senza\u021biilor fizice, num\u0103rarea respira\u021biile \u0219i a\u0219a mai departe. Multe dintre aceste tehnici sunt mijloace standard de inducere a unei st\u0103ri stabile de lini\u0219te mental\u0103, claritate \u0219i aten\u021bie concentrat\u0103 spre interior \u00eenainte de medita\u021bie. \u00cen qi gong, cel mai u\u0219or mod de echilibrare a min\u021bii const\u0103 \u00een concentrarea deplin\u0103 a con\u0219tiin\u021bei asupra echilibr\u0103rii corpului \u0219i a respira\u021biei. Acest lucru ofer\u0103 un punct de concentrare convenabil pentru direc\u021bionarea aten\u021biei spre interior \u00een timpul practicii \u0219i men\u021binerea ei suficient timp pentru ca distrac\u021biile exterioare s\u0103 se piard\u0103 \u00een fundal. Apoi, c\u00e2nd corpul este complet relaxat, respira\u021bia sub control, sistemul nervos \u0219i cel endocrin sunt sincronizate pentru a activa reac\u021bii de vindecare \u0219i energiile interioare se deplaseaz\u0103 \u00een acord cu fluxul ritmic al respira\u021biei, mintea intr\u0103 \u00een mod firesc \u00een aceea\u0219i stare de echilibru \u0219i armonie stabilit\u0103 de corp \u0219i de respira\u021bie. Dac\u0103 un factor de natur\u0103 mental\u0103, emo\u021bional\u0103 sau senzorial\u0103 v\u0103 distrage aten\u021bia \u00een timpul practicii, \u00een loc s\u0103-i permite\u021bi s\u0103 v\u0103 preocupe \u0219i s\u0103 v\u0103 deranjeze, astfel, mintea, trebuie doar s\u0103 v\u0103 concentra\u021bi aten\u021bia din nou asupra unui anumit punct de echilibru al corpului \u0219i al respira\u021biei \u0219i acel factor dispare. Cheia control\u0103rii aten\u021biei min\u021bii \u0219i, implicit, a con\u0219tien\u021bei este facultatea spiritului primordial cunoscut\u0103 sub numele de yi (inten\u021bie, voin\u021b\u0103). Voin\u021ba este agentul care ne permite s\u0103 ne exercit\u0103m controlul voli\u021bional asupra corpului, respira\u021biei \u0219i min\u021bii, \u00een loc s\u0103 le l\u0103s\u0103m s\u0103 fie controlate de alte for\u021be \u0219i al\u021bi factori, cum ar fi emo\u021biile, percep\u021biile senzoriale, energiile externe, a\u0219tep\u0103rile altor persoane \u0219i a\u0219a mai departe. \u00cen practic\u0103 totu\u0219i, este mult mai u\u0219or s\u0103 folosim voin\u021ba pentru a controla corpul \u0219i a echilibra respira\u021bia dec\u00e2t mintea \u2013 simplul act de a echilibra \u00een mod con\u0219tient corpul \u0219i respira\u021bia tinde s\u0103 echilibreze \u0219i mintea. \u00cen plus, nu prea conteaz\u0103 dac\u0103 actul echilibr\u0103rii \u00eencepe cu trupul, cu respira\u021bia sau cu mintea, deoarece, \u00een cele din urm\u0103, toate trei trebuie echilibrate pentru a practica qi gong. \n\nL\u0103s\u00e2nd la o parte toate aceste \u0219coli, stiluri, forme \u0219i variante, qi gong se rezum\u0103, de fapt, la trei mari categorii de practic\u0103 \u00een care pot fi incluse toate tradi\u021biile, obiectivele \u0219i aplica\u021biile sale diferite. Ace\u0219tia sunt \u201ecei trei de M\u201d ai artei qi gong: medicina, medita\u021bia \u0219i artele mar\u021biale. \u00centr-un fel sau altul, fiecare stil de practic\u0103 poate fi inclus \u00een una dintre aceste categorii principale \u0219i multe dintre ele au aplica\u021bii \u00een toate trei. De fapt, aproape to\u021bi marii mae\u0219tri qi gong din China, at\u00e2t de-a lungul istoriei, c\u00e2t \u0219i ast\u0103zi, \u0219i-au \u00eenceput instruirea \u00een unul dintre aceste domenii \u0219i apoi \u0219i-au extins practica pentru a le \u00eembr\u0103\u021bi\u0219a pe toate trei. Practic, to\u021bi mae\u0219trii \u0219colilor interne de arte mar\u021biale chineze, de exemplu, sunt \u0219i meditatori \u00eemplini\u021bi, \u0219i vindec\u0103tori foarte \u00eenzestra\u021bi, \u00een timp ce majoritatea doctorilor specializa\u021bi \u00een medicina tradi\u021bional\u0103 chinez\u0103 practic\u0103 \u0219i artele mar\u021biale pentru s\u0103n\u0103tate \u0219i medita\u021bia pentru cultivarea energiei interne pentru vindecare. \u0218i, \u00eenc\u0103 din vremea lui Ta Mo, c\u0103lug\u0103rii chinezi au practicat qi gong nu numai, pentru iluminarea spiritual\u0103, ci \u0219i pentru s\u0103n\u0103tatea fizic\u0103 \u0219i pentru vindecare. Numitorul comun care leag\u0103 medicina, medita\u021bia \u0219i artele mar\u021biale este qi, energia universal\u0103 liber\u0103 a vie\u021bii ce vindec\u0103 trupul, ilumineaz\u0103 mintea \u0219i \u00eel \u00eent\u0103re\u0219te pe practician, at\u00e2t din punct de vedere fizic, c\u00e2t \u0219i spiritual. Indiferent dac\u0103 intra\u021bi pe poarta medicinei, a medita\u021biei sau a artelor mar\u021biale, odat\u0103 ce ajunge \u00een timplul artei qi gong, ve\u021bi descoperi c\u0103 toate aceste distinc\u021bii \u0219i multe altele sunt irelevante, deoarece energia de baz\u0103 cu care ave\u021bi de-a face \u00een qi gong este, dup\u0103 cum subliniaz\u0103 Lao Zi \u00een Tao te king, \u201ef\u0103r\u0103 sunet, f\u0103r\u0103 substan\u021b\u0103, nu depinde de nimic, nu se schimb\u0103, p\u0103trunde peste tot \u0219i nu d\u0103 gre\u0219. O putem considera mama tuturor lucrurilor de sub Cer\u201d. \n", " Qi gong \u0219i cele Trei For\u021be: armonia Cerului, P\u0103m\u00e2ntului \u0219i Umanit\u0103\u021bii \nCerul (tien), P\u0103m\u00e2ntul (di) \u0219i Umanitatea (ren) sunt cunoscute \u00een filozofia taoist\u0103 sub numele de cele Trei For\u021be (san tsai). Umanitatea are forme \u0219i func\u021bii \u00eentr-o pozi\u021bie central\u0103 \u00eentre for\u021bele cosmice ale tien-ului \u0219i for\u021bele naturale ale di-ului, fiind \u201eacoperit\u0103 de Cerul de deasupra \u0219i sprijinit\u0103 de P\u0103m\u00e2ntul de dedesubt\u201d, \u0219i via\u021ba uman\u0103 \u00eenflore\u0219te \u00een m\u0103sura \u00een care se armonizeaz\u0103 cu for\u021bele cosmosului \u0219i cu elementele naturii ce o modeleaz\u0103. \u201eCerul\u201d este sursa spiritului primordial \u0219i a con\u0219tiin\u021bei universale, a virtu\u021bii \u00een\u021belepciunii \u0219i a puterii voli\u021bionale a inten\u021biei, ca \u0219i a tuturor facult\u0103\u021bilor mentale asociate cu mintea uman\u0103 postnatal\u0103. \u00cen esen\u021ba sa deschis \u0219i gol, \u00een mod natural str\u0103lucitor \u0219i senin \u0219i \u00eenzestrat cu putere nem\u0103rginit\u0103, Cerul inund\u0103 spiritul uman cu primordiala \u201eVirtute Tao\u201d (dao-deh), care \u00eei ofer\u0103 min\u021bii umane capacitatea de a atinge con\u0219tiin\u021ba primordial\u0103 pur\u0103 cunoscut\u0103 sub numele de \u201eiluminare\u201d \u00een budism \u0219i \u201enemurire\u201d \u00een tradi\u021bia taoist\u0103. Cerul este re\u0219edin\u021ba zeit\u0103\u021bilor \u0219i e sinonim cu puterea creatoare divin\u0103 cunoscut\u0103 sub numele de \u201eTao\u201d sau \u201eIzvorul\u201d \u00een tradi\u021bia chinez\u0103, \u201eBrahma\u201d \u00een hinduism, \u201eBuddha\u201d sau \u201eBodhi\u201d \u00een g\u00e2ndirea budist\u0103 \u0219i \u201eDumnezeu\u201d \u00een religiile occidentale. Cerul \u00ee\u0219i manifest\u0103 for\u021ba primordial\u0103 \u00een via\u021ba uman\u0103 prn for\u021bele misterioase ale sor\u021bii \u0219i destinului (ming), prin legile universale ale karmei (yin-guo) \u0219i ale re\u00eencarn\u0103rii (lun-hui), precum \u0219i prin darurile mistice ale inspira\u021biei divine (ling-gan) \u0219i ale comuniunii spirituale (tung-ling) cu fiin\u021bele divine. Cerul este penultima expresie a principiului yang \u00een via\u021ba uman\u0103 \u0219i cele mai evidente manifest\u0103ri ale sale vizibile pe p\u0103m\u00e2nt sunt soarele \u0219i firmamentul, planetele \u0219i stelele, precum \u0219i alte surse celeste dinspre care un flux nesf\u00e2r\u0219it de for\u021be cosmice inund\u0103 P\u0103m\u00e2ntul \u0219i Umanitatea. Vechea \u0219tiin\u021b\u0103 taoist\u0103 a astrologiei \u0219i cea a divina\u021biei au evoluat ca modalitate de analizare, interpretare \u0219i predic\u021bie a felului \u00een care diferitele for\u021be ale Cerului influen\u021beaz\u0103 \u0219i dirijeaz\u0103 via\u021ba oamenilor pe P\u0103m\u00e2nt. Bolta cereasc\u0103 este principalul simbol al Cerului \u00een filozofia taoist\u0103 \u0219i de aceea ideogramele pentru \u201eCer\u201d \u0219i \u201ebolt\u0103 cereasc\u0103\u201d sunt acelea\u0219i \u00een limba chinez\u0103 \u2013 tien\u2217. Vremea, care reflect\u0103 diferitele st\u0103ri \u0219i transform\u0103ri ale energiei pe bolta cereasc\u0103, este a\u0219adar v\u0103zut\u0103 ca o manifestare p\u0103m\u00e2nteasc\u0103 a toanelor Cerului, fiind e numit\u0103 \u00een limba chinez\u0103 tien-qi, ce \u00eenseamn\u0103 \u201eTemperamentul Cerului\u201d sau, pur \u0219i simplu, \u201eEnergia celest\u0103\u201d, \u00een func\u021bie de nuan\u021ba dorit\u0103. \u201eP\u0103m\u00e2ntul\u201d se refer\u0103 la lumea material\u0103 a solului \u0219i a apei, a mun\u021bilor \u0219i a r\u00e2urilor, a uscatului \u0219i a oceanelor, a plantelor \u0219i a animalelor, care constituie contextul concret al vie\u021bii umane materiale. Este sursa for\u021belor naturale \u0219i a elementelor \u0219i energiilor fundamentale care alc\u0103tuiesc \u0219i regleaz\u0103 corpurile noastre fizice \u0219i \u201efac ca lumea noastr\u0103 s\u0103 se \u00eenv\u00e2rt\u0103\u201d. \u00cen esen\u021ba sa masiv \u0219i stabil, ritmic \u0219i echilibrat, P\u0103m\u00e2ntul este f\u00e2nt\u00e2na celor Cinci Energii Elementare \u0219i scena transform\u0103rilor ciclice ale naturii care modeleaz\u0103 formele fiziologice \u0219i controleaz\u0103 func\u021biile biologice ale corpului uman. Sistemul uman extrage elementele telurice \u0219i energiile terestre din sursele postnatale primare, cum ar fi hrana, apa \u0219i aerul, din care produce Energia Veritabil\u0103 care alimenteaz\u0103 corpul fizic. Oamenii \u00ee\u0219i asigur\u0103 nutri\u021bia postnatal\u0103 \u0219i din alte surse suplimentare din natur\u0103, cum ar fi plantele medicinale \u0219i mineralele, sunetele \u0219i culorile \u0219i puternica energie sexual\u0103. \u00centr-adev\u0103r, sexul este at\u00e2t de important \u0219i de puternic ca surs\u0103 de energie vital\u0103 \u00een via\u021ba uman\u0103, \u00eenc\u00e2t \u00een chineza scris\u0103 se folose\u0219te aceea\u0219i ideogram\u0103 pentru a reprezenta cuvintele natur\u0103 \u0219i sex. P\u0103m\u00e2ntul este a\u0219adar corespondentul polar yin al puterii yang a Cerului \u00een via\u021ba uman\u0103. \u201eCerul a fost creat prin acumularea de yang\u201d, afirm\u0103 Tratatul clasic de medicin\u0103 intern\u0103 al \u00cemp\u0103ratului Galben, \u201e\u0219i P\u0103m\u00e2ntul s-a format prin acumularea de yin\u201d. P\u0103m\u00e2ntul \u00ee\u0219i exprim\u0103 for\u021ba \u00een via\u021ba uman\u0103 prin instinctele de supravie\u021buire \u0219i pornirile primare de a procrea \u0219i a perpetua specia prin reproducere sexual\u0103. Principalele sale manifest\u0103ri sunt \u00eens\u0103\u0219i planeta P\u0103m\u00e2nt, Luna \u0219i ciclurile lunare ale mareelor \u0219i timpului pe care orbita sa \u00een jurul P\u0103m\u00e2ntului le controleaz\u0103, miriadele de specii de plante \u0219i animale, schimb\u0103rile ciclice ale anotimpurilor, fazele na\u0219terii, maturiz\u0103rii, deterior\u0103rii \u0219i mor\u021bii \u0219i alte for\u021be \u0219i ritmuri fundamentale ale naturii. P\u0103m\u00e2ntul este a\u0219adar principalul punct focal \u00een medicin\u0103 \u0219i artele mar\u021biale, \u00een \u0219tiin\u021ba nutri\u021biei \u0219i fiziologie, \u00een geoman\u021bie, fizic\u0103 \u0219i yoga sexual\u0103. Armonia P\u0103m\u00e2ntului cu Umanitatea se ob\u021bine, \u00een primul r\u00e2nd, prin mijloace fiziologice. Desigur, prin qi gong se intensific\u0103 \u0219i se sprinjin\u0103 aceste func\u021bii prin m\u0103rirea eficien\u021bei digestiei \u0219i a metabolismului, \u00eembun\u0103t\u0103\u021bind respira\u021bia \u0219i circula\u021bia \u0219i echilibr\u00e2nd toate func\u021biile vitale ale corpului, \u0219i de aceea joac\u0103 un rol important \u00een orchestrarea unei rela\u021bii s\u0103n\u0103toase \u0219i armonioase \u00eentre P\u0103m\u00e2nt \u0219i Umanitate \u0219i \u00een \u00eembun\u0103t\u0103\u021birea eficien\u021bei sistemului uman de a utiliza resursele temporale ale p\u0103m\u00e2ntului. \u00cen armonia dintre Cer \u0219i Umanitate practica, qi gong joac\u0103 cel mai direct \u0219i mai indispensabil rol ca mediator de energie. Spre deosebire de P\u0103m\u00e2nt, Cerul este etern \u0219i nemuritor \u0219i puterea sa este, \u00een consecin\u021b\u0103, infinit\u0103 \u0219i inepuizabil\u0103. Energiile pe care oamenii le iau din univers prin practica qi gong dep\u0103\u0219esc func\u021biile fiziologice ale corpului \u0219i intr\u0103 \u00een sistemul energetic uman direct prin por\u021bile energetice, puls\u00e2nd prin re\u021beaua de meridiane a corpului asemenea unor valuri sau curen\u021bi de energie primordial\u0103 pur\u0103. Spre deosebire de hran\u0103, apa \u0219i aerul de pe P\u0103m\u00e2nt, care dau na\u0219tere la produse reziduale \u00een corp pe m\u0103sur\u0103 ce produc energie \u2013 reziduuri ce polueaz\u0103 sistemul \u0219i necesit\u0103 mult\u0103 energie pentru a fi eliminate \u2013, lor energia primordial\u0103 stelelor \u0219i planetelor \u0219i a altor surse astrale ale universului alimenteaz\u0103 sistemul uman f\u0103r\u0103 a-l polua, oferindu-i o rezerv\u0103 nelimitat\u0103 de energie de cea mai \u00eenalt\u0103 calitate, f\u0103r\u0103 s\u0103 coste nimic. Iat\u0103 motivul pentru care aceast\u0103 energie este numit\u0103 \u00een mod curent \u00een limba englez\u0103 universal free energy (\u201eenergie universal\u0103 liber\u0103\u201d) \u2013 deoarece este disponibil\u0103 oric\u0103rei fiin\u021be din univers care \u00eenva\u021b\u0103 cum s\u0103 se conecteze la ea. Qi gong este singura tehnologie de care ve\u021bi avea nevoie vreodat\u0103 pentru a v\u0103 conecta sistemul personal de energie la \u201eInternetul\u201d energiei universale libere, aceea\u0219i energie ce alimenteaz\u0103 stelele \u0219i planetele, creeaz\u0103 toate lucrurile de sub Cer \u0219i sus\u021bine toate formele de via\u021b\u0103 din univers. Dar, pentru a utiliza aceast\u0103 tehnologie simpl\u0103, este important s\u0103 \u00een\u021belege\u021bi mai \u00eent\u00e2i cum func\u021bioneaz\u0103 aparatura uman\u0103 implicat\u0103 \u00een manevrarea energii. \n\nMicrocosmos \u0219i macrocosmos: \u201euniversul interior\u201d \nCorpul uman \u0219i re\u021beaua sa de canale energetice \u0219i puncte de for\u021b\u0103 formeaz\u0103 o replic\u0103 microcosmic\u0103 a universului macrocosmic exterior \u2013 \u201euniversul interior\u201d \u2013, care are propriul \u201eCer\u201d \u0219i \u201eP\u0103m\u00e2nt\u201d, propria \u201evreme\u201d emo\u021bional\u0103 interioar\u0103 \u0219i \u201eecosisteme\u201d ale organelor, propriile \u201er\u00e2uri\u201d de s\u00e2nge \u0219i \u201emun\u021bi\u201d de carne, propriile \u201ez\u0103c\u0103minte\u201d minerale de oase \u0219i \u201eoceane\u201d saline de fluide celulare. Fiecare celul\u0103, \u021besut, organ \u0219i orice alt\u0103 parte a corpului eman\u0103 propriul c\u00e2mp electromagnetic, care pulseaz\u0103 cu propria frecven\u021b\u0103 \u0219i \u00ee\u0219i regleaz\u0103 proprii, curen\u021bi interni de energie, \u00een timp ce \u00eentregul corp radiaz\u0103 un c\u00e2mp energetic auric ce se extinde pe o raz\u0103 de aproximativ un metru \u00een jur. C\u00e2mpul energetic uman interac\u021bioneaz\u0103 cu \u0219i este influen\u021bat de c\u00e2mpurile energetice mai mari din jurul s\u0103u, cum ar fi cele produse de re\u021beaua electric\u0103 din case \u0219i cl\u0103diri, de forma\u021biunile geologice ale p\u0103m\u00e2ntului, de grupurile mari de persoane, de continente \u0219i oceane, de c\u00e2mpul gravita\u021bional al planetei \u00eense\u0219i \u0219i de c\u00e2mpurile cosmice mai mari ale sistemului solar, ale stelelor \u0219i galaxiilor. Un efect pozitiv de \u00eent\u0103rire se produce atunci c\u00e2nd sistemul uman \u0219i toate p\u0103r\u021bile sale func\u021bioneaz\u0103 \u00een armonie cu c\u00e2mpurile energetice ale naturii \u0219i ale cosmosului, care sunt echilibrate \u00een mod natural \u0219i vibreaz\u0103 \u00een mod dinamic. Apar efecte negative de debilitare \u00een corp atunci c\u00e2nd li se permite unor c\u00e2mpuri de energie artificial\u0103 haotic\u0103 \u0219i dezechilibrat\u0103, cum ar fi cele produse de linii \u0219i transformatoare de \u00eenalt\u0103 tensiune, de televizoare \u0219i computere, de telefoane celulare \u0219i cuptoare cu microunde, s\u0103 suprime, s\u0103 distorsioneze \u0219i s\u0103 interfereze \u00een vreun alt fel cu oscila\u021biile naturale ale c\u00e2mpului energetic uman. C\u00e2mpul energetic uman func\u021bioneaz\u0103 ca un microcosmos al \u00eentregului cosmos \u0219i al tuturor elementelor care \u00eel compun, cum ar fi stelele \u0219i planetele, soarele \u0219i luna. Capul este asociat cu polul pozitiv yang al Cerului, iar regiunea sacral\u0103 ad\u0103poste\u0219te polul negativ yin al P\u0103m\u00e2ntului \u0219i ace\u0219ti doi poli sunt lega\u021bi prin intermediul \u201esc\u0103rii spre Cer\u201d. \u00cen corpul fizic, aceast\u0103 scar\u0103 este coloana vertebral\u0103, dar \u00een corpul aurei de energie este Canalul Central, cunoscut \u00een chinez\u0103 \u0219i sub numele de \u201eCanalul P\u0103trunz\u0103tor\u201d (chung-mai), de-a lungul c\u0103ruia sunt localiza\u021bi cei \u0219apte centri energetici numi\u021bi \u201ec\u00e2mpuri ale elixirelor\u201d (dan-tien) sau \u201echakre\u201d. Fiecare dintre ace\u0219ti centri oscileaz\u0103 la o anumit\u0103 frecven\u021b\u0103 \u0219i fiecare chakr\u0103, atunci c\u00e2nd este deschis\u0103 \u0219i echilibrat\u0103, intr\u0103 \u00een rezonan\u021b\u0103 cu anumite benzi de energie superioar\u0103 din cosmos, astfel atr\u0103g\u00e2nd for\u021bele mai \u00eenalte care se g\u0103sesc pe acele frecven\u021be direct \u00een sistemul uman, unde sunt transformate \u00een pulsuri de energie specifice corpului \u0219i min\u021bii umane. Cele \u0219apte chakre func\u021bioneaz\u0103 ca receptori \u0219i transformatori pentru energiile cosmice ale Cerului \u0219i energiile naturale ale P\u0103m\u00e2ntului atrase de qi gong \u00een sistemul uman prin diferite \u201epor\u021bi energetice\u201d (qi-guan) de pe corp (fig. 2). Por\u021bile principale de intrare pentru energiile astrale ale Cerului sunt punctele ni-wan-gong \u0219i bai-hui de pe cre\u0219tetul capului, \u00een timp ce por\u021bile majore pentru for\u021bele P\u0103m\u00e2ntului sunt punctele hui-yin din perineu, lao-gong de pe palme \u0219i yung-chuan de pe t\u0103lpi. Energia cosmic\u0103 intr\u0103 \u00een chakra a \u0219aptea de pe cre\u0219tetul capului sub forma unei lumini albe, str\u0103lucitoare, care con\u021bine \u00eentregul spectru energetic astral. Atunci c\u00e2nd aceast\u0103 energie ajunge la chakra a \u0219asea sau \u00een \u201ec\u00e2mpul elixirului superior\u201d, ea este refractat\u0103 \u00een diferite raze colorate asociate cu fiecare dintre celelalte chakre: violet pentru a \u0219asea (creier/glanda pituitar\u0103), azuiru pentru a cincea (g\u00e2t, tiroid\u0103), verde deschis pentru a patra (inim\u0103/timus), galben-auriu pentru a treia (plexul solar/suprarenal\u0103), portocaliu pentru a doua (ombilic/testicule \u0219i ovare) \u0219i ro\u0219u pentru prima (perineu/orificiile anal \u0219i sexual). Pe m\u0103sur\u0103 ce aceast\u0103 energie coboar\u0103 \u00een sistem, este temperat\u0103 progresiv pentru a fi folosit\u0103 de subsistemele din ce \u00een ce mai joase \u0219i mai lente ale corpului uman. \n\nFig. 2. \u201ePor\u021bile energetice\u201d majore de pe corpul uman: cre\u0219tetul capului, fruntea, inima, ombilicul, perineul, palmele \u0219i t\u0103lpile \n\u00cen acela\u0219i fel, atunci c\u00e2nd energiile mai dense ale p\u0103m\u00e2ntului sunt atrase \u00een corp prin punctele din t\u0103lpi \u0219i perineu, ele sunt activate de chakre pe m\u0103sur\u0103 ce urc\u0103 spre cap, de la energia de Foc ro\u0219ie \u0219i consistent\u0103 a organelor sexuale \u0219i excretoare spre energia alb\u0103, pur\u0103, de Ap\u0103 a creierului \u0219i a facult\u0103\u021bilor superioare ale spiritului. Astfel, cele trei chakre superioare sunt asociate cu for\u021bele spirituale primordiale \u0219i cu facult\u0103\u021bile mentale postnatale, pe c\u00e2nd cele trei inferioare sunt implicate \u00een func\u021biile fiziologice ale corpului, chakra a patra central\u0103 fiind \u00een zona inimii \u0219i ad\u0103postind con\u0219tiin\u021ba uman\u0103 (Umanitatea), care are rolul de echilibru central \u00eentre Cer \u0219i P\u0103m\u00e2nt. \u00cen alchimia intern\u0103 taoist\u0103, doar trei dintre aceste chakre sunt implicate, \u00een general, \u00een majoritatea practicilor. Acestea sunt cunoscute sub numele de cele \u201eTrei C\u00e2mpuri ale Elixirelor\u201d (san dan-tien): centrul inferior situat \u00een chakra a doua de sub ombilic controleaz\u0103 esen\u021ba vital\u0103 \u0219i corpul; centrul median din chakra a treia ad\u0103poste\u0219te energia postnatal\u0103 de Foc a emo\u021biilor \u0219i orgoliului; centrul superior din creier este implicat \u00een practica spiritual\u0103 \u0219i ad\u0103poste\u0219te for\u021bele primordiale trezite de o astfel de practic\u0103. \u00centregul sistem energetic uman constituie un \u201ec\u00e2mp energetic organizator subtil\u201d (CEOS), un c\u00e2mp de for\u021be dinamic care organizeaz\u0103 energiile \u0219i elementele din interiorul s\u0103u \u00een sisteme organice integrate necesare pentru sus\u021binerea oric\u0103rei forme de via\u021b\u0103. \u00cen cazul oamenilor, de exemplu, CEOS organizeaz\u0103 elementele \u0219i energiile atomice sub forma trupului uman \u00een concordan\u021b\u0103 cu modelul con\u021binut \u00een matri\u021ba ini\u021bial\u0103 a ADN-ului. Astfel de c\u00e2mpuri energetice sunt asociate tuturor organismelor vii \u0219i reprezint\u0103 singura for\u021b\u0103 din univers care rezist\u0103 legii entropiei, adic\u0103 dizolvarea tuturor materiilor compuse. Aceste c\u00e2mpuri energetice vii sus\u021bin a\u0219adar via\u021ba organic\u0103 sub form\u0103 material\u0103, dar numai at\u00e2ta timp c\u00e2t men\u021bin o stare de polaritate dinamic\u0103, re\u00eenc\u0103rc\u00e2ndu-se \u0219i reechilibr\u00e2ndu-se \u00een mod constant prin rezonan\u021ba sincronizat\u0103 cu c\u00e2mpurile superioare de for\u021be, cum ar fi planetele, stelele \u0219i galaxiile. Qi gong-ul reprezint\u0103 un mod de armonizare a c\u00e2mpului energetic uman cu aceste c\u00e2mpuri superioare de for\u021be, re\u00eenc\u0103rc\u00e2nd astfel bateriile unui aparat f\u0103r\u0103 fir, conect\u00e2ndu-l la o surs\u0103 continu\u0103 de energie electric\u0103. Un alt mod \u00een care sistemul uman transform\u0103 energiile pe care le asimileaz\u0103 prin practica qi gong e prin intermediul a ceea ce este cunoscut \u00een \u0219tiin\u021ba occidental\u0103 sub numele de \u201eefect piezoelectric\u201d. Acesta se refer\u0103 la o proprietate unic\u0103 posedat\u0103 de toate structurile cristaline, prin care orice tip de energie prin vibra\u021bii sau unde aplicat\u0103 la o structur\u0103 cristalin\u0103 este transformat\u0103 \u00een impulsuri electromagnetice. Corpul uman con\u021bine o varietate de \u021besuturi care au o structur\u0103 cristalin\u0103 \u00een matricea lor, \u00een special oasele, \u021besuturile conjunctive \u0219i electroli\u021bii din anumite fluide corporale. Aceste structuri cristaline au capacitatea de a converti diferite tipuri de energie prin unde de frecven\u021b\u0103 \u00eenalt\u0103 la care sunt expuse, cum ar fi lumina sau sunetul, produc\u00e2nd impulsuri electromagnetice specifice care sunt conduse de meridiane \u0219i nervi \u0219i utilizate de diferite organe \u0219i \u021besuturi ale corpului. Acesta este mecanismul prin care mantra, muzica \u0219i diferitele silabe sacre pot fi folosite pentru a echilibra \u0219i vindeca trupul: pe m\u0103sur\u0103 ce undele sonore vibreaz\u0103 prin corp, structurile cristaline din cadrul \u021besuturilor le transform\u0103 \u00een curen\u021bi pulsa\u021bi ce sunt mai apoi condu\u0219i spre diferite organe \u0219i glande, \u00een func\u021bie de frecven\u021ba \u0219i amplitudinea semnalului undei care intr\u0103. Qi Gong-ul deschide sistemul uman c\u0103tre unele dintre cele mai \u00eenalte benzi de unde energetice din univers, care sunt transformate \u00een interiorul corpului pentru a produce pulsuri de energie vindec\u0103toare care reechilibreaz\u0103 \u00eentregul sistem \u0219i pot fi folosite pentru a vindeca, dar \u0219i pentru a preveni bolile \u0219i pentru a vindeca anumite organe. Efectul piezoelectric este unul dintre aspectele cele mai caracteristice \u0219i importante ale qi gong ca metod\u0103 de \u00eengrijire a s\u0103n\u0103t\u0103\u021bii \u0219i prelungire a vie\u021bii. Astfel, Armonia Cerului \u0219i Umanit\u0103\u021bii este ob\u021binut\u0103 prin acordarea microcosmosului sistemului energetic uman cu c\u00e2mpurile energetice macrocosmice ale ecosistemelor, sistemului solar, ale celor stelare, galactice \u0219i a\u0219a mai departe, men\u021bin\u00e2nd, astfel, o stare de polaritate dinamic\u0103 ce p\u0103streaz\u0103 toate func\u021biile din corp \u00eentr-un echilibru perfect. Dac\u0103 o astfel de stare este men\u021binut\u0103 prin practic\u0103 zilinic\u0103, dezechilibrele care produc boli fizice \u00een corp nu pot ap\u0103rea, rezultatele fiind s\u0103n\u0103tatea \u0219i longevitatea. Acesta este motivul pentru care \u00een\u021belep\u021bii \u0219i misticii din China antic\u0103 au dedicat at\u00e2t de mult timp \u0219i aten\u021bie studiului for\u021belor cosmice, schimb\u0103rilor ciclice din natur\u0103, influen\u021belor planetare \u0219i stelare, c\u00e2mpurilor de for\u021be geomantice ale p\u0103m\u00e2ntului \u0219i altor factori ce influen\u021beaz\u0103 sistemul energetic uman. Ei au elaborat, de asemenea, practici specifice pentru a st\u0103p\u00e2ni aceste for\u021be \u0219i a le armoniza cu energiile umane \u0219i, dintre toate, qi gong a devenit metoda principal\u0103 de atingere a Armoniei \u00eentre Cer \u0219i Umanitate care serve\u0219te ca fundament al s\u0103n\u0103t\u0103\u021bii fizice, al vie\u021bii lungi \u0219i al con\u0219tiin\u021bei spirituale, \u201eprecum \u00een Cer, a\u0219a \u0219i pe P\u0103m\u00e2nt\u201d. \n\nCiclurile ritmice ale naturii \u0219i cosmosului \nTot ce se g\u0103se\u0219te \u00een natur\u0103 \u0219i \u00een cosmos, de la nivel atomic p\u00e2n\u0103 la nivel galactic \u0219i de la celule la organisme complexe, func\u021bioneaz\u0103 \u00een conformitate cu ritmurile naturale \u0219i ciclurile regulate determinate de legile universale ale energiei. Aceste legi, transform\u0103rile ciclice \u0219i ritmurile organice ale vie\u021bii c\u0103rora le dau na\u0219tere sunt cunoscute sub numele de \u201eTao\u201d, \u201eCalea\u201d etern\u0103 a universului \u0219i marele \u201eDrum\u201d al vie\u021bii. \u201eCei care \u00ee\u0219i modeleaz\u0103 via\u021ba \u00een conformitate cu Tao tr\u0103iesc mult\u201d, afirm\u0103 un text chinez antic. \u201eCei care i se \u00eempotrivesc pier timpuriu.\u201d Unul dintre cele mai vechi sisteme chineze de calculare a ciclurilor cosmice \u0219i a ritmurilor naturale ale Cerului \u0219i P\u0103m\u00e2ntului pentru a le armoniza cu problemele oamenilor \u0219i a le utiliza pentru s\u0103n\u0103tate \u0219i longevitate este cunoscut sub numele de \u201eCele Zece Tulpini Celeste \u0219i cele Dou\u0103sprezece Ramuri Telurice\u201d. Cele Zece Tulpini Celeste se refer\u0103 la c\u00e2mpurile radiante de for\u021be care transmit raze de energie cosmic\u0103 spre p\u0103m\u00e2nt \u00een sistemul energetic uman de la planete \u0219i de la sistemul solar. Asemenea cosmologiei antice din Egipt \u0219i India, tradi\u021bia taoist\u0103 clasic\u0103 din China citeaz\u0103 existen\u021ba a zece \u00een loc de nou\u0103 planete \u00een sistemul nostru solar \u0219i observa\u021biile astronomice recente par s\u0103 confirme prezen\u021ba celei de-a zecea planete \u201elips\u0103\u201d, despre care se spune c\u0103 se \u00eenv\u00e2rte \u00een jurul soarelui \u00eentr-o elips\u0103 larg\u0103 situat\u0103 \u00eentr-un plan diferit fa\u021b\u0103 de celelalte planete. Multe dintre fenomenele misterioase \u0219i transferurile de energie inexplicabile experimentate \u00een momentul de fa\u021b\u0103 \u00een sistemul nostru solar \u0219i pe planeta noastr\u0103 sunt atribuite de unii astronomi \u00eentoarcerii iminente a acestei a zecea planete \u00eentr-o orbit\u0103 mai apropiat\u0103 de soare, care o va aduce \u0219i mai aproape de p\u0103m\u00e2nt, provoc\u00e2nd ni\u0219te tranform\u0103ri majore \u00een c\u00e2mpul electromagnetic al p\u0103m\u00e2ntului. Cele Zece Tulpini Celeste se refer\u0103 a\u0219adar la \u201earterele\u201d prin care energiile celor zece planete, inclusiv for\u021bele proprii p\u0103m\u00e2ntului, intr\u0103 \u00een sistemul energetic uman \u0219i \u00eel influen\u021beaz\u0103, iar qi gong stabile\u0219te condi\u021biile de echilibru \u0219i armonie care \u00eei permit sistemului uman s\u0103 intre \u00eentr-o rezonan\u021b\u0103 sincronizat\u0103 cu aceste for\u021be, \u0219i nu s\u0103 se afle \u00een conflict cu ele. Aceast\u0103 sincronicitate le permite chakrelor \u0219i structurilor cristaline s\u0103 primeasc\u0103 \u0219i s\u0103 transfome aceste frecven\u021be celeste \u00een impulsuri energetice care pot fi folosite pentru a re\u00eenc\u0103rca \u0219i reechilibra sistemul uman. Cele Dou\u0103sprezece Ramuri Telurice se refer\u0103 la cele dou\u0103sprezece meridiane organ-energie \u0219i la leg\u0103turile lor ombilicale cu surse externe de energii p\u0103m\u00e2nte\u0219ti corespunz\u0103toare din natur\u0103. Cele Cinci Energii Elementare ale naturii curg prin aceste ramuri, la fel ca toate celelalte tipuri de energie produse din resursele p\u0103m\u00e2ntului, cum ar fi hrana, apa, aerul, culoarea, aroma, sunetul \u0219i atingerea. Cele Dou\u0103sprezece Ramuri Telurice se manifest\u0103 \u00een tot felul de cicluri ritmice de c\u00e2te dou\u0103sprezece elemente, influen\u021b\u00e2nd echilibrul \u0219i func\u021biile sistemului uman \u0219i aspectele vie\u021bii umane \u00een multe moduri \u2013 dou\u0103sprezece luni ale anului, cele dou\u0103sprezece perioade de c\u00e2te dou\u0103 ore ale zilei din sistemul chinezesc \u201eduodecimal\u201d de m\u0103surare a timpului, cele \u0219ase organe masive yin \u0219i cele \u0219ase organe goale yang ale corpului, cele dou\u0103sprezece case ale zodiacului \u0219i a\u0219a mai departe. Figura 3 ilustreaz\u0103 c\u00e2teva dintre cele mai importante corela\u021bii \u00eentre cele Dou\u0103sprezece Ramuri Telurice \u0219i modul \u00een care pot fi folosite acestea pentru a armoniza sistemul uman cu fluxul de for\u021be reprezentat de timp \u0219i anotimpuri. De exemplu, ramura cunoscut\u0103 sub numele de chou corespunde ficatului \u0219i energia sa se g\u0103se\u0219te la punctul maxim \u00een luna decembrie, \u00een intervalul orar 1-3 \u00een timpul zilei. A\u0219adar, dac\u0103 practica\u021bi exerci\u021bii qi gong speciale pentru tonifierea energiei ficatului, cel mai bun moment pentru a culege acea energie din mediu este \u00eentre ora 1 \u0219i ora 3 dup\u0103-amiaza \u0219i luna cea mai benefic\u0103 pentru practic\u0103 e decembrie. \nyin/Ianuarie/Pl\u0103m\u00e2ni mao/Februarie/Intestin gros chen/Martie/Stomac seh/Aprilie/Splin\u0103 wu/Mai/Inim\u0103 wei/Iunie/Intestin sub\u021bire shew/Iulie/Vezic\u0103 yio/August/Rinichi shu/Septembrie/Pericard hai/Octombrie/Triplu Arz\u0103tor dze/Noiembrie/Bil\u0103 chou/Decembrie/Ficat \nFig. 3. Cele \u201eDou\u0103sprezece Ramuri Telurice\u201d \u0219i orele, lunile \u0219i organele interne asociate acestora \nAlte perioade de energie maxim\u0103 sunt solsti\u021biile de var\u0103 \u0219i de iarn\u0103, care sunt cea mai lung\u0103 \u0219i, respectiv, cea mai scurt\u0103 zi a anului, \u0219i echinoc\u021biile de prim\u0103var\u0103 \u0219i de toamn\u0103, c\u00e2nd ecuatorul P\u0103m\u00e2ntului se apropie cel mai mult de Soare \u00een orbita sa eliptic\u0103 prin sistemul solar, ziua \u0219i noaptea av\u00e2nd exact aceea\u0219i durat\u0103. Aceste momente sunt excelente pentru recoltarea energiei din sistemul solar cu ajutorul practicii qi gong. Nop\u021bile cu lun\u0103 plin\u0103 \u0219i lun\u0103 nou\u0103 sunt, de asemenea, momente preferate pentru medita\u021bii lungi, uneori de la miezul nop\u021bii p\u00e2n\u0103 \u00een zori, pentru a inunda sistemul cu aspectele yang, respectiv yin ale energiei lunare. Anumite ore din zi sunt considerate a fi mai benefice dec\u00e2t altele pentru practica qi gong. Orele de la miezul nop\u021bii p\u00e2n\u0103 la amiaz\u0103 sunt desemnate ca perioada yang a zilei, iar de la amiaz\u0103 p\u00e2n\u0103 la miezul nop\u021bii predomin\u0103 yin. \u00cen sistemul chinez duodecimal de m\u0103surare a timpului, orele de la 11 p.m. p\u00e2n\u0103 la 1 a.m. sunt considerate a fi una dintre cele mai bune perioade pentru practica implic\u00e2nd energia interioar\u0103, deoarece acesta este momentul \u00een care energia predominant\u0103 a planetei trece de la aspectul yin descendent la aspectul yang ascendent. Dup\u0103 cum am v\u0103zut, yang este principiul activ al luminii asociate Cerului, \u00een timp ce yin este asociat energiilor mai pasive, mai \u00eentunecate ale P\u0103m\u00e2ntului. Un alt moment propice pentru practic\u0103 este perioada de la ora 5 a.m. la ora 7 a.m., atunci c\u00e2nd energia yang atinge nivelul maxim \u00eenainte s\u0103 coboare spre Yin la amiaz\u0103. De\u0219i practica qi gong este \u00eentotdeauna eficient\u0103 \u00een echilibrarea \u0219i re\u00eenc\u0103rcarea sistemului energetic uman, aceste dou\u0103 perioade ale zilei dau rezultate deosebit de puternice. Exist\u0103, de asemenea, anumite momente c\u00e2nd adep\u021bii sunt sf\u0103tui\u021bi s\u0103 nu practice qi gong, din cauza condi\u021biilor astrale \u0219i planetare adverse sau a fenomenelor cere\u0219ti negative prev\u0103zute. Dac\u0103 se practic\u0103 qi gong \u00een astfel de momente, se imprim\u0103 modelele deviante \u0219i influen\u021bele negative ale acestor condi\u021bii nefavorabile sau dezechilibrate asupra sistemului energetic interior al practicianului, provoc\u00e2nd dezechilibre extreme ale energiei interioare care pot cauza afec\u021biuni grave \u0219i tulbur\u0103ri emo\u021bionale. De exemplu, taoi\u0219tii consider\u0103 eclipsele de soare \u0219i de lun\u0103 ca fiind momente extrem de nepotrivite pentru practica qi gong, deoarece schimbarea brusc\u0103 \u0219i timpurie pe care o cauzeaz\u0103 \u00een fluxul natural al energiilor solar\u0103 \u0219i selenar\u0103 poate provoca o \u201eeclips\u0103\u201d similar\u0103 \u0219i \u00een sistemul uman. De asemenea, mae\u0219trii taoi\u0219ti nu recomand\u0103 practica qi gong atunci c\u00e2nd trece o comet\u0103 (\u201eo stea cu coad\u0103\u201d) pe cer, deoarece cometele sunt corpuri autonome astrale \u0219i nu se conformeaz\u0103 marilor ritmuri cosmice ale planetelor \u0219i stelelor, iar prezen\u021ba lor arz\u0103toare travers\u00e2nd cerul poate deregla pulsul normal al energiilor cosmice care ajung pe P\u0103m\u00e2nt, distorsion\u00e2nd c\u00e2mpurile de for\u021be ale Soarelui, Lunii \u0219i ale celor Zece Tulpini Celeste \u0219i transmi\u021b\u00e2nd modelele lor neregulate de energie oric\u0103rei persoane ce \u00ee\u0219i acordeaz\u0103 sistemul cu condi\u021biile cosmice predominante dac\u0103 practic\u0103 qi gong \u00eentr-un astfel de moment. Furtunile, uraganele, valurile de c\u0103ldur\u0103 excesiv\u0103, frigul ie\u0219it din comun \u0219i orice alt tip de extrem\u0103 sau de anomalie a vremii sunt, de asemenea, considerate a fi momente neprielnice pentru ca Umanitatea s\u0103 \u00ee\u0219i sincronizeze energiile cu for\u021bele Cerului \u0219i P\u0103m\u00e2ntului. \u00cen afar\u0103 de momentele deosebit de bune sau de nepotrivite pentru practic\u0103, exist\u0103 \u0219i locuri deosebit de bune sau de nepotrivite. Exist\u0103 anumite locuri pe planet\u0103, cunoscute sub numele de \u201epuncte de for\u021b\u0103\u201d (qi-di), care produc efecte deosebit de puternice \u00een sistemul energetic uman atunci c\u00e2nd se practic\u0103 qi gong acolo, mai ales \u00eentr-un moment deosebit de favorabil al anului, lunii sau zilei. Cei cinci mun\u021bi sacri din China \u2013 Omei Shan, Wu Tai Shan, Tai Shan, Hua Shan \u0219i Chung Shan \u2013 reprezint\u0103 astfel de puncte de for\u021b\u0103 \u0219i, timp de mii de ani, c\u0103lug\u0103rii taoi\u0219ti \u0219i cei budi\u0219ti s-au dus \u00een aceste locuri pentru a-\u0219i perfec\u021biona practica prin accesarea puternicelor \u201eVene de energie ale Dragonului\u201d (lung-mai) despre care se \u0219tie c\u0103 trec prin acele v\u00e2rfuri sfin\u021bite. \u00centr-adev\u0103r, to\u021bi mun\u021bii \u00eenal\u021bi b\u0103tu\u021bi de v\u00e2nt, care se afl\u0103 departe de civiliza\u021bia uman\u0103, sunt considera\u021bi a fi locuri superioare pentru practic\u0103, datorit\u0103 energiilor deosebit de puternice de acolo, dintre care men\u021bion\u0103m un num\u0103r mare de ioni negativi \u00een aer, claritatea luminii, puritatea apei \u0219i puternica polaritate a c\u00e2mpului care predomin\u0103 la altitudini mari. Totu\u0219i, unii mun\u021bi sunt mai puternici dec\u00e2t al\u021bii datorit\u0103 pozi\u021biilor specifice fa\u021b\u0103 de soare, lun\u0103, planete, stele \u0219i diferite constela\u021bii. V\u00e2rful Shasta din California \u0219i muntele Red Rock din Australia Central\u0103, V\u00e2rful Ararat din Turcia \u0219i multe dintre v\u00e2rfurile din Himalaya reprezint\u0103 alte exemple de mun\u021bi localiza\u021bi favorabil pentru folosirea energiei interioare \u0219i practicile spirituale avansate. \u00cen timpurile str\u0103vechi, atunci c\u00e2nd aceste chestiuni erau mult mai bine \u00een\u021belese dec\u00e2t sunt ast\u0103zi, toate edificiile importante, cum ar fi templele sau palatele, erau construite cu precizie \u00een locuri despre care se \u0219tia c\u0103 sunt puncte de for\u021b\u0103. Aceste loca\u021bii erau calculate cu grij\u0103 de mae\u0219tri \u00een astronomie \u0219i geoman\u021bie, astfel \u00eenc\u00e2t cl\u0103dirile construite acolo s\u0103 serveasc\u0103 drept puncte focale pentru for\u021bele Cerului \u0219i P\u0103m\u00e2ntului care convergeau \u00een punctul respectiv. \u0218tiin\u021ba geoman\u021biei, cunoscut\u0103 \u00een limba chinez\u0103 sub numele de feng shui (\u201eV\u00e2nt \u0219i Ap\u0103\u201d), era deosebit de important\u0103 \u00een China antic\u0103 \u0219i chiar \u0219i \u00een ziua de azi geoman\u021bii sunt consulta\u021bi \u00een mod frecvent \u00eenainte de construirea cl\u0103dirilor de birouri \u0219i a locuin\u021belor particulare \u00een locuri cum ar fi Taiwan sau Hong Kong, pentru a se asigura c\u0103 fluxul for\u021belor electromagnetice ale p\u0103m\u00e2ntului se sincronizeaz\u0103 \u00een mod armonios \u0219i nu intr\u0103 \u00een conflict cu energiile persoanelor care tr\u0103iesc \u0219i lucreaz\u0103 \u00een locurile respective. Din moment ce templele \u0219i palatele, ca \u0219i mormintele imperiale \u0219i monumentele importante ale lumii antice au fost toate localizate \u00een puncte special alese ca fiind confluen\u021be de for\u021be astrale favorabile \u0219i energii telurice armonioase, ast\u0103zi aceste locuri \u00eenc\u0103 sunt bune pentru practicarea medita\u021biei \u0219i a altor forme de qi gong. De\u0219i o parte din termenii \u0219i conceptele discutate mai sus \u00eei pot p\u0103rea arhaice sau anacronice cititorului modern neini\u021biat, de fapt, principiile implicate aici sunt absolut \u0219tiin\u021bifice \u0219i sunt la fel de valabile ast\u0103zi ca \u0219i atunci c\u00e2nd au fost formulate pentru prima dat\u0103, cu mii de ani \u00een urm\u0103. De\u0219i civiliza\u021bia uman\u0103 s-a schimbat mult fa\u021b\u0103 de timpurile str\u0103vechi, sistemul energetic uman r\u0103m\u00e2ne, \u00een mare, la fel, ca \u0219i for\u021bele fundamentale ale Cerului \u0219i P\u0103m\u00e2ntului. \u00centr-adev\u0103r, chiar \u0219i o privire rapid\u0103 la lumea modern\u0103 este suficient\u0103 pentru a demonstra c\u0103 umanitatea \u0219i-a pierdut, cu siguran\u021b\u0103, sincronicitatea cu natura \u0219i cosmosul \u0219i este posibil ca acesta s\u0103 fie unul dintre motivele deterior\u0103rii s\u0103n\u0103t\u0103\u021bii oamenilor \u0219i ale nemul\u021bumirii spirituale prin care se caracterizeaz\u0103 perioada contemporan\u0103. \u0218tiin\u021ba \u0219i tehnologia moderne \u0219i cultul materialismului \u0219i cel al consumerismului aproape au anihilat leg\u0103turile organice ale umanit\u0103\u021bii cu natura, \u00eendep\u0103rt\u00e2ndu-i pe oameni de \u00eens\u0103\u0219i sursa energiilor care sus\u021bin via\u021ba. \u00cen consecin\u021b\u0103, arta qi gong, care restabile\u0219te leg\u0103turile individului cu for\u021bele naturale ale Cerului \u0219i P\u0103m\u00e2ntului, este chiar mai important ast\u0103zi dec\u00e2t a fost \u00eenainte ca modalitate de cultivare a echilibrului \u0219i armoniei naturale, care au constituit dintotdeauna fundamentul s\u0103n\u0103t\u0103\u021bii \u0219i longevit\u0103\u021bii umane, al fericirii \u0219i al lini\u0219tii suflete\u0219ti. \u00cen ziua de azi, pu\u021bine persoane sunt con\u0219tiente de efectele insidioase ale \u201epolu\u0103rii energiei\u201d care predomin\u0103 \u00een lume. V\u0103zduhul este invadat de microunde, unde radio, semnale de radar \u0219i strat peste strat de c\u00e2mpuri de radia\u021bii electromagnetice artificiale care izoleaz\u0103 sistemul uman de resursele sale energetice de baz\u0103 \u0219i au efecte sufocante asupra vitalit\u0103\u021bii umane. \u00cen compara\u021bie cu efectele distrug\u0103toare ale acestei polu\u0103ri invizibile a energiei, poluarea aerului cu fum \u0219i smog, care \u00eei preocup\u0103 pe cei mai mul\u021bi dintre noi, este relativ benign\u0103, pentru c\u0103 p\u00e2n\u0103 \u0219i cel mai pur aer din punct de vedere chimic e neputincios dac\u0103 a fost deposedat de undele sale naturale de energie, de ionii s\u0103i negativi \u0219i de c\u00e2mpurile sale dinamice de for\u021be. Medicina modern\u0103 conven\u021bional\u0103, care nici m\u0103car nu recunoa\u0219te c\u00e2mpurile de for\u021be ca factori ce influen\u021beaz\u0103 s\u0103n\u0103tatea uman\u0103 \u0219i \u00eemboln\u0103virea, pierde \u00een mod evident lupta \u00eempotriva cancerului, SIDA, a bolii Alzheimer \u0219i a altor boli degenerative asociate stilurilor de via\u021b\u0103 industriale contemporane \u0219i unul dintre motive ar putea fi chiar dependen\u021ba ei \u00eenc\u0103p\u0103\u021b\u00e2nat\u0103 de abord\u0103ri chimice \u0219i tehnologice, care nu fac dec\u00e2t s\u0103 agraveze \u0219i mai mult dezechilibrele din sistemul energetic uman. Practica qi gong, care este o form\u0103 sigur\u0103 \u0219i eficace de \u201emedicin\u0103 prin energie\u201d, poate ajuta sistemul uman s\u0103 reziste la influen\u021bele inhibitorii ale energiilor artificiale \u0219i ale c\u00e2mpurilor de for\u021be negative din mediu \u0219i s\u0103 reinstaureze echilibrul natural \u0219i armonia \u00eentre energiile interne \u0219i cele externe de care depinde s\u0103n\u0103tatea uman\u0103. \u201eVia\u021ba mea este \u00een m\u00e2inile mele\u201d, a afirmat \u00een\u021beleptul Lao Zi cu 2 500 de ani \u00een urm\u0103, \u201e\u0219i nu sub controlul Cerului \u0219i al P\u0103m\u00e2ntului\u201d. Prin aceasta, a vrut s\u0103 spun\u0103 c\u0103 persoanele care \u00eenva\u021b\u0103 s\u0103 practice principiile Tao ca mod de via\u021b\u0103 pot s\u0103-\u0219i ia via\u021ba \u00een m\u00e2ini \u0219i s\u0103 c\u00e2\u0219tige controlul asupra for\u021belor Cerului \u0219i P\u0103m\u00e2ntului. O astfel de declara\u021bie de independen\u021b\u0103 fa\u021b\u0103 de \u201efor\u021bele care exist\u0103\u201d poate fi f\u0103cut\u0103 doar de cei care \u00eenva\u021b\u0103 cum s\u0103 subjuge for\u021bele naturii \u0219i ale cosmosului, s\u0103 le \u00eenhame la tr\u0103sura vie\u021bii umane \u0219i s\u0103 \u021bin\u0103 fr\u00e2iele puterii cu fermitate \u00een m\u00e2ini. Pentru aceasta, individul trebuie mai \u00eent\u00e2i s\u0103-\u0219i elibereze trupul de obiceiuri nes\u0103n\u0103toase \u0219i pofte autodistructive induse de societate, energia de sub tirania toanelor furtunoase, a obsesiei orgoliului \u0219i a fr\u0103m\u00e2nt\u0103rii emo\u021bionale \u0219i mintea din c\u0103tu\u0219ele ignoran\u021bei, agresiunii \u0219i dorin\u021bei. Arta qi gong une\u0219te corpul, energia \u0219i mintea \u00eentr-o stare de armonie echilibrat\u0103 cu for\u021bele superioare ale universului \u0219i cu cele pozitive ale naturii \u0219i activeaz\u0103 alchimia intern\u0103 a \u201emin\u021bii care st\u0103p\u00e2ne\u0219te materia\u201d, permi\u021b\u00e2ndu-i, astfel, practicianului s\u0103 cultive controlul con\u0219tient asupra for\u021belor s\u0103lbatice ale instinctelor animalice \u0219i a dorin\u021belor nes\u0103\u021bioase ce seac\u0103 energiile at\u00e2t de multor oameni \u00een ziua de azi. Qi gong apeleaz\u0103 direct la resursele inepuizabile de energie ale universului, le canalizeaz\u0103 \u00een rezervoare ale sistemului energetic uman \u0219i, f\u0103c\u00e2nd acest lucru, deschide \u0219i o poart\u0103 spiritual\u0103 care restabile\u0219te leg\u0103turile primordiale ale spiritului uman cu marea \u00een\u021belepciune \u0219i compasiune ce controleaz\u0103 puterea creatoare a universului la izvorul ei. Armonia cu \u00een\u021belepciunea \u0219i puterea universului sau a \u201eCerului\u201d este cheia s\u0103n\u0103t\u0103\u021bii \u0219i a longevit\u0103\u021bii pe P\u0103m\u00e2nt \u0219i calea c\u0103tre pacea \u0219i fericirea Umanit\u0103\u021bii. \n", " Qi gong \u0219i cele Trei Comori: alchimia esen\u021bei, energiei \u0219i spiritului \nCele Trei Comori (san bao) reprezint\u0103 fundamentele vie\u021bii umane \u0219i bunurile indispensabile ale existen\u021bei. Ele constituie \u0219i leg\u0103tura tripl\u0103 dintre fiecare fiin\u021b\u0103 uman\u0103 \u0219i puterea \u0219i \u00een\u021belepciunea infinite ale universului, constituind componentele func\u021bionale de baz\u0103 ale \u0219colii de qi gong nei-gong (\u201eactivitate intern\u0103\u201d) prin \u201ealchimie intern\u0103\u201d. Tratatul clasic al lui Wen Tze, scris acum aproximativ 2 000 de ani, afirm\u0103: \u201eCorpul este templul vie\u021bii. Energia este for\u021ba vie\u021bii. Spiritul este conduc\u0103torul vie\u021bii. Dac\u0103 una dintre cele trei p\u0103r\u021bi se dezechilibreaz\u0103, toate au de suferit\u201d. \u00cen calitatea sa de conduc\u0103tor al vie\u021bii, spiritul s\u0103l\u0103\u0219luie\u0219te \u00een templul corpului \u0219i dirijeaz\u0103 for\u021ba vital\u0103 a energiei, \u201eiar acest aranjament este benefic pentru toate cele Trei Comori\u201d. Dar, dac\u0103 templul nu este \u00eentre\u021binut corespunz\u0103tor din cauza neglijen\u021bei sau dac\u0103 for\u021ba vital\u0103 e risipit\u0103 prin obiceiuri d\u0103un\u0103toare ori conduc\u0103torul este corupt de dorin\u021be lume\u0219ti \u0219i nu \u00ee\u0219i face datoria, atunci spiritul \u00ee\u0219i pierde controlul asupra energiei, corpul degenereaz\u0103, \u201eiar aceasta d\u0103uneaz\u0103 tuturor celor Trei Comori\u201d. Astfel, scopul alchimiei interne \u00een qi gong este acela de a face ca spiritul s\u0103-\u0219i asume cu for\u021b\u0103 rolul de conduc\u0103tor al vie\u021bii, de a reface \u0219i \u00eengriji cu aten\u021bie templul corpului \u0219i de a conserva \u0219i a controla for\u021ba vital\u0103 a energiei, mai ales valoroasa rezerv\u0103 de for\u021b\u0103 oferit\u0103 de yuan-qi, \u201eenergia primordial\u0103\u201d. \u00cenainte de na\u0219tere, cele Trei Comori sunt legate \u00eentr-o unitate str\u00e2ns\u0103 nediferen\u021biat\u0103, cunoscut\u0103 ca reprezent\u00e2nd aspectul lor \u201eprenatal\u201d (sian-tien). Aceasta este fa\u021beta primordial\u0103 a vie\u021bii care preced\u0103 existen\u021ba carnal\u0103, s\u0103m\u00e2n\u021ba vie\u021bii ce doarme \u00een brazda \u00eentins\u0103 a universului, ca o pic\u0103tur\u0103 de ap\u0103 care plute\u0219te \u00een mare (fig. 4). Aceast\u0103 s\u0103m\u00e2n\u021b\u0103 \u00eencepe s\u0103 r\u0103sar\u0103 \u00een momentul concep\u021biei, diferen\u021biindu-se de restul universului ca o pic\u0103tur\u0103 de ap\u0103 care sare dintr-un val din mare. De\u0219i s\u0103m\u00e2n\u021ba re\u021bine pentru totdeauna leg\u0103turile sale primordiale cu universul din care s-a n\u0103scut, odat\u0103 ce a r\u0103s\u0103rit \u0219i adopt\u0103 un ciclu de via\u021b\u0103 individual, cele Trei Comori se separ\u0103 \u00een manifest\u0103rile lor postnatale distinctive ale corpului, respira\u021biei \u0219i min\u021bii, \u00een timp ce r\u0103d\u0103cinile lor prenatale sunt p\u0103strate \u00een rezerve ascunse sub forma esen\u021bei, energiei \u0219i spiritului primordiale. \n\nSPIRIT MINTE ESEN\u021a\u0102 RESPIRA\u021aIE ENERGIE CORP \nFig.4. Aspectele prenatale \u0219i postnatale ale celor Trei Comori ale Vie\u021bii: unitatea primordial\u0103 a esen\u021bei, energiei \u0219i spiritului se divide \u00een func\u021biile temporale ale corpului, respira\u021biei \u0219i min\u021bii \nCa preambul la discu\u021bia noastr\u0103 despre modul \u00een care alchimia intern\u0103 a artei qi gong regleaz\u0103 \u0219i transform\u0103 cele Trei Comori ale esen\u021bei/corpului, energiei/respira\u021biei \u0219i spiritului/min\u021bii pentru a proteja s\u0103n\u0103tatea, a prelungi via\u021ba \u0219i a stimula con\u0219tiin\u021ba, s\u0103 trecem \u00een revist\u0103 pe scurt aspectele lor prenatale \u0219i postnatale \u0219i s\u0103 vedem cum se manifest\u0103 acestea \u00een via\u021ba uman\u0103. Esen\u021ba prenatal\u0103 este for\u021ba creativ\u0103 primordial\u0103 a universului, instinctul primar de procreare \u0219i proliferare a vie\u021bii sub form\u0103 material\u0103, for\u021ba polar\u0103 a sexului care asigur\u0103 regenerarea perpetu\u0103 a tuturor speciilor \u00een via\u021b\u0103. Fiecare fiin\u021b\u0103 uman\u0103 prime\u0219te o anumit\u0103 cantitate din esen\u021ba primordial\u0103 a universului din fuziunea \u00eentre spermatozoid \u0219i ovul \u0219i aceast\u0103 esen\u021b\u0103 se manifest\u0103 \u00een via\u021b\u0103 sub forma sexului biologic, sexualit\u0103\u021bii \u0219i vitalit\u0103\u021bii produse de hormonii sexuali. Este stocat\u0103 \u00een glandele sexuale masculine \u0219i feminine \u0219i \u00een glandele suprarenale la ambele sexe \u0219i e transmis\u0103 continuu de la genera\u021bie la genera\u021bie, prin reproducere sexual\u0103. Aceast\u0103 sc\u00e2nteie primordial\u0103 a vie\u021bii, care se manifest\u0103 \u00een corpul temporal sub form\u0103 de plasm\u0103 sexual\u0103, este a\u0219adar singura form\u0103 a esen\u021bei umane ce este cu adev\u0103rat nemuritoare, deoarece s\u0103m\u00e2n\u021ba sexual\u0103 transmite codul genetic al corpului de la genera\u021bie la genera\u021bie. Esen\u021ba postnatal\u0103 se refer\u0103 la corpul din carne \u0219i oase care se dezvolt\u0103 din fuziunea esen\u021bei sexuale masculine \u0219i feminine dup\u0103 concep\u021bie. Este sintetizat\u0103 din esen\u021ba nutritiv\u0103 material\u0103 a hranei, apei \u0219i aerului \u0219i cele mai importante forme ale sale sunt fluidele corporale vitale, cum ar fi s\u00e2ngele \u0219i hormonii, neurotransmi\u021b\u0103torii \u0219i fluidul cerebrospinal, enzimele \u0219i electroli\u021bii. Locul unde s\u0103l\u0103\u0219luie\u0219te esen\u021ba postnatal\u0103 este regiunea sacral\u0103 \u0219i energia corespunz\u0103toare se afl\u0103 \u00een c\u00e2mpul elixirului inferior situat sub ombilic. La b\u0103rba\u021bi este cel mai u\u0219or afectat\u0103 \u0219i sec\u0103tuit, prin pierderea excesiv\u0103 de sperm\u0103 \u00een timpul actului sexual \u0219i la femei prin pierderea excesiv\u0103 de s\u00e2nge \u0219i fluide corporale \u00een timpul menstrua\u021biei. At\u00e2t la b\u0103rba\u021bi, c\u00e2t \u0219i la femei, esen\u021ba este sec\u0103tuit\u0103 \u0219i prin stres, oboseal\u0103, subnutri\u021bie \u0219i boli cronice. Energia prenatal\u0103 este for\u021ba primordial\u0103 a universului, a mi\u0219c\u0103rilor \u0219i ciclurilor stelelor \u0219i planetelor, vibra\u021bia atomilor \u0219i moleculelor \u0219i energiile universale ale cosmosului, cum ar fi lumina \u0219i c\u0103ldura, for\u021bele electromagnetice \u0219i cele nucleare. Natura sa este caracterizat\u0103 de activitatea ne\u00eencetat\u0103 \u0219i transformarea perpetu\u0103. \u00cen via\u021ba postnatal\u0103, energia prenatal\u0103 se manifest\u0103 ca energie primordial\u0103 yuan-qi, care are rolul de baterie de rezerv\u0103 de energie \u0219i este un barometru fundamental al s\u0103n\u0103t\u0103\u021bii \u0219i vitalit\u0103\u021bii. S\u0103l\u0103\u0219luie\u0219te \u00een principal \u00een cortexul suprarenal \u0219i \u00een m\u0103duv\u0103 \u0219i este \u00een str\u00e2ns\u0103 leg\u0103tur\u0103 cu esen\u021ba prenatal\u0103. Energiile primordiale ale cosmosului pot fi asimilate \u00een sistemul uman postnatal \u0219i din lumin\u0103 \u0219i alte unde energetice care radiaz\u0103 din bolta cereasc\u0103 prin deschiderea por\u021bilor energetice ale corpului cu ajutorul practicii qi gong. Energia postnatal\u0103 se refer\u0103 la energiile telurice produse din resurse naturale, cum ar fi hrana, apa \u0219i aerul, cele Cinci Energii Elementare ale sistemelor organelor vitale, respira\u021bia \u0219i vorbirea, mi\u0219c\u0103rile corporale, metabolismul celular \u0219i energiile emo\u021biilor. Aceast\u0103 energie este concentrat\u0103 \u00een c\u00e2mpul elixirului median din plexul solar \u0219i poate fi controlat\u0103 \u0219i echilibrat\u0103 direct prin metodele de respira\u021bie regulat\u0103 folosite \u00een qi gong. Spiritul prenatal este \u201eMintea Tao\u201d primordial\u0103 care invadeaz\u0103 universul \u0219i \u00eenzestreaz\u0103 fiecare fiin\u021b\u0103 sensibil\u0103 cu lumina original\u0103 a con\u0219tien\u021bei. Fiind nemuritor, imaterial \u0219i luminos, spiritul primordial este oceanul infinit al con\u0219tiin\u021bei din care izvor\u0103\u0219te spiritul etern al fiec\u0103rui individ. Dac\u0103 spa\u021biul infinit al universului ar fi comparat cu \u00eentinderea vast\u0103 a oceanului, con\u0219tiin\u021ba omniprezent\u0103 a spiritului primordial ar putea fi comparat\u0103 cu umezeala apei oceanului, datorit\u0103 calit\u0103\u021bii sale p\u0103trunz\u0103toare, cuprinz\u0103toare a \u00eentregului univers. \u00cen calitatea sa de \u201eminte transcendent\u0103 a universului\u201d, spiritul primordial este sursa \u00een\u021belepciunii, compasiunii \u0219i a tuturor virtu\u021bilor spirituale, lumina care dirijeaz\u0103 \u0219i controleaz\u0103 for\u021bele crea\u021biei, arhitectul fiec\u0103rui atom sau molecule, stele sau planete din templul aflat \u00een continu\u0103 expansiune al universului manifest. Spiritul prenatal este ascuns, asemenea unei perle pre\u021bioase, \u00een scoica temporal\u0103 a min\u021bii umane postnatale. Asemenea unui nomad f\u0103r\u0103 odihn\u0103, c\u0103l\u0103tore\u0219te de la o existen\u021b\u0103 la alta, f\u0103c\u00e2ndu-\u0219i tab\u0103ra \u00eentr-un corp, apoi trec\u00e2nd la altul, f\u0103r\u0103 s\u0103 fie vreodat\u0103 recunoscut sau \u021binut minte de gazdele sale temporare \u2013 p\u00e2n\u0103 \u00een ziua din via\u021ba unei anumite fiin\u021be c\u00e2nd mintea uman\u0103 temporal\u0103 con\u0219tientizeaz\u0103 prezen\u021ba subtil\u0103 a spiritului primordial \u0219i \u00eel elibereaz\u0103 de am\u0103girile care \u00eel leag\u0103 de corpul muritor. Acest aspect prenatal al min\u021bii umane este nemuritor \u0219i, de aceea, recunoa\u0219terea lui reprezint\u0103 cheia dep\u0103\u0219irii fricii instinctive de moarte \u0219i a descoperirii p\u0103cii interioare \u00een timpul vie\u021bii. Acesta este scopul principal al tuturor practicilor spirituale. Spiritul postnatal se manifest\u0103 \u00een via\u021ba uman\u0103 sub forma percep\u021biei senzoriale \u0219i a g\u00e2ndirii ra\u021bionale, a personalit\u0103\u021bii, orgoliului \u0219i a am\u0103girilor duale care \u00eei separ\u0103 pe indivizi unii de al\u021bii. Se exprim\u0103 prin facult\u0103\u021bile mentale ale ra\u021biunii, intui\u021biei, \u00eenv\u0103\u021b\u0103rii, memoriei \u0219i prin alte func\u021bii cerebrale. Spiritul postnatal s\u0103l\u0103\u0219luie\u0219te \u00een c\u00e2mpul elixirului superior din centrul capului, de unde controleaz\u0103 corpul \u0219i respira\u021bia de dedesubt \u0219i men\u021bine leg\u0103tura cu spiritul primordial de deasupra. Aceast\u0103 leg\u0103tur\u0103 este trambulina pentru \u201esaltul final \u00een spa\u021biu\u201d care are loc \u00een cele mai avansate stadii de practic\u0103 \u0219i care duce la eliberarea spiritual\u0103 total\u0103. Exist\u0103 o semnifica\u021bie ad\u00e2nc\u0103 \u00een folosirea sintagmei Trei Comori pentru a face referire la treimea primordial\u0103 a esen\u021bei, energiei \u0219i spiritului \u0219i \u2013 expresia sa temporal\u0103 \u2013 corp, respira\u021bie \u0219i minte \u2013 a vie\u021bii postnatale. Acest lucru implic\u0103 \u00een mod corect faptul c\u0103 aceste trei atribute sunt cele mai de pre\u021b bunuri ale vie\u021bii \u0219i c\u0103 trebuie a\u0219adar s\u0103 fie tratate literal ca ni\u0219te comori veritabile: s\u0103 fie conservate, protejate, iubite \u0219i apreciate, adic\u0103 \u201epre\u021buite\u201d. Totu\u0219i, cei mai mul\u021bi oameni nu \u00ee\u0219i apreciaz\u0103 \u00eendeajuns corpurile \u0219i le epuizeaz\u0103 ca motoare ale pl\u0103cerii, \u00een loc s\u0103 aib\u0103 grij\u0103 de ele cu afec\u021biune, trat\u00e2ndu-le ca pe ni\u0219te temple sacre ale vie\u021bii. \u00ce\u0219i consum\u0103 energia la fel cum cheltuiesc banii, \u00een loc s\u0103 o p\u0103streze ca pe o comoar\u0103 pre\u021bioas\u0103 a vie\u021bii. \u00ce\u0219i folosesc mintea exclusiv pentru ob\u021binerea celebrit\u0103\u021bii \u0219i a bog\u0103\u021biei temporale \u0219i rezolvarea problemelor p\u0103m\u00e2nte\u0219ti, nelu\u00e2nd \u00een considerare nevoile \u00eenalte ale spiritului lor \u0219i vorbind doar despre \u00een\u021belepciunea sfin\u021bilor \u0219i a \u00een\u021belep\u021bilor. Permit ca grijile materiale s\u0103 le conduc\u0103 mintea \u0219i \u00ee\u0219i cheltuiesc necugetat pre\u021bioasele resurse, la fel cum comer\u021bul \u0219i industria consum\u0103 resursele planetei. Scopul alchimiei interne a celor Trei Comori este de a inversa aceast\u0103 tendin\u021b\u0103 prin conservarea \u0219i cultivarea pre\u021bioaselor comori ale vie\u021bii. \u0218i, \u00een cele din urm\u0103, timpul \u0219i efortul investite \u00eentr-o astfel de autocultivare se dovedesc \u00eentotdeauna a fi o alegere \u00een\u021beleapt\u0103, deoarece rezultatele sunt darurile s\u0103n\u0103t\u0103\u021bii \u0219i longevit\u0103\u021bii, f\u0103r\u0103 de care nu putem realiza \u0219i nu ne putem bucura de nimic \u00een via\u021b\u0103. \n\nNei-gong: alchimia intern\u0103 a activit\u0103\u021bii energetice \nAtunci c\u00e2nd privi\u021bi o persoan\u0103 \u00een timp ce practic\u0103 qi gong, ceea ce vede\u021bi reprezint\u0103 aspectele exterioare ale practicii, wai-gong (\u201eactivitatea extern\u0103\u201d). Printre acestea se num\u0103r\u0103 mi\u0219c\u0103rile ritmice \u0219i posturile echilibrate ale trupului, menite s\u0103 lucreze asupra corpului fizic. Lucrurile pe care nu le vede\u021bi, dar pe care practicianul le simte cel mai intens \u0219i asupra c\u0103rora se concentreaz\u0103 cel mai mult, sunt aspectele interioare ale practicii, nei-gong (\u201eactivitatea intern\u0103\u201d), la care ne referim de multe ori sub numele de \u201ealchimie intern\u0103\u201d. \u00cen timp ce wai-gong stabile\u0219te cadrul fizic pentru practic\u0103 \u0219i ajut\u0103 la fortificarea corpului, nei-gong este punctul de concentrare maxim\u0103 \u0219i sursa principal\u0103 de beneficii \u00een practica qi gong. \u00cen vremurile antice, at\u00e2t \u00een lumea oriental\u0103, c\u00e2t \u0219i \u00een cea occidental\u0103, alchimi\u0219tii \u00eendruma\u021bi gre\u0219it \u00ee\u0219i petreceau via\u021ba c\u0103ut\u00e2nd \u00een zadar o modalitate de a crea \u201eElixirul Vie\u021bii\u201d sau \u201ePiatra Filozofal\u0103\u201d din metale de baz\u0103 \u0219i alte minerale. Mul\u021bi \u0219i-au pierdut via\u021ba \u00een aceste experimente, care, \u00een cele din urm\u0103, au discreditat \u00eentregul domeniu al achimiei, p\u00e2n\u0103 c\u00e2nd, \u00een final, s-a f\u0103cut descoperirea epocal\u0103 c\u0103 formula secret\u0103 \u0219i toate ingredientele esen\u021biale \u0219i instrumentele necesare alchimiei longevit\u0103\u021bii fizice \u0219i nemuririi spirituale sunt \u00eencuiate ad\u00e2nc \u00een spa\u021biul corpului uman, nu \u00een minerale, plante medicinale sau \u00een laboratorul alchimistului \u0219i c\u0103 fiecare fiin\u021b\u0103 uman\u0103 se na\u0219te complet preg\u0103tit\u0103 pentru practicarea alchimiei. Dup\u0103 cum afirm\u0103 Uniunea ecua\u021biei triple: \nL\u0103sa\u021bi ca vidul s\u0103 fie cazanul vostru; l\u0103sa\u021bi natura s\u0103 fie furnalul vostru; ca ingredient principal, lua\u021bi nemi\u0219carea; ca reactiv, folosi\u021bi lini\u0219tea; \u00een loc de mercur, utiliza\u021bi esen\u021ba voastr\u0103 vital\u0103; \u00een loc de plumb, energia voastr\u0103 zilnic\u0103; \u00een loc de ap\u0103, \u00eenfr\u00e2narea; \u00een loc de foc, medita\u021bia. \n\n\u00cen textele taoiste, alchimia intern\u0103 activat\u0103 de qi gong este denumit\u0103 \u201eUnitatea Tripl\u0103\u201d a esen\u021bei, energiei \u0219i spiritului, \u00een timp ce metoda extern\u0103 de practic\u0103 folosit\u0103 pentru a pune \u00een mi\u0219care acest proces se nume\u0219te \u201eechilibrarea corpului, respira\u021biei \u0219i min\u021bii\u201d. Asemenea celor Cinci Energii Elementare din natur\u0103, alchimia intern\u0103 a celor Trei Comori implic\u0103 dou\u0103 cicluri complementare \u2013 ciclul de hr\u0103nire al transform\u0103rii \u0219i ciclul de comand\u0103 al controlului (fig. 5) \u2013 \u0219i fiecare dintre cele Trei Comori s\u0103l\u0103\u0219luie\u0219te \u00een unul dintre cele \u201eTrei C\u00e2mpuri ale Elixirelor\u201d. \u00cen Yoga taoist\u0103, maestrul Chao Pi-chen descrie ciclul de transformare a alchimiei interne, referindu-se la c\u00e2mpurile elixirelor, dup\u0103 cum urmeaz\u0103: \nALCHIMIA INTERN\u0102 A CELOR TREI COMORI CICLUL DE NUTRI\u021aIE yin (inferior) \u00eel hr\u0103ne\u0219te pe Yang (superior) Apa urc\u0103 Aspectele prenatale ale celor Trei Comori SPIRIT ENERGIE ESEN\u021a\u0102 \nMINTE RESPIRA\u021aIE CORP CICLUL DE COMAND\u0102 yang (superior) \u00eel controleaz\u0103 pe yin (inferior) Focul coboar\u0103 Aspectele postnatale ale celor Trei Comori \nFig. 5. Ciclurile de \u201enutri\u021bie\u201d \u0219i de \u201ecomand\u0103\u201d din \u201ealchimia intern\u0103\u201d a celor Trei Comori \nC\u00e2mpul Elixirului inferior de sub ombilic este locul \u00een care for\u021ba generativ\u0103 [esen\u021ba] e sublimat\u0103 \u00een vitalitate [energie]; C\u00e2mpul Elixirului median din plexul solar este locul \u00een care vitalitatea e sublimat\u0103 \u00een spirit; \u0219i C\u00e2mpul Elixirului superior din creier este locul \u00een care spiritul e sublimat pentru zborul s\u0103u \u00een spa\u021biu. \n\nCu alte cuvinte, esen\u021ba vital\u0103 a hormonilor, mai ales a secre\u021biilor sexuale, este transformat\u0103 \u00een energie \u00een chakra a doua de sub ombilic. Aceast\u0103 energie este apoi ridicat\u0103 spre chakra a treia, acolo fiind transformat\u0103 \u0219i rafinat\u0103 \u00een energie spiritual\u0103, care, la r\u00e2ndul s\u0103u, este ridicat\u0103 spre chakra a \u0219asea din creier, sub form\u0103 de combustibil pentru cel mai \u00eenalt stadiu de practic\u0103 \u2013 restabilind leg\u0103tura dintre mintea uman\u0103 finit\u0103 \u0219i \u00een\u021belepciunea \u0219i puterea infinite ale universului, prin propulsarea con\u0219tiin\u021bei umane \u00eenapoi \u00een oceanul vast al spiritului primordial. Pentru aceasta, practicianul trebuie s\u0103 \u00ee\u0219i conserve toate resursele de esen\u021b\u0103 \u0219i energie \u0219i s\u0103 \u0219i le transforme \u00een ling-qi, energia cea mai rafinat\u0103 asociat\u0103 spiritului. Dup\u0103 cum afirm\u0103 alt text taoist, \u201eLing-qi [spiritul-energia] este cel care ajunge \u00een v\u00e2rf\u201d. Ciclul de nutri\u021bie, \u00een cadrul c\u0103ruia se rafineaz\u0103 energia spirtual\u0103 din energia esen\u021bial\u0103 din zona sacral\u0103, reprezint\u0103 aspectul yin al alchimiei interne. Ciclul de comand\u0103, care exercit\u0103 puterea \u201emin\u021bii asupra materiei\u201d prin controlul con\u0219tient al respira\u021biei \u0219i energiei, reprezint\u0103 aspectul yang. Asemenea tuturor aspectelor polare de tip yin \u0219i yang, aceste dou\u0103 cicluri sunt interactive \u0219i interdependente. Pentru ca spiritul s\u0103 ajung\u0103 s\u0103 de\u021bin\u0103 controlul asupra corpului \u0219i energiilor sale, trebuie mai \u00eent\u00e2i s\u0103 fie hr\u0103nit cu energie rafinat\u0103 din esen\u021b\u0103 \u0219i, pentru a dirija acea alchimie subtil\u0103, spiritul trebuie s\u0103 \u00ee\u0219i exercite controlul ferm asupra esen\u021bei \u0219i energiei. \u00cen timpul tuturor fazelor din ambele cicluri ale alchimiei interne, nemi\u0219carea, stabilitatea \u0219i concentrarea constituie elementele de baz\u0103 ale practicii. Dup\u0103 cum afirm\u0103 maestrul Chao Pi-chen \u00een Yoga taoist\u0103: \nFor\u021ba generativ\u0103 [esen\u021ba] se transform\u0103 \u00een vitalitate [energie] atunci c\u00e2nd corpul este nemi\u0219cat; vitalitatea se transform\u0103 \u00een spirit atunci c\u00e2nd inima este nefr\u0103m\u00e2ntat\u0103; \u0219i spiritul revine la nimicnicie datorit\u0103 g\u00e2ndului neschimbat. \n\nExist\u0103 opt stadii progresive de practic\u0103 \u00een alchimia intern\u0103 \u0219i \u00een Unitatea Tripl\u0103 a celor Trei Comori: conservarea esen\u021bei: pentru b\u0103rba\u021bi, aceasta presupune, \u00een principal, conservarea spermei, fie prin celibatul periodic \u00een timpul intervalelor de practic\u0103 intensiv\u0103, fie prin integrarea metodei Cultiv\u0103rii Duale din yoga sexual\u0103 taoist\u0103 ca parte a practicii. Aceasta presupune contacte sexuale prelungite f\u0103r\u0103 ejaculare, de preferat cu o partener\u0103 care \u00een\u021belege respectiva practic\u0103. Pentru femei, \u00eenseamn\u0103 reglarea ciclurilor menstruale astfel \u00eenc\u00e2t s\u0103 se piard\u0103 o cantitate minim\u0103 de s\u00e2nge \u00een fiecare lun\u0103. Pentru ambele sexe, presupune \u0219i evitarea stresului, a fr\u0103m\u00e2nt\u0103rii emo\u021bionale, a extenu\u0103rii fizice \u0219i a g\u00e2ndurilor obsesive, deoarece toate acestea sec\u0103tuiesc hormonii esen\u021biali \u0219i elementele neurochimice, mai ales de pe axa suprarenal\u0103/pituitar\u0103 a sistemului endocrin. \u201eAtunci c\u00e2nd uleiul este epuizat\u201d, precizeaz\u0103 o veche zical\u0103 taoist\u0103, \u201elampa se stinge\u201d. Din moment ce esen\u021ba constituie uleiul de baz\u0103 care alimenteaz\u0103 lampa vie\u021bii, primul pas \u00een alchimia intern\u0103 a celor Trei Comori const\u0103 \u00een conservarea esen\u021bei; recuperarea esen\u021bei: din moment ce majoritatea oamenilor \u0219i-au petrecut deja mul\u021bi ani risipindu-\u0219i rezervele valoroase de esen\u021b\u0103 sexual\u0103, endocrin\u0103 \u0219i cerebral\u0103 \u00eenainte de a adopta practica alchimiei interne, este important nu numai s\u0103 stop\u0103m risipirea \u0219i s\u0103 \u00eencepem s\u0103 conserv\u0103m esen\u021ba, ci \u0219i s\u0103 lu\u0103m m\u0103suri pentru recuperarea acesteia \u0219i atingerea stadiului ini\u021bial de puritate \u0219i putere. Acest lucru se poate realiza prin aplicarea metodelor suplimentare de yang-sheng (cultivare a vie\u021bii), cum ar fi schimbarea nutri\u021biei \u0219i a regimului alimentar, folosirea plantelor medicinale tonifiante, executarea unor exerci\u021bii fizice corespunz\u0103toare, respira\u021bia corect\u0103 \u0219i aten\u021bia deosebit\u0103 acordat\u0103 obiceiurilor ale vie\u021bii cotidiene; transformarea esen\u021bei: atunci c\u00e2nd energia este integral\u0103 \u0219i suficient de pur\u0103 \u0219i de puternic\u0103, poate fi transformat\u0103 \u00een jing-qi sau \u201eenergie esen\u021bial\u0103\u201d. Acest proces are loc \u00een centrul energetic din c\u00e2mpul elixirului inferior situat sub ombilic, prin folosirea respira\u021biei ca un muget pentru evaporarea esen\u021bei \u0219i sublimarea energiei sale \u00een cazanul abdomenului \u0219i prin utilizarea min\u021bii pentru a controla procesul \u0219i a ridica energia recoltat\u0103 prin Canalul Conduc\u0103tor spre cap; alimentarea energiei: acest stadiu presupune intensificarea vitalit\u0103\u021bii generale a unei persoane prin rafinarea continu\u0103 a energiei din esen\u021b\u0103 \u0219i \u00eembun\u0103t\u0103\u021birea eficien\u021bei func\u021biilor metabolice ale persoanei respective, astfel \u00eenc\u00e2t rezervele de yuan-qi (energie primordial\u0103) s\u0103 fie conservate, ridic\u00e2nd nivelul de putere al for\u021bei vitale fundamentale a individului, \u00een vederea preg\u0103tirii pentru stadiile mai \u00eenalte de practic\u0103. Energia primordial\u0103 este alimentat\u0103 \u00een continuare prin \u00eenv\u0103\u021barea metodei de conectare la energiile naturii \u0219i ale cosmosului \u0219i de atragere a lor \u00een sistem, prin por\u021bile energetice, de a le dirija prin meridiane \u0219i de a le stoca \u00een centrii energetici ai corpului; transformarea energiei: atunci c\u00e2nd adeptul a acumulat suficiente rezerve de energie \u00een c\u00e2mpul elixirului inferior, este momentul s\u0103 ridice aceast\u0103 energie spre c\u00e2mpul elixirului superior \u0219i s\u0103 o transforme \u00eentr-o energie mai rafinat\u0103, asociat\u0103 con\u0219tiin\u021bei \u0219i altor facult\u0103\u021bi spirituale. Acesta este un tip de energie luminoas\u0103, care ia parte la natura undelor de energie ale luminii mai mult dec\u00e2t la curen\u021bii electromagnetici asocia\u021bi func\u021biilor fiziologice ale corpului. Puterile spirituale ezoterice cum sunt telepatia, percep\u021bia extrasenzorial\u0103, clarviziunea, telekinezia \u0219i a\u0219a mai departe utilizeaz\u0103 aceast\u0103 form\u0103 de enegie. Aceste puteri, cunoscute sub numele de sheng-tung (\u201ep\u0103trunderi spirituale\u201d) \u00een limba chinez\u0103 \u0219i siddi \u00een sanscrit\u0103, sunt considerate a fi semne ale progresului \u00een practica spiritual\u0103 avansat\u0103, neconstituind obiective prin ele \u00eensele, \u0219i sunt utilizate doar cu cea mai mare discre\u021bie atunci c\u00e2nd sunt absolut necesare pentru beneficiul celorlal\u021bi \u0219i niciodat\u0103 pentru beneficiul personal, pentru putere sau celebritate. \u00centr-adev\u0103r, exist\u0103 nenum\u0103rate pove\u0219ti \u00een China \u0219i \u00een India care vorbesc despre practicieni ce se abat de la calea cea dreapt\u0103, folosind astfel de puteri pentru c\u00e2\u0219tigul personal, dup\u0103 care le pierd brusc pe toate \u0219i ajung din nou pe cea mai joas\u0103 treapt\u0103. La acest nivel de practic\u0103, puterea spiritual\u0103 trebuie s\u0103 fie folosit\u0103 \u00eentotdeauna \u00eempreun\u0103 cu \u00een\u021belepciunea \u0219i compasiunea de care este legat\u0103 \u00een mod inextricabil \u00een ordinea universal\u0103; hr\u0103nirea spiritului: acest stadiu de practic\u0103 presupune concentrarea energiei \u00een c\u00e2mpul elixirului superior din centrul capului, acolo unde treze\u0219te \u0219i ilumineaz\u0103 fa\u021betele primordiale latente ale spiritului. \u201eHr\u0103nirea spiritului este sarcina cea mai \u00eenalt\u0103\u201d, afirm\u0103 Tratatul clasic de medicin\u0103 intern\u0103 al \u00cemp\u0103ratului Galben. Aceast\u0103 practic\u0103 cere ca adeptul s\u0103 \u00ee\u0219i lini\u0219teasc\u0103 \u00een totalitate mintea postnatal\u0103 a g\u00e2ndirii discursive, s\u0103 \u00eendep\u0103rteze to\u021bi factorii senzoriali ce l-ar putea distrage \u0219i s\u0103 calmeze \u201eHuliganul-\u0218ef\u201d al emo\u021biilor conflictuale, limit\u00e2nd rolul orgoliului la cel al unui martor t\u0103cut \u0219i pasiv, spre deosebire de rolul pu\u0219tiului r\u0103sf\u0103\u021bat, g\u0103l\u0103gios \u0219i preten\u021bios pe care \u00eel joac\u0103 \u00een mod normal \u00een via\u021ba de zi cu zi. transformarea spiritului: atunci c\u00e2nd con\u0219tiin\u021ba predominant\u0103 a min\u021bii p\u0103r\u0103se\u0219te \u00een lini\u0219te \u0219i f\u0103r\u0103 efort con\u0219tien\u021ba dual\u0103 produs\u0103 de cuvinte \u0219i de g\u00e2ndirea ra\u021bional\u0103, dorin\u021ba senzual\u0103 \u0219i percep\u021bia senzorial\u0103 \u0219i se supune con\u0219tien\u021bei radiante, \u00een\u021belepciunii universale \u0219i puterii infinite ale spiritului primordial, atunci con\u0219tien\u021ba finit\u0103 a min\u021bii omene\u0219ti obi\u0219nuite se transform\u0103 \u0219i se extinde \u00een mod spontan \u00een con\u0219tien\u021ba transcendent\u0103 f\u0103r\u0103 limite a nemuritoarei \u201eMin\u021bi Tao\u201d. Aceast\u0103 transformare, cunoscut\u0103 sub diferite nume \u00een limba englez\u0103, ca enlightement (\u201eiluminare\u201d), transcendece (\u201etranscenden\u021b\u0103\u201d), liberation (\u201eeliberare\u201d) \u0219i awakening (\u201etrezire\u201d), \u00een tradi\u021bia Zen a Japoniei ca satori, \u00een sanscrit\u0103 ca nirvana \u0219i \u00een limbajul taoist ca wu-dao (\u201etrezirea c\u0103tre Cale\u201d), se produce, de obicei, brusc \u0219i pe nea\u0219teptate, \u00een urma practicii \u00eendelungate \u0219i tenace, \u00eentr-o str\u0103lucire orbitoare de inspira\u021bie universal\u0103 care transport\u0103 mintea dincolo de cuvinte \u0219i concepte, \u00eentr-un loc mai \u00eenalt de con\u0219tien\u021b\u0103 \u00een care se g\u0103sesc r\u0103spunsuri la toate \u00eentreb\u0103rile \u0219i se rezolv\u0103 toate \u00eendoielile, \u00eentr-o viziune luminoas\u0103 unic\u0103. \u00cen urma acestei experien\u021be, adeptul este transformat pentru totdeauna, afl\u00e2ndu-se \u00eenc\u0103 \u00een lume, dar nemaiapar\u021bin\u00e2ndu-i, \u0219i nu \u00eei mai r\u0103m\u00e2ne nimic de f\u0103cut \u00een via\u021b\u0103 dec\u00e2t s\u0103 \u00eei ajute \u0219i pe al\u021bii s\u0103 ating\u0103 aceea\u0219i stare sublim\u0103; \u00eentoarcerea la izvoare: acesta este stadiul suprem \u0219i final al practicii, proverbialul \u201ezbor \u00een spa\u021biu\u201d. Atunci c\u00e2nd un adept care \u0219i-a dizolvat deja orgoliul \u0219i a experimentat con\u0219tien\u021ba iluminat\u0103 consider\u0103 c\u0103 este momentul s\u0103 renun\u021be la corpul material, se preg\u0103te\u0219te s\u0103 p\u0103r\u0103seasc\u0103 lumea \u00een mod con\u0219tient, \u00eentr-un vehicul adamantin pur de energie \u0219i spirit, numit uneori \u201eCorpul-Curcubeu\u201d. Este cunoscut \u00een tradi\u021bia taoist\u0103 sub numele de ling-tai (\u201eembrionul spiritual\u201d) \u0219i gesta\u021bia sa poate fi \u00eenlesnit\u0103 prin anumite practici, printre care se num\u0103r\u0103 tehnici cum ar fi proiectarea con\u0219tiin\u021bei \u00een spa\u021biu, pentru a l\u0103sa spiritul s\u0103 umble liber \u0219i s\u0103 \u201erepete\u201d pentru plecarea final\u0103 din corp \u0219i a familiariza con\u0219tiin\u021ba adeptului cu terenul spiritului primordial. Ca fuziune de lumin\u0103 str\u0103lucitoare \u0219i con\u0219tien\u021b\u0103 pur\u0103 ivite din esen\u021ba, energia \u0219i spiritul adeptului, Corpul-Curcubeu restabile\u0219te uniunea primordial\u0103 a celor Trei Comori \u0219i le restituie izvorului universal al tuturor crea\u021biilor, \u201eca o pic\u0103tur\u0103 de ap\u0103 care alunec\u0103 \u00een marea str\u0103lucitoare\u201d. Totu\u0219i, spre deosebire de dizolvarea unei pic\u0103turi de ap\u0103 atunci c\u00e2nd alunec\u0103 \u00eenapoi \u00een mare, spiritul unui individ iluminat se extinde, pentru a \u00eembr\u0103\u021bi\u0219a con\u0219tien\u021ba universal\u0103, spa\u021biul infinit \u0219i energia f\u0103r\u0103 limite a izvorului la care se \u00eentoarce. Spiritul devine una cu universul \u00een loc s\u0103 se dizolve \u00een acesta \u0219i r\u0103m\u00e2ne acolo pentru totdeauna, \u00eentr-o stare de str\u0103lucitoare con\u0219tien\u021b\u0103 universal\u0103 exaltat\u0103, \u00een loc s\u0103 se rostogoleasc\u0103 orbe\u0219te prin el, sim\u021bind fric\u0103, furie \u0219i alte r\u0103m\u0103\u0219i\u021be karmice ale vie\u021bii \u2013 doar pentru a se na\u0219te din nou, \u00een acela\u0219i vechi carusel al re\u00eencarn\u0103rii. Foarte pu\u021bini practicieni reu\u0219esc s\u0103 \u00eencheie acest stadiu de practic\u0103, dar cei care reu\u0219esc, devin \u201enemuritori\u201d (shian), fiind elibera\u021bi pentru totdeauna de ciclurile nesf\u00e2r\u0219ite ale na\u0219terii \u0219i mor\u021bii ce caracterizeaz\u0103 existen\u021ba carnal\u0103, de\u0219i unii dintre ei aleg s\u0103 se \u00eentoarc\u0103 la suferin\u021ba vie\u021bii materiale de bun\u0103-voie, pentru a-i ajuta pe al\u021bii s\u0103 ating\u0103 aceea\u0219i stare de autoeliberare. Astfel, singurul adev\u0103rat \u201eelixir al vie\u021bii\u201d este energia \u0219i unica nemurire pe care o poate ob\u021bine o fiin\u021b\u0103 uman\u0103 e pur spiritual\u0103. Cultivarea energiei primordiale a vie\u021bii \u0219i atingerea st\u0103rii de iluminare a con\u0219tien\u021bei primordiale sunt obiectivele supreme ale \u201efamiliei interne\u201d (nei-jia) de practicieni qi gong. Totu\u0219i, cultivarea energiei primordiale (yuan-qi) are \u0219i beneficii practice pentru obiectivele mai imediate, mai pu\u021bin \u00eenalte ale protej\u0103rii s\u0103n\u0103t\u0103\u021bii \u0219i prelungirii vie\u021bii corpului fizic. Majoritatea oamenilor nici m\u0103car nu sunt con\u0219tien\u021bi de faptul c\u0103 posed\u0103 o astfel de energie primordial\u0103 \u0219i c\u0103 ea are un rol decisiv \u00een bun\u0103starea lor fizic\u0103. \u00cen consecin\u021b\u0103, ei \u00ee\u0219i risipesc \u00een mod neglijent acest bun de pre\u021b, f\u0103r\u0103 ca m\u0103car s\u0103 \u00ee\u0219i dea seama. De fiecare dat\u0103 c\u00e2nd v\u0103 pierde\u021bi cump\u0103tul, v\u0103 supune\u021bi stresului, v\u0103 extenua\u021bi corpul, v\u0103 neglija\u021bi s\u0103n\u0103tatea \u0219i v\u0103 l\u0103sa\u021bi sistemul s\u0103 se pr\u0103bu\u0219easc\u0103, v\u0103 suprasolicita\u021bi sursele metabolice normale de Energie Veritabil\u0103 postnatal\u0103 ob\u021binut\u0103 din hran\u0103, ap\u0103 \u0219i aer, determin\u00e2ndu-v\u0103, astfel, sistemul s\u0103 recurg\u0103 la rezervele pre\u021bioase \u0219i de ne\u00eenlocuit ale energiei primordiale, multe dintre ele fiind situate \u00een glandele suprarenale, \u00een cea pituitar\u0103 \u0219i \u00een alte glande. Dac\u0103 acest lucru s-ar \u00eent\u00e2mpla doar rareori \u00een via\u021b\u0103, nu ar avea un impact negativ semnificativ asupra s\u0103n\u0103t\u0103\u021bii \u0219i longevit\u0103\u021bii, dar pentru majoritatea oamenilor, acest tip de \u201echeltuial\u0103 deficitar\u0103\u201d a devenit standardul vie\u021bii de fiecare zi, at\u00e2t la serviciu, c\u00e2t \u0219i \u00een timpul liber, iar sistemul endocrin \u0219i reac\u021bia sistemului nostru imunitar sunt primele care prezint\u0103 disfunc\u021bii ca urmare a acestei suprasolicit\u0103ri. Acesta este punctul de vedere al medicilor chinezi tradi\u021bionali \u00een leg\u0103tur\u0103 cu afec\u021biunea cunoscut\u0103 la ora actual\u0103 sub numele de \u201esindromul imunodeficien\u021bei dob\u00e2ndite\u201d. Calitatea \u0219i cantitatea de energie primordial\u0103 pe care o primim la na\u0219tere depind de trei factori principali: puritatea \u0219i puterea plasmei genetice a p\u0103rin\u021bilor; starea de s\u0103n\u0103tate \u0219i vitalitatea p\u0103rin\u021bilor \u0219i starea rela\u021biei lor afective \u00een momentul concep\u021biei; factorii spirituali, cum ar fi karma, care sunt indu\u0219i \u00een aceast\u0103 via\u021b\u0103 prin intermediul spiritului nou-venit. Karma, care se refer\u0103 la anumite circumstan\u021be care apar \u00een decursul acestei vie\u021bi ca rezultat cumulativ al activit\u0103\u021bilor \u0219i obiceiurilor cultivate \u00een vie\u021bile anterioare, \u0219i re\u00eencarnarea \u2013 transmigra\u021bia ciclic\u0103 a semin\u021bei spirituale nemuritoare de la o via\u021b\u0103 la alta, de la un trup la altul \u2013 sunt considerate a fi realit\u0103\u021bi fundamentale ale vie\u021bii \u00een g\u00e2ndirea tradi\u021bional\u0103 oriental\u0103, nefiind principii doctrinare ale nici unei religii \u00een particular, \u0219i a\u0219adar sunt considerate a fi \u0219i factori de baz\u0103 care influen\u021beaz\u0103 s\u0103n\u0103tatea, longevitatea \u0219i dezvoltarea spiritual\u0103. \u00centr-adev\u0103r, p\u00e2n\u0103 \u00een momentul \u00een care au fost radiate din scripturi prin decret bisericesc \u00een secolul al IX-lea d.Hr, karma \u0219i re\u00eencarnarea erau p\u0103r\u021bi integrante \u0219i \u00een g\u00e2ndirea cre\u0219tin\u0103. Din moment ce ace\u0219ti factori dezv\u0103luie adeseori micile mistere \u0219i explic\u0103 problemele persistente \u00een via\u021b\u0103 care sfideaz\u0103 orice alt\u0103 explica\u021bie, inclusiv problemele de s\u0103n\u0103tate, este de datoria noastr\u0103 s\u0103 p\u0103str\u0103m cel pu\u021bin o atitudine deschis\u0103 fa\u021b\u0103 de subiectul karmei \u0219i al re\u00eencarn\u0103rii, mai ales c\u00e2nd e vorba despre energie, ce este legat\u0103 str\u00e2ns de spirit. Yuan-qi este a\u0219adar for\u021ba vital\u0103 fundamental\u0103 pe care fiecare fiin\u021b\u0103 uman\u0103 o aduce \u00een aceast\u0103 lume la na\u0219tere. Este un lucru ce nu poate fi \u00eenlocuit, schimbat sau achizi\u021bionat \u0219i nu poate fi nici ob\u021binut din surse suplimentare, nici transplantat din alte surse. Poate totu\u0219i s\u0103 fie conservat\u0103, cultivat\u0103 \u0219i controlat\u0103, iar puritatea \u0219i puterea sa pot fi intensificate prin practica qi gong \u0219i prin alte regimuri yang-sheng, cum ar fi dieta \u0219i suplimentele nutritive, exerci\u021bii fizice \u0219i yoga sexual\u0103, relaxarea \u0219i medita\u021bia. Aceste practici au menirea de a asigura \u00eentotdeauna o rezerv\u0103 suficient\u0103 de Energie Veritabil\u0103 postnatal\u0103 pentru a satisface cerin\u021bele energetice zilnice ale corpului \u0219i ale min\u021bii, contracar\u00e2nd, \u00een acela\u0219i timp, efectele stresului, ale subnutri\u021biei \u0219i ale extenu\u0103rii care sec\u0103tuiesc at\u00e2t de repede Energia Veritabil\u0103, conserv\u00e2nd, astfel, proviziile de rezerv\u0103 de energie primordial\u0103, pentru a sus\u021bine stadiile avansate ale alchimiei interne. Atunci c\u00e2nd yuan-qi este \u00eemprumutat pentru a sprijini func\u021biile fiziologice \u00een perioadele de stres, boal\u0103 sau \u00een alte condi\u021bii de deficien\u021b\u0103, acesta este pierdut \u00een mod irevocabil, dar, atunci c\u00e2nd e \u00eencorporat \u00een alchimia intern\u0103 a celor Trei Comori, este consolidat, rafinat \u0219i redirijat \u00een \u00eentregul sistem, astfel conserv\u00e2ndu-se. Conservarea \u0219i cultivarea energiei primordiale prin qi gong intern amplific\u0103 puterea \u00eentregului sistem energetic uman, asem\u0103n\u00e2ndu-se cu intensificarea curentului \u00eentr-un circuit electric, astfel \u00eenc\u00e2t toate luminile devin deodat\u0103 mai puternice. Aceasta este proverbiala \u201estr\u0103lucire a s\u0103n\u0103t\u0103\u021bii\u201d \u2013 obrajii \u00eembujora\u021bi \u0219i ochii str\u0103lucitori, pasul s\u0103lt\u0103re\u021b \u0219i claritatea radiant\u0103 a spiritului. Atunci c\u00e2nd este conservat\u0103 \u0219i amplificat\u0103 prin practic\u0103, energia primordial\u0103 are o calitate radiant\u0103 intens\u0103, care se distribuie \u00een \u00eentregul sistem, inund\u00e2nd fiecare organ, \u021besut \u0219i celul\u0103 cu aura protectoare a c\u00e2mpului s\u0103u de for\u021b\u0103 \u0219i \u00eenv\u0103luind tot corpul \u00eentr-un scut luminos de energie ce \u00eel protejeaz\u0103 \u00eempotriva invaziilor energiilor aberante din mediu \u0219i a c\u00e2mpurilor electromagnetice nocive \u0219i anihileaz\u0103 influen\u021bele negative ale spiritelor r\u0103uvoitoare, ale inten\u021biilor rele \u0219i ale for\u021belor demonice. Ultimul beneficiu men\u021bionat, cunoscut \u00een limba chinez\u0103 sub numele de bi-shieh (\u201e\u00eendep\u0103rtarea r\u0103ului\u201d), li se poate p\u0103rea misterios \u0219i superfluu cititorilor occidentali, dar \u00een Asia protejarea \u00eempotriva energiilor ostile, a r\u0103ut\u0103\u021bii spirituale proiectate incon\u0219tient sau inten\u021bionat de al\u021bii \u0219i \u00eempotriva influen\u021belor parazitarea ale entit\u0103\u021bilor maligne este considerat\u0103 a fi element foarte important al practicii qi gong. Ca \u0219i \u00een cazul karmei \u0219i al re\u00eencarn\u0103rii, dac\u0103 nu a\u021bi \u00eent\u00e2lnit dovezi clare c\u0103 astfel de for\u021be nu exist\u0103, ar putea fi o idee bun\u0103 s\u0103 acord\u0103m prezum\u021bia de nevinov\u0103\u021bie experien\u021bei mae\u0219trilor spirituali care spun c\u0103 ele exist\u0103 \u0219i a\u0219adar s\u0103 le lua\u021bi \u00een considerare ca factori de influen\u021b\u0103 \u00een via\u021b\u0103 \u0219i \u00een practic\u0103. Acum, s\u0103 trecem rapid \u00een revist\u0103 unele dintre beneficiile practice ale practicii qi gong \u0219i alchimiei interne a celor Trei Comori \u00een ceea ce prive\u0219te s\u0103n\u0103tatea uman\u0103, longevitatea \u0219i con\u0219tien\u021ba. \n\nQi gong \u0219i esen\u021ba \nDup\u0103 cum am v\u0103zut, esen\u021ba se manifest\u0103 \u00een via\u021ba postnatal\u0103 sub forma corpului fizic \u00een general \u0219i a diferitelor sale fluide vitale \u00een particular, \u00een timp ce energia se manifest\u0103 sub forma respira\u021biei. Conform principiilor alchimiei interne, \u201eenergia controleaz\u0103 esen\u021ba\u201d, ceea ce \u00eenseamn\u0103 c\u0103 respira\u021bia controleaz\u0103 secre\u021bia \u0219i circula\u021bia fluidelor vitale \u00een corp. Respira\u021bia diafragmatic\u0103 profund\u0103 folosit\u0103 \u00een qi gong d\u0103 un impuls puternic circula\u021biei s\u00e2ngelui prin corp, prin comprimarea \u0219i eliberarea alternativ\u0103 a presiunilor din cavit\u0103\u021bile abdominal\u0103 \u0219i toracic\u0103, diafragma ac\u021bion\u00e2nd ca o \u201ea doua inim\u0103\u201d care pompeaz\u0103 s\u00e2ngele prin vase. Fiecare inspira\u021bie abdominal\u0103 profund\u0103 ajut\u0103 la pomparea s\u00e2ngelui prin sistem \u0219i u\u0219ureaz\u0103 cu mult sarcina inimii. Atunci c\u00e2nd acest tip de respira\u021bie este practicat \u00een timpul zilei, are rolul de m\u0103sur\u0103 preventiv\u0103 extrem de eficient\u0103 \u00eempotriva bolilor de inim\u0103 \u0219i ajut\u0103 la prelungirea vie\u021bii. Mi\u0219c\u0103rile lungi, ritmice ale membrelor \u0219i ale trunchiului realizate \u00een cadrul exerci\u021biilor qi gong stimuleaz\u0103 circula\u021bia limfei prin corp. Din moment ce limfa ajut\u0103 la purificarea s\u00e2ngelui \u0219i a fluidelor intercelulare, exerci\u021biile qi gong stimuleaz\u0103 detoxifierea \u00eentregului corp, p\u00e2n\u0103 la cea mai mic\u0103 celul\u0103. Un alt mod prin care respira\u021bia qi gong stimuleaz\u0103 fluidele corporale const\u0103 \u00een masarea organelor abdominale. Pe m\u0103sur\u0103 ce diafragma coboar\u0103 \u00een timpul inhal\u0103rii, ea stoarce s\u00e2ngele st\u0103tut, bila \u0219i alte fluide stagnante din ficat \u0219i din alte organe, iar atunci c\u00e2nd presiunea scade \u00een timpul expira\u021biei, pe m\u0103sur\u0103 ce diafragma urc\u0103, s\u00e2ngele proasp\u0103t p\u0103trunde \u00een organe \u0219i le re\u00eemprosp\u0103teaz\u0103 cu oxigen \u0219i elemente nutritive. Aceast\u0103 presiune diafragmatic\u0103 intern\u0103 stimuleaz\u0103 \u0219i secre\u021biile de hormoni vitali din glandele situate \u00een abdomen \u0219i \u00een zona sacral\u0103, mai ales cele din cortexul suprarenal de deasupra rinichilor. Respira\u021bia profund\u0103 intensific\u0103 mult oxigenarea s\u00e2ngelui \u0219i eliminarea dioxidului de carbon din pl\u0103m\u00e2ni, prin cre\u0219terea suprafe\u021bei alveolelor implicate \u00een schimbul de gaze cu fluxul sanguin. Al\u0103turi de intensificarea circula\u021biei \u0219i distribu\u021biei s\u00e2ngelui prin pomparea diafragmei, rezultatul net al acestei cre\u0219teri a eficien\u021bei respiratorii este o sporire semnificativ\u0103 a oxigen\u0103rii \u0219i detoxifierii \u021besuturilor \u0219i celulelor din \u00eentregul corp. Importan\u021ba acestui efect \u00een ziua de azi este extrem de mare. Cu dou\u0103 sute de ani \u00een urm\u0103, aerul pe care \u00eel respiram con\u021binea 38% oxigen \u0219i doar 1% dioxid de carbon. Acum, din cauza unor factori cum ar fi defri\u0219area, arderea combustibililor fosili \u0219i poluarea industrial\u0103, nivelul de oxigen din aer a sc\u0103zut la jum\u0103tate, la numai 19%, \u00een timp ce dioxidul de carbon a crescut la un nivel ame\u021bitor de 25%. Aceasta \u00eenseamn\u0103 c\u0103, de fiecare dat\u0103 c\u00e2nd inspir\u0103m, corpul nostru prime\u0219te doar jum\u0103tate din cantitatea de oxigen pe care o primeau str\u0103mo\u0219ii no\u0219tri, iar aerul con\u021bine de 25 de ori mai mult dioxid de carbon, ce este un de\u0219eu metabolic, pe care ar trebui s\u0103 \u00eel elimin\u0103m prin respira\u021bie. Astfel, asimilarea crescut\u0103 de oxigen \u0219i eliminarea dioxidului de carbon pe care qi gong le cauzeaz\u0103 \u00een corp sunt mai importante ca niciodat\u0103 pentru s\u0103n\u0103tatea oamenilor \u0219i doar acest factor este mai mult dec\u00e2t suficient pentru a justifica timpul \u0219i efortul necesare pentru a practica qi gong zilnic. \u00cen 1931, doctorul Otto Warburg a primit premiul Nobel pentru medicin\u0103 dup\u0103 ce a descoperit c\u0103 afec\u021biunea principal\u0103 asociat\u0103 tuturor formelor de cancer este lipsa sever\u0103 a oxigenului din celulele din \u021besuturilor bolnave \u0219i c\u0103 \u021besuturile care sunt suficient oxigenate nu pot fi afectate de cancer. Aceast\u0103 descoperire, ce a fost ignorat\u0103 de stabilimentul medical, este sprijinit\u0103 \u00een continuare de faptul c\u0103 sporirea la nivel mondial a inciden\u021bei cancerului evolueaz\u0103 paralel cu sc\u0103derea concomitent\u0103 a nivelurilor de oxigen \u0219i c\u0103 zonele \u00een care cancerul se r\u0103sp\u00e2nde\u0219te cel mai rapid sunt regiunile cel mai puternic industrializate din lume, acolo unde nivelurile de oxigen sunt cele mai sc\u0103zute. Concluzia evident\u0103 aici este c\u0103 m\u0103sura preventiv\u0103 cea mai bun\u0103 \u00eempotriva cancerului const\u0103 \u00een a ne asigura c\u0103 toate celulele \u0219i \u021besuturile din corp primesc suficient oxigen \u0219i modul cel mai simplu \u0219i mai eficient de a face acest lucru e practica zilnic\u0103 a artei qi gong, care nu numai c\u0103 \u00eembun\u0103t\u0103\u021be\u0219te oxigenarea s\u00e2ngelui, ci asigur\u0103 \u0219i distribu\u021bia complet\u0103 a acestuia la fiecare celul\u0103 din corp, elimin\u00e2nd, \u00een acela\u0219i timp, de\u0219eurile toxice a c\u0103ror acumulare \u00een \u021besuturi le predispune \u0219i mai mult la dezvoltarea cancerului. Atunci c\u00e2nd oamenii din lumea occidental\u0103 se g\u00e2ndesc la \u201eexerci\u021bii\u201d, de obicei le vin \u00een minte antrenamentele epuizante de la sala de gimnastic\u0103 unde \u201etrag de fiare\u201d, joggingul p\u00e2n\u0103 \u201ecazi lat\u201d de oboseal\u0103 \u0219i alte sporturi care necesit\u0103 mult efort fizic, aliniindu-se axiomei \u201eF\u0103r\u0103 durere, nu c\u00e2\u0219tigi nimic\u201d. \u00cen realitate, de fapt, aceste tipuri de exerci\u021bii mai mult d\u0103uneaz\u0103 corpului, mai ales atunci c\u00e2nd sunt practicate sporadic, f\u0103r\u0103 \u00eenc\u0103lzirea prealabil\u0103 a corpului \u0219i f\u0103r\u0103 reoxigenarea ulterioar\u0103 a s\u00e2ngelui \u0219i a \u021besuturilor prin respira\u021bie profund\u0103. Dup\u0103 v\u00e2rsta de 30 de ani, acest tip de exerci\u021bii extenuante d\u0103uneaz\u0103 \u0219i mai mult. Acest tip de exerci\u021bii au tendin\u021ba de a comprima mu\u0219chii, de a \u00eencorda tendoanele, de a rigidiza \u00eencheieturile \u0219i de a acidifia s\u00e2ngele \u0219i \u021besuturile cu exces de acid lactic, dioxid de carbon \u0219i alte reziduri metabolice. \u00cen timp ce atle\u021bii profesion\u0219ti iau m\u0103suri elaborate pentru contracararea acestor dezavantaje, foarte pu\u021bini dintre amatori se obosesc s\u0103 fac\u0103 acela\u0219i lucru \u0219i majoritatea oamenilor nici m\u0103car nu sunt con\u0219tien\u021bi de pericolul cumulativ cauzat de astfel de activit\u0103\u021bi. Pe de alt\u0103 parte, exerci\u021biile qi gong, care implic\u0103 mi\u0219c\u0103ri u\u0219oare, \u00eencete, line \u0219i curg\u0103toare armonizate cu o respira\u021bie diafragmatic\u0103 profund\u0103, \u00eentind \u0219i tonific\u0103 mu\u0219chii \u0219i tendoanele, relaxeaz\u0103 \u0219i \u00eenc\u0103lzesc \u00eencheieturile \u0219i ligamentele, m\u0103resc flexibilitatea p\u0103r\u021bilor mobile ale corpului \u0219i stimuleaz\u0103 toate organele \u0219i glandele interne cu ajutorul masajului terapeutic profund, efectuat prin contractarea \u0219i dilatarea diafragmei. \u00cen acela\u0219i timp, s\u00e2ngele \u0219i fluidele intercelulare sunt oxigenate \u0219i alcalinizate, \u0219i nu carbonate \u0219i acidifiate, sistemul endocrin este echilibrat, \u0219i nu inundat excesiv cu adrenalin\u0103, sisteml nervos e relaxat, \u0219i nu suprasolicitat, iar energia este colectat\u0103 \u0219i depozitat\u0103, nu \u00eempr\u0103\u0219tiat\u0103 \u0219i sec\u0103tuit\u0103. Concluzia \u00een ceea ce prive\u0219te practica qi gong poate fi rezumat\u0103 prin axioma taoist\u0103 \u201eMai pu\u021bin\u0103 tensiune, mai mult c\u00e2\u0219tig\u201d. \u00cen plus, pentru qi gong nu sunt necesare aparatura costisitoare \u0219i permisele de club exclusiviste, nu presupune competi\u021bie, \u021binerea scorului, este nevoie de pu\u021bin antrenament \u0219i un efort foarte mic \u0219i presupune o investi\u021bie de timp \u0219i o b\u0103taie de cap mult mai reduse dec\u00e2t \u00een cazul sporturilor \u0219i al jocurilor, livr\u00e2nd un procent maxim de s\u0103n\u0103tate \u00een schimbul unei investi\u021bii minime de efort. Iat\u0103 ce c\u00e2\u0219tig\u0103 corpul prin practicarea exerci\u021biilor qi gong la domiciliu, pentru o condi\u021bia fizic\u0103 bun\u0103. \n\nQi gong \u0219i energia \nRespira\u021bia este metoda principal\u0103 de controlare a echilibrului \u0219i a fluxului energiilor din sistemul uman, dar numai atunci c\u00e2nd prelu\u0103m controlul con\u0219tient al respira\u021biei noastre \u0219i \u00eel folosim pentru reglarea energiei. Atunci c\u00e2nd respir\u0103m incon\u0219tient, pe \u201epilot automat\u201d, a\u0219a cum fac majoritatea oamenilor 24 de ore pe zi de-a lungul vie\u021bilor lor, modelele noastre de respira\u021bie sunt determinate de diferi\u021bi factori energetici interni \u0219i externi, cum ar fi g\u00e2ndurile \u0219i emo\u021biile, tensiunea \u0219i stresul, vremea, mediul \u00eenconjur\u0103tor, for\u021bele \u0219i c\u00e2mpurile nenaturale produse de linii de \u00eenalt\u0103 tensiune, de turnuri de transmisie, de televizoare, de aparate electrice \u0219i de alte dispozitive. \u00cen acest mod pasiv de respira\u021bie, energia nu este reglat\u0103 \u0219i echilibrat\u0103 prin respira\u021bie; \u00een schimb, adopt\u0103 modele haotice de respira\u021bie \u0219i este supus\u0103 acelora\u0219i factori distrug\u0103tori. Pe de alt\u0103 parte, atunci c\u00e2nd \u00eenv\u0103\u021b\u0103m cum s\u0103 respir\u0103m \u00een mod con\u0219tient \u0219i corect, ca \u00een practica qi gong, respira\u021bia devine factorul principal care regleaz\u0103 fiecare tip de energie din sistemul uman, echilibr\u00e2nd energiile emo\u021bionale \u0219i cele cerebrale, control\u00e2nd cele Cinci Energii Elementare din sistemele de organe \u0219i armoniz\u00e2nd sistemul energetic uman cu puternicele c\u00e2mpuri de for\u021be din natur\u0103 \u0219i din cosmos. Acest lucru se realizeaz\u0103 prin ciclul de comand\u0103 al alchimiei interne, \u00een cadrul c\u0103ruia mintea controleaz\u0103 corpul prin dominarea respira\u021biei. Unul dintre cele mai importante beneficii ale practicii qi gong \u00een ceea ce prive\u0219te energia este echilibrul emo\u021bional. MTC consider\u0103 emo\u021biile a fi forme de energie haotic\u0103, ce circul\u0103 necontrolat prin sistem, \u0219i nu le prive\u0219te ca pe ni\u0219te fenomene mentale, ca \u00een medicina occidental\u0103. Din acest punct de vedere, emo\u021bia nu este altceva dec\u00e2t energie \u00een mi\u0219care. Atunci c\u00e2nd li se permite s\u0103 circule libere prin sistem, emo\u021biile sunt considerate de MTC a fi cauzele interne principale ale bolilor. Astfel, Tratatul clasic de medicin\u0103 intern\u0103 al \u00cemp\u0103ratului Galben afirm\u0103: \nFuria face ca energia s\u0103 se ridice, bucuria face ca energia s\u0103 \u00eencetineasc\u0103, jalea determin\u0103 energia s\u0103 se disipeze, frica face ca energia s\u0103 coboare, sperietura face ca energia s\u0103 se \u00eempr\u0103\u0219tie, extenuarea face ca energia s\u0103 se ofileasc\u0103, grija determin\u0103 energia s\u0103 stagneze. \n\n\u00cen loc s\u0103 clasifice dezechilibrele emo\u021bionale ca afec\u021biuni mentale \u0219i s\u0103 trimit\u0103 pacien\u021bii cu probleme emo\u021bionale la psihiatru sau la psiholog, a\u0219a cum se \u00eent\u00e2mpl\u0103 \u00een practica medical\u0103 modern\u0103, MTC diagnosticheaz\u0103 dezechilibrele emo\u021bionale mai mult \u00een leg\u0103tur\u0103 cu disfunc\u021biile organice ale corpului, cu deficien\u021bele nutri\u021bionale, cu factorii de mediu \u0219i cu efectele distructive ale for\u021belor \u0219i c\u00e2mpurilor energetice, externe asupra sistemului uman. \u00cen cadrul analizei de fa\u021b\u0103, afec\u021biunile mentale asociate dezechilibrelor emo\u021bionale sunt considerate, de obicei, a fi simptomele, \u0219i nu cauzele problemelor. S-a descoperit de cur\u00e2nd c\u0103 schizofrenia, de exemplu, reac\u021bineaz\u0103 foarte bine la doze foarte mari de niacin\u0103 (vitamina B3), un element nutritiv esen\u021bial, implicat \u00een producerea neurotransmi\u021b\u0103torilor vitali din creier, iar acest tip de terapie nutri\u021bional\u0103 a demonstrat c\u0103 are o rat\u0103 de vindecare mult mai mare dec\u00e2t psihoterapia conven\u021bional\u0103. \u00cen acest caz, dezechilibrul \u00een energia emo\u021bional\u0103 asociat schizofreniei este cauzat de o simpl\u0103 deficien\u021b\u0103 nutritiv\u0103, \u0219i nu de o problem\u0103 mental\u0103, iar aceast\u0103 afec\u021biune nu poate fi corectat\u0103 prin \u201econsiliere\u201d, oric\u00e2t de mult s-ar insista cu aceast\u0103 metod\u0103. Dup\u0103 cum am v\u0103zut, fiecare dintre cele Cinci Energii Elementare controleaz\u0103 func\u021biile unei anumite perechi de organe interne \u0219i fiecare este asociat\u0103, de asemenea, cu o anumit\u0103 reac\u021bie emo\u021bional\u0103 (vezi pagina 14). Atunci c\u00e2nd o reac\u021bie emo\u021bional\u0103 devine extrem\u0103 sau frecvent\u0103 \u0219i i se permite s\u0103 se aprind\u0103 \u0219i s\u0103 \u00ee\u0219i urmeze cursul f\u0103r\u0103 control, ajunge, \u00een mod invariabil, s\u0103 se situeze \u00een organul corespunz\u0103tor \u0219i s\u0103 \u00eei afecteze func\u021biile \u0219i, dac\u0103 i se permite s\u0103 continue, ajunge s\u0103 d\u0103uneze matricei celulare. Furia extrem de puternic\u0103, de exemplu, inflameaz\u0103 ficatul, f\u0103c\u00e2ndu-v\u0103 s\u0103 v\u0103 sim\u021bi\u021bi \u201elivizi\u201d. Dac\u0103 furia devine o reac\u021bie obi\u0219nuit\u0103 \u00een via\u021b\u0103, aceasta poate duce cu u\u0219urin\u021b\u0103 la o boal\u0103 cronic\u0103 a ficatului, iar aceast\u0103 boal\u0103, la r\u00e2ndul ei, creeaz\u0103 o predispozi\u021bie pentru furia frecvent\u0103, cre\u00e2nd un cerc vicios de autodistrugere. Frica \u00eempiedic\u0103 buna func\u021bionare a rinichilor \u0219i, dup\u0103 cum \u0219tim, atunci c\u00e2nd frica devine extrem de intens\u0103 \u0219i se transform\u0103 \u00een sperietur\u0103, poate provoca o schimbare at\u00e2t de radical\u0103 la nivelul energiei rinichilor, \u00eenc\u00e2t vezica se gole\u0219te singur\u0103, \u00een mod spontan. Emo\u021biile pot fi a\u0219adar un factor major \u00een apari\u021bia bolilor cronice \u00een corp, de\u0219i nu sunt recunoscute ca atare \u00een medicina conven\u021bional\u0103 modern\u0103. Dac\u0103 sunte\u021bi atent la modelele de respira\u021bie ale dumneavoastr\u0103 \u0219i ale altora din momentele de dezechilibru emo\u021bional, ve\u021bi observa c\u0103 fiecare tip de reac\u021bie emo\u021bional\u0103 necontrolat\u0103 cauzeaz\u0103 un anumit dezechilibru \u00een respira\u021bie. Anxietatea face ca respira\u021bia s\u0103 fie scurt\u0103, superficial\u0103 \u0219i rapid\u0103, ca a unui c\u00e2ine care g\u00e2f\u00e2ie, \u0219i s\u0103 se ridice \u00een partea de sus a pl\u0103m\u00e2nilor. Furia provoac\u0103 o respira\u021bie greoaie, haotic\u0103 \u0219i respira\u021bia nu se mai face pe nas, a\u0219a cum ar trebui, ci pe gur\u0103. Frica produce o \u00eenecare, \u00eenghi\u021bire \u0219i re\u021binere a respira\u021biei, aerul fiind \u021binut \u00een piept mult timp \u0219i expira\u021bia fiind scurt\u0103 \u0219i superficial\u0103. Jalea reduce respira\u021bia la un suspin foarte scurt, lent \u0219i superficial \u0219i uneori o stopeaz\u0103 complet. A\u0219adar, dezechilibrele emo\u021bionale nu d\u0103uneaz\u0103 doar organelor asociate, ci \u00eempiedic\u0103 \u0219i respira\u021bia, lipsind, astfel, corpul de o cantitate suficient\u0103 de oxigen \u0219i permi\u021b\u00e2nd ca reziduurile celulare toxice s\u0103 se acumuleze, inhib\u00e2nd circula\u021bia s\u00e2ngelui \u0219i a energiei \u0219i f\u0103c\u00e2nd \u00eentregul sistem s\u0103 stagneze. Indiferent de ce anume provoac\u0103 un anumit dezechilibru emo\u021bional \u0219i de consecin\u021bele pe care le are acesta asupra restului corpului, la o analiz\u0103 final\u0103, nu este nimic mai mult dec\u00e2t o \u201eenergie \u00een mi\u0219care\u201d sc\u0103pat\u0103 de sub control \u0219i, \u00een consecin\u021b\u0103, poate oric\u00e2nd s\u0103 fie controlat\u0103 \u0219i reechilibrat\u0103 cu u\u0219urin\u021b\u0103 cu ajutorul c\u00e2torva minute de respira\u021bie diafragmatic\u0103 profund\u0103. Este important, totu\u0219i, s\u0103 face\u021bi acest lucru imediat ce apare reac\u021bia emo\u021bional\u0103, \u00eenainte s\u0103 apuce s\u0103 afecteze \u0219i s\u0103 deranjeze \u00eentregul sistem. Acest tip de \u201econtrol timpuriu al pagubelor\u201d necesit\u0103 recunoa\u0219terea con\u0219tient\u0103 a emo\u021biilor extreme a\u0219a cum sunt \u00een realitate \u2013 energii sc\u0103pate de sub control din cauza stimulilor externi \u2013 \u00een loc s\u0103 le confund\u0103m cu \u201esentimentele\u201d, care sunt forme intuitive de g\u00e2nduri ce pot fi destul de folositoare. Dac\u0103 sunte\u021bi receptivi \u0219i \u00eendep\u0103rta\u021bi izbucnirile emo\u021bionale de la \u00eenceput, pute\u021bi s\u0103 preveni\u021bi multe probleme de s\u0103n\u0103tate \u0219i s\u0103 economisi\u021bi o cantitate mare de energie valoroas\u0103. V\u0103 pute\u021bi demonstra cu u\u0219urin\u021b\u0103 eficacitatea controlului respira\u021biei ca metod\u0103 de control emo\u021bional, pur \u0219i simplu folosind timp de c\u00e2teva minute tehnica respira\u021biei diafragmatice profunde data viitoare c\u00e2nd sim\u021bi\u021bi c\u0103 furia, anxietatea, frica sau jalea iau na\u0219tere \u00een sistemul dumneavoastr\u0103. Func\u021bioneaz\u0103 imediat \u0219i f\u0103r\u0103 gre\u0219, pentru calmarea emo\u021biei \u0219i reechilibrarea \u00eentregului sistem energetic. \u00cen plus, dac\u0103 se practic\u0103 qi gong zilnic, acesta func\u021bioneaz\u0103 ca o m\u0103sur\u0103 preventiv\u0103 \u00eempotriva izbucnirilor emo\u021bionale, deoarece, dup\u0103 o \u0219edin\u021b\u0103 de practic\u0103, ve\u021bi avea tendin\u021ba s\u0103 respira\u021bi corect pe durata \u00eentregii zile, pre\u00eent\u00e2mpin\u00e2nd schimb\u0103rile radicale \u00een energia emo\u021bional\u0103. Un alt efect benefic al practicii qi gong asupra energiei const\u0103 \u00een stabilirea rezonan\u021bei armonice \u00eentre sistemul energetic uman \u0219i pulsul energiei ambiente a planetei. Frecven\u021ba predominant\u0103 a c\u00e2mpului electromagnetic al p\u0103m\u00e2ntului pulseaz\u0103 cu o frecven\u021b\u0103 de 7,8 hertzi (cicluri pe secund\u0103) \u0219i nenum\u0103rate studii au demonstrat c\u0103 aceast\u0103 frecven\u021b\u0103 conduce cu u\u0219urin\u021b\u0103 la activarea reac\u021biilor de vindecare din partea corpului. Cunoscut\u0103 sub numele de Rezonan\u021ba Schumann, 7,8 hertzi este frecven\u021ba exact\u0103 la care sistemul energetic uman activeaz\u0103 reac\u021biile imune \u00eenn\u0103scute proprii corpului. Prin acordarea c\u00e2mpului microscopic de energie uman\u0103 pentru a se sincroniza cu cel macroscopic al p\u0103m\u00e2ntului, qi gong cur\u0103\u021b\u0103 \u00eentregul sistem energetic uman de toate energiile negative \u0219i de modelele energetice haotice \u0219i stabile\u0219te condi\u021biile ideale pentru vindecarea \u0219i activitatea reparatorie intern\u0103. Acest efect constituie \u0219i un foarte bun antidot \u00eempotriva afluen\u021bei constante de energii dezechilibrate \u0219i de c\u00e2mpuri de for\u021be d\u0103un\u0103toare la care este expus corpul uman prin intermediul liniilor de \u00eenalt\u0103 tensiune, al transformatorilor, al radia\u021biilor de microunde, al aparatelor electrocasnice, al turnurilor de transmisie \u0219i al altor forme de \u201epoluare a energiei\u201d produse de tehnologia modern\u0103. Relaxarea fizic\u0103, calmul mental, echilibrul emo\u021bional \u0219i respira\u021bia abdominal\u0103 profund\u0103 care predomin\u0103 \u00een timpul practicii qi gong permit deschiderea celor Dou\u0103sprezece Meridiane Organe-Energie \u0219i a celor Opt Canale Extraordinare \u0219i permit ca energia s\u0103 curg\u0103 liber prin \u00eentregul sistem. Aceasta serve\u0219te ca \u00eembun\u0103t\u0103\u021bire general\u0103 a tuturor func\u021biilor vitale ale corpului, echilibreaz\u0103 toate energiile \u0219i atrage resurse suplimentare de energie \u00een sistem, din natur\u0103 \u0219i din cosmos, prin cur\u0103\u021barea canalelor de energia stagnant\u0103. Din moment ce energia constituie fundamentul s\u0103n\u0103t\u0103\u021bii at\u00e2t fizice, c\u00e2t \u0219i mentale, qi gong re\u00eencarc\u0103 \u0219i reechilibreaz\u0103 deopotriv\u0103 corpul \u0219i mintea \u0219i le armonizeaz\u0103 pe am\u00e2ndou\u0103 cu ajutorul puterilor de \u00eentinerire ale Cerului \u0219i P\u0103m\u00e2ntului. \n\nQi Gong \u0219i spiritul \nMarele avantaj al practic\u0103rii artei qi gong ca form\u0103 de exerci\u021bii zilnice \u0219i de \u00eengrijire preventiv\u0103 a s\u0103n\u0103t\u0103\u021bii este acela c\u0103 func\u021bioneaz\u0103 pe at\u00e2t de multe niveluri diferite. \u00cen timp ce protejeaz\u0103 corpul \u00eempotriva bolilor \u0219i a degener\u0103rii \u0219i men\u021bine \u00eentregul sistem energetic \u00een echilibru, intensific\u0103 \u0219i toate facult\u0103\u021bile spiritului, \u00eembun\u0103t\u0103\u021bind func\u021biile cerebrale postnatale ale creierului \u0219i activ\u00e2nd leg\u0103tura inerent\u0103 dintre mintea uman\u0103 \u0219i spiritul primordial al universului. Fiecare fiin\u021b\u0103 uman\u0103 se na\u0219te cu \u201eperla pre\u021bioas\u0103\u201d a con\u0219tien\u021bei primordiale \u2013 o \u201eNestemat\u0103 care \u00cendepline\u0219te Dorin\u021be\u201d cu o putere \u0219i o \u00een\u021belepciune infinite \u2013, dar foarte pu\u021bini oameni au timpul sau \u00eenclina\u021bia necesare disciplina spiritual\u0103 riguroas\u0103 utilizat\u0103 \u00een mod tradi\u021bional pentru trezirea acestei intui\u021bii \u0219i puteri. Practica qi gong ofer\u0103 un compromis viabil, \u00eenlesnind o cale gradat\u0103 \u0219i mult mai pu\u021bin solicitant\u0103 c\u0103tre acela\u0219i scop, permi\u021b\u00e2ndu-i, \u00een acela\u0219i timp, practicianului s\u0103 urmeze cursul vie\u021bii lume\u0219ti. De\u0219i e posibil s\u0103 nu ajunge\u021bi la iluminarea spiritual\u0103 doar practic\u00e2nd qi gong, cu siguran\u021b\u0103 v\u0103 va propulsa cu putere \u00een aceast\u0103 direc\u021bie. \u00cen plus, de\u0219i prin qi gong se cultiv\u0103 energiile necesare unor scopuri practice, cum ar fi s\u0103n\u0103tatea \u0219i longevitatea, productivitatea \u0219i pl\u0103cerea, \u00een acela\u0219i timp, se asigur\u0103 \u0219i energia necesar\u0103 pentru scopuri spirituale, deoarece energia este combustibilul fundamental pentru corp, dar \u0219i pentru minte. \u00cen primul r\u00e2nd, s\u0103 vedem modul \u00een care qi gong intensific\u0103 func\u021biile cerebrale practice ale creierului. Creierul este irigat prin intermediul a sute de metri de capilare minuscule care pompeaz\u0103 sute de litri de s\u00e2nge \u00eentre milioanele de neuroni. Dintre toate \u021besuturile corpului, creierul este cel mai puternic afectat de deficien\u021ba cronic\u0103 de oxigen care a devenit o situa\u021bie at\u00e2t de comun\u0103 \u00een lumea de ast\u0103zi, mai ales \u00een regiunile dezvoltate din punct de vedere industrial. \u00cen mod normal, creierul consum\u0103 aproximativ 25% din energia metabolic\u0103 total\u0103 a corpului, acest lucru depinz\u00e2nd de alimentarea adecvat\u0103 cu oxigen. A\u0219adar, creierul este cel care manifest\u0103 \u00eembun\u0103t\u0103\u021birea cea mai important\u0103 \u00een ceea ce prive\u0219te func\u021bionarea, \u00een urma oxigen\u0103rii crescute a s\u00e2ngelui \u0219i a \u021besuturilor \u0219i a amelior\u0103rii microcircula\u021biei produse de practica qi gong. Studiile efectuate la diferite universit\u0103\u021bi din China au demonstrat o \u00eembun\u0103t\u0103\u021bire evident\u0103 la nivelul memoriei de lung\u0103 \u0219i scurt\u0103 durat\u0103, al \u00eenv\u0103\u021b\u0103rii \u0219i concentr\u0103rii \u0219i al altor func\u021bii cerebrale de baz\u0103, dup\u0103 doar c\u00e2teva s\u0103pt\u0103m\u00e2ni de practicare zilnic\u0103 a exerci\u021biilor qi gong, iar aceste beneficii continu\u0103 s\u0103 se acumuleze \u00een urma practicii de lung\u0103 durat\u0103. Tulbur\u0103rile de aten\u021bie la copii, care \u00een America sunt adesea tratate cu amfetamine, au avut \u0219i ele o reac\u021bie bun\u0103 la terapia prin qi gong. Atunci c\u00e2nd sistemul nervos autonom trece pe circuitul parasimpatic restaurativ \u00een timpul practicii qi gong, creierul \u00eencepe s\u0103 sintetizeze \u0219i s\u0103 secrete rezerve noi de neurotransmi\u021b\u0103tori esen\u021biali, necesari pentru func\u021biile normale ale creierului \u0219i pentru echilibrul cerebral adecvat. Atunci c\u00e2nd creierul func\u021bioneaz\u0103 continuu pe circuitul simpatic activ, a\u0219a cum fac cei mai mul\u021bi oameni \u00een ziua de azi, acesta epuizeaz\u0103 rapid toate rezervele de elemente neurochimice vitale, rezultatele fiind simptome ca oboseala, iritabilitatea, pierderile de memorie, starea de confuzie, depresia, insomnia \u0219i alte disfunc\u021bii cerebrale. Multe persoane apeleaz\u0103 la medicamentele ca Prozac, amfetamine \u0219i barbiturice sau la stimulen\u021bi cum sunt cafeina \u0219i nicotina, pentru a contracara aceste simptome ale dezechilibrului cerebral, dar aceast\u0103 abordare ofer\u0103 doar o alinare temporar\u0103, creeaz\u0103 dependen\u021b\u0103 \u0219i, \u00een cele din urm\u0103, \u00eenr\u0103ut\u0103\u021be\u0219te situa\u021bia prin agravarea suprim\u0103rii secre\u021biilor normale de neurotransmi\u021b\u0103tori vitali. De fapt, studiile recente arat\u0103 c\u0103 adev\u0103ratul motiv pentru care unele persoane folosesc a\u0219a-numitele \u201edroguri recrea\u021bionale\u201d, cum ar fi cocaina, heroina \u0219i canabisul, nu este constituit de efectele lor de intoxicare ci reprezint\u0103, mai cur\u00e2nd, o modalitate de contracarare a dezechilibrelor inerente sau dob\u00e2ndite \u00een ceea ce prive\u0219te neurotransmi\u021b\u0103torii. O jum\u0103tate de or\u0103 de practic\u0103 qi gong \u00een fiecare diminea\u021b\u0103 \u0219i sear\u0103 \u00eei furnizeaz\u0103 creierului tot oxigenul nutrien\u021bii \u0219i energia cerebral\u0103 pe care le necesit\u0103 pentru a-\u0219i completa rezerva \u0219i a-\u0219i reechilibra secre\u021biile la spectrul complet de neurotransmi\u021b\u0103tori de care are nevoie pentru a func\u021biona adecvat. Acest efect este chiar mai pronun\u021bat \u00eempreun\u0103 cu o diet\u0103 echilibrat\u0103 adecvat \u0219i cu folosirea suplimentelor nutri\u021bionale sinergetice. Un alt mod prin care practica qi gong stimuleaz\u0103 luciditatea mental\u0103, echilibrul cerebral \u0219i con\u0219tien\u021ba spiritual\u0103 const\u0103 \u00een ridicarea energiei prin canalele spinale \u00een centrul c\u00e2mpul elixirului superior din cap. Chiar dac\u0103 nu sunte\u021bi con\u0219tient de acest proces pe m\u0103sur\u0103 ce are loc \u00een timpul practicii, pute\u021bi sim\u021bi \u00eentotdeauna rezultatele \u00een mod evident dup\u0103 ce se \u00eencheie sesiunea. At\u00e2t timp c\u00e2t exerci\u021biile sunt practicate corect \u00een ceea ce prive\u0219te postura, controlul respira\u021biei \u0219i concentrarea mental\u0103, alchimia intern\u0103 pe care o activeaz\u0103 \u00ee\u0219i urmeaz\u0103 drumul \u00een sistem, indiferent dac\u0103 sunte\u021bi con\u0219tient de acest lucru sau nu, rafin\u00e2nd \u0219i ridic\u00e2nd energia din zona sacral\u0103 \u0219i hr\u0103nind centrii superiori din cap cu ajutorul ei. Acesta este motivul pentru care controlul respira\u021biei e un principiu fundamental al celor mai elevate practici ale tuturor tradi\u021biilor spirituale \u0219i mistice. Dar, chiar \u0219i pentru practicienii de r\u00e2nd, care au obiective mai modeste, mecanismul de baz\u0103 al alchimiei interne func\u021bioneaz\u0103 \u00een acela\u0219i mod, pentru a \u00eembun\u0103t\u0103\u021bi calitatea energiei \u0219i a-i m\u0103ri cantitatea disponibil\u0103 spiritului. Este alegerea fiec\u0103ruia dac\u0103 aceast\u0103 energie este folosit\u0103 pentru intensificarea func\u021biilor cerebrale postnatale ale creierului \u00een via\u021ba de fiecare zi sau pentru inducerea unei con\u0219tien\u021be mai \u00eenalte a spiritului primordial, \u00een vederea preg\u0103tirii pentru existen\u021ba de dup\u0103 moarte. Majoritatea oamenilor \u00eencep s\u0103 practice qi gong pentru a-\u0219i \u00eembun\u0103t\u0103\u021bi starea de s\u0103n\u0103tate, pentru a-\u0219i intensifica vitalitatea \u0219i pentru a-\u0219i prelungi via\u021ba, dar aproape to\u021bi cei care continu\u0103 s\u0103 practice \u00eencep \u00een cele din urm\u0103 s\u0103 \u00ee\u0219i dea seama \u0219i de beneficiile sale spirituale. \u00cencet, dar sigur, pe m\u0103sur\u0103 ce puterile spirituale latente cum ar fi intui\u021bia, profunzimea \u0219i inten\u021bia \u00eencep s\u0103 se trezeasc\u0103, ve\u021bi descoperi un interes \u0219i o apreciere crescute pentru aspectele spirituale ale existen\u021bei. De asemenea, ve\u021bi \u00eencepe s\u0103 \u00een\u021belege\u021bi puterea \u201emin\u021bii asupra materiei\u201d \u0219i s\u0103 v\u0103 da\u021bi seama c\u0103 multe dintre afec\u021biunile noastre fizice sunt cauzate de g\u00e2nduri negative \u0219i de \u201eatitudini provocatoare\u201d. Aceast\u0103 \u00een\u021belegere este, de obicei, suficient\u0103 pentru a ne concentra aten\u021bia mai mult asupra modului \u00een care func\u021bioneaz\u0103 mintea, deoarece nimeni nu dore\u0219te s\u0103 dea na\u0219tere unui disconfort inutil sau chiar unor boli fatale \u00een propriul corp. Toate aceste intui\u021bii \u0219i inspira\u021bii apar \u00een urma experien\u021bei personale a activit\u0103\u021bii cu energiile proprii. Este pu\u021bin probabil ca tenisul, ridicarea greut\u0103\u021bilor sau joggingul s\u0103 v\u0103 \u00eendrume pe calea descoperirii spirituale, dar qi gong, datorit\u0103 modului \u00een care activeaz\u0103 alchimia intern\u0103 a esen\u021bei, energie \u0219i spiritului \u0219i a felului cum echilibreaz\u0103 corpul, respira\u021bia \u0219i mintea, reu\u0219e\u0219te s\u0103 fac\u0103 exact acest lucru, chiar \u0219i f\u0103r\u0103 un efort deosebit \u00een aceast\u0103 direc\u021bie. \u00cen aceast\u0103 er\u0103 pragmatic\u0103 a comodit\u0103\u021bii \u0219i a considera\u021biilor de eficacitate material\u0103, aceast\u0103 calitate face ca practica qi gong s\u0103 fie \u201eo afacere bun\u0103\u201d. \n\nQi gong \u0219i psihoneuroimunologia \nAtunci c\u00e2nd citesc c\u0103r\u021bi cum este cea de fa\u021b\u0103, personale care nu sunt familiarizate cu teoria \u0219i practica qi gong \u0219i cu MTC se \u00eentreab\u0103 uneori ce au de-a face no\u021biuni ca esen\u021b\u0103, energie \u0219i spirit, alchimie intern\u0103, controlul respira\u021biei \u0219i alte idei taoiste cu elementele \u0219tiin\u021bei medicale moderne. Studii recente \u00een domeniul reac\u021biei \u00eenn\u0103scute de vindecare a oamenilor, cunoscut\u0103 \u00een medicina occidental\u0103 sub numele de \u201epsihoneuroimunologie\u201d (PNI), au scos la iveal\u0103 elemente paralele foarte interesante \u00eentre paradigmele chineze de s\u0103n\u0103tate \u0219i vindecare uman\u0103 \u0219i cele mai recente descoperiri din \u0219tiin\u021ba medical\u0103 modern\u0103. Descoperirea mecanismului PNI de vindecare ofer\u0103 o dovad\u0103 \u0219tiin\u021bific\u0103 clar\u0103 care valideaz\u0103 alchimia intern\u0103 a celor Trei Comori ca baz\u0103 pentru s\u0103n\u0103tatea \u0219i longevitatea umane. Cel mai cunoscut caz de PNI a fost cel al lui Norman Cousins. Dup\u0103 ce a \u00eendurat disconfortul deosebit \u0219i efectele debilitante ale unei lupte lungi \u0219i f\u0103r\u0103 sor\u021bi de izb\u00e2nd\u0103 \u00eempotriva unei afec\u021biuni spinale care \u00eei provoca o infirmitate, recurg\u00e2nd la diferite terapii medicale moderne conven\u021bionale, Cousins a decis brusc s\u0103 schimbe tactica \u0219i nu a f\u0103cut altceva dec\u00e2t s\u0103 r\u00e2d\u0103 p\u00e2n\u0103 s-a vindecat complet \u0219i \u0219i-a revenit, uit\u00e2ndu-se la toate filmele vechi f\u0103cute de fra\u021bii Marx \u0219i la cele cu Stan \u0219i Bran pe care le-a putut g\u0103si. De asemenea, a insistat s\u0103 se mute din salonul de spital \u00eentr-o camer\u0103 confortabil\u0103 de hotel, eliber\u00e2ndu-\u0219i, astfel, sistemul de efectele imunorepresive ale energiilor nes\u0103n\u0103toase \u2013 \u0219i a m\u00e2nc\u0103rii nes\u0103n\u0103toase cunoscute de toat\u0103 lumea \u2013 la care sunt supu\u0219i pacien\u021bii din marile institu\u021bii medicale. Dup\u0103 pu\u021bin timp, \u0219tiin\u021ba medical\u0103 occidental\u0103 a \u00eenceput s\u0103 \u00een\u021beleag\u0103 ceea ce MTC \u0219tia de mii de ani \u2013 \u0219i anume c\u0103 starea de spirit a pacientului poate determina starea de boal\u0103 sau de s\u0103n\u0103tate, via\u021ba sau moartea \u0219i c\u0103 mintea are puterea de a vindeca trupul prin reechilibrarea energiilor sale f\u0103r\u0103 ajutorul medicamentelor \u0219i al medicilor. Dup\u0103 cum noteaz\u0103 Cousins \u00een cartea pe care a scris-o despre experien\u021ba sa, \u201edorin\u021ba de a tr\u0103i nu este o abstrac\u021biune teoretic\u0103, ci o realitate fiziologic\u0103 av\u00e2nd caracteristici terapeutice\u201d. Un articol din num\u0103rul din mai 1992 al revistei americane Omni descrie reac\u021bia PNI dup\u0103 cum urmeaz\u0103: \nDe-a lungul ultimilor zece ani s-a \u00eenregistrat o explozie de dovezi care pun \u00een leg\u0103tur\u0103 puterea min\u021bii [a spiritului] cu s\u0103n\u0103tatea corpului [a esen\u021bei] \u0219i exper\u021bii din noul domeniu al psihoneuroimunologiei sau PNI \u00eencep s\u0103 \u00een\u021beleag\u0103 mai bine modul \u00een care creierul \u0219i corpul pot coopera pentru a \u00eenvinge boala. S-a descoperit, de exemplu, c\u0103 exist\u0103 fibre nervoase \u00een timus, glanda principal\u0103 a sistemului imunitar, ca \u0219i \u00een splin\u0103, \u00een nodurile limfatice \u0219i \u00een m\u0103duva osoas\u0103 \u2013 toate acestea fiind p\u0103r\u021bi vitale ale sistemului imunitar. Unele celule ale sistemului imunitar au receptori pentru neuropeptide, elemente chimice care sunt produse \u00een creier... ceea ce \u00eenseamn\u0103 c\u0103 sistemul imunitar \u0219i creierul comunic\u0103 direct... \u00centrebarea este urm\u0103toarea: ce anume determin\u0103 creierul s\u0103 secrete acele elemente neurochimice care sunt responsabile de activarea reac\u021biilor de vindecare ale sistemului imunitar? Dup\u0103 cum demonstreaz\u0103 cazul lui Norman Cousins, o modalitate de a ob\u021bine acest lucru const\u0103 \u00een crearea unei st\u0103ri de spirit pozitive, caracterizate de fericire \u0219i de lips\u0103 de griji, aceasta fiind singura abordare recunoscut\u0103 p\u00e2n\u0103 acum \u00een cercurile medicale moderne. Din p\u0103cate, nu toat\u0103 lumea este capabil\u0103 s\u0103 \u00ee\u0219i controleze mintea \u0219i s\u0103 \u00ee\u0219i echilibreze sentimentele suficient pentru a activa reac\u021bia PNI doar prin intermediul \u201efor\u021bei g\u00e2ndirii pozitive\u201d \u0219i mul\u021bi pacien\u021bi, \u00een special cei care sunt au tulbur\u0103ri emo\u021bionale sau mentale, nu pot a\u0219adar s\u0103 \u00ee\u0219i porneasc\u0103 \u0219i s\u0103 \u00ee\u0219i opreasc\u0103 sistemul imunitar \u00een acest fel. Teoretic, oricine \u2013 inclusiv persoanele care sufer\u0103 de demen\u021b\u0103 senil\u0103 \u2013 poate \u00eenv\u0103\u021ba posturile \u0219i exerci\u021biile de respira\u021bie de baz\u0103 folosite \u00een qi gong sau poate cel pu\u021bin, s\u0103 fie tratat cu ajutorul qi-ului emis de mae\u0219trii vindec\u0103tori. Acest tratament activeaz\u0103 reac\u021bia PNI \u00eentr-un mod care \u00eenc\u0103 nu a fost \u00een\u021beles de medicina modern\u0103 conven\u021bional\u0103 \u2013 pe calea sistemului energetic uman, care une\u0219te corpul \u0219i mintea \u0219i care poate fi reglat direct prin respira\u021bie. Cu alte cuvinte, qi gong, fie c\u0103 este practicat de un pacient fie c\u0103 e aplicat de un vindec\u0103tor, comut\u0103 creierul \u0219i sistemul nervos central pe modul de operare \u00een care se produc neurotransmi\u021b\u0103torii responsabili cu activarea sistemului imunitar. Av\u00e2nd \u00een vedere c\u0103 este mult mai u\u0219or s\u0103 v\u0103 controla\u021bi respira\u021bia dec\u00e2t mintea, qi gong ofer\u0103 o modalitate u\u0219oar\u0103 \u0219i eficient\u0103 de activare a mecanismelor de vindecare \u00eenn\u0103scute implicate \u00een reac\u021bia PNI. Dup\u0103 cum precizeaz\u0103 Lo Te-hsiou, un maestru de qi gong din Taiwan: \nAtunci c\u00e2nd este practicat a\u0219a cum trebuie, qi gong activeaz\u0103 circuitul parasimpatic al sistemului nervos central, stimul\u00e2nd, astfel, producerea elementelor neurochimice care determin\u0103 sistemul endocrin s\u0103 secrete hormoni ce intensific\u0103 vitalitatea \u0219i \u00eent\u0103resc imunitatea. Ace\u0219ti hormoni de vindecare ajut\u0103, la r\u00e2ndul lor, la sus\u021binerea produc\u021biei continue de neurotransmi\u021b\u0103tori parasimpatici calman\u021bi, stabilind un ciclu de feedback biologic care \u00eei permite corpului s\u0103 se vindece singur \u00een mod natural. Din punctul de vedere al alchimiei interne, spiritul/mintea controleaz\u0103 energia/respira\u021bia, iar energia/respira\u021bia controleaz\u0103 esen\u021ba/corpul. Din punctul de vedere al medicinei occidentale, neurotransmi\u021b\u0103torii secreta\u021bi de creier atunci c\u00e2nd sistemul nervos opereaz\u0103 pe circuitul parasimpatic reprezint\u0103 factorul min\u021bii \u00een alchimia intern\u0103. Hormonii de vindecare care sunt secreta\u021bi \u00een glandele sistemului imunitar datorit\u0103 acestor neurotransmi\u021b\u0103tori reprezint\u0103 esen\u021ba vital\u0103 a corpului. Respira\u021bia, care \u00eenc\u0103 nu este recunoscut\u0103 de medicina occidental\u0103 ca fiind un mecanism principal de control \u00een activarea for\u021belor de vindecare ale PNI, reprezint\u0103 \u0219i regleaz\u0103 sistemul energetic uman, ce nu e nici el recunoscut de medicina occidental\u0103. Totu\u0219i, respira\u021bia \u0219i energiile pe care aceasta le controleaz\u0103 sunt elementele ce mediaz\u0103 puterea \u201emin\u021bii asupra materiei\u201d prin producerea \u00een creier a unei secre\u021bii de elemente neurochimice care determin\u0103 sistemul imunitar s\u0103 vindece corpul. Acest circuit reprezint\u0103 ciclul de comand\u0103 al alchimiei interne. Ciclul complementar de nutri\u021bie \u00een cadrul c\u0103ruia esen\u021ba hr\u0103ne\u0219te energia \u0219i energia hr\u0103ne\u0219te spiritul are, de asemenea, un rol \u00een PNI. Odat\u0103 ce s-a stabilit feedback biologic pozitiv \u00eentre sistemul nervos \u0219i cel imunitar, elementele neurochimice calmante \u0219i hormonii de vindecare (adic\u0103 \u201eesen\u021ba\u201d) secretate \u00een corp au un efect puternic lin\u0219titor asupra min\u021bii (adic\u0103 a \u201espiritului\u201d) \u0219i o influen\u021b\u0103 echilibrant\u0103 asupra emo\u021biilor (adic\u0103 a \u201eenergiei\u201d). Acest efect consolideaz\u0103 \u00eentreaga reac\u021bie PNI prin sus\u021binerea condi\u021biilor de calm mental \u0219i echilibru emo\u021bional, permi\u021b\u00e2nd ca procesul de vindecare s\u0103 continue chiar \u0219i dup\u0103 ce practica qi gong propriu-zis\u0103 a luat sf\u00e2r\u0219it. Dac\u0103 mintea devine agitat\u0103 sau dac\u0103 emo\u021biile sunt provocate \u0219i, astfel, este \u00eentrerupt\u0103 reac\u021bia de vindecare, pentru reactivarea reac\u021biei PNI, pacientul nu trebuie dec\u00e2t s\u0103 mai fac\u0103 \u00eenc\u0103 o \u0219edin\u021b\u0103 de qi gong, pentru a fi \u00eendeplinite din nou condi\u021biile necesare, prin interac\u021biunea corpului, respira\u021biei \u0219i min\u021bii. Astfel, vechea maxim\u0103 medical\u0103 chinez\u0103 conform c\u0103reia mintea este principalul vindec\u0103tor al corpului \u0219i elixirul s\u0103n\u0103t\u0103\u021bii \u0219i al longevit\u0103\u021bii s\u0103l\u0103\u0219luie\u0219te \u00een sistemul uman, \u0219i nu \u00eentr-o pastil\u0103 \u00eencepe s\u0103 se contureze ca o realitate a \u0219tiin\u021bei medicale moderne. Cu dou\u0103 mii de ani \u00een urm\u0103, Tratatul clasic de medicin\u0103 intern\u0103 al \u00cemp\u0103ratului Galben sus\u021binea c\u0103, \u201edac\u0103 ne men\u021binem spiritul netulburat, nu ne va afecta nici o boal\u0103\u201d. \u00cen Maximum Imunity, doctorul Weiner parafrazeaz\u0103, practic, aceast\u0103 afirma\u021bie atunci c\u00e2nd noteaz\u0103: \u201eDac\u0103 \u00eenv\u0103\u021b\u0103m cum s\u0103 ne control\u0103m mintea, apar schimb\u0103ri hormonale subtile care ne controleaz\u0103 \u00een continuare realitatea biochimic\u0103\u201d. Qi gong este o metod\u0103 simpl\u0103 \u0219i eficient\u0103 de a ne controla mintea, de a ne echilibra sentimentele \u0219i de a crea, astfel, schimb\u0103rile hormonale subtile care produc realitatea biochimic\u0103 a s\u0103n\u0103t\u0103\u021bii \u0219i longevit\u0103\u021bii. Practica qi gong antreneaz\u0103 cele Trei Comori ale corpului, energiei \u0219i min\u021bii \u00eentr-un proces de vindecare armonios \u0219i integral care cuprinde aspectele fizice, emo\u021bionale \u0219i mentale ale s\u0103n\u0103t\u0103\u021bii. Medicina modern\u0103 desparte bolile mentale \u0219i cele fizice \u00een dou\u0103 categorii separate, asociind-o pe cea dint\u00e2i cu psihologia \u0219i pe a doua cu fiziologia, dup\u0103 care fragmenteaz\u0103 \u00een continuare ambele domenii \u00een ramuri specializate de terapie pe baza simptomatologiei, f\u0103r\u0103 a lua m\u0103car \u00een considerare sistemul energetic care une\u0219te cele dou\u0103 aspecte \u00eentr-un fenomen interdependent, inseparabil. Vindecare complet\u0103 a \u00eentregului sistem nu poate fi ob\u021binut\u0103 niciodat\u0103 \u00een acest mod, deoarece nu trateaz\u0103 niciodat\u0103 dezechilibrele energetice fundamentale care stau la baza tuturor bolilor \u0219i care intersecteaz\u0103 at\u00e2t simptomele fizice, c\u00e2t \u0219i pe cele mentale. \u00cen vindecarea prin qi gong, st\u0103rile mentale \u0219i emo\u021bionale ale pacientului sunt la fel de importante \u00een diagnosticarea \u0219i tratarea bolilor ca \u0219i rezultatele analizelor de s\u00e2nge \u0219i ale radiografiilor, un argument pe care medicina alopatic\u0103 modern\u0103 \u00eel g\u0103se\u0219te greu de acceptat. A\u0219a-zisele vindec\u0103ri \u201emiraculoase\u201d \u0219i \u201eimposibile\u201d, ob\u021binute \u00een ultimii ani prin qi gong, \u00een cazul cancerului, al paraliziei cerebrale, al bolii Parkinson \u0219i al altor afec\u021biuni considerate a fi \u201eincurabile\u201d de medicina occidental\u0103, au fost \u00eencununate de succes deoarece terapeutul a diagnosticat \u0219i a tratat cazul, la nivelul invizibil, dar, \u00een cele din urm\u0103, decisiv, al energiei \u0219i nu a abordat doar simptomele fizice superficiale care ap\u0103reau la nivelul corpului. Atunci c\u00e2nd cauzele de baz\u0103 ale unor astfel de boli sunt identificate ca fiind dezechilibrele energetice \u0219i acele dezechilibre sunt mai apoi corectate, simptomele fizice pe care le cauzeaz\u0103, cum ar fi tumorile sau paralizia, pur \u0219i simplu se dizolv\u0103 \u0219i dispar. La multe astfel de vindec\u0103ri au fost martori \u00een ultima vreme \u00een China medici occidentali veni\u021bi \u00een vizit\u0103, care nu le mai consider\u0103 a fi miracole odat\u0103 ce au aflat cum func\u021bioneaz\u0103 sistemul energetic uman \u0219i au v\u0103zut cum ac\u021biuneaz\u0103 practica qi gong. \u201eS\u0103 vezi \u00eenseamn\u0103 s\u0103 crezi\u201d \u0219i ace\u0219tia sunt medicii ce \u00eencep s\u0103 aduc\u0103 \u00een aten\u021bia colegilor \u0219i a pacien\u021bilor lor din Occident beneficiile practicii qi gong \u0219i ale \u201ealchimiei interne\u201d a vindec\u0103rii pe care aceasta o activeaz\u0103. \n", " Qi gong \u0219i s\u0103n\u0103tatea: vindecarea prin energie \u201eO modalitate de a privi boala\u201d, scrie Jack Schwartz \u00een Human Energy System \u201econst\u0103 \u00een caracterizarea ei ca energie stagnant\u0103 care nu este transformat\u0103\u201d. \u00cen MTC, toate bolile, at\u00e2t fizice, c\u00e2t \u0219i mentale \u0219i emo\u021bionale, sunt diagnosticate \u0219i tratate ca fiind dezechilibre fundamentale la nivelul energiilor vitale ale sistemului uman. Ast\u0103zi, a\u0219a-numita \u201emedicin\u0103 energetic\u0103\u201d reprezint\u0103 cea mai nou\u0103 ramur\u0103 a \u0219tiin\u021bei medicale occidentale moderne, dar \u00een China \u201elucrul cu energia\u201d (adic\u0103 qi gong) a fost folosit pentru prevenirea \u0219i vindecarea bolilor de mii de ani \u0219i cercet\u0103rile recente au \u00eenceput s\u0103 confirme eficacitatea terapeutic\u0103 a acestei abord\u0103ri a s\u0103n\u0103t\u0103\u021bii \u0219i vindec\u0103rii umane. Numeroase studii efectuate at\u00e2t \u00een China, c\u00e2t \u0219i \u00een America au stabilit o baz\u0103 \u0219tiin\u021bific\u0103 solid\u0103 pentru qi gong ca modalitate principal\u0103 de prevenire \u0219i vindecare a bolilor. Practica qi gong poate fi utilizat\u0103 cu o eficacitate la fel de mare at\u00e2t pentru prevenirea, c\u00e2t \u0219i pentru vindecarea bolilor. Pentru \u00eengrijirea preventiv\u0103 a s\u0103n\u0103t\u0103\u021bii, un regim regulat de practic\u0103 zilnic\u0103, asemenea celui recomandat \u00een capitolul 10, protejeaz\u0103 practicianul at\u00e2t \u00eempotriva bolilor acute, c\u00e2t \u0219i a afec\u021biunilor degenerative cronice, prin \u00eent\u0103rirea imunit\u0103\u021bii \u0219i m\u0103rirea rezisten\u021bei, reglarea func\u021biilor vitale, intensificarea vitalit\u0103\u021bii \u0219i men\u021binerea sistemului energetic uman \u00eentr-un echilibru perfect. Pentru vindecarea bolilor \u0219i corectarea afec\u021biunilor degenerative care s-au instaurat deja, autoterapia, prin practicarea intensiv\u0103 a exerci\u021biilor qi gong, este suplimentat\u0103 de transmiterea de energie curativ\u0103 de la vindec\u0103tor la pacient. At\u00e2t \u00een \u00eengrijirea preventiv\u0103, c\u00e2t \u0219i \u00een cea curativ\u0103, \u00een autoterapia prin practic\u0103 \u0219i \u00een transmiterea energiei de la vindec\u0103tor la pacient, agentul curativ de baz\u0103 este energia ambiental\u0103 liber\u0103 din univers \u0219i sistemul de livrare al acestui medicament e mintea. Cu aproximativ dou\u0103 sute de ani \u00een urm\u0103, vindec\u0103torul taoist \u0219i maestrul qi gong Shih Chien-wu a scris: \u201eEnergia este un medicament care \u00ee\u021bi prelunge\u0219te via\u021ba. Mintea este aspectul spiritului care controleaz\u0103 energia. A\u0219adar, dac\u0103 pute\u021bi \u00eenv\u0103\u021ba cum s\u0103 v\u0103 folosi\u021bi mintea ca s\u0103 controla\u021bi energia, pute\u021bi deveni vr\u0103jitori\u201d. Mae\u0219trii qi gong din China \u0219i-au folosit mintea pentru a controla energia \u0219i energia pentru a vindeca bolile \u0219i a prelungi via\u021ba de mii de ani, dar, p\u00e2n\u0103 de cur\u00e2nd, occidentalii ne\u00eencrez\u0103tori nu i-au luat \u00een serios pe ace\u0219ti vindec\u0103tori, condider\u00e2ndu-i \u201evr\u0103jitori\u201d vicleni care \u00ee\u0219i ob\u021bineau rezultatele printr-un fel de sugestie hipnotic\u0103 sau prin vindecarea cu ajutorul credin\u021bei. Acum totu\u0219i, \u00een urma dovezilor \u0219tiin\u021bifice irefutabile, medicii occidentali privesc cu mai mare aten\u021bie vindecarea prin qi gong. \u00cen loc s\u0103 vad\u0103 vr\u0103jitori, v\u0103d acum vindec\u0103tori, iar acolo unde vedeau odinioar\u0103 magie, acum v\u0103d \u0219tiin\u021b\u0103. \n\nQi gong ca metod\u0103 de \u00eengrijire preventiv\u0103 a s\u0103n\u0103t\u0103\u021bii \nDin timpuri str\u0103vechi, arta qi gong a fost cunoscut\u0103 \u00een China ca fiind \u201emetoda de prevenire a bolilor \u0219i de prelungire a vie\u021bii\u201d. Se pare c\u0103, \u00een cele din urm\u0103, medicina modern\u0103 a ajuns exact \u00een punctul din care a plecat \u00een ceea ce prive\u0219te concep\u021bia despre s\u0103n\u0103tatea oamenilor \u0219i vindecare. Dup\u0103 c\u00e2teva secole \u00een care s-a \u00eencercat s\u0103 se \u201e\u00eenving\u0103\u201d bolile cu ajutorul medicamentelor chimice, al radia\u021biilor, al opera\u021biilor radicale \u0219i al altor solu\u021bii tehnologice \u0219i dup\u0103 ce s-a \u00eencercat prevenirea bolilor cu ajutorul vaccinurilor, al aditivilor sintetici pentru m\u0103rirea puterii nutritive a alimentelor \u0219i al unui \u00eentreg arsenal chimic \u00eempotriva germenilor, \u0219tiin\u021ba medical\u0103 \u00eencepe s\u0103 \u00ee\u0219i dea seama c\u0103, \u00eentr-adev\u0103r, \u201ecel mai bun atac este ap\u0103rarea\u201d c\u0103 cea mai bun\u0103 ap\u0103rare o reprezint\u0103 un sistem energetic puternic, bine echilibrat. \u00cen cele din urm\u0103, practica zilnic\u0103 de qi gong este cea mai bun\u0103 m\u0103sur\u0103 preventiv\u0103 pentru s\u0103n\u0103tate \u00eempotriva bolilor acute, a dezvolt\u0103rii afec\u021biunilor degenerative, a efectelor distrug\u0103toare ale stresului \u0219i a pericolelor reprezentate de poluarea mediului \u2013 inclusiv factorii mai pu\u021bin eviden\u021bi, dar la fel de d\u0103un\u0103tori ai \u201epolu\u0103rii energetice\u201d, realizat\u0103 de c\u00e2mpurile electromagnetice artificiale, de radia\u021biile de microunde, de emana\u021biile de la liniile de \u00eenalt\u0103 tensiune, de la computere \u0219i aparatura de uz casnic \u0219i a\u0219a mai departe. S\u0103 arunc\u0103m o privire asupra c\u00e2torva dintre modurile \u00een care practica qi gong protejeaz\u0103 s\u0103n\u0103tatea \u0219i prelunge\u0219te via\u021ba prin trecerea \u00een revist\u0103 a celor mai importante beneficii pe care aceast\u0103 practic\u0103 le are asupra diferitelor aspecte ale sistemului uman. \n\nCreierul \u0219i sistemul nervos central \nDup\u0103 cum am v\u0103zut deja, prin qi gong se comut\u0103 sistemul nervos autonom de pe modul combativ asociat cu stresul al ramurii simpatice pe modul restaurativ de vindecare al ramurii parasimpatice. Atunci c\u00e2nd acest lucru se \u00eent\u00e2mpl\u0103 \u00een regim zilnic datorit\u0103 practicii regulate, corpul are \u0219ansa de a se vindeca singur \u0219i de a-\u0219i restabili echilibrul zi de zi, cu mult \u00eenainte ca vreo afec\u021biune fiziologic\u0103 grav\u0103 s\u0103 aib\u0103 ocazia s\u0103 se dezvolte. Pentru ca sistemul nervos s\u0103 func\u021bioneze pe modul de vindecare al ramurii parasimpatice, cortexul cerebral, locul \u00een care apare sporov\u0103iala ne\u00eencetat\u0103 a \u201edialogului interior\u201d, trebuie s\u0103 fie calmat. Monitorizarea electroencefalografic\u0103 (EEG) a persoanelor ce practic\u0103 qi gong a demonstrat c\u0103, \u00een timpul unei \u0219edin\u021be \u0219i dup\u0103 aceea, cortexul cerebral intr\u0103 \u00eentr-o stare de calm \u0219i lini\u0219te pe care pu\u021bini o experimenteaz\u0103 chiar \u0219i \u00een timpul somnului. Este un fapt bine cunoscut c\u0103, \u00een medie, oamenii \u00ee\u0219i utilizeaz\u0103 doar \u00eentre 5 \u0219i 10% din cele 15 miliarde de celule nervoase pe care le au. Este ca \u0219i cum am \u00eencerca s\u0103 oper\u0103m un computer care are \u00eenc\u0103rcat doar \u00eentre 5 \u0219i 10% din software-ul s\u0103u: multe func\u021bii fundamentale pur \u0219i simplu nu se pot desf\u0103\u0219ura adecvat \u00een astfel de condi\u021bii. Nu e de mirare atunci c\u0103 at\u00e2t de multe persoane au sisteme imunitare ale c\u0103ror func\u021bii refuz\u0103 s\u0103 reac\u021bioneze eficient la provoc\u0103rile bolilor \u0219i ale polu\u0103rii mediului \u0219i c\u0103, p\u00e2n\u0103 \u00een momentul \u00een care ajung la o v\u00e2rst\u0103 \u00eenaintat\u0103, at\u00e2t de multe dintre ele manifest\u0103 pierderi de memorie, senilitate \u0219i alte simptome de deficien\u021b\u0103 cerebral\u0103. Testele EEG au demonstrat c\u0103 qi gong activeaz\u0103 cele 90 de procente stagnante ale creierului uman prin stimularea p\u00e2n\u0103 \u0219i a celor mai ad\u00e2nci straturi ale creierului mare cu ajutorul curen\u021bilor bioelectrici care activeaz\u0103 func\u021biile ce stagneaz\u0103 de mult timp \u0219i produc o excitare electric\u0103 m\u0103surabil\u0103 a celulelor nervoase care \u00eenainte nu prezentau nici un semn de activitate. Printre rezultatele practice ale acestui efect se num\u0103r\u0103 \u00eembun\u0103t\u0103\u021birea semnificativ\u0103 a memoriei, a capacit\u0103\u021bii de \u00eenv\u0103\u021bare \u0219i a altor factori ai inteligen\u021bei, intensificarea func\u021biilor fiziologice controlate de creier \u0219i stimularea for\u021belor psihice latente, cum ar fi percep\u021bia extrasenzorial\u0103. De interes deosebit aici este faptul c\u0103 diagramele EEG ale creierului adul\u021bilor \u0219i b\u0103tr\u00e2nilor care practic\u0103 qi gong prezint\u0103 \u00een mod regulat o valoare maxim\u0103 \u0219i o frecven\u021b\u0103 ce sunt caracteristice modelelor \u00eenregistrate \u00een cazul copiilor. Acest lucru face lumin\u0103 din punct de vedere \u0219tiin\u021bific asupra frecventelor referiri din textele medicale chineze la efectele de \u201e\u00eentinerire\u201d (huan-tung) ale practicii qi gong. Dup\u0103 cum \u0219tim din axiomele fundamentale ale alchimiei interne, \u201eenergia controleaz\u0103 esen\u021ba\u201d. La nivelul func\u021biilor cerebrale, intensificarea \u0219i echilibrarea energiilor bioelectrice asociate activit\u0103\u021bii cerebrale observate la persoanele care practic\u0103 qi gong ar trebui, la r\u00e2ndul lor, s\u0103 aib\u0103 ca efecte \u00eembun\u0103t\u0103\u021biri semnificative la nivelul reac\u021biilor chimice din creier, adic\u0103 la nivelul sintezei \u0219i secre\u021biei de neurotransmi\u021b\u0103tori vitali, ceea ce s-a \u0219i dovedit a fi adev\u0103rat. Numeroase studii din China \u0219i America au demnostrat c\u0103 dup\u0103 o \u0219edin\u021b\u0103 de qi gong se \u00eenregistreaz\u0103 o cre\u0219tere semnificativ\u0103 a nivelului de neurotransmi\u021b\u0103tori esen\u021biali din s\u00e2nge, creier \u0219i fluidele cerebrospinale, mai ales \u00een cazul norepinefrinei, al aceticolinei, serotoninei \u0219i dopaminei. Deficien\u021bele \u0219i dezechilibrele la nivelul acestor elemente neurochimice sunt factori cauzali ai afec\u021biunilor care devin din ce \u00een ce mai comune, cum ar fi boala Parkinson, Alzheimer, depresia cronic\u0103, insomnia \u0219i dependen\u021ba de droguri. Prin men\u021binerea unei rezerve constante de neurotransmi\u021b\u0103tori \u0219i a echilibrului adecvat al acestora, practica qi gong reu\u0219e\u0219te nu doar s\u0103 previn\u0103 bolile produse de deficien\u021ba cerebral\u0103, ci \u0219i s\u0103 elimine nevoia de droguri recrea\u021bionale \u0219i de medicamente prescrise pe care at\u00e2t de multe persoane le folosesc ast\u0103zi, \u00eentr-un efort de a-\u0219i echilibra reac\u021biile chimice la nivelul creierului. Una dintre cele mai puternice categorii de elemente neurochimice din creierul uman este grupa endorfinelor. Endorfinele au o structur\u0103 molecular\u0103 analog\u0103 morfinei, dar efectele lor analgezice sunt de aproximativ dou\u0103 sute de ori mai puternice dec\u00e2t cele ale morfinei. Unul dintre aceste elemente neurochimice analgezice naturale se nume\u0219te encefalin\u0103 \u0219i testele au demonstrat c\u0103 practica qi gong stimuleaz\u0103 creierul s\u0103 produc\u0103 encefalin\u0103 \u00een cantit\u0103\u021bi mari, intensific\u00e2nd, \u00een acela\u0219i timp, capacitatea receptorilor endorfinici de a recepta \u0219i p\u0103stra encefalina. F\u0103r\u0103 \u00eendoial\u0103, aceasta explic\u0103 unele dintre cele mai uimitoare experien\u021be pe care unii adep\u021bi le au sub influen\u021ba artei qi gong, cum ar fi mersul pe c\u0103r\u0103mizi fierbin\u021bi, \u00eenfigerea cu\u021bitelor \u00een obraji \u0219i a\u0219a mai departe. Acest efect explic\u0103 bine cunoscutul efect analgezic al exerci\u021biilor qi gong \u0219i explic\u0103, \u00een continuare, de ce majoritatea practicienilor de qi gong nu au nevoie de substan\u021be care creeaz\u0103 dependen\u021b\u0103. \n\nReac\u021bia sistemului imunitar \nStr\u00e2ns legat\u0103 de \u00eembun\u0103t\u0103\u021birea func\u021biilor cerebrale este \u00eent\u0103rirea semnificativ\u0103 a imunit\u0103\u021bii \u0219i a rezisten\u021bei care rezult\u0103 \u00een urma practicii qi gong. Dup\u0103 cum am v\u0103zut, mecanismele de vindecare \u00eenn\u0103scute, cunoscute sub numele de psihoneuroimunologie, sunt mediate de feedbackul biologic pozitiv \u00eentre sistemul nervos \u0219i cel endocrin, iar prin qi gong se activeaz\u0103 aceast\u0103 reac\u021bie, stimul\u00e2ndu-se producerea de neurotransmi\u021b\u0103tori, hormoni \u0219i al\u021bi factori imunitari necesari pentru vindecare. Unul dintre factorii principali ai imunit\u0103\u021bii este activitatea globulelor albe, care sunt produse \u00een m\u0103duva osoas\u0103. Prin qi gong nu se m\u0103re\u0219te doar producerea globule albe prin stimularea m\u0103duvei, ci s-a demonstrat \u0219i c\u0103 se intensific\u0103 activitatea fagocitic\u0103 a acestor celule care cur\u0103\u021b\u0103 s\u00e2ngele. Aminti\u021bi-v\u0103 c\u0103 titlul uneia din cele dou\u0103 biblii clasice din qi gong, atribuite lui Ta Mo (Bodhidharma), este Tratatul clasic de cur\u0103\u021bare a m\u0103duvei. Aceasta pentru c\u0103 unul dintre cele mai importante beneficii pe care practica qi gong le are produce pentru s\u0103n\u0103tatea uman\u0103 este revitalizarea m\u0103duvei osoase. MTC a \u0219tiut de mii de ani c\u0103 m\u0103duva osoas\u0103 este o surs\u0103 principal\u0103 de factori imunitari \u00een corp, dar doar acum mai pu\u021bin de o sut\u0103 de ani s-a descoperit acest fapt \u0219i de c\u0103tre medicina occidental\u0103. Testele de s\u00e2nge efectuate asupra practicienilor au demnostrat c\u0103 prin qi gong se m\u0103re\u0219te \u0219i producerea de celule T \u00een timus. Celulele T sunt un alt element principal al reac\u021biei imunitare umane \u0219i dispari\u021bia lor practic\u0103 din limfa sanguin\u0103 este una dintre primele indica\u021bii ale \u00eembon\u0103virii cu SIDA. Prin qi gong se stimuleaz\u0103 secre\u021bia glandei pituitare, a suprarenalelor \u0219i a altor glande, men\u021bin\u00e2ndu-se astfel, \u00eentregul sistem endocrin \u00eentr-un echilibru adecvat. Un studiu important efectuat \u00een China arat\u0103 c\u0103 doar treizeci de minute de practic\u0103 qi gong produc \u0219i o cre\u0219tere a num\u0103rului de globule ro\u0219ii, ceea ce m\u0103re\u0219te capacitatea fluxului sanguin de a transporta \u0219i livra oxigenul la celule \u0219i \u00eembun\u0103t\u0103\u021be\u0219te \u00een continuare reac\u021bia imunitar\u0103. Un alt mod \u00een care practica qi gong \u00eent\u0103re\u0219te imunitatea const\u0103 \u00een inhibarea secre\u021biei de adrenalin\u0103 \u0219i cortizol, ambele fiind substan\u021be eliberate ca reac\u021bie la stres, surescitare \u0219i hiperactivitate, bine cunoscute pentru efectele lor de diminuare a reac\u021biei imunitare. Stresul cronic este recunoscut din ce \u00een ce mai des \u00een medicina occidental\u0103 ca fiind una dintre factor cauzele principale ale imunodeficien\u021bei, ale afec\u021biunilor degenerative cronice \u0219i ale cancerului. Prin contracararea efectelor fiziologice ale stresului, practica qi gong func\u021bioneaz\u0103 ca un protector puternic al reac\u021biei imunitarea \u0219i factor preventiv \u00eempotriva bolii \u0219i a degener\u0103rii. Beneficiile bine documentate ale practicii qi gong pentru cei care sufer\u0103 de artrit\u0103 se datoreaz\u0103 intensific\u0103rii producerii steroizilor naturali \u00een corp. Steroizii sintetici folosi\u021bi \u00een mod normal pentru tratarea artritei \u00een medicina alopatic\u0103 au efecte secundare periculoase, printre care se num\u0103r\u0103 suprimarea reac\u021biei imunitare normale, dar, practic-ndu\u00e2se zilnic qi gong, se amelioreaz\u0103 \u0219i se corecteaz\u0103 afec\u021biunea, at\u00e2t prin activarea producerii naturale a steroizilor, c\u00e2t \u0219i prin lubrifierea \u0219i relaxarea \u00eencheieturilor \u00een\u021bepenite cu ajutorul exerci\u021biilor ritmice u\u0219oare. Dup\u0103 cum spune vechiul proverb chinez referitor la qi gong: \u201eBalamalele unei u\u0219i care se mi\u0219c\u0103 nu ruginesc\u201d. \u00cen afar\u0103 de ace\u0219ti factori biochimici ai \u201eesen\u021bei\u201d, prin qi gong se \u00eent\u0103re\u0219te \u0219i rezisten\u021ba \u00een mod direct la nivelul energiei, prin m\u0103rirea c\u00e2mpului de for\u021be \u0219i intensificarea puterii protectoare a scutului natural de Energie Protectoare (wei-qi) care \u00eenconjur\u0103 corpul uman. Existen\u021ba acestui scut a fost demonstrat\u0103 \u0219tiin\u021bific cu ajutorul fotografiei Kirlian, o metod\u0103 de a \u00eenregistra vizual aure energetice, inventat\u0103 \u00een Rusia. Fotografiile Kirlian ale oamenilor \u00eenainte \u0219i dup\u0103 ce practic\u0103 qi gong arat\u0103 clar str\u0103lucirea intensificat\u0103, puterea \u0219i circumferin\u021ba acestui c\u00e2mp de energie protectoare dup\u0103 practic\u0103. \n\nInima \u0219i sistemul circulator \nUnul dintre cele mai pronun\u021bate efecte ale practicii practicii qi gong asupra sistemului uman este reprezentat de o \u00eembun\u0103t\u0103\u021bire dramatic\u0103 a circula\u021biei s\u00e2ngelui prin corp, mai ales a microcircula\u021biei la nivelul creierului, al extremit\u0103\u021bilor \u0219i al \u021besuturilor profunde ale organelor vitale. Dup\u0103 cum afirm\u0103 o alt\u0103 axiom\u0103 a alchimiei interne: \u201eS\u00e2ngele se duce acolo unde \u00eel conduce energia\u201d. Direc\u021bion\u00e2nd energia spre fiecare \u021besut \u0219i celul\u0103 din corp, prin qi gong asigur\u0103 circula\u021bia adecvat\u0103 a s\u00e2ngelui, care, la r\u00e2ndul ei, garanteaz\u0103 livrarea resurselor suficiente de oxigen \u0219i elemente nutritive necesare pentru men\u021binerea st\u0103rii de s\u0103n\u0103tate. Practica Qi Gong scute\u0219te inima de o cantitate mare de efort prin transformarea diafragmei \u00eentr-o \u201ea doua inim\u0103\u201d pentru sus\u021binerea circula\u021biei, prevenind, astfel, extenuarea mu\u0219chiului inimii \u0219i prelungind via\u021ba. Studiile efectuate \u00een China au demonstrat c\u0103 \u00eentre dou\u0103zeci \u0219i treizeci de minute de practic\u0103 qi gong reduc pulsul cu o medie de 15% \u0219i c\u0103 acest efect se men\u021bine timp de c\u00e2teva ore dup\u0103 \u0219edin\u021b\u0103. Aceast\u0103 reducere a pulsului inimii este \u00eenso\u021bit\u0103 de o m\u0103rire general\u0103 a vitezei circula\u021biei, dovedind c\u0103 prin qi gong transfer\u0103 o mare parte din sarcina circulatorie de la inim\u0103 la respira\u021bie. Tensiunea arterial\u0103 ridicat\u0103 poate fi prevenit\u0103 cu u\u0219urin\u021b\u0103 \u0219i chiar vindecat\u0103, practic\u00e2nd zilnic qi gong. Aceasta a devenit una dintre cele mai mari probleme ale s\u0103n\u0103t\u0103\u021bii umane \u00een ziua de azi, iar abordarea conven\u021bional\u0103 a acestei probleme const\u0103 \u00een prescrierea unor medicamente care pot avea efecte secundare periculoase \u0219i recomandarea unei reduceri a consumului de sare. Medicamentele prescrise pentru tensiunea arterial\u0103 ridicat\u0103 \u00een ziua de ast\u0103zi agraveaz\u0103, de fapt, cauzele originale ale afec\u021biunii, prin deprivarea s\u00e2ngelui chiar de mineralele necesare pentru reglarea tensiunii arteriale, permanentiz\u00e2nd, astfel, afec\u021biunea. \u00cen plus, nu sarea este cea care cauzeaz\u0103 cre\u0219terea tensiunii, ci mai degrab\u0103 tipul de sare industrial\u0103 denaturat\u0103 \u0219i lipsit\u0103 de minerale, produs\u0103 \u00een industria alimentar\u0103. Sarea integral\u0103 din mare ajut\u0103, de fapt, la reglarea tensiunii arteriale, prin asigurarea unui echilibru adecvat al mineralelor esen\u021biale din fluxul sanguin. \u00centreaga problem\u0103 a tensiunii arteriale ridicate poate fi prevenit\u0103 cu u\u0219urin\u021b\u0103, practic\u00e2nd qi gong, ceea ce echilibreaz\u0103 tensiunea arterial\u0103 \u00een \u00eentregul sistem circulator. Un studiu efectuat pe 100 de cazuri de hipertensiune cronic\u0103 la Institutul de Cercetare pentru Hipertensiune din Shanghai a demonstrat c\u0103, dup\u0103 doar cinci minute de practic\u0103 qi gong, tensiunea arterial\u0103 a \u00eenceput s\u0103 scad\u0103 \u00een cazul fiec\u0103rui pacient, iar dup\u0103 dou\u0103zeci de minute, tensiunea lor arterial\u0103 a fost redus\u0103 la acela\u0219i nivel pe care \u00eel atingea \u00een mod normal la trei ore dup\u0103 ce luau medicamentele prescrise pentru hipertensiune arterial\u0103. 97 dintre ace\u0219ti pacien\u021bi au putut preveni reapari\u021bia hipertensiunii practic\u00e2nd qi gong, reu\u0219ind, astfel, s\u0103 se vindece efectiv, iar trei dintre ei au suferit noi crize atunci c\u00e2nd au \u00eencetat practica. Av\u00e2nd \u00een vedere c\u0103 diferite forme de boli ale inimii \u0219i ale sistemului circulator au devenit cauza principal\u0103 a deceselor premature \u00een SUA \u0219i \u00een multe p\u0103r\u021bi din Europa, prin qi gong s-ar putea preveni milioane de decese inutile f\u0103r\u0103 nici un cost din partea consumatorului \u0219i f\u0103r\u0103 nici un fel de efecte secundare negative. \n\nSistemul respirator \nPrin qi gong, \u00een mod special prin respira\u021bia diafragmatic\u0103 pe care o antreneaz\u0103, se \u00eembun\u0103t\u0103\u021be\u0219te considerabil func\u021biile respiratorii \u0219i se protejeaz\u0103 pl\u0103m\u00e2nii de leziunile cauzate de poluarea aerului. Respira\u021bia qi gong intensific\u0103 oxigenarea s\u00e2ngelui din pl\u0103m\u00e2ni, \u00een timp ce mi\u0219c\u0103rile de qi gong \u00eembun\u0103t\u0103\u021besc livrarea oxigenului la celule, rezultatul fiind o cre\u0219tere semnificativ\u0103 a nivelului general de eficien\u021b\u0103 a respira\u021biei. Av\u00e2nd \u00een vedere c\u0103 nivelurile de oxigen din aerul pe care \u00eel respir\u0103m ast\u0103zi sunt reduse la doar jum\u0103tate din procentul de acum dou\u0103 sute de ani, doar efectul de oxigenare reprezint\u0103 un pas enorm \u00eenainte \u00een ceea ce prive\u0219te \u00eengrijirea preventiv\u0103 a s\u0103n\u0103t\u0103\u021bii, \u00een special \u00eempotriva cancerului. Un studiu asupra respira\u021biei profunde efectuat \u00een India a demonstrat c\u0103, dup\u0103 cincisprezece minute de practic\u0103, volumul mediu de aer introdus \u00een pl\u0103m\u00e2ni la inhalare a crescut de la 482 ml \u00eenainte de practic\u0103 la 740 ml dup\u0103 aceea, iar num\u0103rul mediu de respira\u021bii pe minut a sc\u0103zut de la cincisprezece la doar cinci. Aceasta reprezint\u0103 o \u00eembun\u0103t\u0103\u021bire uria\u0219\u0103 a eficien\u021bei respiratorii. Aceste beneficii se datoreaz\u0103 rolului important pe care \u00eel joac\u0103 diafragma \u00een controlul respira\u021biei. Prin qi gong, ce implic\u0103 diafragma ca o pomp\u0103 pentru reglarea respira\u021biei \u0219i a circula\u021biei, se \u00eent\u0103re\u0219te acest mu\u0219chi puternic \u0219i se restabile\u0219te rolul natural pe care \u00eel are \u00een respira\u021bie, rezultatul fiind o \u00eembun\u0103t\u0103\u021bire cumulat\u0103 a eficien\u021bei respiratorii pe m\u0103sur\u0103 ce exerci\u021biile sunt practicate mai mult timp. De exemplu, un studiu recent din China a demonstrat c\u0103, dup\u0103 doar dou\u0103 luni de practic\u0103 zilnic\u0103, flexibilitatea medie a diafragmei, care, de obicei, se \u00eentinde cu aproximativ trei centimetri la persoanele ce nu practic\u0103 respira\u021bia diafragmatic\u0103, a crescut p\u00e2n\u0103 la 6-9 centimetri, adic\u0103 de dou\u0103-trei ori. Su Tung-po, unul dintre poe\u021bii cei mai iubi\u021bi ai Chinei, care a \u00eenceput s\u0103 practice qi gong pentru s\u0103n\u0103tate la v\u00e2rsta mijlocie \u00een timpul secolului al XII-lea, a l\u0103udat efectele salutare ale exerci\u021biilor de respira\u021bie profund\u0103, dup\u0103 cum urmeaz\u0103: La \u00eenceput, se simte un efect minor, dar, dup\u0103 ce practica\u021bi exerci\u021biile de respira\u021bie \u00een mod regulat timp de aproximativ o sut\u0103 de zile, eficacitatea acestei metode este nem\u0103surat\u0103, iar beneficiile sale sunt de o sut\u0103 de ori mai mari dec\u00e2t cele ale oric\u0103rui medicament... Aceast\u0103 metod\u0103 este, de fapt, destul de simpl\u0103... Dac\u0103 o \u00eencerca\u021bi timp de doar dou\u0103zeci de zile, spiritul dumneavoastr\u0103 se va sim\u021bi deja altfel... Mijlocul \u0219i picioarele dumneavoastr\u0103 vor fi mai relaxate \u0219i mai mobile, iar ochii \u0219i tenul vor radia de lumin\u0103 \u0219i str\u0103lucire. Aceste beneficii sunt permanente, at\u00e2t timp c\u00e2t persoana respectiv\u0103 continu\u0103 practica. \n\nSistemul digestiv \nO alt\u0103 manifestare evident\u0103 a axiomei din alchimia intern\u0103 conform c\u0103reia \u201eenergia controleaz\u0103 esen\u021ba\u201d este intensificarea remarcabil\u0103 a secre\u021biilor digestive observat\u0103 la cei care practic\u0103 qi gong. Acesta stimuleaz\u0103 o cre\u0219tere imediat\u0103 a secre\u021biei de saliv\u0103 \u00een gur\u0103, a secre\u021biilor digestive din stomac \u0219i a fluidelor digestive esen\u021biale din intestine. S-a demonstrat c\u0103 doar cincisprezece minute de practic\u0103 produc o cre\u0219tere important\u0103 a secre\u021biei de pepsin\u0103, una dintre cele mai importante enzime digestive din stomac. Pe l\u00e2ng\u0103 cantitatea crescut\u0103 de enzime digestive din saliv\u0103, s-a demonstrat c\u0103 prin qi gong se intensific\u0103 \u0219i producerea lizozimei, o enzim\u0103 cu propriet\u0103\u021bi antibacteriene puternice. \u00centr-adev\u0103r, textele taoiste tradi\u021bionale numesc saliva secretat\u0103 de canalele de sub limb\u0103 \u00een timpul practicii qi gong \u201erou\u0103 dulce\u201d (gan-lu) \u0219i \u201efluid de jad\u201d (yu-yi) \u0219i subliniaz\u0103 importan\u021ba \u00eenghi\u021birii acestei salive ca metod\u0103 de medicin\u0103 preventiv\u0103. S-a demonstrat \u0219tiin\u021bific, de asemenea, c\u0103 prin qi gong echilibreaz\u0103 nivelul pH-ului fluidelor digestive, element absolut esen\u021bial pentru digerarea adecvat\u0103 a alimentelor \u0219i asimilarea elementelor nutritive. \u201eIndigestia acid\u0103\u201d a devenit o afec\u021biune at\u00e2t de comun\u0103 \u00een Occident, \u00eenc\u00e2t multe persoane nu pleac\u0103 niciodat\u0103 de acas\u0103 f\u0103r\u0103 s\u0103 aib\u0103 un buzunar plin de medicamente antiacide. Echilibrul pH-ului este unul dintre cele mai importante aspecte ale echilibrului yin-yang din s\u0103n\u0103tatea uman\u0103 \u0219i prin qi gong regleaz\u0103 \u0219i aceast\u0103 form\u0103 vital\u0103 de \u201eesen\u021b\u0103\u201d, echilibr\u00e2ndu-se energia care o controleaz\u0103. Mi\u0219carea diafragmei \u00een timpul respira\u021biei, \u00eempreun\u0103 cu mi\u0219c\u0103rile corpului \u00een timpul exerci\u021biilor qi gong produc un masaj puternic stimulator al tuturor organelor digestive, ajut\u00e2nd astfel la reglarea func\u021biilor \u0219i echilibrarea secre\u021biilor lor. Acest efect de masaj terapeutic intensific\u0103 \u0219i mi\u0219carea peristaltic\u0103 de-a lungul tractului digestiv, \u00eembun\u0103t\u0103\u021bind digestia, asimila\u021bia \u0219i prevenind constipa\u021bia \u0219i flatulen\u021ba. Un beneficiu mai pu\u021bin cunoscut, dar la fel de important al practicii qi gong pentru sistemul digestiv const\u0103 \u00een faptul c\u0103 \u00eembun\u0103t\u0103\u021be\u0219te cu mult capacitatea corpului de a extrage \u0219i a asimila elemente nutritive \u0219i de a le transforma \u00een energie. Dup\u0103 cum \u0219tim din discu\u021biile noastre despre alchimia intern\u0103, \u201eesen\u021ba se transform\u0103 \u00een energie\u201d, iar prin qi gong se produce o cre\u0219tere de c\u00e2teva ori a cantit\u0103\u021bii de energie a corpului rezultat\u0103 din elementele nutritive esen\u021biale. De asemenea, \u00eei permite corpului s\u0103 aib\u0103 acces la rezervele bogate de elemente nutritive depozitate \u00een corp. Aceasta este baza regimului de post bi-gu practicat de unii adep\u021bi ai artei qi gong: de fiecare dat\u0103 c\u00e2nd o persoan\u0103 poste\u0219te pe o perioad\u0103 de trei p\u00e2n\u0103 la treizeci de zile sau mai multe, puterea digestiv\u0103 a corpului \u0219i eficien\u021ba acestuia \u00eenregistreaz\u0103 salturi mari, iar cantitatea de alimente necesar\u0103 din acel moment \u00eenainte scade propor\u021bional. \u00cen timpul perioadelor de abstinen\u021b\u0103 de la m\u00e2ncare, prin qi gong produce transferul elementelor nutritive stocate din diferite \u021besuturi \u00een fluidele digestive, care le livreaz\u0103 direct \u00een stomac \u0219i duoden, \u00eentr-o form\u0103 puternic rafinat\u0103 \u0219i concentrat\u0103, pentru o asimilare rapid\u0103 \u0219i u\u0219oar\u0103. Aici vedem din nou modul \u00een care func\u021bioneaz\u0103 axioma alchimiei interne, conform c\u0103reia \u201eesen\u021ba se transform\u0103 \u00een energie\u201d, \u00een termeni ce pot fi verifica\u021bi din punct de vedere \u0219tiin\u021bific. \n\nEchilibrul acid/alcalin (pH) \nUnul dintre cele mai importante beneficii ale practicii qi gong \u00een ceea ce prive\u0219te \u00eengrijirea preventiv\u0103 a s\u0103n\u0103t\u0103\u021bii este modul \u00een care echilibreaz\u0103 imediat nivelul pH-ului din s\u00e2nge, din sucurile gastrice \u0219i din alte fluide corporale. Aciditatea excesiv\u0103 cronic\u0103 produce o afec\u021biune caracterizat\u0103 prin dezechilibrul pH-ului, cunoscut\u0103 sub numele de \u201eacidoz\u0103\u201d, care a devenit un factor cauzal principal \u00een cazul multor afec\u021biuni degenerative comune din ziua de azi. Acest lucru este acuzat de propriet\u0103\u021bile puternice ale dietelor moderne de a crea acizi, mai ales \u00een cazul c\u0103rnii, al produselor lactate \u0219i al amidonului \u0219i zah\u0103rului rafinat. Stresul \u0219i extenuarea produc \u0219i ele mult acid \u00een exces la nivelul s\u00e2ngelui \u0219i al mu\u0219chilor. Prin qi gong, \u00een special prin respira\u021bia profund\u0103, se restabile\u0219te echilibrul normal al pH-ului din s\u00e2nge de fiecare dat\u0103 c\u00e2nd este practicat. Acest efect este legat de oxigenare: echilibrul adecvat al pH-ului poate fi men\u021binut doar c\u00e2nd exist\u0103 o cantitate suficient\u0103 de oxigen \u00een s\u00e2nge. \u00cen schimb, deficien\u021ba de oxigen predispune s\u00e2ngele \u0219i alte fluide corporale la aciditatea \u00een exces. Aminti\u021bi-v\u0103 c\u0103 aciditatea excesiv\u0103 \u0219i oxigenul insuficient sunt cele dou\u0103 condi\u021bii de dezechilibru care predispun \u021besuturile la dezvoltarea cancerului. Astfel, practica qi gong ajut\u0103 la prevenirea cancerului prin corectarea celor dou\u0103 dezechilibre principale asociate cu dezvoltarea sa. Medicii francezi Peschier \u0219i Walter Michel men\u021bioneaz\u0103 beneficiile preventive pentru s\u0103n\u0103tate ale respira\u021biei profunde, dup\u0103 cum urmeaz\u0103: \nFiecare dereglare organic\u0103 sau func\u021bional\u0103 care duce la st\u0103ri de boal\u0103 este posibil s\u0103 reac\u021bioneze m\u0103car la influen\u021ba respira\u021biei controlate, dac\u0103 nu poate fi \u00eentotdeauna vindecat\u0103 prin intermediul acesteia. Respira\u021bia controlat\u0103 este cea mai uimitoare metod\u0103 cunoscut\u0103 de m\u0103rire a rezisten\u021bei organice... Exist\u0103 \u00eentotdeauna o imunitate natural\u0103 atribuit\u0103 echilibrului ionic din s\u00e2nge \u0219i care depinde de respira\u021bie... Aceasta \u00eei confer\u0103 echilibrului acid/baz\u0103 o regularitate care se restabile\u0219te o dat\u0103 cu fiecare respira\u021bie. \n\nCur\u0103\u021b\u0103torii de radicali liberi \n\u0218tiin\u021ba medical\u0103 occidental\u0103 modern\u0103 accept\u0103 acum teoria c\u0103 mecanismul principal implicat \u00een \u00eemb\u0103tr\u00e2nirea \u0219i degradarea corpului uman este constituit de daunele cumulative provocate de activitatea \u201eradicalilor liberi\u201d. Radicalii liberi sunt molecule instabile, extrem de reactive care sunt produse natural ca elemente secundare de c\u0103tre metabolism, dar, \u00een ziua de azi, ace\u0219tia p\u0103trund \u00een sistemul uman \u0219i odat\u0103 cu poluan\u021bii din aer \u0219i din ap\u0103, cu pesticidele \u0219i cu al\u021bi aditivi chimici, cu m\u00e2nc\u0103rurile nes\u0103n\u0103toase \u0219i cu cele semipreparate \u0219i prin intermediul multor altor factori nenaturali asocia\u021bi stilului de via\u021b\u0103 modern. Rezultatul este saturarea \u021besuturilor cu radicali liberi, care bombardeaz\u0103 \u00een mod constant celulele s\u0103n\u0103toase \u0219i produc, astfel, mai mul\u021bi radicali liberi, declan\u0219\u00e2nd o reac\u021bie \u00een lan\u021b ce distruge gradat matricea celular\u0103, inhib\u0103 func\u021biile vitale \u0219i \u00eemb\u0103tr\u00e2ne\u0219te prematur \u00eentregul corp. Radicalii liberi sunt controla\u021bi \u00een corp de \u201ecur\u0103\u021b\u0103torii\u201d de radicali liberi, cunoscu\u021bi \u0219i sub numele de \u201eantioxidan\u021bi\u201d, care neutralizeaz\u0103 radicalii liberi prin echilibrarea sarcinii lor electrice. Majoritatea antioxidan\u021bilor sunt fie elemente nutritive de baz\u0103, cum ar fi vitaminele A, C \u0219i E, \u0219i diferitele minerale \u0219i microelemente, cum ar fi seleniul, fie alte enzime specifice care sunt menite \u0219i secretate special pentru acest scop. Cel mai important cur\u0103\u021b\u0103tor de radicali liberi din corp este enzima numit\u0103 \u201esuperoxid dismutaz\u0103\u201d (SOD). Analiza de laborator a mostrelor de s\u00e2nge luate de la persoane mai \u00een v\u00e2rst\u0103 care practic\u0103 qi gong arat\u0103 c\u0103, dup\u0103 o \u0219edin\u021b\u0103, nivelul de SOD din fluxul lor sanguin cre\u0219te la o cantitate dubl\u0103 fa\u021b\u0103 de cea prezent\u0103 la al\u021bi oameni, indic\u00e2nd o intensificare important\u0103 a activit\u0103\u021bii antioxidante ca rezultat direct al practicii qi gong. Practica qi gong pare, de asemenea, s\u0103 m\u0103reasc\u0103 disponibilitatea biologic\u0103 a anumitor minerale \u0219i microelemente, mai ales a zincului \u0219i a seleniului, care sunt factori esen\u021biali pentru producerea de SOD, peroxidaz\u0103 \u0219i alte enzime antioxidante. S-a demonstrat \u0219tiin\u021bific c\u0103 activitatea antioxidant\u0103 intensificat\u0103 din corp \u00eencetine\u0219te procesul de \u00eemb\u0103tr\u00e2nire \u0219i previne afec\u021biunile degenerative asociate v\u00e2rstei \u00eenaintate \u0219i aici vedem, astfel, o alt\u0103 validare \u0219tiin\u021bific\u0103 modern\u0103 a uneia dintre cele mai vechi revendic\u0103ri \u00een ceea ce prive\u0219te practica qi gong \u2013 \u0219i anume, faptul c\u0103 \u00eencetine\u0219te procesul de \u00eemb\u0103tr\u00e2nire, \u201ereaduce tinere\u021bea\u201d \u0219i prelunge\u0219te via\u021ba. \n\nAplica\u021biile curative ale practicii qi gong \u201eRespira\u021bia \u0219i exerci\u021biile asociate acesteia sunt de o sut\u0103 de ori mai eficient ca terapie medical\u0103 dec\u00e2t orice medicament\u201d, a scris maestrul taoist Shen Chia-shu din dinastia Qing. \u201eInforma\u021biile referitoare la acest aspect sunt indispensabile pentru om \u0219i fiecare medic ar trebui s\u0103 studieze acest domeniu cu aten\u021bie.\u201d \u00centr-adev\u0103r, dac\u0103 fiecare medic ar studia \u00een am\u0103nunt puterile terapeutice ale \u201erespira\u021biei \u0219i ale exerci\u021biilor asociate acesteia\u201d (adic\u0103 qi gong) \u0219i le-ar aplica sub form\u0103 de terapie medical\u0103, \u00een scurt timp s-ar \u00eenregistra o \u00eembun\u0103t\u0103\u021bire at\u00e2t de drastic\u0103 a s\u0103n\u0103t\u0103\u021bii popula\u021biei \u00eenc\u00e2t industria medical\u0103 conven\u021bional\u0103 s-ar reduce, probabil, la un procent foarte mic. Folosit \u00een scopuri curative, arta qi gong este cea mai eficient\u0103 atunci c\u00e2nd un program intensiv de practic\u0103 individual\u0103 e combinat cu terapia cu energie vindec\u0103toare prin qi-ul emis de un maestru qi gong calificat. Tipul de exerci\u021bii qi gong practicate pentru vindecarea bolilor se aseam\u0103n\u0103, \u00een mare m\u0103sur\u0103, cu cele folosite \u00een \u00eengrijirea preventiv\u0103 zilnic\u0103 a s\u0103n\u0103t\u0103\u021bii, dar, atunci c\u00e2nd sunt folosite pentru terapia curativ\u0103, se acord\u0103 mult mai mult timp zilnic pentru practic\u0103 dec\u00e2t \u00een cazul utiliz\u0103rii preventive. Pentru afec\u021biunile u\u0219oare, de exemplu, o persoan\u0103 \u00ee\u0219i poate exersa regimul qi gong timp de trei, p\u00e2n\u0103 la patru ore zilnic, p\u00e2n\u0103 se vindec\u0103. Pentru boli grave, cum ar fi cancerul, pacien\u021bii din China practic\u0103 adesea timp de opt p\u00e2n\u0103 la dou\u0103sprezece ore pe zi. O serie eficient\u0103 de exerci\u021bii qi gong elaborate special pentru vindecare este Secretul celor \u0218ase Silabe, discutat \u00een capitolul 6. Acesta este, de fapt, un stil de practic\u0103 standard de \u201emedita\u021bie prin mi\u0219care\u201d; \u00een afar\u0103 de momentul expir\u0103rii, practicianul aspir\u0103 o anumit\u0103 silab\u0103 \u00een partea superioar\u0103 a g\u00e2tului, modul\u00e2nd, astfel, energia \u00eentr-un mod care o dirijeaz\u0103 spre un anumit organ. \u00centregul set de vindecare al celor \u0218ase Silabe, cu tot cu instruc\u021biuni detaliate asupra modului \u00een care se practic\u0103 aceast\u0103 tehnic\u0103, este prezentat \u00eentr-o alt\u0103 lucrare a mea, Guarding the Three Treasures. \n\nQi-ul emis (fa-qi) \nAcesta este aspectul energiei vindec\u0103toare care treze\u0219te at\u00e2t de mult interes fa\u021b\u0103 de qi gong \u00een ziua de azi, at\u00e2t printre oamenii de r\u00e2nd, c\u00e2t \u0219i \u00een cercurile \u0219tiin\u021bifice. Dac\u0103 m\u0103car jum\u0103tate din vindec\u0103rile din China care sunt puse pe seama tratamentului cu qi emis ar fi adev\u0103rate \u2013 \u0219i dovezile indic\u0103 \u00een aceast\u0103 direc\u021bie \u2013, atunci vindecarea bolilor cu ajutorul qi-ului emis, \u00eempreun\u0103 cu practica intensiv\u0103 din partea pacientului, reprezint\u0103 cea mai mare revolu\u021bie din istoria medical\u0103 \u00een ceea ce prive\u0219te \u00eengrijirea s\u0103n\u0103t\u0103\u021bii oamenilor. Mul\u021bi medici occidentali sunt \u00een continuare sceptici \u00een leg\u0103tur\u0103 cu vindecarea bolilor \u00een acest fel, dar cei care au investit timp \u0219i energie s\u0103 se duc\u0103 \u00een China, s\u0103 fie martori oculari la aplicarea acestei metode \u0219i s\u0103 discute cu pacien\u021bii \u0219i terapeu\u021bii implica\u021bi \u00een tratament s-au \u00eentors \u00een Occident cu o viziune complet transformat\u0103 asupra s\u0103n\u0103t\u0103\u021bii umane \u0219i a vindec\u0103rii. Ironia \u00een acest caz const\u0103 \u00een faptul c\u0103 practica qi gong a fost prima form\u0103 de terapie curativ\u0103 \u00eenregistrat\u0103 vreodat\u0103 oriunde \u00een lume. Cinci milenii mai t\u00e2rziu, dup\u0103 ce s-a experimentat, practic, cu fiecare varietate posibil\u0103 de plant\u0103 medicinal\u0103, medicament, tratament chimic, l\u0103sare a s\u00e2ngelui, chirurgie, radia\u021bii \u0219i alte tehnici pentru vindecarea bolilor, vindec\u0103torii, precum \u0219i pacien\u021bii \u00eencep s\u0103 \u00ee\u0219i dea seama, \u00een cele din urm\u0103, c\u0103 at\u00e2t problema, c\u00e2t \u0219i solu\u021bia nu se g\u0103sesc \u00een germeni, \u00een simptomele fizice \u0219i \u00een al\u021bi factori externi ai bolii \u0219i nici \u00een resursele chimice sau mecanice pe care medicina modern\u0103 le antreneaz\u0103 \u00eempotriva corpului uman, \u00een lupta cu boala, ci mai cur\u00e2nd \u00een cadrul invizibil al sistemului energetic uman \u0219i \u00een echilibrul natural al energiilor interioare. S-au desf\u0103\u0219urat studii \u0219tiin\u021bifice elaborate \u00een China asupra mae\u0219trilor qi gong care au abilitatea de a emite qi pentru vindecarea bolilor. S-a demonstrat prin mijloace \u0219tiin\u021bifice (cu ajutorul aparatelor care pot m\u0103sura vibra\u021biile energetice) c\u0103 ace\u0219ti vindec\u0103tori emit o raz\u0103 de energie din punctele lao-gong din palmele lor, ele av\u00e2nd acelea\u0219i propriet\u0103\u021bi \u0219i puteri de penetrare ca o raz\u0103 laser. Aceste raze pot trece prin c\u00e2\u021biva centimetri de lemn, piele sau metal. Acelea\u0219i cercet\u0103ri au demonstrat c\u0103, atunci c\u00e2nd un vindec\u0103tor direc\u021bioneaz\u0103 o raz\u0103 de qi emis spre un pacient, modelele c\u00e2mpului de energie al pacientului devin identice celor ale vindec\u0103torului. Cu alte cuvinte, vindec\u0103torul \u00ee\u0219i \u201econecteaz\u0103\u201d, practic, energia la sistemul pacientului \u0219i, f\u0103c\u00e2nd acest lucru, orice dezechilibre, devieri, deficien\u021be \u0219i alte anormalit\u0103\u021bi la nivelul modelelor energetice ale pacientului sunt corectate imediat. Acest lucru are sens din punct de vedere \u0219tiin\u021bific, deoarece \u00een fizic\u0103 este bine cunoscut faptul c\u0103 un c\u00e2mp energetic puternic predomin\u0103 \u00eentotdeauna asupra unui c\u00e2mp energetic mai slab, impun\u00e2ndu-\u0219i modelele asupra c\u00e2mpului inferior. Acest efect poate fi ob\u021binut \u0219i prin practicarea exerci\u021biilor qi gong: prin sincronizarea sistemului energetic uman \u0219i a c\u00e2mpului energetic al p\u0103m\u00e2ntului, care este \u00eentotdeauna perfect echilibrat, qi gong determin\u0103 for\u021bele p\u0103m\u00e2ntului s\u0103 \u00eendrepte \u00een mod natural asperit\u0103\u021bile \u0219i neregularit\u0103\u021bile noastre, s\u0103 suplimenteze orice deficien\u021be, s\u0103 corecteze orice dezechilibre \u0219i s\u0103 normalizeze orice modele anormale la nivelul sistemului energetic al practicianului. \u00cen cazul qi-ului emis, modelele perfect echilibrate ale c\u00e2mpului puternic al vindec\u0103torului sunt suprapuse celor ale sistemului slab, dezechilibrat al pacientului, acesta fiind imediat reechilibrat \u0219i re\u00eenc\u0103rcat. Atunci c\u00e2nd se \u00eent\u00e2mpl\u0103 acest lucru, orice probleme care au ap\u0103rut \u00een corpul pacientului \u00een urma dezechilibrului la nivelul sistemului energetic dispar, pur \u0219i simplu, \u0219i s\u0103n\u0103tatea fiziologic\u0103 normal\u0103 este reinstaurat\u0103 \u00een mod natural. Aceste studii au demonstrat \u0219i c\u0103 qi-ul emis poate omor\u00ee bacterii puternice care au devenit imune la medicamente, ca stafilococul \u0219i virusurile periculoase, cum ar fi cel al hepatitei B, dar acest lucru s-a \u00eent\u00e2mplat numai atunci c\u00e2nd vindec\u0103torului i s-a spus \u00een prealabil c\u0103 acesta este scopul tratamentului, astfel \u00eenc\u00e2t s\u0103 \u00ee\u0219i poat\u0103 modula \u00een mod con\u0219tient energia emis\u0103 pentru a produce \u201eqi ucig\u0103tor\u201d. \u00cen acest caz putem g\u0103si din nou confirmarea \u0219tiin\u021bific\u0103 a unei axiome antice a alchimiei interne: \u201eSpiritul controleaz\u0103 energia\u201d. Aceasta \u00eenseamn\u0103 c\u0103 energia emis\u0103 de vindec\u0103tor va \u00eendeplini exact func\u021biile de vindecare pe care vindec\u0103torul i le imprim\u0103 cu ajutorul min\u021bii sale. A\u0219adar, qi-ul emis trimite putere curativ\u0103, dar \u0219i informa\u021bii \u0219i vindec\u0103 trupul pacientului exact \u00een modul \u00een care \u00eei comand\u0103 mintea vindec\u0103torului s\u0103 fac\u0103 acest lucru. S-a demonstrat, de asemenea, c\u0103, dup\u0103 tratarea c\u00e2torva pacien\u021bi, rezerva proprie de energie a unui vindec\u0103tor este sec\u0103tuit\u0103. Trupurile unora dintre vindec\u0103tori adopt\u0103, chiar, unele dintre simptomele fizice ale bolilor pe care tocmai le-au eliminat \u00een cazul pacien\u021bilor lor, cum ar fi ochii \u00eeng\u0103lbeni\u021bi \u00een cazul hepatitei, diaree dup\u0103 tratarea afec\u021biunilor gastrointestinale, dureri de cap \u0219i a\u0219a mai departe. Uneori, corpul vindec\u0103torului eman\u0103 un miros acru, nepl\u0103cut dup\u0103 tratament. Acest lucru indic\u0103 faptul c\u0103, \u00een timp ce vindec\u0103torul \u00ee\u0219i trata pacientul, iar por\u021bile energetice ale vindec\u0103torului erau larg deschise, o parte din \u201eenergia tulbure\u201d (juo-qi) a pacientului s-a strecurat \u00een corpul vindec\u0103torului. Este a\u0219adar foarte important ca vindec\u0103torii qi gong s\u0103 ia m\u0103suri de precau\u021bie pentru a-\u0219i cur\u0103\u021ba sistemul de fiecare dat\u0103 dup\u0103 ce trateaz\u0103 pacien\u021bi cu qi emis. Exist\u0103 anumite exerci\u021bii de respira\u021bie, mi\u0219c\u0103ri corporale, vizualiz\u0103ri \u0219i sunete care au fost concepute special pentru acest scop. Cei mai des\u0103v\u00e2r\u0219i\u021bi vindec\u0103tori, care \u00eenva\u021b\u0103 cum s\u0103 lucreze \u00een totalitate cu energia liber\u0103 universal\u0103 canalizat\u0103 prin sistemul lor \u0219i transmis\u0103 mai departe pacientului, f\u0103r\u0103 a-\u0219i implica propria energie emo\u021bional\u0103 personal\u0103 \u0219i propriul orgoliu, nu se contamineaz\u0103 la fel de mult cu energii poluate ale pacien\u021bilor lor, dar exist\u0103 foarte pu\u021bini mae\u0219tri ce au atins acest nivel de practic\u0103, deoarece necesit\u0103 un grad foarte \u00eenalt de dezvoltare spiritual\u0103 \u0219i men\u021binerea orgoliului personal complet \u00een afara procesului de vindecare. Terapia curativ\u0103 cu qi emis \u00eencepe, de obicei, cu o analiz\u0103 rapid\u0103 pentru diagnosticare realizat\u0103 de vindec\u0103tor, care \u00ee\u0219i trece m\u00e2inile \u00eencet pe deasupra suprafe\u021bei corpului pacientului, f\u0103r\u0103 a-l atinge, pentru a determina zonele unde energia este dezechilibrat\u0103, blocat\u0103, toxic\u0103 sau anormal\u0103 din orice alt punct de vedere. Uneori, metodele de diagnosticare ale MTC sunt folosite \u0219i ele \u2013 examinarea limbii \u00eenc\u0103rcate, a ochilor, a pielii, mirosirea respira\u021biei \u0219i a corpului \u0219i palparea organelor \u2013, dar cei mai buni vindec\u0103tori qi gong simt starea de s\u0103n\u0103tate a unui pacient imediat, doar prin scanarea corpului cu m\u00e2inile lor sensibile. Pacientului i se spune apoi fie s\u0103 stea \u00eentins, fie s\u0103 \u0219ad\u0103 \u00eentr-o pozi\u021bie comod\u0103, \u00een timp ce vindec\u0103torul emite energie spre pacient, de la o distan\u021b\u0103 \u00eentre 15 \u0219i 170 de centimetri. O \u0219edin\u021b\u0103 poate dura \u00eentre dou\u0103zeci de minute \u0219i o or\u0103, iar tratamentul se repet\u0103 de c\u00e2teva ori pe s\u0103pt\u0103m\u00e2n\u0103, at\u00e2t timp c\u00e2t este necesar pentru vindecarea afec\u021biunii. S\u0103 ne uit\u0103m la unele dintre afec\u021biunile care sunt la ora actual\u0103 tratate cu succes \u00een China, cu ajutorul qi-ului emis. Dac\u0103 dumneavoastr\u0103, un prieten sau un membru al familiei suferi\u021bi de una dintre aceste afec\u021biuni \u0219i nu ob\u021bine\u021bi rezultate pozitive prin intermediul medicinei moderne conven\u021bionale, ar trebui s\u0103 v\u0103 g\u00e2ndi\u021bi s\u0103 merge\u021bi \u00eentr-o \u201evacan\u021b\u0103 de s\u0103n\u0103tate\u201d \u00een China, pentru a \u00eencerca aceast\u0103 abordare, sau s\u0103 contacta\u021bi una dintre asocia\u021biile de qi gong enumerate \u00een anex\u0103 pentru a vedea dac\u0103 pute\u021bi localiza \u00een Occident un maestru calificat \u00een energia vindec\u0103toare. \n\nBoala Parkinson, Alzheimer, demen\u021ba senil\u0103 \n\u00cen China, qi-ul emis este folosit deja de c\u00e2teva zeci de ani pentru tratarea persoanelor care sufer\u0103 de afec\u021biuni degenerative ale creierului, cum ar fi bolile Parkinson \u0219i Alzheimer. C\u00e2\u021biva dintre conduc\u0103torii de v\u00e2rf ai Chinei moderne, printre care \u0219i Deng Xiaoping, au fost trata\u021bi \u00een aceast\u0103 manier\u0103, cu rezultate foarte bune. \u00cen 1985, un studiu controlat a fost \u00eentreprins pe pacien\u021bii din Columbia Lutheran Home, un azil de b\u0103tr\u00e2ni din Seattle, pentru a testa terapia prin qi gong pentru bolile Parkinson, Alzheimer \u0219i alte forme de demen\u021b\u0103 senil\u0103. Vindec\u0103toarea care a oferit terapia cu qi emis a fost doctorul Effie Chow din San Francisco. Ameliorarea \u00een cazul acestor pacien\u021bi a fost at\u00e2t de radical\u0103, \u00eenc\u00e2t pesonalul de la azil a fost impresionat p\u00e2n\u0103 la lacrimi. \u00cen aproape toate cazurile, majoritatea simptomelor fie disp\u0103reau \u00een totalitate, fie erau reduse semnificativ, iar unii pacien\u021bi au putut renun\u021ba la terapia cu medicamente puternice de care depindeau de ani de zile. Rezultatele acestor teste au fost prezentate mai t\u00e2rziu ca dovad\u0103 \u00een cadrul congresului organizat de House Select Committee pentru discutarea problemei \u00eemb\u0103tr\u00e2nirii \u00een Statele Unite. Dup\u0103 cum am v\u0103zut, atunci c\u00e2nd energia vindec\u0103toare este transmis\u0103 \u00een sistemele persoanelor care sufer\u0103 de dezechilibre grave la nivelul reac\u021biilor chimice din creier, infuziile intense de energie cerebral\u0103 stimuleaz\u0103 producerea elementelor neurochimice vitale, cum ar fi dopamina, a c\u0103rei deficien\u021b\u0103 este asociat\u0103 cu boala Parkinson \u0219i cu alte boli cerebrale. Dup\u0103 ce aceste dezechilibre sunt corectate cu qi-ul emis, dac\u0103 se practic\u0103 zilnic qi gong la domiciliu, previne reapari\u021bia lor. Un element foarte semnificativ \u00een acest caz este descoperirea remarcabil\u0103 c\u0103 modelele EEG ale undelor din creier la pacien\u021bii \u00een v\u00e2rst\u0103 trata\u021bi cu ajutorul qi-ului emis devin identice celor descoperite la copii, ceea ce reprezint\u0103 o indica\u021bie clar\u0103 a faptului c\u0103 un efect veritabil de \u201e\u00eentinerire\u201d are loc. Dac\u0103 a existat vreodat\u0103 o \u201ef\u00e2nt\u00e2n\u0103 a tinere\u021bii\u201d \u00een medicin\u0103, qi-ul este, cu siguran\u021b\u0103, apa din aceast\u0103 f\u00e2nt\u00e2n\u0103. \n\nParalizia, atacul cerebral \nQi-ul emis a stabilit un record foarte puternic ca terapie pentru paralizia cauzat\u0103 de atacurile cerebrale, leziunile coloanei vertebrale \u0219i de alte afec\u021biuni. \u00cen 1991, un maestru qi gong din China, numit Wang Heng, a tratat trei victime ale atacurilor cerebrale complet paralizate, care fuseser\u0103 supuse terapiei medicale conven\u021bionale timp de c\u00e2\u021biva ani. Tratamentul a fost administrat sub observa\u021bie \u0219tiin\u021bific\u0103 strict\u0103, monitorizat de observatori sceptici, \u00eentr-un spital modern, sub supravegherea c\u00e2torva medici occidentali licen\u021bia\u021bi. Dup\u0103 trei zile de tratament, doi dintre pacien\u021bi s-au ridicat din pat \u0219i au \u00eenceput s\u0103 mearg\u0103! Medicii care erau de fa\u021b\u0103 au fost at\u00e2t de ului\u021bi de aceste rezultate, \u00eenc\u00e2t au ini\u021biat imediat un alt studiu controlat, la un spital mai mare, de aceast\u0103 dat\u0103 cu o sut\u0103 de pacien\u021bi paraliza\u021bi \u00een urma atacurilor cerebrale. Dup\u0103 doar trei zile de tratament din partea maestrului Wang, 85 dintre ace\u0219ti pacien\u021bi au putut s\u0103 mearg\u0103. Unul dintre ei s-a ridicat din pat dup\u0103 primul tratament \u0219i a cobor\u00e2t trei etaje pe sc\u0103ri, f\u0103r\u0103 s\u0103 fie ajutat, pentru a respira aer curat. Rezultate similare s-au ob\u021binut \u0219i la tratarea copiilor cu paralizie par\u021bial\u0103 \u0219i cu diformit\u0103\u021bi ale membrelor cauzate de paralizia cerebral\u0103. Doctorul Effie Chow, care este instruit\u0103 at\u00e2t \u00een medicina occidental\u0103, c\u00e2t \u0219i \u00een MTC, a tratat un pacient de 8 ani pe nume Eric, victim\u0103 a paraliziei cerebrale, \u00een institutul s\u0103u medical, fiind asistat\u0103 de 75 de speciali\u0219ti occidentali \u00een domeniu. Dup\u0103 dou\u0103zeci de minute, b\u0103iatul a putut s\u0103 \u00ee\u0219i mi\u0219te bra\u021bele \u0219i m\u00e2inile, pe care \u00eenainte nu le putea folosi, s\u0103 \u00ee\u0219i \u00eendrepte o glezn\u0103 pe care nu o folosise niciodat\u0103 ca s\u0103 p\u0103\u0219easc\u0103 \u0219i s\u0103 mearg\u0103 normal prin camer\u0103, f\u0103r\u0103 nici un ajutor. Acela\u0219i tip de rezultate au fost observate \u00een nenum\u0103rate alte cazuri \u0219i totu\u0219i practica qi gong \u00eenc\u0103 nu este recunoscut\u0103 ca fiind un tip valid de terapie pentru aceste afec\u021biuni \u00een \u021b\u0103rile occidentale, \u00een ciuda rezultatelor spectaculoase pe care le-a atins \u00een cazul celor suficient de noroco\u0219i s\u0103 \u00eent\u00e2lneasc\u0103 terapeu\u021bi califica\u021bi. \n\nFracturile de coloan\u0103 \nTerapia prin emiterea de qi a fost utilizat\u0103 \u00een China pentru a reabilita pacien\u021bii care r\u0103m\u0103seser\u0103 cu handicapuri \u00een urma unor fracturi grave ale coloanei vertebrale. Doctorul Yan Xin, un maestru qi gong care a stabilit de cur\u00e2nd un nivel de \u00een\u021belegere \u00een acest sens \u00een Statele Unite, a vindecat c\u00e2teva astfel de cazuri, sub supraveghere atent\u0103 \u00een China, la sf\u00e2r\u0219itul anilor \u201980 \u0219i la \u00eenceputul anilor \u201990. \u00cen unul dintre cazuri, pacientul avea craniul fracturat, o vertebr\u0103 L-2 fracturat\u0103 \u00een partea inferioar\u0103 a spatelui \u0219i o leziune grav\u0103 a canalului spinal. \u00cei erau paralizate ambele picioare, nu putea s\u0103 \u0219ad\u0103 sau s\u0103 se \u00eentoarc\u0103 pe cealalt\u0103 parte \u00een pat \u0219i era, practic, neajutorat. \u00cen timp ce pacientul st\u0103tea \u00een pat \u00eentr-un spital, doctorul Yan se afla \u00eentr-un templu la o distan\u021b\u0103 de aproximativ cincisprezece kilometri, petrec\u00e2ndu-\u0219i toat\u0103 noaptea emi\u021b\u00e2nd energie vindec\u0103toare spre pacient, care a declarat mai t\u00e2rziu c\u0103 a avut o senza\u021bie de c\u0103ldur\u0103 calmant\u0103 ce \u00eei inunda tot corpul \u00een acea noapte \u0219i c\u0103 a sim\u021bit un miros vag de lemn de santal \u00een aerul din salon. S\u0103 vezi \u0219i s\u0103 nu crezi! Dup\u0103 ce a dormit profund timp de nou\u0103 ore f\u0103r\u0103 \u00eentrerupere dup\u0103 tratament, pacientul a putut s\u0103 se dea jos din pat \u0219i s\u0103 mearg\u0103 din nou. Doctorul Yan a tratat ulterior \u00eenc\u0103 vreo zece cazuri similare, toate av\u00e2nd rezultate la fel de bune. Acestea nu sunt cazuri de \u201edovezi anecdotice\u201d, ci cazurile documentate ale unor pacien\u021bi spitaliza\u021bi din cauza unor afec\u021biuni grave, aceste rezultate fiind monitorizate cu ajutorul radiografiilor, al testelor de s\u00e2nge, al EEG-urilor \u0219i al altor tehnologii medicale moderne. Atunci c\u00e2nd pacien\u021bii afla\u021bi \u00een astfel de situa\u021bii se ridic\u0103 \u0219i merg din nou, dup\u0103 ani de stat \u00een pat, urm\u00e2nd tratamente ale medicinei conven\u021bionale, dovezile sunt destul de greu de comb\u0103tut. \n\nSIDA \nUnul dintre primele beneficii vizibile ale artei qi gong, at\u00e2t \u00een cazul practicii personale, c\u00e2t \u0219i atunci c\u00e2nd se urmeaz\u0103 un tratament cu qi emis, este intensificarea imediat\u0103 a reac\u021biei sistemului imunitar. Acest lucru se datoreaz\u0103, par\u021bial, efectelor asupra sistemului nervos \u0219i celor asupra sistemului endocrin. Atunci c\u00e2nd energia intern\u0103 este readus\u0103 la starea de echilibru adecvat\u0103, reac\u021biile \u00eenn\u0103scute de vindecare din ambele sisteme sunt activate \u0219i sus\u021binute prin stabilirea unui ciclu de feedback pozitiv \u00eentre neurotransmi\u021b\u0103tori \u0219i hormoni. Fiecare analiz\u0103 f\u0103cut\u0103 vreodat\u0103 asupra s\u00e2ngelui persoanelor care practic\u0103 de qi gong a indicat niveluri crescute de celule T, globule albe, enzime antioxidante \u0219i al\u021bi factori imunitari dup\u0103 o \u0219edin\u021b\u0103 de practic\u0103. Pacien\u021bii cu SIDA au fost trata\u021bi cu succes prin qi gong, at\u00e2t \u00een China, c\u00e2t \u0219i \u00een Statele Unite, dar numai \u00een cazul \u00een care nu au luat AZT \u0219i alte medicamente toxice folosite la ora actual\u0103 pentru tratarea persoanelor infectate cu HIV. Leg\u0103tura cauzal\u0103 dintre HIV \u0219i SIDA nu a fost niciodat\u0103 dovedit\u0103 concret \u0219i mul\u021bi speciali\u0219ti \u00een domeniul medical \u00eencep s\u0103 cread\u0103 c\u0103 medicamentele extrem de toxice care sunt folosite pentru tratarea SIDA contribuie chiar ele la imunodeficien\u021ba pacientului, din cauza efectelor lor secundare imunorepresive. \u00cen consecin\u021b\u0103, pentru a trata prin qi gong un pacient care sufer\u0103 de SIDA, indiferent dac\u0103 este infectat \u0219i cu HIV sau nu, este important s\u0103 se fac\u0103 acest lucru \u00eenainte de administrarea oric\u0103ror medicamente toxice. Din p\u0103cate, sistemul medical a devenit at\u00e2t de \u00eenver\u0219unat \u00een teoria HIV/SIDA \u0219i at\u00e2t de convins c\u0103 vindecarea poate fi ob\u021binut\u0103 cu ajutorul substan\u021belor chimice, \u00eenc\u00e2t doctorii au refuzat, \u00een marea majoritate a cazurilor, s\u0103 ia \u00een considerare rezultatele terapiei prin qi gong pentru aceast\u0103 afec\u021biune. Totu\u0219i, realitatea este \u00een continuare aceea c\u0103 s-a dovedit c\u0103 prin qi gong se intensific\u0103 fiecare aspect al reac\u021biilor imunitare umane, deci pare rezonabil c\u0103 ar fi un tratament eficient pentru orice tip de imunodeficien\u021b\u0103 dob\u00e2ndit\u0103, at\u00e2ta timp c\u00e2t nu sunt folosite nici un fel de medicamente care s\u0103 contracareze beneficiile sale \u0219i pacientul e de acord s\u0103 \u00ee\u0219i schimbe factorii din stilul de via\u021b\u0103 ce au produs afec\u021biunea imunodeficien\u021bei sale. \n\nEradicarea microbilor puternici cu ajutorul qi-ului \nStudiile efectuate la Departamentul de microbiologie de la Universitatea Shandgong din China au demonstrat c\u0103 qi-ul emis distruge bacteria stafilococ \u00eentr-un mod mai eficient dec\u00e2t acidul carbolic, un dezinfectant folosit \u00een mod obi\u0219nuit \u00een acest scop. Opt minute de expunere la qi emis au produs o rat\u0103 de distrugere de 76%. Al\u021bi microbi au fost eradica\u021bi cu o eficacitate la fel de mare, \u00een condi\u021bii similare. Rezultate similare se observ\u0103 \u0219i pe o gam\u0103 larg\u0103 de bacterii \u0219i virusuri dac\u0103 pacien\u021bii infecta\u021bi sunt trata\u021bi cu qi emis. Multe afec\u021biuni virale grave care adesea nu reac\u021bioneaz\u0103 la terapia medicamentoas\u0103, cum ar fi hepatita B, au fost vindecate cu succes prin tratarea cu \u201eqi ucig\u0103tor\u201d. \u00cen America \u0219i \u00een Canada, s-a descoperit \u00een ultimii ani c\u0103 unit\u0103\u021bile de terapie intensiv\u0103 au devenit terenuri propice pentru nenum\u0103ra\u021bi stafilococi \u0219i al\u021bi germeni rezisten\u021bi la medicamente \u0219i c\u0103 mul\u021bi pacien\u021bi din aceste spitale ajung s\u0103 moar\u0103 de boli contractate ca rezultat al expunerii la astfel de microbi puternici. Av\u00e2nd \u00een vedere eficacitatea dovedit\u0103 a qi-ului \u00een distrugerea acestor microbi, ar fi recomandabil s\u0103 se efectueze unele studii prin aducerea mae\u0219trilor de qi gong califica\u021bi pentru \u201ecur\u0103\u021barea terenului\u201d din spitalele contaminate, pentru a elimina aceste hazarde periculoase ale s\u0103n\u0103t\u0103\u021bii. Cu siguran\u021b\u0103, ar fi mult mai ieftin \u0219i mai sigur dec\u00e2t s\u0103 se elaboreze \u00eencontinuu substan\u021be chimice \u0219i antibiotice din ce \u00een ce mai puternice, care, \u00een cele din urm\u0103, nu fac dec\u00e2t s\u0103 dea na\u0219tere unei serii de germeni \u00eenc\u0103 \u0219i mai rezisten\u021bi. \n\nCancerul \n\u00cen domeniul cancerului qi-ul emis are rezultatele cele mai uluitoare ca tratament. \u00cen primul r\u00e2nd, rata de inciden\u021b\u0103 \u0219i mortalitate \u00een cazul cancerului au crescut \u00een mod constant \u00een ultimii treizeci de ani, \u00een timp ce tratamentele elaborate pentru aceast\u0103 boal\u0103 de c\u0103tre \u0219tiin\u021ba medical\u0103 modern\u0103 nu au dat rezultate bune \u00een ceea ce prive\u0219te vindecarea. \u00cen America, peste 40 de miliarde de dolari au fost investi\u021bi \u00een cercetarea cancerului de la mijlocul anilor \u201960 \u0219i jum\u0103tate din aceast\u0103 sum\u0103 s-a cheltuit \u0219i \u00een Marea Britanie, iar tratamentele au ajuns s\u0103 fie at\u00e2t de scumpe, \u00eenc\u00e2t aproape c\u0103 nu te po\u021bi apropia de ele, dar un num\u0103r din ce \u00een ce mai mare de persoane \u00eenc\u0103 se mai \u00eemboln\u0103vesc de cancer \u0219i continu\u0103 s\u0103 moar\u0103 din cauza asta, uneori ca rezultat imediat al terapiei \u00eense\u0219i. \u00cen afar\u0103 de exerci\u021biile qi gong obi\u0219nuite folosite pentru prevenire, exist\u0103 \u0219i seturi speciale de exerci\u021bii, care au fost elaborate special pentru a vindeca anumite boli. \u00cen China, exist\u0103 \u0219i o form\u0103 curativ\u0103 de qi gong, numit\u0103 \u201eGuo Lin qi gong\u201d, care a fost elaborat\u0103 ca tratament special pentru cancer, de c\u0103tre o femeie ce purta acest nume, cu aproximativ treizeci de ani \u00een urm\u0103. Nu numai c\u0103 s-a vindecat de o form\u0103 grav\u0103 de cancer uterin cu ajutorul practicii sale, ci i-a \u00eenv\u0103\u021bat acela\u0219i set de exerci\u021bii \u0219i pe ceilal\u021bi pacien\u021bi suferind de cancer, dintre care majoritatea au ob\u021binut rezultate la fel de eficient. \u00cen cele din urm\u0103, a fost \u00eenfiin\u021bat\u0103 Societatea de Cercetare Guo Lin pentru studierea \u0219i predarea acestei forme de practic\u0103 qi gong pacien\u021bilor care sufer\u0103 de cancer din toat\u0103 China \u0219i se estimeaz\u0103 c\u0103 mai mult de un milion de bolnavi de cancer din China \u0219i din alte p\u0103r\u021bi ale Asiei practic\u0103 la ora actual\u0103 acest tip de tratament, prefer\u00e2ndu-l \u00een locul terapiei conven\u021bionale. Un num\u0103r semnificativ dintre ace\u0219ti pacien\u021bi practicieni declar\u0103 c\u0103 tumorile fie s-au oprit din dezvoltare, fie au intrat \u00een remisie, fie au disp\u0103rut complet, iar rata de supravie\u021buire pe termen lung pentru bolnavii de cancer care se vindec\u0103 \u00een acest mod se dovede\u0219te a fi mult mai mare dec\u00e2t cea atins\u0103 prin tratamente moderne conven\u021bionale, cum ar fi chimioterapia \u0219i radia\u021biile. Medicii occidentali sceptici care se \u00eendoiesc de realitatea acestei afirma\u021bii nu trebuie dec\u00e2t s\u0103 contacteze Societatea de Cercetare Guo Lin din China \u0219i s\u0103 mearg\u0103 s\u0103 vad\u0103 ei \u00een\u0219i\u0219i realitatea sau s\u0103 cear\u0103 copii ale dosarelor cuprinz\u0103toare documentate \u0219tiin\u021bific, ce sunt p\u0103strate \u00een momentul de fa\u021b\u0103 \u00een China, referitoare la tratamentele pentru vindecarea cancerului cu ajutorul practicii qi gong. Adev\u0103rata \u00eentrebare \u00een acest caz nu este dac\u0103 qi gong d\u0103 rezultate sau nu ca tratament pentru cancer \u0219i alte boli catalogate ca \u201eincurabile\u201d, ci dac\u0103 sistemul medical occidental este dispus s\u0103 ia \u00een considerare o form\u0103 de tratament care, \u00een realitate, ar elimina nevoia de medici, medicamente \u0219i spitale costisitoare. Exist\u0103 at\u00e2t de multe cazuri de vindec\u0103ri reu\u0219ite ale cancerului cu ajutorul practicii qi gong, \u00eenc\u00e2t ar fi nevoie de c\u00e2teva volume doar pentru a le clasifica, a\u0219adar vom discuta doar dou\u0103 aici. Cei interesa\u021bi s\u0103 afle mai multe despre vindecarea cancerului cu ajutorul practicii qi gong pot face acest lucru prin contactarea unora dintre organiza\u021biile \u0219i institu\u021biile enumerate \u00een anex\u0103 (vezi pagina). Unul dintre cazurile de cancer cele mai l\u0103udate din China a fost cel al lui Feng Jian, un campion na\u021bional la badminton \u0219i un erou popular. La v\u00e2rsta de numai 21 de ani, a fost diagnosticat cu cancer pulmonar, care este aproape \u00eentotdeauna fatal. Medicii s\u0103i i-au sugerat operarea imediat\u0103, care s\u0103 fie urmat\u0103 de chimioterapie \u0219i tratament cu radia\u021bii \u2013 abordarea conven\u021bional\u0103 de tip \u201etaie, otr\u0103ve\u0219te \u0219i arde\u201d. Totu\u0219i, Feng Jian a refuzat s\u0103 urmeze sfatul lor. \u00cen schimb, a g\u0103sit un profesor \u0219i a \u00eenceput s\u0103 practice qi gong Guo Lin, seria practic\u0103 special elaborat\u0103 pentru cancer, \u00eenso\u021bit\u0103 de o aten\u021bie deosebit\u0103 acordat\u0103 dietei, de exerci\u021bii regulate, de odihn\u0103 din plin \u0219i alte regimuri de s\u0103n\u0103tate yang-sheng. El a practicat qi gong \u00een fiecare zi timp de zece luni, uneori p\u00e2n\u0103 la dou\u0103sprezece ore pe zi, \u0219i c\u00e2nd s-a \u00eentors la spital s\u0103 \u00ee\u0219i verifice starea de s\u0103n\u0103tate, medicii au fost ului\u021bi s\u0103 descopere c\u0103 tumoarea canceroas\u0103 disp\u0103ruse cu des\u0103v\u00e2r\u0219ire. Dou\u0103zeci de ani mai t\u00e2rziu, \u00eenc\u0103 este \u00een via\u021b\u0103 \u0219i s\u0103n\u0103tos. \u00cen timp ce scria un articol despre qi gong-ul Qi-Lel \u00een China, Luke Chan, autorul de lucr\u0103ri despre s\u0103n\u0103tate, a fost invitat s\u0103 stea \u00een fa\u021ba monitorului unei ma\u0219ini cu ultrasunete \u0219i s\u0103 se uite cum cancerul de vezic\u0103 al unui pacient se dizolva, practic, \u00een fa\u021ba ochilor lui. \u00cenainte de tratament, tumoarea putea fi v\u0103zut\u0103 cu u\u0219urin\u021b\u0103, ata\u0219at\u0103 de peretele vezicii. \u00cen timp ce Chan avea privirea \u021bintuit\u0103 asupra imaginii de pe ecran, pacientul era tratat cu qi emis de patru terapeu\u021bi. \u00cen c\u00e2teva minute, tumoarea a \u00eenceput s\u0103 se dizolve \u0219i, la finalul tratamentului, abia se mai vedea. Zece zile mai t\u00e2rziu, dup\u0103 c\u00e2teva alte tratamente \u0219i \u00een urma practicii zilnice, pacientul a fost consultat din nou \u0219i tumoarea canceroas\u0103 \u00eei disp\u0103ruse complet. Zeci de astfel de cazuri, toate documentate, au fost prezentate la Conferin\u021ba medical\u0103 pentru schimb academic \u00een domeniul qi gong medical, organizat\u0103 \u00een China \u00een 1988 \u0219i, din nou, \u00een 1993, cu participarea unor profesioni\u0219ti \u00een domeniul s\u0103n\u0103t\u0103\u021bii din toat\u0103 lumea. Studiile de caz ale tratamentelor reu\u0219ite practic pentru toate tipurile de cancer cunoscute au fost incluse \u00een lucr\u0103rile prezentate. Pacien\u021bii nu numai c\u0103 erau vindeca\u021bi de cancer, ci \u00ee\u0219i recuperaser\u0103 \u0219i starea general\u0103 de s\u0103n\u0103tate \u0219i vitalitate \u0219i erau departe de starea de s\u0103n\u0103tate precar\u0103 \u00een care ajung majoritatea pacien\u021bilor \u00een urma terapiei conven\u021bionale pentru cancer, ce, practic, suprim\u0103 reac\u021bia imunitar\u0103 uman\u0103, distruge ficatul, produce impoten\u021b\u0103 \u0219i probleme digestive \u0219i sl\u0103be\u0219te \u00eentregul sistem. Terapia prin qi gong, \u00een afar\u0103 de faptul c\u0103 dizolv\u0103 tumorile canceroase, \u00eent\u0103re\u0219te, de asemenea, \u00eentregul sistem imunitar, reechilibreaz\u0103 s\u00e2ngele, oxigeneaz\u0103 \u00eentregul corp, normalizeaz\u0103 toate func\u021biile vitale \u0219i intensific\u0103 vitalitatea, permi\u021b\u00e2ndu-le pacien\u021bilor s\u0103 \u00ee\u0219i recupereze s\u0103n\u0103tatea \u00een totalitate \u0219i s\u0103 se bucure de anii care le r\u0103m\u00e2n din via\u021b\u0103. Din p\u0103cate, medicii conven\u021bionali din zilele noastre \u00eei sperie pe pacien\u021bi, determin\u00e2ndu-i s\u0103 se opereze imediat \u0219i s\u0103 se trateze cu chimioterapie \u0219i/sau radia\u021bii, \u00eenainte de a avea m\u0103car \u0219ansa s\u0103 ia \u00een considerare abord\u0103rile alternative. Mul\u021bi dintre ace\u0219ti pacien\u021bi ajung s\u0103 \u00eencerce terapiile alternative \u2013 de exemplu, qi gong \u2013 dup\u0103 ce terapia conven\u021bional\u0103 se dovede\u0219te ineficient\u0103 \u00een vindecarea lor, dar \u00een momentul acela deja corpul a fost at\u00e2t de distrus, \u00eenc\u00e2t este mult mai dificil \u2013 uneori chiar imposibil \u2013 s\u0103 se realizeze un tratament. Mecanismul exact prin care practica qi gong vindec\u0103 tumorile canceroase nu a fost identificat \u00een \u00eentregime, dar, probabil, are de-a face, \u00een mare m\u0103sur\u0103, cu oxigenarea \u0219i alcalinitatea. Dac\u0103 \u021besuturile \u00een care cre\u0219te tumoarea pot fi saturate cu oxigen \u0219i men\u021binute \u00eentr-o stare alcalin\u0103, cancerul se va mic\u0219ora \u0219i se va dizolva \u00een cele din urm\u0103. Oxigenarea \u0219i alcalinizarea s\u00e2ngelui \u0219i a \u021besuturilor sunt cele mai importante efecte ale tratamentului qi gong. Al\u021bi factori implica\u021bi \u00een terapia cu qi gong pentru tratarea cancerului ar putea fi intensificarea general\u0103 a reac\u021biei imunitare, care i-ar permite corpului s\u0103 lupte \u0219i s\u0103 distrug\u0103 celulele maligne, \u00eembun\u0103t\u0103\u021birea semnificativ\u0103 a microcircula\u021biei, precum \u0219i reechilibrarea \u0219i re\u00eenc\u0103rcarea curen\u021bilor bioelectrici la nivelul fiec\u0103rei celule din corp. Evident, cancerul nu apare \u00eentr-un corp echilibrat adecvat \u0219i, din moment ce efectul general al tratamentului prin qi gong este de a echilibra corpul la un nivel adecvat, aceast\u0103 terapie nu face dec\u00e2t s\u0103 creeze ni\u0219te condi\u021bii \u00een care cancerul, pur \u0219i simplu, nu poate exista. Oxigenul \u0219i alcalinitatea suficiente sunt doi parametri de baz\u0103 ai echilibrului ce pot fi m\u0103sura\u021bi cu u\u0219urin\u021b\u0103, dar, f\u0103r\u0103 \u00eendoial\u0103, exist\u0103 \u0219i mul\u021bi al\u021bi factori, dintre care unii sunt \u00eenc\u0103 necunoscu\u021bi, fiind implica\u021bi \u00een echilibrul optim stabilite de qi gong \u00een sistemul uman. \n\nSpitalele \u0219i centrele de cercetare qi gong \nDatorit\u0103 interesului, at\u00e2t popular, c\u00e2t \u0219i academic, trezit de publicitatea f\u0103cut\u0103 unora dintre vindec\u0103rile spectaculoase ob\u021binute prin qi gong, s-au \u00eenfiin\u021bat un num\u0103r de spitale \u0219i centre de cercetare speciale, \u00een China \u0219i \u00een alte p\u0103r\u021bi ale lumii, pentru continuarea studiilor \u0219i pentru punerea tratamentelor la dispozi\u021bia mai multor persoane care doresc s\u0103 le \u00eencerce. Un astfel de spital este Wahzhan Zhineng Chigong Clinic and Training Centre (Clinica \u0219i centrul de instruire qi gong Wahzhan Zhineng), localizat \u00eentr-un vechi spital al marinei din Qinhungdao, o localitate situat\u0103 la o distan\u021b\u0103 de cinci ore cu trenul de Beijing. Fondat \u00een 1988 de doctorul Pang Ming, spitalul nu folose\u0219te medicamente, plante medicinale \u0219i diete speciale \u0219i nici nu face opera\u021bii de nici un fel. \u00cen schimb, ofer\u0103 doar un singur fel de medicament \u0219i un singur fel de tratament, \u0219i anume qi-ul. \u00cen ultimii zece ani, spitalul a tratat sute de mii de pacien\u021bi pentru aproape dou\u0103 sute de tipuri de boli, av\u00e2nd o rat\u0103 de reu\u0219it\u0103 uimitoare, de 95%. Printre bolile tratate \u0219i vindecate aici se num\u0103r\u0103 diabetul, artrita, bolile cardiovasculare, paralizia, lupus \u0219i cancerul. Tipul de qi gong folosit \u00een acest spital se nume\u0219te \u201eQi Lel\u201d \u0219i a fost elaborat de doctorul Pang special pentru vindecarea bolilor. Programul este alc\u0103tuit din patru p\u0103r\u021bi: \u00een\u021belegerea deplin\u0103 a puterilor de vindecare ale qi-ului trebuie s\u0103 fie prezent\u0103 \u00een mintea pacientului. Pacien\u021bii sunt \u00eenv\u0103\u021ba\u021bi, \u00een primul r\u00e2nd, despre cum \u0219i de ce func\u021bioneaz\u0103 qi-ul pentru vindecarea corpului uman, astfel \u00eenc\u00e2t s\u0103 nu existe nici o \u00eendoial\u0103 \u00een mintea lor care s\u0103 contracareze efectele energiei vindec\u0103toare. Aminti\u021bi-v\u0103 de axioma fundamental\u0103 a alchimiei interioare: \u201eSpiritul controleaz\u0103 energia\u201d; \u0219edin\u021bele de vindecare \u00een grup \u2013 grupurile mari de pacien\u021bi sunt tratate concomitent, pentru a amplifica puterea energiei libere universale care circul\u0103 \u00een grup; tratamentul individual cu qi \u2013 pacien\u021bii sunt trata\u021bi individual de mae\u0219trii califica\u021bi, \u00een conformitate cu cerin\u021bele lor; practica individual\u0103 \u2013 pacien\u021bii sunt instrui\u021bi \u00een leg\u0103tur\u0103 cu diferite seturi de exerci\u021bii qi gong \u0219i \u00ee\u0219i petrec \u00eentreaga zi \u0219i o mare parte din noapte aplic\u00e2ndu-le; Conform registrelor medicale \u021binute la spital referitoare la aproximativ 10 000 de cazuri particulare alese pentru studiu, o rat\u0103 general\u0103 de reu\u0219it\u0103 de 95% a fost atins\u0103 \u00een aceste cazuri, dup\u0103 cum urmeaz\u0103: 15,20% s-au vindecat complet, toate func\u021biile revenind la normal; 37,68% au avut rezultate \u201efoarte bune\u201d, ceea ce \u00eenseamn\u0103 c\u0103 simptomele au disp\u0103rut aproape complet \u0219i analizele au indicat o \u00eembun\u0103t\u0103\u021bire considerabil\u0103 a func\u021biilor vitale; 42,09% au avut rezultate \u201ebune\u201d, ceea ce \u00eenseamn\u0103 c\u0103 s-a \u00eenregistrat o ameliorare vizibil\u0103, iar pacientul a fost din nou \u00een stare s\u0103 m\u0103n\u00e2nce, s\u0103 doarm\u0103 \u0219i s\u0103 func\u021bioneze normal. Doar 5% dintre persoanele tratate \u00een cadrul acestui studiu nu au manifestat nici un fel de ameliorare. Orice persoan\u0103 care a fost vreodat\u0103 tratat\u0103 \u00eentr-un spital occidental modern sau care a fost \u00een vizit\u0103 la prieteni sau membri ai familiei \u00eentr-un astfel de loc \u00ee\u0219i poate da seama c\u0103 acesta este un procent mult mai bun dec\u00e2t cel ob\u021binut prin tratamentul cu medicamente, prin opera\u021bii sau prin terapiile folosind o tehnologie \u00eenalt\u0103 \u0219i presupune mult mai pu\u021bine cheltuieli, riscuri \u0219i mai pu\u021bin disconfort. Ast\u0103zi, un num\u0103r semnificativ de persoane tratate cu mari cheltuieli \u00een spitale moderne ajung s\u0103 contracteze acolo boli grave, pe care nu le aveau \u00eenainte s\u0103 se interneze. Costul mediu al tratamentului cu qi gong Qi-Lel la acest spital din China se ridic\u0103 la suma de aproximativ 50 de lire sterline pe lun\u0103. S\u0103 compar\u0103m aceast\u0103 sum\u0103 cu cheltuielile medicale din orice mare spital occidental \u0219i vom descoperi \u00eenc\u0103 un avantaj major al trat\u0103rii bolilor prin qi gong. Singurul medicament folosit \u00een vindecarea prin qi gong este energia liber\u0103 universal\u0103, care nu cost\u0103 nimic \u0219i este disponibil\u0103 oricui, \u00een cantitate nelimitat\u0103. Singura aparatur\u0103 necesar\u0103 pentru administrarea terapiei cu energie vindec\u0103toare este reprezentat\u0103 de corpul \u0219i mintea uman\u0103, a\u0219adar singurul cost real pe care \u00eel presupune tratamentul \u00een acest tip de spital \u00eel constituie masa \u0219i cazarea. Societatea de cercetare Guo Lin este o alt\u0103 organiza\u021bie bine cunoscut\u0103 care studiaz\u0103 \u0219i pred\u0103 metoda qi gong curativ \u00een China. Dezvoltat ca tratament specific pentru cancer, qi gong Guo Lin a fost folosit de milioane de bolnavi de cancer pentru a se vindeca. Cei care opteaz\u0103 pentru terapia conven\u021bional\u0103 pentru cancer, cum ar fi radia\u021biile sau chimioterapia, uneori practic\u0103 qi gong Guo Lin pentru a u\u0219ura efectele secundare nepl\u0103cute ale acelor terapii. Societatea academic\u0103 mondial\u0103 pentru qi gong medical din Beijing organizeaz\u0103 conferin\u021be interna\u021bionale pentru a le prezenta rezultatele acestui tratament profesioni\u0219tilor din domeniul medical din toat\u0103 lumea \u0219i pentru a face schimb de informa\u021bii cu organiza\u021bii similare din alte p\u0103r\u021bi. \u00cen plus, exist\u0103 sute de mae\u0219tri qi gong care \u00eel practic\u0103 sub form\u0103 de terapie medical\u0103 \u00een China \u0219i orice persoan\u0103 ce face efortul de a se duce acolo \u0219i de a g\u0103si un astfel de maestru va reu\u0219i, cu siguran\u021b\u0103, s\u0103 practice qi gong. Organiza\u021bii similare \u00eencep s\u0103 apar\u0103 \u0219i \u00een America, Australia \u0219i \u00een alte p\u0103r\u021bi ale lumii occidentale. \u00cen San Francisco \u0219i Vancouver exist\u0103 East West Academy of Healing Arts (Academia est-vest pentru arte curative) \u0219i Institutul de qi gong care ofer\u0103 consulta\u021bii personale, referin\u021be profesionale \u0219i informa\u021bii documentate asupra qi gong medical. Maestrul qi gong doctorul Yan Xin a \u00eenfiin\u021bat de cur\u00e2nd centre de instruire pentru \u0219coala sa de qi gong curativ din SUA, dup\u0103 cum au f\u0103cut \u0219i al\u021bi mae\u0219tri demni de luat \u00een seam\u0103, cum ar fi doctorul Yang Jwing-ming din Taiwan \u0219i maestrul Hyunmoon Kim din Korea. \u00cen Marea Britanie, Consiliul Britanic pentru arte mar\u021biale chineze \u0219i Institutul de qi gong din Manchester ofer\u0103 cursuri, ateliere \u0219i consulta\u021bii personale. Infrastructura pentru terapia prin qi gong curativ este deja stabilit\u0103 \u00een lumea occidental\u0103, dar \u00eenc\u0103 este nevoie s\u0103 lua\u021bi ini\u021biativa de a g\u0103si un maestru calificat \u0219i un stil care vi se potrive\u0219te, deoarece este foarte pu\u021bin probabil s\u0103 vi se fac\u0103 o recomandare de la medicul dumneavoastr\u0103 de familie sau de la spitalul municipal. Adresele enumerate \u00een anex\u0103 ar trebui s\u0103 fie de ajutor pentru orientarea spre locul potrivit a oric\u0103rei persoane interesate s\u0103 practice qi gong pentru \u00eengrijirea preventiv\u0103 a s\u0103n\u0103t\u0103\u021bii sau s\u0103 g\u0103seasc\u0103 un maestru vindec\u0103tor de la care s\u0103 primeasc\u0103 tratament prin emitere de qi. \n", " Energiile elementare: modalit\u0103\u021bi de a lucra cu qi \nAv\u00e2nd \u00een vedere c\u0103 qi \u00eenseamn\u0103 at\u00e2t \u201erespira\u021bie\u201d, c\u00e2t \u0219i \u201eenergie\u201d, de obicei ne g\u00e2ndim la exerci\u021bii de respira\u021bie atunci c\u00e2nd ne referim la qi gong. \u0218i, de fapt, controlul respira\u021biei este modalitatea principal\u0103 de a lucra cu energia, mai ales \u00een scopul men\u021binerii st\u0103rii de s\u0103n\u0103tate \u0219i atingerii longevit\u0103\u021bii. \u00cen Re\u021bete pre\u021bioase, marele s\u0103u volum despre \u00eengrijirea s\u0103n\u0103t\u0103\u021bii \u0219i autocultivare, medicul Sun Ssu-miao din dinastia Tang, care a tr\u0103it p\u00e2n\u0103 la v\u00e2rsta de 101 ani urm\u00e2ndu-\u0219i propriile sfaturi, a elogiat virtu\u021bile respira\u021biei corespunz\u0103toare: \nAtunci c\u00e2nd este practicat\u0103 respira\u021bia corect\u0103, nu va ap\u0103rea nici una dintre miile de afec\u021biuni existente. Atunci c\u00e2nd respira\u021bia este redus\u0103 sau tensionat\u0103, tot felul de boli \u00ee\u0219i vor face loc. Cei care doresc s\u0103 \u00ee\u0219i \u00eengrijeasc\u0103 via\u021ba trebuie mai \u00eent\u00e2i s\u0103 \u00eenve\u021be care sunt metodele corecte de controlare a respira\u021biei \u0219i de echilibrare a energiei. Aceste metode de respira\u021bie pot vindeca toate afec\u021biunile, mai grave sau mai pu\u021bin grave. \n\nFunc\u021biile respira\u021biei corecte \u00een exerci\u021biile qi gong sunt de a \u00eemplini, a echilibra \u0219i a dirija energia \u00een sistemul energetic uman, de a sincroniza c\u00e2mpul energetic uman \u0219i c\u00e2mpurile superioare ale naturii \u0219i cosmosului \u0219i de a armoniza corpul \u0219i mintea cu respira\u021bia. Ca manifestare temporal\u0103 a energiei primordiale \u00een corpul uman, respira\u021bia ofer\u0103 o unealt\u0103 eficient\u0103 pentru controlarea diferitelor energii interne \u0219i externe care alimenteaz\u0103 func\u021biile vitale \u0219i influen\u021beaz\u0103 s\u0103n\u0103tatea, dar eficien\u021ba respira\u021biei ca regulator de energie depinde \u00een \u00eentregime de c\u00e2t de bine ne exers\u0103m capacitatea de control al respira\u021biei. Majoritatea oamenilor trec prin via\u021b\u0103 f\u0103r\u0103 a inspira vreodat\u0103 \u00een mod con\u0219tient \u0219i controloat \u0219i f\u0103r\u0103 s\u0103 \u00ee\u0219i dea seama c\u0103 fiecare respira\u021bie are capacitatea poten\u021bial\u0103 de a st\u0103p\u00e2ni puterea universului \u0219i de a o folosi \u00een via\u021ba umane. Singurul moment \u00een care oamenii respir\u0103 \u00eentr-o manier\u0103 care le reechilibreaz\u0103 sistemul energetic este atunci c\u00e2nd casc\u0103 (o respira\u021bie spontan\u0103 yin de re\u00eenc\u0103rcare) \u0219i c\u00e2nd ofteaz\u0103 (o respira\u021bie spontan\u0103 yang de desc\u0103rcare). A\u0219a cum energia este mijlocul universal prin care spiritul primordial (Dumnezeu, Brahma, Tao, Creatorul, Marele Spirit...) se exprim\u0103 \u00een form\u0103 material\u0103 \u00een alchimia primar\u0103 a crea\u021biei, \u0219i respira\u021bia e agentul prin intermediul c\u0103ruia mintea poate \u00eenv\u0103\u021ba s\u0103 controleze \u0219i s\u0103 vindece corpul \u00een via\u021ba temporal\u0103 pe p\u0103m\u00e2nt. \u00cen mod semnificativ, respira\u021bia este singura func\u021bie vital\u0103 autonom\u0103 a corpului asupra c\u0103reia min\u021bile noastre reu\u0219esc s\u0103 exercite control voli\u021bional direct. Odat\u0103 ce \u00eenv\u0103\u021ba\u021bi s\u0103 v\u0103 controla\u021bi respira\u021bia, o pute\u021bi folosi pentru a regla toate celelalte func\u021bii vitale ale corpului, cum ar fi pulsul \u0219i circula\u021bia, digestia \u0219i excre\u021bia, sistemele endocrin \u0219i nervos, imunitatea \u0219i rezisten\u021ba \u0219i reac\u021biile sexuale \u0219i emo\u021bionale. De\u0219i respira\u021bia este elementul suprem de reglare a energiei din corp, exist\u0103 \u0219i alte modalit\u0103\u021bi de a lucra cu energia pentru protejarea s\u0103n\u0103t\u0103\u021bii \u0219i prelungirea vie\u021bii, vindecarea corpului \u0219i ascu\u021birea min\u021bii. Energia adopt\u0103 multe forme \u00een univers \u2013 lumin\u0103 \u0219i culoare, sunet \u0219i ton, arom\u0103 \u0219i mireasm\u0103, presiune \u0219i vibra\u021bie, for\u021be electrice \u0219i magnetice \u2013 \u0219i toate acestea pot fi controlate \u00een beneficiul vie\u021bii umane, prin aplicarea diferitelor facult\u0103\u021bi \u0219i func\u021bii ale corpului \u0219i min\u021bii umane. Din moment ce controlul respira\u021biei este, de departe, cel mai important \u0219i mai eficient mod de recoltare a energiei din univers, direc\u021bion\u00e2nd-o prin sistemul uman \u0219i depozit\u00e2nd-o \u00een rezervoarele de energie ale corpului, ne vom \u00eencepe discu\u021bia analiz\u00e2nd arta \u0219i \u0219tiin\u021ba respira\u021biei, dup\u0103 care vom trece la alte c\u00e2teva metode fundamentale de a lucra cu energia. \n\nArta \u0219i \u0219tiin\u021ba respira\u021biei \n\u00cen tradi\u021biile spirituale ale Asiei, respira\u021bia a fost \u00eentotdeauna considerat\u0103 a fi o \u0219tiin\u021b\u0103 foarte exact\u0103 de manevrare a energiei \u0219i o ramur\u0103 important\u0103 a artelor curative. Din moment ce medicina occidental\u0103 nici m\u0103car nu recunoa\u0219te respira\u021bia \u0219i energia ca factori decisivi \u00een s\u0103n\u0103tatea \u0219i vindecarea uman\u0103, no\u021biunile occidentale despre respira\u021bie sunt limitate la schimbul elementar de gaze la nivelul pl\u0103m\u00e2nilor. Dar respira\u021bia presupune mult mai mult dec\u00e2t \u201eaer cald\u201d. \u00cen medicina chinez\u0103, oxigenul este privit ca element nutritiv esen\u021bial al vie\u021bii postnatale, asemenea vitaminelor, mineralelor \u0219i proteinelor, \u0219i, \u00een consecin\u021b\u0103, aerul, care furnizeaz\u0103 acest element, e considerat ca un fel de \u201ealiment\u201d. Energia veritabil\u0103 care alimenteaz\u0103 func\u021biile postnatale este a\u0219adar o sintez\u0103 de nutrien\u021bi extra\u0219i din hran\u0103 \u0219i ap\u0103 prin digestie \u0219i oxigen extras din aer, prin respira\u021bie. Totu\u0219i, aerul con\u021bine mai mult dec\u00e2t o combina\u021bie chimic\u0103 de gaze elementare: con\u021bine \u0219i energie \u0219i are o puternic\u0103 polaritate electromagnetic\u0103. Aceasta e forma atmosferic\u0103 de energie asimilat\u0103 prin respira\u021bie, qi-ul din qi gong-ul chinez \u0219i prana din practica pranayama din India \u0219i este exact la fel de important ca \u0219i oxigenul pentru s\u0103n\u0103tatea \u0219i vindecarea uman\u0103. Qi-ul se g\u0103se\u0219te \u00een aer \u00een fragmente moleculare hiperactive minuscule care au o sarcin\u0103 negativ\u0103 echivalent\u0103 cu aceea a unui electron. Cunoscute \u00een \u0219tiin\u021ba occidental\u0103 sub numele de \u201eioni negativi\u201d, aceste particule vibrante \u00eenc\u0103rcate cu sarcin\u0103 electromagnetic\u0103 sunt produse \u00een mod natural \u00een aer prin ac\u021biunea razelor de unde scurte radiate \u00een atmosfer\u0103 de Soare \u0219i de alte corpuri astrale; deasupra oceanelor, lacurilor \u0219i r\u00e2urilor prin evaporarea \u0219i agitarea apei; prin mi\u0219carea v\u00e2ntului deasupra spa\u021biilor \u00eentinse deschise, cum sunt mun\u021bii \u0219i de\u0219erturile. Cunoscut sub numele de \u201eionizare\u201d, acest proces sparge moleculele de aer \u00een fragmente \u0219i \u00eencarc\u0103 cu energie particulele rezultante, sub forma unei sarcini negative. Ionii negativi reprezint\u0103 factorul care \u00eei ofer\u0103 aerului proasp\u0103t vitalitatea sa caracteristic\u0103 \u0219i, astfel, chinezii numesc aerul qi \u2013 energie. Cel mai puternic qi atmosferic se g\u0103se\u0219te la altitudini mari \u00een mun\u021bi, acolo unde radia\u021biile de ionizare de la soare \u0219i stele sunt cele mai puternice \u0219i se combin\u0103 cu efectele de ionizare ale v\u00e2ntului care bate nest\u0103vilit \u0219i ale r\u00e2urilor repezi. Acesta este unul dintre motivele pentru care pustnicii \u0219i yoghinii din Asia au preferat \u00een mod tradi\u021bional s\u0103 tr\u0103iasc\u0103 \u0219i s\u0103 \u00ee\u0219i desf\u0103\u0219oare practicile pe mun\u021bi \u00eenal\u021bi, acolo unde qi-ul e \u00eentodeauna puternic, stabil \u0219i pur. Energia ionic\u0103 negativ\u0103 a qi-ului atmosferic explic\u0103 \u0219i efectele revitalizante experimentate pe plaj\u0103 sau \u00een timpul navig\u0103rii pe mare, acolo unde ac\u021biunea v\u00e2ntului \u0219i cea a apei produc o rezerv\u0103 abundent\u0103 de ioni negativi \u00een aer. Pe de alt\u0103 parte, poluan\u021bii atmosferici asemenea fumului, prafului, gazelor de e\u0219apament \u0219i efluviilor de substan\u021be chimice toxice din industrie p\u0103trund \u00een aer sub forma unor molecule mari, \u00eencete \u0219i grele care au o sarcin\u0103 pozitiv\u0103 \u0219i a c\u0103ror prezen\u021b\u0103 sec\u0103tuie\u0219te aerul de qi-ul s\u0103u natural. Astfel de poluan\u021bi inhib\u0103 oscila\u021bia liber\u0103 a ionilor negativi, \u00eenc\u0103tu\u0219\u00e2ndu-i \u0219i priv\u00e2ndu-i de energia lor vibrant\u0103. Aerul proasp\u0103t de la munte sau de la \u021bar\u0103 con\u021bine un raport mediu de trei ioni negativi la unul pozitiv, iar acest tip de aer \u00eei induce trupului o vitalitate puternic\u0103, odat\u0103 cu fiecare respira\u021bie. Dimpotriv\u0103, aerul dintr-un ora\u0219 mare tipic poluat are doar un ion negativ la cinci sute de ioni pozitivi, acest lucru reduc\u00e2nd \u00een mod drastic vitalitatea atmosferic\u0103, de 1 500 de ori. Instala\u021biile de aer condi\u021bionat \u0219i de \u00eenc\u0103lzire central\u0103 sec\u0103tuiesc \u0219i ele aerul de for\u021ba sa vital\u0103, prin neutralizarea energiei ionilor negativi. Cel\u0103lalt factor energetic din aer este reprezentat de polaritatea c\u00e2mpului s\u0103u sau \u201epanta de poten\u021bial\u201d. Aceasta se refer\u0103 la diferen\u021ba de poten\u021bial \u00een voltaj \u00eentre dou\u0103 puncte, factor care determin\u0103 for\u021ba total\u0103 a c\u00e2mpului electromagnetic dintr-o anumit\u0103 zon\u0103. For\u021ba acestui c\u00e2mp determin\u0103, la r\u00e2ndul ei, c\u00e2t de activ vibreaz\u0103 ionii negativi din c\u00e2mpul respectiv sau c\u00e2t de repede circul\u0103 energia \u00eentre diferite puncte din cadrul c\u00e2mpului. La munte, de exemplu, panta de poten\u021bial poate atinge c\u00e2teva sute de vol\u021bi pe metru, ceea ce \u00eenseamn\u0103 c\u0103, \u00een cazul unei persoane care are o \u00een\u0103l\u021bime de doi metri, energia va circula cu o for\u021b\u0103 de poten\u021bial de 400 p\u00e2n\u0103 la 500 de vol\u021bi de la cap p\u00e2n\u0103 la picioare. \u00cen ora\u0219ele mari, aglomerate de cl\u0103dirile \u00eenalte, ca \u0219i \u00een spa\u021biile \u00eenchise din\u0103untrul acestor cl\u0103diri, aerul nu are, practic, nici o pant\u0103 de poten\u021bial, aerul r\u0103m\u00e2n\u00e2nd \u201enecirculat\u201d. Din punct de veder taoist, aceast\u0103 polaritate atmosferic\u0103 se reduce din nou la \u00eenc\u0103rc\u0103tura pozitiv\u0103 yang a bol\u021bi cere\u0219ti (Cerul) \u0219i \u00eenc\u0103rc\u0103tura negativ\u0103 yin a scoar\u021bei (P\u0103m\u00e2ntului). \u00centre ace\u0219ti doi poli se afl\u0103 oamenii (Umanitatea) \u0219i alte organisme vii, care au rolul de conductori ai fluxului de energie \u00eentre bolta cereasc\u0103 \u0219i scoar\u021ba P\u0103m\u00e2ntului. Aceasta reprezint\u0103 o fa\u021bet\u0103 important\u0103 a Armoniei Cerului, P\u0103m\u00e2ntului \u0219i Umanit\u0103\u021bii discutate mai devreme. O pant\u0103 de poten\u021bial de c\u00e2teva sute de vol\u021bi pe metru faciliteaz\u0103 cu mult fluxul liber de energie prin sistemul uman, asigur\u00e2nd, astfel, o \u00eenc\u0103rcare complet\u0103 cu qi a fiec\u0103rui \u021besut \u0219i a fiec\u0103rei celule din corp. Un raport realizat de o firm\u0103 ce fabric\u0103 generatoare de ioni negativi pentru module \u00een care astronau\u021bii c\u0103l\u0103toresc \u00een cadrul programelor spa\u021biale din Statele Unite, afirm\u0103: \nCurentul electric cauzat de prezen\u021ba unui c\u00e2mp electric trece prin toate celulele, organele \u0219i prin \u00eentregul sistem nervos \u0219i stimuleaz\u0103 at\u00e2t metabolismul, c\u00e2t \u0219i toate celelalte func\u021bii fiziologice ale organismelor vii... Dac\u0103 acest c\u00e2mp este prea slab, se vor manifesta st\u0103ri de oboseal\u0103, apatie \u0219i lips\u0103 de vitalitate. Aceasta este cauza principal\u0103 a oboselii \u0219i amor\u021belii pe care o sim\u021bim \u00een ma\u0219ini, avioane, tancuri, submarine \u0219i trenuri, iar acum \u0219i \u00een capsulele spa\u021biale. \n\nDac\u0103 liniile aeriene ar instala generatoare de ioni negativi \u00een avioane, a\u0219a cum se face \u00een cazul tuturor capsulelor spa\u021biale, acest lucru ar u\u0219ura cu mult starea de ame\u021beal\u0103 pe care o au pasagerii \u00een timpul zborurilor lungi, prin \u00eenc\u0103rcarea aerului din cabin\u0103 cu polaritate energetic\u0103 \u0219i de c\u00e2mp. De asemenea, aerul din cabin\u0103 ar fi purificat, pasagerii fiind, astfel, proteja\u021bi \u00eempotriva infec\u021biilor produse de bacterii \u0219i al\u021bi poluan\u021bi existen\u021bi \u00een aerul st\u0103tut recirculat pe care sunt obliga\u021bi cu to\u021bii s\u0103 \u00eel \u00eempart\u0103 pe o perioad\u0103 at\u00e2t de lung\u0103 de timp. O caracteristic\u0103 unic\u0103 a generatoarelor de ioni negativi este aceea c\u0103, \u00een afar\u0103 de re\u00eenc\u0103rcarea aerului st\u0103tut cu qi, fluxul continuu de ioni negativi pe care acestea \u00eel produc neutralizeaz\u0103 ionii pozitivi de praf, substan\u021be chimice, virusuri \u0219i al\u021bi poluan\u021bi aerieni, precipit\u00e2ndu-i din aer spre podea. \u00cen plus, aceste aparate consum\u0103 mai pu\u021bin\u0103 energie dec\u00e2t becurile \u0219i de aceea sunt foarte economice. \u00cen Japonia, unde puterea qi este \u00een\u021beleas\u0103, cl\u0103dirile \u00eenalte de birouri sunt frecvent dotate cu generatoare de ioni negativi, lucru care ar putea foarte bine s\u0103 constituie unul dintre secretele renumitei productivit\u0103\u021bi a Japoniei. Spre deosebire de oxigen \u0219i dioxid de carbon, care trec \u00een \u0219i din fluxul sanguin prin intermediul pl\u0103m\u00e2nilor, energia ionilor negativi a qi-ului este absorbit\u0103 \u00een sistemul uman \u00een principal prin receptorii extrem de sensibili localiza\u021bi de-a lungul canalelor nazale \u0219i a cavit\u0103\u021bilor sinuzale ale nasului. Acesta este motivul pentru care aerul este \u00eentotdeauna inhalat pe nas \u00een practica qi gong, \u0219i niciodat\u0103 pe gur\u0103. Pe m\u0103sur\u0103 ce aerul este inspirat prin canalele r\u0103sucite sau cornetele nazale, energia sa ionic\u0103 e absorbit\u0103 prin intermediul acestor receptori \u0219i transmis\u0103 direct at\u00e2t prin meridiane, c\u00e2t \u0219i prin nervi \u0219i prin fluxul sanguin, circul\u00e2nd u\u0219or spre creier, spre sistemul nervos, organe \u0219i alte \u021besuturi. Aceast\u0103 energie re\u00eencarc\u0103 fiecare celul\u0103 din corp, echilibreaz\u0103 polaritatea tuturor celulelor \u0219i \u021besuturilor \u0219i dizolv\u0103 toxinele din s\u00e2nge \u0219i alte fluide corporale, prin neutralizarea sarcinii lor pozitive, cu ajutorul propriei sarcini negative. M\u0103rimea, forma \u0219i gradul de convolu\u021bie ale canalelor nazale sunt concepute \u00een a\u0219a fel \u00eenc\u00e2t s\u0103 extrag\u0103 un maximum de energie din aer, f\u0103c\u00e2nd-o s\u0103 treac\u0103 printr-un canal lung \u0219i \u00eentortocheat deasupra unei suprafe\u021be \u00eentinse \u00eenainte s\u0103 ajung\u0103 \u00een pl\u0103m\u00e2ni. Aceste canale, care sunt pres\u0103rate cu receptori qi, sunt reglate automat de \u021besutul erectil spongios din nas, asem\u0103n\u0103tor ca func\u021bie cu \u021besutul erectil din organele sexuale \u0219i din s\u00e2ni. Aceste \u021besuturi controleaz\u0103 fluxul aerului prin nas prin deschiderea \u0219i \u00eenchiderea alternative ale canalelor din partea dreapt\u0103 \u0219i din partea st\u00e2ng\u0103. Cunoscut\u0103 sub numele de \u201eritm infradian\u201d, aceast\u0103 comutare ciclic\u0103 a canalelor nazale are loc \u00een mod natural aproximativ la fiecare dou\u0103 ore, \u00een conformitate cu sistemul chinez tradi\u021bional duodecimal de m\u0103surare a timpului, \u0219i se afl\u0103 \u00een str\u00eens\u0103 leg\u0103tur\u0103 cu func\u021biile emisferei st\u00e2ngi \u0219i ale celei drepte ale creierului, dar \u0219i cu echilibrul yin-yang al \u00eentregului sistem energetic. Dac\u0103 fiecare nar\u0103 se blocheaz\u0103 \u00een mod cronic, echilibrul ritmic natural al respira\u021biei este distrus, ceea ce d\u0103 na\u0219tere unui dezechilibru grav la nivelul fluxului de energie din \u00eentregul sistem \u0219i afecteaz\u0103 echilibrul normal al func\u021biilor cerebrale. Dac\u0103 un astfel de dezechilibru continu\u0103 pe o perioad\u0103 lung\u0103 f\u0103r\u0103 s\u0103 fie corectat, acest lucru poate duce la disfunc\u021bii grave \u0219i la boli fiziologice. De aceea, at\u00e2t qi gong, c\u00e2t \u0219i pranayama includ exerci\u021bii speciale, cum ar fi respira\u021bia alternativ\u0103 pe n\u0103ri, menit\u0103 s\u0103 deschid\u0103 n\u0103rile \u00eenfundate \u0219i s\u0103 reechilibreze fluxul de aer pe ambele p\u0103r\u021bi ale nasului. Suflatul pe n\u0103ri sau inhalarea ajut\u0103, de asemenea la men\u021binerea mi\u0219c\u0103rii libere a aerului pe ambele p\u0103r\u021bi, stimul\u00e2nd, astfel, echilibrul \u00een \u00eentregul sistem energetic \u00een timpul practicii. Cl\u0103tirea nasului cu ap\u0103 cald\u0103 s\u0103rat\u0103, ca \u00een cazul du\u0219ului nazal \u201eneti\u201d recomandat \u00een yoga indian\u0103, este un alt mod eficient de men\u021binere a n\u0103rilor libere \u0219i curate, astfel \u00eenc\u00e2t aerul s\u0103 poat\u0103 circula liber prin ambele p\u0103r\u021bi \u0219i ritmul infradian s\u0103 poat\u0103 func\u021biona normal, zi \u0219i noapte. Aceasta este o practic\u0103 deosebit de important\u0103 \u00een zonele \u00een care aerul e contaminat cu praf, fum, gr\u0103sime, substan\u021be chimice \u0219i alte particule de materie. Poluarea atmosferic\u0103 de acest fel \u00eenfund\u0103 n\u0103rile deoarece ader\u0103 la cilii nazali \u0219i las\u0103 o pelicul\u0103 lipicioas\u0103 pe membranele delicate prin care se absoarbe qi-ul, desensibiliz\u00e2ndu-le, astfel, fa\u021b\u0103 de energia ionic\u0103 negativ\u0103. \u00cenotul \u00een apa curat\u0103 de ocean sau simpla inhalare a aerului oceanic proasp\u0103t are efecte de cur\u0103\u021bare similare asupra membranelor nazale, ceea ce constituie un alt motiv pentru care oamenii se simt energiza\u021bi dup\u0103 ce petrec o zi la plaj\u0103 sau pe mare. \u201eNasul \u0219tie cel mai bine\u201d c\u00e2nd este vorba despre detectarea \u0219i extragerea qi-ului din aer, iar diafragma este mijlocul ideal \u00een arta respira\u021biei corecte. Este, \u00eentr-adev\u0103r, uimitor ce mult influen\u021beaz\u0103 s\u0103n\u0103tatea \u0219i vitalitatea general\u0103 faptul c\u0103 \u00eenv\u0103\u021b\u0103m s\u0103 respir\u0103m profund din diafragm\u0103, a\u0219a cum a inten\u021bionat natura, \u00een loc s\u0103 respir\u0103m superficial cu ajutorul coastelor \u0219i claviculelor, a\u0219a cum au tendin\u021ba s\u0103 o fac\u0103 majoritatea adul\u021bilor. Uita\u021bi-v\u0103 la burtica unui bebelu\u0219 care doarme \u00een p\u0103tu\u021b sau a unui c\u00e2ine care a a\u021bipit pe podea \u0219i ve\u021bi vedea c\u0103 natura ne-a construit sistemul de respira\u021bie astfel \u00eenc\u00e2t s\u0103 func\u021bioneze din diafragm\u0103, \u0219i nu din piept. Atunci c\u00e2nd este folosit\u0103 diafragma, abdomenul inferior este cel care se dilat\u0103 \u0219i se contract\u0103 odat\u0103 cu fiecare respira\u021bie, \u0219i nu pieptul. Un mu\u0219chi dur, flexibil, care separ\u0103 pieptul de cavitatea abdominal\u0103, diafragma este conceput\u0103 s\u0103 dirijeze respira\u021bia asemenea unei pompe de suc\u021biune, dar la majoritatea adul\u021bilor sedentari a devenit un mu\u0219chi \u201e\u00eenghe\u021bat\u201d prin nefolosire, respira\u021bia fiind, astfel, constr\u00e2ns\u0103 spre coaste \u0219i clavicule, unde doar o mic\u0103 parte din capacitatea pl\u0103m\u00e2nilor este implicat\u0103 \u00een procesul de respira\u021bie. Respira\u021bia diafragmatic\u0103 este tehnica de baz\u0103 \u00een toate formele de qi gong, ca \u0219i \u00een yoga, pranayama \u0219i \u00een toate practicile \u00een care respira\u021bia are un rol central. Beneficiile respira\u021biei diafragmatice dep\u0103\u0219esc cu mult domeniul sistemului respirator, intensific\u00e2nd cu mult puterea sistemului circulator, echilibr\u00e2nd sistemul nervos, regl\u00e2nd sistemul endocrin \u0219i furniz\u00e2nd un masaj profund stimulator tuturor organelor sistemului digestiv. De fapt, qi gong-ul este numit uneori \u201eexerci\u021biul pentru organele interne\u201d datorit\u0103 beneficiilor terapeutice ale acestui masaj intern. Doctorul A Slamanoff elogiaz\u0103 virtu\u021bile diafragmei, dup\u0103 cum urmeaz\u0103: \nEste mu\u0219chiul cel mai puternic din corp; func\u021bioneaz\u0103 ca o pomp\u0103 de for\u021b\u0103 perfect\u0103, comprim\u00e2nd ficatul, splina, intestinele \u0219i stimul\u00e2nd \u00eentreaga circula\u021bie abdominal\u0103 \u0219i portal\u0103. Num\u0103rul de mi\u0219c\u0103ri pe minut ale diafragmei reprezint\u0103 un sfert din num\u0103rul mi\u0219c\u0103rilor inimii. Dar puterea sa hemodinamic\u0103 este mult mai mare dec\u00e2t cea a contrac\u021biilor cardiace, deoarece suprafa\u021ba pompei de for\u021b\u0103 e mult mai mare \u0219i puterea ei de propulsare este superioar\u0103 celei a inimii. Nu trebuie dec\u00e2t s\u0103 vizualiz\u0103m suprafa\u021ba diafragmei pentru a accepta realitatea c\u0103 func\u021bioneaz\u0103 ca o a doua inim\u0103. \n\nComprimarea profund\u0103, calmant\u0103 a organelor abdominale \u0219i a glandelor, \u00eempreun\u0103 cu intensificarea livr\u0103rii de oxigen c\u0103tre creier, \u00eencetinirea pulsului \u0219i relaxarea total\u0103 a corpului, care sunt produse de respira\u021bia profund\u0103 diafragmatic\u0103, determin\u0103 sistemul nervos autonom s\u0103 comute de pe circuitul de \u201eac\u021biune\u201d sau \u201elupt\u0103 sau fug\u0103\u201d al ramurii simpatice pe modul calmant, restaurativ al ramurii parasimpatice, iar acesta, la r\u00e2ndul s\u0103u, \u00eei trimite semnale sistemului imunitar s\u0103 activeze reac\u021biile naturale de vindecare ale corpului. Este chiar at\u00e2t de simplu s\u0103 v\u0103 vindeca\u021bi singuri. Totu\u0219i, majoritatea oamenilor nici m\u0103car nu \u0219tiu c\u0103 au un mu\u0219chi numit diafragm\u0103, cu at\u00e2t mai pu\u021bin cum s\u0103 \u00eel foloseasc\u0103 \u00een mod corect pentru a dirija respira\u021bia, a pompa s\u00e2ngele \u0219i a regla sistemele nervos \u0219i endocrin. Pentru a clarifica aceast\u0103 chestiune, s\u0103 trecem \u00een revist\u0103 cele patru faze, trei bloc\u0103ri \u0219i dou\u0103 modalit\u0103\u021bi de respira\u021bie folosite \u00een qi gong pentru controlarea respira\u021biei \u0219i a energiei, reglarea func\u021biilor vitale \u0219i stimularea organelor interne. \n\nCele patru faze \nCele patru faze ale controlului respira\u021biei sunt inspira\u021bia, comprimarea, expira\u021bia \u0219i pauza (fig. 6). \u00cen practic\u0103, aceste patru stadii sunt legate unul de altul \u00eentr-o secven\u021b\u0103 coerent\u0103 continu\u0103, asemenea ridic\u0103rii \u0219i cobor\u00e2rii valurilor pe mare, fiecare dintre ele juc\u00e2nd un anumit rol \u0219i toate fiind dirijate de diafragm\u0103. Inspira\u021bia \u2013 cu pl\u0103m\u00e2nii goi \u0219i dup\u0103 ce a\u021bi suflat pe n\u0103ri, relaxa\u021bi diafragma \u0219i \u00eencepe\u021bi o inspira\u021bie u\u0219oar\u0103, \u00eenceat\u0103, lin\u0103 pe nas, tr\u0103g\u00e2nd aer \u00een mod inten\u021bionat ad\u00e2nc \u00een pl\u0103m\u00e2ni, astfel \u00eenc\u00e2t diafragma s\u0103 coboare \u0219i peretele abdominal s\u0103 se dilate. Pe m\u0103sur\u0103 ce lobii inferiori ai pl\u0103m\u00e2nilor se umplu cu aer \u0219i abdomenul se umfl\u0103, continua\u021bi s\u0103 inspira\u021bi \u00eencet \u0219i profund, astfel \u00eenc\u00e2t sec\u021biunea median\u0103 a pl\u0103m\u00e2nilor s\u0103 se umple \u00een continuare, determin\u00e2nd cutia toracic\u0103 s\u0103 se dilate. Atunci c\u00e2nd pl\u0103m\u00e2nii se simt confortabil de plini \u0219i at\u00e2t abdomenul, c\u00e2t \u0219i cutia toracic\u0103 s-au dilatat, \u00eenceta\u021bi inspira\u021bia. Nu \u00eencerca\u021bi s\u0103 suprasolicita\u021bi partea superioar\u0103 a pl\u0103m\u00e2nilor lu\u00e2nd \u00eenc\u0103 o gur\u0103 de aer, deoarece acest lucru v\u0103 va face s\u0103 v\u0103 \u00eencovoia\u021bi umerii \u0219i s\u0103 v\u0103 tensiona\u021bi g\u00e2tul \u0219i, de asemenea, v\u0103 va determina diafragma s\u0103 se ridice. O \u201egur\u0103 bun\u0103 de aer\u201d \u00een qi gong \u00eenseamn\u0103 c\u0103 pl\u0103m\u00e2nii sunt plini \u00een propor\u021bie de aproximativ dou\u0103 treimi, p\u00e2n\u0103 la trei sferturi, majoritatea aerului fiind \u021binut \u00een sec\u021biunea inferioar\u0103 \u0219i cea median\u0103. \u00cen cazul respira\u021biei superficiale la nivelul pieptului, doar sec\u021biunile \u00eenguste superioare ale pl\u0103m\u00e2nilor se umplu, ceea ce reprezint\u0103 doar aproximativ un sfert din capacitatea pulmonar\u0103, dar, din cauza anilor \u00een care au respirat superficial, oamenii au tendin\u021ba s\u0103 cread\u0103 c\u0103 trebuie s\u0103 umple aceste cavit\u0103\u021bi pentru o \u201egur\u0103 bun\u0103 de aer\u201d. Practica va elimina aceast\u0103 tendin\u021b\u0103. \n\nA B C D \nFigura 6. Cele patru faze ale controlului respira\u021biei: inspira\u021bia: diafragma \u0219i plan\u0219eul pelvian coboar\u0103; peretele abdominal se dilat\u0103 comprimarea: blocarea anal\u0103 ridic\u0103 plan\u0219eul pelvian; blocarea abdominal\u0103 suge abdomenul pu\u021bin \u00een\u0103untru; blocarea la nivelul g\u00e2tului \u00eent\u0103re\u0219te partea posterioar\u0103 a g\u00e2tului expira\u021bia: diafragma se ridic\u0103; plan\u0219eul pelvian se relaxeaz\u0103; peretele abdominal se contract\u0103 pauza: diafragma \u0219i peretele abdominal se relaxeaz\u0103 \u0219i revin la pozi\u021bia normal\u0103, pentru urm\u0103toarea respira\u021bie \nComprimarea \u2013 aceast\u0103 faz\u0103 este destul de scurt\u0103 \u2013 de obicei, dureaz\u0103 doar \u00eentre trei \u0219i cinci secunde \u2013, dar beneficiile sale sunt profunde \u0219i au multe fa\u021bete. Re\u021binerile respira\u021biei pe perioade mai lungi de timp ar trebui practicate doar sub supravegherea personal\u0103 a unui profesor calificat. Primul pas \u00een faza de comprimare const\u0103 \u00een \u00eempingerea diafragmei puternic \u00een jos, pentru a a\u0219eza aerul \u00een partea inferioar\u0103 a pl\u0103m\u00e2nilor \u0219i a comprima cavitatea abdominal\u0103. Pe m\u0103sur\u0103 ce face\u021bi acest lucru, aplica\u021bi cele \u201etrei bloc\u0103ri\u201d care sunt descrise \u00een sec\u021biunea urm\u0103toare. Atunci c\u00e2nd este realizat\u0103 corect, aceast\u0103 scurt\u0103 re\u021binere a respira\u021biei ofer\u0103 c\u00e2teva beneficii importante. \u00cencetine\u0219te pulsul inimii \u0219i echilibreaz\u0103 tensiunea arterial\u0103 \u00een \u00eentregul sistem circulator. Prin m\u0103rirea presiunii pe care o exercit\u0103 aerul asupra suprafe\u021bei pl\u0103m\u00e2nilor \u0219i men\u021bin\u00e2nd-o o perioad\u0103 scurt\u0103, aceast\u0103 comprimare intensific\u0103 mult schimbul de gaze, \u00eembog\u0103\u021bind s\u00e2ngele cu rezerve suplimentare de oxigen \u0219i permi\u021b\u00e2nd eliminarea unei cantit\u0103\u021bi mai mari de dioxid de carbon. De asemenea, \u00eembun\u0103t\u0103\u021be\u0219te schimbul de gaze \u00eentre fluxul sanguin \u0219i celulele din tot corpul, deoarece aceast\u0103 comprimare de la nivelul pl\u0103m\u00e2nilor se extinde \u00een \u00eentregul sistem circulator, m\u0103rind presiunea par\u021bial\u0103 a oxigenului asupra pere\u021bilor vaselor capilare. P\u00e2n\u0103 \u0219i cele mai scurte re\u021bineri ale respira\u021biei declan\u0219eaz\u0103 respira\u021bia celular\u0103, o reac\u021bie \u00eenn\u0103scut\u0103 care determin\u0103 celulele s\u0103 \u201erespire\u201d singure atunci c\u00e2nd aerul este re\u021binut \u00een pl\u0103m\u00e2ni. Atunci c\u00e2nd se \u00eent\u00e2mpl\u0103 acest lucru, zah\u0103rul din s\u00e2nge este \u00een mod spontan dezintegrat de celule, pentru a degaja oxigen \u0219i a produce c\u0103ldur\u0103 la nivelul corpului. Aceasta este baza a\u0219a-numitei \u201ereac\u021bii de scufundare\u201d care le permite focilor s\u0103 se scufunde ad\u00e2nc \u00een apa rece ca ghea\u021ba pe perioade prelungite de timp, f\u0103r\u0103 s\u0103 respire, \u0219i copiilor ce cad \u00een r\u00e2uri \u0219i lacuri \u00eenghe\u021bate s\u0103 supravie\u021buiasc\u0103 sub ap\u0103 p\u00e2n\u0103 la dou\u0103 ore \u0219i s\u0103 \u00ee\u0219i revin\u0103 f\u0103r\u0103 leziuni cerebrale atunci c\u00e2nd sunt salva\u021bi. La majoritatea adul\u021bilor, aceast\u0103 reac\u021bie s-a atrofiat, dar c\u00e2\u021biva ani de practicare a respira\u021biei profunde sunt, de obicei, suficien\u021bi pentru reinstaurarea ei. Faza de comprimare a respira\u021biei ajut\u0103 \u0219i la men\u021binerea sistemului nervos autonom pe modul de vindecare al circuitului parasimpatic. Suprasolicitarea excesiv\u0103 a circuitului simpatic al \u201eac\u021biunii\u201d care are loc \u00een stilul modern de via\u021b\u0103 provoac\u0103 o afec\u021biune numit\u0103 \u201esindrom simpatic\u201d sau \u201eexcesul energiei de Foc\u201d \u00een MTC, care provoac\u0103 afec\u021biuni cum ar fi indigestia cronic\u0103, constipa\u021bia, hipertensiunea, insomnia, palpita\u021biile inimii, respira\u021bia superficial\u0103 \u0219i disfunc\u021biile sexuale. Fiecare moment petrecut pe modul parasimpatic \u00eei permite corpului s\u0103 corecteze aceste dezechilibre, fiind unul dintre principalele moduri \u00een care respira\u021bia profund\u0103 ajut\u0103 la vindecarea corpului. Nu men\u021bine\u021bi niciodat\u0103 faza de comprimare mai mult dec\u00e2t v\u0103 sim\u021bi\u021bi comod. Dac\u0103 sim\u021bi\u021bi nevoia s\u0103 trage\u021bi aer \u00een piept sau s\u0103 expira\u021bi cu putere \u00eenseamn\u0103 c\u0103 a\u021bi men\u021binut comprimarea prea mult \u0219i c\u0103 a\u021bi pierdut controlul asupra respira\u021biei dumneavoastr\u0103. Expira\u021bia \u2013 c\u00e2nd sunte\u021bi gata s\u0103 expira\u021bi, elibera\u021bi cele trei bloc\u0103ri (vezi sec\u021biunea urm\u0103toare), relaxa\u021bi diafragma \u0219i coastele \u0219i \u00eencepe\u021bi s\u0103 expira\u021bi \u00eencet \u0219i constant, \u00eentr-un flux continuu, constant, pe n\u0103ri sau printre buze, \u00een func\u021bie de exerci\u021biu. \u00cen timp ce toate exerci\u021biile qi gong implic\u0103 inspira\u021bia nazal\u0103, unele necesit\u0103 expira\u021bia oral\u0103, care faciliteaz\u0103 eliminarea aerului \u0219i a energiei stagnante. Goli\u021bi-v\u0103 pl\u0103m\u00e2nii \u00een ordinea invers\u0103 inspira\u021biei, \u00eencep\u00e2nd cu partea superioar\u0103 a pl\u0103m\u00e2nilor, apoi cea median\u0103 \u0219i, \u00een cele din urm\u0103, partea inferioar\u0103. Continua\u021bi s\u0103 expira\u021bi p\u00e2n\u0103 c\u00e2nd pl\u0103m\u00e2nii se golesc, l\u0103s\u00e2nd peretele abdominal s\u0103 se pr\u0103bu\u0219easc\u0103 \u0219i s\u0103 se contracte spre interior \u0219i diafragma s\u0103 urce spre piept, apoi expulza\u021bi ultimele r\u0103m\u0103\u0219i\u021be de aer din pl\u0103m\u00e2ni prin sugerea \u0219i mai tare a abdomenului \u00een\u0103untru. Toat\u0103 expira\u021bia ar trebui s\u0103 fie realizat\u0103 \u00eentr-un flux lung, \u00eencet \u0219i constant, \u0219i nu cu o izbucnire exploziv\u0103 brusc\u0103. Dac\u0103 se \u00eent\u00e2mpl\u0103 totu\u0219i acest lucru, scurta\u021bi faza de comprimare a urm\u0103torului ciclu. Pauza \u2013 atunci c\u00e2nd pl\u0103m\u00e2nii s-au golit \u0219i expira\u021bia este complet\u0103, nu \u00eencepe\u021bi imediat inspira\u021bia urm\u0103toare. \u00cen loc de aceasta, face\u021bi o mic\u0103 pauz\u0103, pentru a permite diafragmei \u0219i peretelui abdominal s\u0103 se relaxeze \u0219i s\u0103 revin\u0103 la pozi\u021bia ini\u021bial\u0103, \u00een preg\u0103tirea pentru urm\u0103toarea respira\u021bie. Dac\u0103 \u00eencepe\u021bi s\u0103 inspira\u021bi \u00een timp ce diafragma \u0219i peretele abdominal \u00eenc\u0103 mai sunt contractate spre interior, respira\u021bia va avea tendin\u021ba s\u0103 se ridice \u00een pl\u0103m\u00e2ni, f\u0103c\u00e2nd mai dificil\u0103 \u00eempingerea aerului spre partea inferioar\u0103. Pauza trebuie folosit\u0103 \u0219i pentru a verifica dac\u0103 umerii \u0219i g\u00e2tul sunt \u00eentr-o stare de relaxare complet\u0103 \u0219i dac\u0103 postura este corect\u0103, dar nu lua\u021bi o pauz\u0103 prea mare, deoarece v\u0103 ve\u021bi repezi asupra urm\u0103toarei inspira\u021bii cu o \u00eenghi\u021bitur\u0103 scurt\u0103. \n\nCele trei bloc\u0103ri \nCele trei bloc\u0103ri sunt folosite pentru a crea o comprimare terapeutic\u0103 \u00een interiorul cavit\u0103\u021bii abdominale. Aceast\u0103 comprimare d\u0103 un impuls puternic circula\u021biei prin vene, deschide sistemul meridianelor \u0219i ajut\u0103 la activarea nervilor pneumogastrici ai ramurii parasimpatice a sistemului nervos autonom. Bloc\u0103rile sunt aplicate la sau spre sf\u00e2r\u0219itul inspira\u021biei, men\u021binute pu\u021bin \u00een timpul comprim\u0103rii \u0219i eliberate la expira\u021bie. La \u00eenceput poate p\u0103rea dificil sau incomod s\u0103 le aplica\u021bi f\u0103r\u0103 s\u0103 v\u0103 \u00eentrerupe\u021bi respira\u021bia, dar, prin practic\u0103, vor deveni o parte integrant\u0103 a modelului respira\u021biei dumneavoastr\u0103 naturale. Asemenea celor patru faze, cele trei bloc\u0103ri trebuie realizate u\u0219or \u0219i f\u0103r\u0103 efort excesiv. Blocarea anal\u0103 \u2013 cunoscut\u0103 sub numele de mula bhanda \u00een pranayama \u0219i ti-gang (\u201eridicarea anusului\u201d) \u00een qi gong, blocarea anal\u0103 are rolul de a ridica \u00eentregul plan\u0219eu pelvian pentru a bloca \u00een\u0103untru \u0219i a m\u0103ri comprimarea creat\u0103 \u00een cavitatea abdominal\u0103 de diafragm\u0103, c\u00e2nd coboar\u0103 \u00een timpul inspira\u021biei. Cre\u0219terea care rezult\u0103 la nivelul presiunii abdominale are beneficii terapeutice profunde pentru toate organele interne \u0219i glandele, elimin\u00e2nd s\u00e2ngele st\u0103tut \u0219i reziduurile celulare din \u021besuturi \u0219i stimul\u00e2nd secre\u021bia de hormoni esen\u021biali. Plan\u0219eul pelvian, cunoscut \u0219i sub numele de \u201ediafragm\u0103 urogenital\u0103\u201d, este alc\u0103tuit dintr-o re\u021bea flexibil\u0103 de mu\u0219chi \u0219i tendoane care sus\u021bine colonul, prostata, uterul \u0219i glandele sacrale. Prin flexarea acestei diafragme inferioare, blocarea anal\u0103 maseaz\u0103 toate organele \u0219i glandele din regiunea sacral\u0103, \u00eent\u0103re\u0219te \u021besuturile plan\u0219eului pelvian \u0219i d\u0103 un impuls stimulator r\u0103d\u0103cinilor sacrale ale termina\u021biilor nervoase pneumogastrice, care ajut\u0103 la activarea reac\u021biei imunitare a sistemului nervos parasimpatic. De asemenea, stimuleaz\u0103 nervii unei glande mici cunoscute sub numele de \u201eglanda Luschka\u201d, ce at\u00e2rn\u0103 de v\u00e2rful coccisului, stimul\u00e2nd secre\u021bii care intensific\u0103, \u00een continuare, reac\u021biile neuroimunologice de vindecare. Pe m\u0103sur\u0103 ce inspira\u021bia se apropie de final, blocarea anal\u0103 este aplicat\u0103 prin contractarea inelului extern al sfincterului anal, o band\u0103 dur\u0103 de mu\u0219chi care controleaz\u0103 deschiderea la exterior a anusului. Aceast\u0103 manevr\u0103 ridic\u0103 anusul \u0219i contract\u0103 re\u021beaua \u00eentregii diafragme urogenitale. Pentru acela\u0219i efect puternic, contrac\u021bia poate fi extins\u0103 \u00een profunzime la inelul intern a sfincterului anal, localizat la aproximativ trei centimetri deasupra inelului extern. Aceast\u0103 ac\u021biune ridic\u0103 \u00eentregul perineu aflat \u00eentre anus \u0219i organele sexuale \u0219i ad\u00e2nce\u0219te comprimarea \u00een zona sacral\u0103. Totu\u0219i, pentru practica obi\u0219nuit\u0103, contractarea inelului extern este suficient\u0103, \u00een timp ce inelul intern poate fi folosit atunci c\u00e2nd se dore\u0219te stimularea mai puternic\u0103 a zonei sacrale. Blocarea anal\u0103 reprezint\u0103 o terapie preventiv\u0103 \u0219i curativ\u0103 eficient\u0103 pentru hemoroizi, o afec\u021biune cauzat\u0103 de \u00eenfundarea capilarelor din sfincterul anal. Contractarea \u0219i relaxarea ritmic\u0103 a sfincterului anal elimin\u0103 s\u00e2ngele stagnant din vasele mici de s\u00e2nge ale acestui mu\u0219chi \u0219i acestea sunt irigate cu s\u00e2nge proasp\u0103t oxigenat, \u00een acela\u0219i timp tonific\u00e2ndu-se \u0219i pere\u021bii lene\u0219i ai capilarelor, pentru a facilita libera circula\u021bie. Blocarea anal\u0103 \u00eentinde \u0219i tonific\u0103, de asemenea, \u021besuturile canalului urogenital de la vezic\u0103 p\u00e2n\u0103 la orificiul extern, acesta fiind un exerci\u021biu excelent pentru b\u0103rba\u021bii care doresc s\u0103 \u00ee\u0219i dezvolte controlul ejacul\u0103rii \u0219i pentru femeile care sunt predispuse la cistit\u0103. \u00cen plus efectele de flexare, irigare \u0219i tonifiere ale acestui exerci\u021biu reprezint\u0103 o terapie benefic\u0103 pentru inflama\u021biile prostatei \u0219i uterului. \u00cen aceste scopuri, blocarea anal\u0103 poate fi practicat\u0103 ca exerci\u021biu de sine st\u0103t\u0103tor timp de c\u00e2teva minute, \u00een orice moment din zi sau din noapte. Blocarea abdominal\u0103 \u2013 scopul bloc\u0103rii abdominale este acela de a sigila comprimarea terapeutic\u0103 din cavitatea abdominal\u0103, atunci c\u00e2nd diafragma coboar\u0103 \u0219i plan\u0219eul pelvian urc\u0103 \u00een timpul bloc\u0103rii anale, la terminarea inspira\u021biei. Dac\u0103 peretele abdominal este, pur \u0219i simplu, l\u0103sat s\u0103 se dilate \u00een afar\u0103, o mare parte din comprimarea sa se pierde, diminu\u00e2ndu-se, astfel, efectul de masaj stimulator asupra organelor interne \u0219i a glandelor. \u00cen plus, impulsul puternic pe care diafragma \u00eel d\u0103 circula\u021biei depinde, \u00een mare parte, de presiunea abdominal\u0103 m\u0103rit\u0103 asupra venei cave, una dintre cele mai importante vene, care ridic\u0103 s\u00e2ngele st\u0103tut din organele abdominale, pentru re\u00eemprosp\u0103tare, la nivelul pl\u0103m\u00e2nilor. Cre\u0219terea presiunii abdominale exercit\u0103 o for\u021b\u0103 propulsiv\u0103 puternic\u0103 asupra venei cave, \u00eemping\u00e2nd s\u00e2ngele \u00een sus spre piept, ca o pomp\u0103, \u0219i reduc\u00e2nd, astfel, cu mult sarcina inimii. Acest efect este \u00een mod deosebit benefic diminea\u021ba devreme, atunci c\u00e2nd p\u00e2n\u0103 la jum\u0103tate din rezerva de s\u00e2nge stagneaz\u0103 \u00een ficat \u0219i pancreas. \u00cencerca\u021bi s\u0103 realiza\u021bi doar c\u00e2teva respira\u021bii diafragmatice cu cele trei bloc\u0103ri, \u00een timp ce \u0219ede\u021bi \u00een pat, \u00een momentul \u00een care v\u0103 trezi\u021bi diminea\u021ba, \u0219i ve\u021bi sim\u021bi for\u021ba propulsiv\u0103 asupra circula\u021biei din cap p\u00e2n\u0103 \u00een picioare. Atunci c\u00e2nd inspira\u021bia este complet\u0103 \u0219i are loc blocarea anal\u0103, peretele abdominal va fi complet dilatat. Pentru a aplica blocarea abdominal\u0103, pur \u0219i simplu trebuie s\u0103 suge\u021bi partea inferioar\u0103 a peretelui abdominal spre interior, \u00eenspre coloana vertebral\u0103. Nu este nici necesar, nici de dorit s\u0103 for\u021ba\u021bi aceast\u0103 mi\u0219care foarte mult sau s\u0103 face\u021bi un efort excesiv. Nu trebuie dec\u00e2t s\u0103 \u00eel trage\u021bi pu\u021bin \u00een\u0103untru cu o contrac\u021bie u\u0219oar\u0103 a mu\u0219chilor abdominali, s\u0103 men\u021bine\u021bi pu\u021bin aceast\u0103 contrac\u021bie \u0219i apoi s\u0103 v\u0103 relaxa\u021bi complet, pe m\u0103sur\u0103 ce \u00eencepe\u021bi expira\u021bia. Acel moment scurt de presiune abdominal\u0103 m\u0103rit\u0103 v\u0103 scute\u0219te inima de cel pu\u021bin dou\u0103zeci de b\u0103t\u0103i, deci dac\u0103 ve\u021bi practica acest tip de respira\u021bie \u00een timpul zilei, v\u0103 pute\u021bi imagina cu u\u0219urin\u021b\u0103 c\u00e2t de mult va prelungi via\u021ba inimii dumneavoastr\u0103. Blocarea la nivelul g\u00e2tului \u2013 blocarea de la nivelul g\u00e2tului are mai multe func\u021biuni. Prin str\u00e2ngerea par\u021bial\u0103 a arterelor carotide din g\u00e2t, previne excesul de s\u00e2nge s\u0103 inunde creierul ca urmare a presiunii circulatorii m\u0103rite de mai jos, direc\u021bion\u00e2nd, \u00een schimb, o parte din el spre extremit\u0103\u021bi, pentru o distribu\u021bie mai echilibrat\u0103. Comprimarea carotidei \u00eencetine\u0219te \u0219i ad\u00e2nce\u0219te pulsul, fiind a\u0219adar benefic\u0103 \u00een continuare pentru func\u021bionarea inimii. Blocarea de la nivelul inimii opre\u0219te respira\u021bia \u00een interiorul pl\u0103m\u00e2nilor dup\u0103 inspira\u021bie, astfel \u00eenc\u00e2t s\u0103 nu se ridice \u0219i s\u0103 provoace o presiune incomod\u0103 la nivelul g\u00e2tului, al n\u0103rilor \u0219i al trompelor lui Eustachi \u00een timpul comprim\u0103rii. De asemenea, \u00eentinde \u00eentreaga coloan\u0103 vertebral\u0103 de la craniu p\u00e2n\u0103 \u00een regiunea sacral\u0103, stimul\u00e2nd to\u021bi nervii \u0219i ganglionii de-a lungul s\u0103u \u0219i deschiz\u00e2nd canalele de energie. Efectul acesta ridic\u0103 energia din regiunea sacral\u0103 spre cap, activ\u00e2nd circuitul de energie al Orbitei Microcosmice. Se \u0219tie c\u0103 presiunea u\u0219oar\u0103 pe care o manifest\u0103 asupra nervului sinusului carotid faciliteaz\u0103 calmul mental \u0219i internalizarea con\u0219tien\u021bei, factori care sunt benefici pentru controlul respira\u021biei, mai ales \u00een timpul medita\u021biei. Pentru aplicarea bloc\u0103rii la nivelul g\u00e2tului, a\u0219tepta\u021bi ca bloc\u0103rile anal\u0103 \u0219i abdominal\u0103 s\u0103 fie stabilite, apoi contracta\u021bi mu\u0219chii g\u00e2tului \u0219i \u00eenchide\u021bi glota peste trahee. (\u00cen caz c\u0103 v\u0103 \u00eentreba\u021bi cum s\u0103 face\u021bi acest lucru, \u00eencerca\u021bi s\u0103 inspira\u021bi scurt de c\u00e2teva ori consecutiv. Pe m\u0103sur\u0103 ce \u201e\u00eendesa\u021bi\u201d fiecare inspira\u021bie \u00een pl\u0103m\u00e2ni, ceea ce \u00eempiedic\u0103 aerul s\u0103 ias\u0103 \u00eenainte s\u0103 mai inspira\u021bi o dat\u0103 este \u00eenchiderea glotei peste trahee.) Unor practicieni li se pare de ajutor s\u0103 \u00eenghit\u0103 mai \u00eent\u00e2i, ceea ce faciliteaz\u0103 blocarea la nivelul g\u00e2tului \u0219i ajut\u0103 la \u00eendesarea aerului \u0219i a energiei \u00een cavitatea toracic\u0103, dar acest pas nu este esen\u021bial. Atunci c\u00e2nd g\u00e2tul este \u00eenchis \u0219i contractat, apleca\u021bi b\u0103rbia pu\u021bin spre piept \u0219i \u00eentinde\u021bi partea posterioar\u0103 a g\u00e2tului, f\u0103r\u0103 a apleca \u00eens\u0103 g\u00e2tul \u00een fa\u021b\u0103. Asigura\u021bi-v\u0103 c\u0103 ave\u021bi umerii relaxa\u021bi, astfel \u00eenc\u00e2t s\u0103 nu se \u00eencovoaie \u0219i s\u0103 produc\u0103 tensiune la nivelul mu\u0219chilor g\u00e2tului \u0219i umerilor \u0219i s\u0103 blocheze fluxul de energie dinspre coloana vertebral\u0103 spre cap. C\u00e2nd sunte\u021bi preg\u0103tit s\u0103 expira\u021bi, pur \u0219i simplu ridica\u021bi-v\u0103 b\u0103rbia pu\u021bin, relaxa\u021bi-v\u0103 g\u00e2tul \u0219i l\u0103sa\u021bi aerul s\u0103 curg\u0103 \u00een afar\u0103. \u00cen ceea ce prive\u0219te cele patru faze \u0219i cele trei bloc\u0103ri, ave\u021bi \u00een vedere c\u0103 sunt stadii ale unui proces de respira\u021bie lin \u0219i continuu, \u0219i nu pa\u0219i diferi\u021bi. Atunci c\u00e2nd \u00eencepe\u021bi pentru prima dat\u0103 s\u0103 practica\u021bi qi gong, v\u0103 va ajuta s\u0103 le aplica\u021bi cu mare aten\u021bie timp de cinci-zece minute de c\u00e2teva ori pe zi, concentr\u00e2ndu-v\u0103 \u00een detaliu asupra fiec\u0103rei faze, ca modalitate de antrenare a respira\u021biei, de relaxare a diafragmei \u0219i pentru a v\u0103 obi\u0219nui cu tehnicile de respira\u021bie corect\u0103. De asemenea, este o modalitate bun\u0103 de echilibrare a respira\u021biei, \u00een vederea preg\u0103tirii pentru o \u0219edin\u021b\u0103 de qi gong prin medita\u021bie prin nemi\u0219care \u00een pozi\u021bie \u0219ez\u00e2nd\u0103 sau prin mi\u0219care. Totu\u0219i, \u00een timpul practic\u0103rii propriu-zise, \u00eencerca\u021bi s\u0103 nu concentra\u021bi prea mult\u0103 aten\u021bie asupra fazelor separate \u0219i bloc\u0103rilor, ci s\u0103 le \u00eengloba\u021bi pe toate \u00eentr-un porces lin \u0219i continuu care v\u0103 d\u0103 o senza\u021bie de naturale\u021be \u0219i confort. Ve\u021bi descoperi c\u0103, dup\u0103 o vreme, diafragma dumneavoastr\u0103 va prelua \u00een mod natural comanda asupra respira\u021biei dumneavoastr\u0103 \u0219i c\u0103 trupul dumneavoastr\u0103 va aplica \u00een mod automat bloc\u0103rile \u00een modul cel mai adecvat fiec\u0103rui tip de exerci\u021biu. \u00centr-adev\u0103r, \u00een unele dintre practicile medita\u021biei prin nemi\u0219care \u00een pozi\u021bie \u0219ez\u00e2nd\u0103 prin care energia intern\u0103 este reglat\u0103 \u00een principal cu ajutorul min\u021bii, respira\u021bia poate deveni at\u00e2t de u\u0219oar\u0103, \u00eenc\u00e2t ajunge s\u0103 fie aproape imperceptibil\u0103, caz \u00een care fazele \u0219i bloc\u0103rile nu mai sunt aplicate. Pe de alt\u0103 parte, dac\u0103 dori\u021bi s\u0103 da\u021bi un impuls puternic circula\u021biei s\u00e2nge, \u0219i energie, prin corp \u0219i s\u0103 v\u0103 re\u00eenc\u0103rca\u021bi creierul \u0219i alte \u021besuturi cu oxigen, ca, de exemplu, diminea\u021ba devreme, practicarea unei \u0219edin\u021be de respira\u021bie diafragmatic\u0103 profund\u0103 cu aten\u021bia concentrat\u0103 \u00een mod inten\u021bionat asupra celor patru faze \u0219i cu aplicarea clar\u0103 a celor trei bloc\u0103ri produce rezultate foarte eficacient. Exist\u0103 la fel de multe moduri diferite de a respira c\u00e2te sunt \u0219i pentru dans, fiecare av\u00e2nd propriul ritm \u0219i propria b\u0103taie, dar, a\u0219a cum orice fel de dans se realizeaz\u0103 cu ajutorul picioarelor, orice fel de respira\u021bie trebuie realizat cu diafragma. Restul depinde de starea de spirit a momentului. \n\nCele dou\u0103 moduri \nCele dou\u0103 moduri fundamentale de respira\u021bie sunt cunoscute sub numele de \u201eRespira\u021bia \u00cen\u021beleptului\u201d (wen-shi) \u0219i \u201eRespira\u021bia R\u0103zboinicului\u201d (wu-shi). Acestea nu sunt exerci\u021bii de respira\u021bie propriu-zise, ci, mai cur\u00e2nd, dou\u0103 moduri diferite de efectuare a oric\u0103rui exerci\u021biu de respira\u021bie. Respira\u021bia \u00cen\u021beleptului este u\u0219oar\u0103, m\u00e2ng\u00e2ietoare, lini\u0219tit\u0103 \u0219i necesit\u0103 minimum de efort. Are tendin\u021ba de a calma \u0219i echilibra \u00eentregul sistem \u0219i de a activa ramura parasimpatic\u0103 de \u00eentinerire a sistemului nervos autonom. Acesta este modul folosit \u00een medita\u021bie, \u00een alchimia intern\u0103 \u0219i \u00een activitatea obi\u0219nuit\u0103 de fiecare zi. Respira\u021bia R\u0103zboinicului este puternic\u0103, inten\u021bionat\u0103 \u0219i, de obicei, sonor\u0103, controlat\u0103 de contrac\u021bii ad\u00e2nci, puternice ale diafragmei \u0219i ale mu\u0219chilor abdominali. Produce o stimulare puternic\u0103 a circula\u021biei s\u00e2ngelui \u0219i o cre\u0219tere rapid\u0103 a nivelului de energie. Acesta este modul de respira\u021bie folosit \u00een formele \u201egrele\u201d de arte mar\u021biale, cum a fi multe dintre formele de Shao Lin, \u0219i \u00een stilurile \u201eexterne\u201d de exerci\u021bii qi gong. Poate fi folosit\u0103 terapeutic pentru a cur\u0103\u021ba repede s\u00e2ngele \u0219i \u021besuturile de reziduurile toxice \u0219i a re\u00eemprosp\u0103ta \u00eentregul sistem cu noi rezerve de oxigen \u0219i energie, dar nu conduce la cultivarea unei st\u0103ri de lini\u0219te spiritual\u0103. Cele mai multe dintre formele de qi gong discutate \u00een aceast\u0103 carte folosesc Respira\u021bia m\u00e2ng\u00e2ietoare, natural\u0103 a \u00cen\u021beleptului, de\u0219i unele exerci\u021bii de respira\u021bie prezentate \u00een capitolul urm\u0103tor, cum ar fi \u201eMugetul\u201d, pot fi efecutate \u0219i cu ajutorul Respira\u021biei mai dinamice a R\u0103zboinicului, pentru efecte mai puternice. Respira\u021bia R\u0103zboinicului este, de asemenea, folositoare ca modalitate de echilibrare a respira\u021biei \u0219i de stimulare a sistemului energetic \u00een vederea preg\u0103tirii pentru o \u0219edin\u021b\u0103 de qi gong prin mi\u0219care sau nemi\u0219care \u00een care s\u0103 se foloseasc\u0103 Respira\u021bia \u00cen\u021beleptului. Singura diferen\u021b\u0103 real\u0103 \u00eentre cele dou\u0103 moduri este m\u0103rimea for\u021bei implicate \u00een efectuarea lor \u0219i gradul de inten\u021bie necesar. Cele dou\u0103 pot fi combinate \u00een orice serie de exerci\u021bii, \u00een func\u021bie de rezultatele pe care dori\u021bi s\u0103 le ob\u021bine\u021bi, iar practica v\u0103 va familiariza repede cu beneficiile relative ale ambelor moduri. \n\nDirijarea energiei cu ajutorul corpului \nExist\u0103 dou\u0103 stiluri fundamentale de practic\u0103 qi gong: exerci\u021biile prin mi\u0219c\u0103ri lente, care se mai numesc \u0219i \u201emedita\u021bie prin mi\u0219care\u201d, \u0219i formele prin nemi\u0219care sau \u201emedita\u021bia\u201d. Acestea din urm\u0103 implic\u0103 men\u021binerea corpului nemi\u0219cat la exterior, \u00een timp ce mintea \u201ese mi\u0219c\u0103\u201d la nivel intern, pentru a dirija energia prin canale \u0219i por\u021bi. \u00cen primul stil de qi gong, mintea este lini\u0219tit\u0103 \u00een interior, \u00een timp ce corpul se mi\u0219c\u0103 la exterior, ca modalitate de ghidare a energiei prin sistem. Ambele stiluri folosesc respira\u021bia ad\u00e2nc\u0103 ritmic\u0103 reglat\u0103, realizat\u0103 cu ajutorul diafragmei, pentru mobilizarea \u0219i echlibrarea energiei interioare din sistem \u0219i pentru legarea ei la sursele externe de energie. Mi\u0219c\u0103rile lente ritmice ale bra\u021belor, picioarelor \u0219i trunchiului folosite \u00een qi gong prin \u201emedita\u021bie prin mi\u0219care\u201d sunt menite s\u0103 dirijeze energia mobilizat\u0103 de respira\u021bie s\u0103 curg\u0103 liber, cu ajutorul c\u00e2torva mi\u0219c\u0103ri, \u0219i s\u0103 se \u00eendrepte c\u0103tre anumite \u021besuturi \u0219i organe. Astfel, exist\u0103 mi\u0219c\u0103ri corporale speciale pentru dirijarea energiei spre ficat, rinichi, inim\u0103 \u0219i alte organe, mi\u0219c\u0103ri pentru ridicare energiei de-a lungul coloanei vertebrale, spre cap, \u0219i pentru cobor\u00e2rea ei prin partea frontal\u0103 a corpului, \u00een abdomen. Exist\u0103 alte mi\u0219c\u0103ri pentru r\u0103sp\u00e2ndirea energiei spre bra\u021be \u0219i picioare sau pentru acumularea ei \u00een centrii energetici principali \u0219i a\u0219a mai departe. Atunci c\u00e2nd decide ce combina\u021bie de exerci\u021bii s\u0103 practice \u00een cadrul unei anumite \u0219edin\u021be, practicianul \u00ee\u0219i bazeaz\u0103 selec\u021bia pe organele \u0219i \u021besuturile particulare pe care le are \u00een vedere pentru lucrul cu energia \u00een respectiva \u0219edin\u021b\u0103. Acest stil de practic\u0103 este cunoscut \u00een qi gong sub numele de dao-yin, tradus literal ca \u201es\u0103 induci \u0219i s\u0103 dirijezi\u201d, \u0219i este una dintre cele mai vechi metode de lucru cu energia atestate \u00een China, av\u00e2nd referiri scrise care dateaz\u0103 cu mai mult de 2 500 de ani \u00een urm\u0103. Medicul Hua Tuo din dinastia Han prescria exerci\u021bii dao-yin pentru afec\u021biuni digestive \u0219i respiratorii, artrit\u0103 \u0219i oboseal\u0103, iar marele medic Sun Ssu-miao din dinastia Tang recomanda acest stil ca terapie suplimentar\u0103 pentru, practic, toate afec\u021biunile, inclusiv impoten\u021ba \u0219i sterilitatea. Cheia practicii dao-yin o constituie armonizarea mi\u0219c\u0103rilor prescrise ale corpului cu urcarea \u0219i cobor\u00e2rea ritmic\u0103 a respira\u021biei, motiv pentru care aceste exerci\u021bii sunt \u00eentotdeauna executate foarte \u00eencet \u0219i controlat, trupul urm\u00e2nd ritmul impus de respira\u021bie. Este, de asemenea, foarte important ca tot corpul s\u0103 fie men\u021binut \u00eentr-o stare de relaxare \u0219i \u00eencheieturile s\u0103 fie libere \u00een timpul exerci\u021biilor, deoarece orice tip de tensiune la nivelul mu\u0219chilor sau constr\u00e2ngere a \u00eencheieturilor \u00eempiedic\u0103 fluxul liber al energiei. \u00cen ceea ce prive\u0219te mintea, aceasta trebuie s\u0103 r\u0103m\u00e2n\u0103 calm\u0103, lini\u0219tit\u0103 \u0219i lucid\u0103 \u00een timpul execut\u0103rii exerci\u021biilor, aten\u021bia fiind concentrat\u0103 asupra sincroniz\u0103rii \u00eentre corp \u0219i respira\u021bie. Dac\u0103 mintea ezit\u0103 \u0219i r\u0103t\u0103ce\u0219te, fiind ocupat\u0103 de g\u00e2nduri inutile, sau aten\u021bia este distras\u0103 de stimuli externi, corpul \u0219i respira\u021bia \u00ee\u0219i pierd sincronizarea, iar energia urmeaz\u0103 mintea pe drumul neplanificat al divaga\u021biei mentale \u0219i emo\u021bionale. Acesta este motivul pentru care, \u00een qi gong, sim\u021burile fizice sunt numite cei \u201eCinci Ho\u021bi\u201d de energie, iar emo\u021bia este numit\u0103 \u201eHuliganul-\u0218ef\u201d, deoarece tulbur\u0103 lin\u0219tea mental\u0103 \u0219i concentrarea intern\u0103 a aten\u021biei necesare pentru a efectua practica \u0219i fur\u0103 energia pe care practica e menit\u0103 s\u0103 o regleze. Ca \u00een toate formele de qi gong, exerci\u021biile de medita\u021bie prin mi\u0219care necesit\u0103 un efort \u00eentreit al corpului, respira\u021biei \u0219i min\u021bii, concentrat asupra fluxului \u0219i curgerii energiei interne. O alt\u0103 modalitate de dirijare a energiei cu ajutorul corpului const\u0103 \u00een folosirea palmei ca \u201em\u0103tur\u0103 qi\u201d pentru ducerea energiei dintr-o parte a corpului \u00een alta. Punctul lao-gong este situat \u00een centrul suprafe\u021bei superioare a palmei, la o distan\u021b\u0103 de 2,5 centimetri \u00een jos fa\u021b\u0103 de deschiz\u0103tura dintre al treilea deget (mijlociu) \u0219i al patrulea (inelar). Acest punct este unul dintre cele mai puternice transmi\u021b\u0103toare de energie din corp pe care mae\u0219trii qi gong vindec\u0103tori \u00eel folosesc, de obicei, pentru a emite energie curativ\u0103 c\u0103tre corpurile pacien\u021bilor suferinzi. Aparatura \u0219tiin\u021bific\u0103 sensibil\u0103 poate s\u0103 detecteze \u0219i s\u0103 m\u0103soare fluxurile energetice din acest punct, indic\u00e2nd prezen\u021ba razelor infraro\u0219ii, a razelor alpha \u0219i a unor energii cu o natur\u0103 foarte asem\u0103n\u0103toare celei a razelor laser. \u00cen cazul mae\u0219trilor vindec\u0103tori, intensitatea acestor emiteri de energie este de peste o sut\u0103 de ori mai mare dec\u00e2t la oamenii obi\u0219nui\u021bi. Punctele din palme pot fi folosite fie pentru deplasarea energiei dinspre p\u0103r\u021bile corpului unde s-a acumulat \u00een exces sau s-a blocat, fie pentru atragerea ei spre zonele din care lipse\u0219te. De exemplu, c\u00e2nd o cantitate excesiv\u0103 de energie se adun\u0103 \u00een cap \u00een timpul practicii qi gong sau ca rezultat al activit\u0103\u021bii cerebrale intense, palmele pot fi folosite pentru a o cobor\u00ee din cre\u0219tet, prin partea posterioar\u0103 a g\u00e2tului, de la partea posterioar\u0103 a g\u00e2tului \u00een jos pe p\u0103r\u021bi, spre piept \u0219i, \u00een continuare, spre abdomen. Dac\u0103 umerii sunt tensiona\u021bi, folosi\u021bi palmele pentru a deplasa energia blocat\u0103 spre bra\u021be \u0219i a o elibera prin degete. C\u00e2nd v\u0103 sim\u021bi\u021bi sl\u0103bit sau obosit, energia poate fi adunat\u0103 spre centrul pieptului \u0219i al trunchiului dinspre coaste sau mijloc sau poate fi dispersat\u0103 din centru spre p\u0103r\u021bi atunci c\u00e2nd v\u0103 sim\u021bi\u021bi suprastimulat. \u201eM\u0103tura qi\u201d poate fi folosit\u0103 pentru a calma \u0219i echilibra orice parte a corpului care este tensionat\u0103 sau doare, pentru eliminarea inflama\u021biilor \u00eencheieturilor, pentu \u00eenc\u0103lzirea por\u021biunilor reci \u0219i a\u0219a mai departe, prin situarea m\u00e2inii deasupra zonei afectate \u0219i frecarea u\u0219oar\u0103, cu mi\u0219c\u0103ri circulare. Aceast\u0103 mi\u0219care este, \u00een mod deosebit, eficient\u0103 pentru ochii obosi\u021bi sau durero\u0219i. Pentru a deplasa energia dintr-un anumit punct, m\u0103tura\u021bi \u00een mod repetat \u00eenspre direc\u021bia care se \u00eendep\u0103rteaz\u0103 de acel punct. Pentru a calma, a \u00eendep\u0103rta durerea \u0219i a restaibli echilibrul, freca\u021bi cu o mi\u0219care circular\u0103. \u00cenainte de a folosi palmele pentru a m\u0103tura \u0219i echilibra energia, freca\u021bi-le mai \u00eent\u00e2i una de alta energic, p\u00e2n\u0103 se \u00eenc\u0103lzesc, pentru a le \u00eenc\u0103rca cu mai mult qi \u0219i a le m\u0103ri polaritatea. \u201eM\u0103turarea\u201d se poate realiza fie prin contact u\u0219or cu trupul, fie de la o distan\u021b\u0103 de aproximativ trei centimetri de la suprafa\u021ba respectiv\u0103, aleg\u00e2nd metoda care func\u021bioneaz\u0103 cel mai bine \u00een cazul dumneavoastr\u0103. Frecarea trebuie realizat\u0103 \u00eentotdeauna cu un contact u\u0219or. Pentru a testa for\u021ba c\u00e2mpului \u201em\u0103turii qi\u201d, freca\u021bi palmele energic una de alta, apoi \u021bine\u021bi-le \u00een fa\u021ba dumneavoastr\u0103 la nivelul pieptului, cu punctele lao-gong fa\u021b\u0103 \u00een fa\u021b\u0103, la o distan\u021b\u0103 de c\u00e2\u021biva centimetri unul de altul, cu degetele u\u0219or curbate, ca \u0219i cum a\u021bi \u021bine o minge. Pe m\u0103sur\u0103 ce inspira\u021bi, apropia\u021bi palmele una de alta \u00eencet \u0219i, pe m\u0103sur\u0103 ce expira\u021bi, \u00eendep\u0103rta\u021bi-le \u00eencet din nou, asemenea unui acordeon. Ar trebui s\u0103 sim\u021bi\u021bi cum se contract\u0103 \u0219i se dilat\u0103 qi-ul asemena unui balon \u00een m\u00e2inile dumneavoastr\u0103, poate o furnic\u0103tur\u0103 sau o presiune \u00een v\u00e2rfurile degetelor, c\u0103ldur\u0103 \u0219i diferite alte simptome la nivelul m\u00e2inilor, bra\u021belor \u0219i uneori \u0219i al altor p\u0103r\u021bi ale corpului. \n\nDirijarea energiei cu ajutorul min\u021bii \nUna dintre primele \u201eminuni\u201d pe care ve\u021bi \u00eenv\u0103\u021ba s\u0103 o aprecia\u021bi dup\u0103 ce ve\u021bi fi practicat qi gong o vreme este incredibila putere \u2013 mai ales putere de vindecare \u2013 a min\u021bii. Majoritatea oamenilor par s\u0103 nu acorde importan\u021ba cuvenit\u0103 min\u021bii, consider\u00e2nd-o a fi o simpl\u0103 prelungire a creierului \u0219i un agent \u00een serviciul corpului, p\u00e2n\u0103 c\u00e2nd descoper\u0103 existen\u021ba energiei \u0219i \u00eencep s\u0103 experimenteze lucrurile uluitoare pe care le poate realiza mintea \u00een calitatea sa de conduc\u0103tor al energiei. Dirijarea energiei cu ajutorul min\u021bii se realizeaz\u0103 cel mai bine atunci c\u00e2nd corpul este nemi\u0219cat, adic\u0103 \u00een medita\u021bia prin nemi\u0219care, efectuat\u0103 \u00een pozi\u021bie \u0219ez\u00e2nd\u0103, st\u00e2nd \u00een picoare sau \u00eentins. Tratatul clasic de medicin\u0103 intern\u0103 al \u00cemp\u0103ratului Galben afirm\u0103: \u201eAtunci c\u00e2nd mintea este lini\u0219tit\u0103 \u0219i goal\u0103, energia se va supune comenzii sale, iar pericolul bolii se va transforma \u00een siguran\u021ba s\u0103n\u0103t\u0103\u021bii\u201d. Acesta este, de fapt, un alt mod de a enun\u021ba principiul fundamental al psihoneuroimunologiei, conform c\u0103ruia o minte calm\u0103 \u0219i lini\u0219tit\u0103, lipsit\u0103 de griji declan\u0219eaz\u0103 mecanismele naturale de autovindecare ale corpului, prin feedbackul biologic pozitiv \u00eentre sistemele nervos \u0219i imunitar. Pentru a atinge starea de lini\u0219te intern\u0103 care \u00eei permite energiei s\u0103 se supun\u0103 comenzii min\u021bii \u0219i s\u0103 vindece corpul, trebuie s\u0103 \u00eenv\u0103\u021b\u0103m cum s\u0103 \u00eentrerupem \u201esporov\u0103iala\u201d continu\u0103 care are loc la nivelul cortexului cerebral. Acesta este elementul mental care declan\u0219eaz\u0103 orgoliul \u0219i e vinovat pentru toate grijile \u0219i ma\u0219ina\u021biile mentale ce men\u021bin sistemul nervos blocat permanent pe modul nelini\u0219tit \u201elupt\u0103 sau fug\u0103\u201d al ramurii simpatice. Observa\u021bi totu\u0219i c\u0103 mintea nu este niciodat\u0103 lini\u0219tit\u0103. Atunci c\u00e2nd vorbim despre \u201ecalmarea min\u021bii\u201d, ne referim la calmarea g\u00e2ndurilor discursive ale min\u021bii umane postnatale \u0219i la \u00eentreruperea staticii stridente de frecven\u021b\u0103 \u00eenalt\u0103 produs\u0103 de cortexul cerebral. Aceasta permite calit\u0103\u021bilor mai subtile, mai profunde ale spiritului prenatal, cum ar fi voin\u021ba, intui\u021bia \u0219i vizualizarea \u2013 \u0219i, \u00een stadii mai avansate de practic\u0103, telepatia, clarviziunea \u0219i alte puteri mentale \u2013, care func\u021bioneaz\u0103 pe frecven\u021be mai joase \u0219i se exprim\u0103 prin imagini, \u0219i nu prin g\u00e2nduri sub form\u0103 de cuvinte, s\u0103 se ridice \u0219i s\u0103 domine mintea, manifest\u00e2ndu-\u0219i puterea. Acestea sunt facult\u0103\u021bile care pot fi folosite pentru modularea \u0219i dirijarea energiei. \n\nVizualizarea \nVizualizarea este un mod de folosire a \u201eochilor min\u021bii\u201d pentru a vedea energia sub forma unei lumini str\u0103lucitoare \u0219i de aplicare a voin\u021bei pentru dirijarea acestei energii. \u00cen timp ce vederea temporal\u0103 a ochilor corporali percepe obiectele prin intermediul luminii reflectate de la soare sau din alte surse externe, viziunea primordial\u0103 a ochilor min\u021bii percepe lucrurile prin intermediul energiei lor interne radiante. Toat\u0103 energia primordial\u0103 este str\u0103lucitoare de la sine, prin natura sa, \u0219i poate a\u0219adar s\u0103 fie v\u0103zut\u0103 \u00een mod direct prin darul vederii fizice, a\u0219a cum fac clarv\u0103z\u0103torii, sau \u00een mod virtual, prin vizualizarea sa sub forma unei lumini str\u0103lucitoare, cu ajutorul ochilor min\u021bii, lucru pe care \u00eel poate face oricine. \u00cen plus, din moment ce \u201espiritul controleaz\u0103 energia\u201d, odat\u0103 ce ochii min\u021bii \u00ee\u0219i concentreaz\u0103 aten\u021bia asupra energiei prin vizualizare, voin\u021ba poate fi invocat\u0103 pentru a o dirija oriunde inten\u021bioneaz\u0103 mintea s\u0103 o \u00eendrepte. Indiferent dac\u0103 sunte\u021bi con\u0219tient de acest lucru sau nu, energia curge \u00eentr-un flux constant, \u00een\u0103untru, \u00een afar\u0103 \u0219i prin sistemul dumneavoastr\u0103, dup\u0103 propriul ritm, dar, \u00een momentul \u00een care v\u0103 concentra\u021bi mintea asupra ei, \u201eenergia se va supune comenzii ei\u201d \u0219i o ve\u021bi putea controla. Iat\u0103 cum pute\u021bi face acest lucru: atunci c\u00e2nd corpul, respira\u021bia \u0219i mintea se odihnesc \u00eentr-o stare bine echilibrat\u0103 de nemi\u0219care \u00een timpul medita\u021biei, abate\u021bi-v\u0103 aten\u021bia de la fluxul aerului prin n\u0103ri \u0219i concentra\u021bi-v\u0103 asupra fluxului de energie prin punctul ni-wan-gong situat \u00een cre\u0219tetul capului (fig. 7), vizualiz\u00e2ndu-l ca un \u0219uvoi de lumin\u0103 alb\u0103 str\u0103lucitoare care intr\u0103 \u00een cre\u0219tetul capului \u0219i coboar\u0103 prin canalul central spre c\u00e2mpul elixirului inferior de sub ombilic \u00een timpul inspira\u021biei, dup\u0103 care se ridic\u0103 din nou pe aceea\u0219i cale \u0219i iese prin acela\u0219i punct la expira\u021bie. Dup\u0103 numai c\u00e2teva zile de practic\u0103, ar trebui s\u0103 \u00eencepe\u021bi s\u0103 ave\u021bi o senza\u021bie de furnic\u0103turi sau pulsa\u021bii \u00een acel punct, atunci c\u00e2nd energia intr\u0103 sau iese. Pute\u021bi face acest lucru \u0219i prin punctul \u201eOchiului Ceresc\u201d, situat \u00eentre spr\u00e2ncene, punctele lao-gong din palme \u0219i prin alte por\u021bi energetice. Prin simpla vizualizare a energiei, intensitatea sa este amplificat\u0103 imediat. Dac\u0103 exersa\u021bi, apoi, pu\u021bin voin\u021ba creatoare, v\u0103 ve\u021bi putea dirija energia spre orice alt organ sau \u021besut dori\u021bi, o pute\u021bi trage \u00een\u0103untru sau expulza \u00een afar\u0103, o pute\u021bi \u00eenc\u0103lzi sau r\u0103ci \u0219i a\u0219a mai departe. \n\nFig. 7. Punctul ni-wan-gong (\u201ePalatul Medicinei\u201d) din cre\u0219tetul capului: poarta energetic\u0103 major\u0103 care une\u0219te puterea cerului cu cea a umanit\u0103\u021bii \nTehnica imagina\u021biei stimulate \nImagina\u021bia stimulat\u0103 este un tip mai precis de vizualizare, folosit pentru ob\u021binerea unor efecte mai exacte, cum ar fi vindecarea anumitor leziuni, cur\u0103\u021barea anumitor organe, stimularea poten\u021bei sexuale \u0219i a\u0219a mai departe. De exemplu, dac\u0103 o anumit\u0103 parte a corpului dumneavoastr\u0103, cum ar fi pl\u0103m\u00e2nii sau ficatul, a fost contaminat\u0103 cu reziduuri toxice sau dac\u0103 ave\u021bi o tumoare undeva \u00een corp, pute\u021bi vizualiza energia poluat\u0103 care \u00eenconjur\u0103 acele \u021besuturi sub forma de nori \u00eentuneca\u021bi, fum gros sau praf uscat sau folosind orice alt\u0103 imagine ce func\u021bioneaz\u0103 mai bine \u00een cazul dumneavoastr\u0103; folosi\u021bi, apoi, voin\u021ba, pentru a ridica mental energia negativ\u0103 din zona afectat\u0103 \u0219i a o dirija complet \u00een afara corpului dumneavoastr\u0103, l\u0103s\u00e2nd-o s\u0103 se dizolve \u00een atmosfer\u0103 \u0219i, practic, s\u0103 \u201edispar\u0103 \u00een v\u0103zduh\u201d. Apoi, vizualiza\u021bi energia pur\u0103, vibrant\u0103, sub form\u0103 de lumin\u0103 curat\u0103, de culori pastelate, de ap\u0103 str\u0103lucitoare, de briz\u0103 u\u0219oar\u0103 sau folosind orice alt\u0103 imagine pe care o prefera\u021bi, intra\u021bi \u00een \u021besutul lezat \u0219i iriga\u021bi fiecare celul\u0103, vindec\u00e2ndu-v\u0103 corpul cu ajutorul puterii creatoare a universului. Pute\u021bi face acest lucru doar prin intermediul min\u021bii sau pute\u021bi consolida efectul prin sincronizarea elimin\u0103rii energiei \u00eentunecate cu expira\u021bia \u0219i a intr\u0103rii energiei curate cu inspira\u021bia. Trebuie s\u0103 continua\u021bi aceast\u0103 tehnic\u0103 p\u00e2n\u0103 c\u00e2nd reu\u0219i\u021bi s\u0103 sim\u021bi\u021bi \u00een mod real cum imaginile pe care le folosi\u021bi se deplaseaz\u0103 \u00een interiorul corpului dumneavoastr\u0103, \u0219i nu numai s\u0103 le vede\u021bi \u00een minte; practica trebuie repetat\u0103 p\u00e2n\u0103 c\u00e2nd afec\u021biunea este vindecat\u0103. Prin practic\u0103 tenace, pute\u021bi ajunge s\u0103 folosi\u021bi aceast\u0103 metod\u0103 chiar pentru a reface \u021besuturile distruse din corp prin imaginile vizualizate de minte, folosind energia ca mijloc. \n\nPuterea g\u00e2ndirii pozitive \nAcesta nu este doar un slogan de \u00eencurajare, ci \u0219i o axiom\u0103 fundamental\u0103 a alchimiei interioare care are puteri terapeutice veritabile. Un bun exemplu al modului \u00een care puterea g\u00e2ndirii pozitive poate fi folosit\u0103 pentru vindecarea corpului este efectul placebo. Li se spune unor pacien\u021bi care primesc pilule simple de zah\u0103r c\u0103 acestea sunt medicamente noi, puternice, ce au puteri curative uluitoare \u0219i, deoarece acum cred c\u0103 se vor vindeca, mintea lor activeaz\u0103 propriile reac\u021bii \u00eenn\u0103scute care le vindec\u0103 \u00een totalitatea afec\u021biunea. \u00centre timp, al\u021bi pacien\u021bi, c\u0103rora li se d\u0103 medicamentul real dar care nu au o viziune la fel de optimist\u0103 nu reu\u0219esc s\u0103 ob\u021bin\u0103 nici un beneficiu terapeutic \u0219i nu se vindec\u0103. Companiile de produse farmaceutice care efectueaz\u0103 studii \u201edublu-orb\u201d pentru testarea noilor medicamente consider\u0103 c\u0103 efectul placebo este o adev\u0103rat\u0103 pacoste \u0219i o ciud\u0103\u021benie nefericit\u0103 a naturii, dar, \u00een realitate, nu reu\u0219esc s\u0103 \u00een\u021beleag\u0103 adev\u0103rata esen\u021b\u0103 a mecanismului, ce const\u0103 \u00een faptul c\u0103 trupul se vindec\u0103 singur doar atunci c\u00e2nd mintea are \u00een vedere acest lucru f\u0103r\u0103 re\u021bineri, cu sau f\u0103r\u0103 medicamente, \u00een timp ce nici un medicament nu poate declan\u0219a singur un efect de vindecare dec\u00e2t dac\u0103 beneficiaz\u0103 de cooperarea activ\u0103 a min\u021bii. Bine cunoscuta corelare \u00eentre s\u0103n\u0103tate \u0219i fericire este o alt\u0103 consecin\u021b\u0103 a puterii g\u00e2ndirii pozitive \u0219i a controlului alchimic al min\u021bii asupra materiei. O inim\u0103 fericit\u0103 genereaz\u0103 g\u00e2nduri \u0219i sentimente \u00eemplinite, care produc, la r\u00e2ndul lor o energie s\u0103n\u0103toas\u0103 ce vindec\u0103 \u0219i echilibreaz\u0103 corpul \u0219i \u00eel protejeaz\u0103 de energiile d\u0103un\u0103toare. \u00cen schimb, g\u00e2ndurile negative \u0219i sentimentele ur\u00e2cioase, r\u0103utatea \u0219i resentimentele, furia \u0219i invidia \u2013 toate polueaz\u0103 sistemul uman cu tipul de energii distructive asociate st\u0103rii de spirit respective, produc\u00e2nd, astfel, boli fizice \u0219i deterior\u0103ri. Furia frecvent\u0103, de exemplu, duce, \u00een mod invariabil, la disfunc\u021bii ale ficatului, doearece energia sa aspr\u0103 \u0219i dur\u0103 s\u0103l\u0103\u0219luie\u0219te \u00een ficat \u0219i \u00eel afecteaz\u0103 la fel cum fac alcoolul \u0219i drogurile. Atitudinile \u0219i emo\u021biile negative frecvente pot a\u0219adar s\u0103 devin\u0103 factori care contribuie direct la dob\u00e2ndirea imunodeficien\u021bei, deoarece genereaz\u0103 energii ce inhib\u0103 mecanismele de vindecare naturale ale corpului, \u00eentr-un tip de reac\u021bie PNI invers\u0103, pe care o putem numi \u201epsihoneuroimunodeficien\u021b\u0103\u201d. St\u0103rile de spirit negative nu numai c\u0103 genereaz\u0103 energii negative, ci s-a \u0219i dovedit din punct de vedere \u0219tiin\u021bific c\u0103 \u00eempiedic\u0103 secre\u021bia de hormoni \u0219i neurotransmi\u021b\u0103tori asocia\u021bi vindec\u0103rii \u0219i c\u0103 stimuleaz\u0103 secre\u021biile hormonilor \u0219i substan\u021belor neurochimice de tip \u201elupt\u0103 sau fug\u0103\u201d care suprim\u0103 reac\u021bia imunitar\u0103 \u0219i tensioneaz\u0103 \u00eentregul sistem. Dup\u0103 cum explic\u0103 doctorul Cass Igram: \nRolul jucat de stres \u00een cauzarea cancerului este at\u00e2t de important, \u00eenc\u00e2t nu ar fi o exagerare dac\u0103 am spune c\u0103 80% sau chiar mai multe dintre cazurile de cancer \u00ee\u0219i au originea imediat\u0103 \u00eentr-o form\u0103 de presiune sau tensiune mental\u0103. Jalea, necazul, frica, grija \u0219i furia sunt emo\u021bii care au efecte \u00eengrozitoare asupra func\u021biilor corpului. Cercet\u0103torii au descoperit c\u0103 aceste emo\u021bii provoac\u0103 elilberarea la nivelul creierului a unor substan\u021be chimice numite neuropeptide. Ace\u0219ti compu\u0219i puternici au o puternic\u0103 ac\u021biune imunorepresiv\u0103. Oamenii de \u0219tiin\u021b\u0103 au identificat c\u0103i de la creier la celulele imunitare, dovedind c\u0103 emo\u021biile negative pot suprima ac\u021biunea celulelor imunitare \u00eenc\u0103 de la \u00eenceput. \n\n\u00cen lumea de ast\u0103zi, dominat\u0103 de o stare cronic\u0103 de stres, de \u00eendoial\u0103 spiritual\u0103 \u0219i de emo\u021bii violente, puterea g\u00e2ndirii negative a devenit una dintre cele mai importante \u2013 de\u0219i nerecunoscute \u2013 cauze ale bolilor cronice, ale deterior\u0103rilor \u0219i ale imunodeficien\u021bei dob\u00e2ndite. G\u00e2ndirea pozitiv\u0103 \u0219i afirmarea sentimentelor de fericire sunt moduri foarte eficient de folosire a min\u021bii pentru generarea tipului de energie asociate cu s\u0103n\u0103tatea \u0219i vindecarea. Numeroase studii \u0219tiin\u021bifice au demonstrat c\u0103, atunci c\u00e2nd pacien\u021bii din spitale \u0219i sanatorii \u00ee\u0219i pot exprima sentimentele sincere de fericire, se manifest\u0103 o cre\u0219tere imediat\u0103 a num\u0103rului de globule albe, a nivelului secre\u021biilor de endorfin\u0103 \u0219i serotonin\u0103, are loc o echilibrare a hormonilor, o cre\u0219tere a activit\u0103\u021bii enzimatice \u0219i se \u00eenregistreaz\u0103 \u0219i alte consecin\u021be ale reac\u021biei imunitare active. Norman Cousins se refer\u0103 la puterea terapeutic\u0103 a g\u00e2ndirii pozitive ca fiind \u201eexercitarea complet\u0103 a emo\u021biilor afirmative ca factor de intensificare a reac\u021biilor chimice corporale\u201d. Din p\u0103cate, emo\u021biile pozitive sunt extrem de greu de produs \u0219i de exprimat \u00een atmosfera impersonal\u0103 a spitalelor uria\u0219e, a pavilioanelor operatorii, a clinicilor de radia\u021bii, a sanatoriilor \u0219i a altor institu\u021bii ale medicinei moderne. \u00cen consecin\u021b\u0103, terapiile medicale moderne ac\u021bioneaz\u0103 adesea \u00een mod direct \u00eempotriva mecanismelor \u00eenn\u0103scute de vindecare proprii corpului uman, provoc\u00e2nd o cantitate at\u00e2t de mare de stres, fric\u0103 \u0219i disconfort, \u00eenc\u00e2t \u00eentregul sistem al pacientului devine saturat cu reac\u021bii imunorepresive autodistructive. \n\nIubirea vindec\u0103 \nCea mai puternic\u0103 energie curativ\u0103 dintre toate este declan\u0219at\u0103 atunci c\u00e2nd mintea experimenteaz\u0103 c\u0103ldura radiant\u0103 a iubirii. \u201eIubirea \u00eenvinge orice\u201d este o maxim\u0103 care se aplic\u0103 la fel de bine \u00een cazul s\u0103n\u0103t\u0103\u021bii umane \u0219i al vindec\u0103rii ca \u0219i \u00een dragoste, r\u0103zboi \u0219i pace \u0219i alte rela\u021bii interumane. Au existat nenum\u0103rate cazuri de vindec\u0103ri miraculoase de pe patul de moarte datorate sprijinului oportun al iubirii. Aceasta nu constituie o \u201edovad\u0103 anecdotic\u0103\u201d, ci este o for\u021b\u0103 foarte real\u0103 care are aplica\u021bii terapeutice \u00een \u00eengrijirea s\u0103n\u0103t\u0103\u021bii. Dup\u0103 cum noteaz\u0103 chirurgul oncolog Bernie Seigel de la Yale University: \nDac\u0103 le-a\u0219 spune pacien\u021bilor s\u0103 \u00ee\u0219i ridice nivelul globulinelor imunitare sau al celulelor T uciga\u0219e, nimeni nu ar \u0219ti cum s\u0103 fac\u0103 acest lucru. Dar, dac\u0103 \u00eei pot \u00eenv\u0103\u021ba cum s\u0103 se iubeasc\u0103 pe ei \u00een\u0219i\u0219i \u0219i pe al\u021bii \u00een totalitate, acelea\u0219i schimb\u0103ri au loc \u00een mod automat. Adev\u0103rul este c\u0103 \u201eiubirea vindec\u0103\u201d. \n\nFrecven\u021bele energetice specifice \u0219i modelele de unde care apar \u00een sistemul uman sub influen\u021ba iubirii au propriet\u0103\u021bi de vindecare extrem de puternice. O simpl\u0103 \u00eembr\u0103\u021bi\u0219are poate declan\u0219a o \u00eentreag\u0103 reac\u021bie de vindecare, prin \u201einjectarea\u201d unei doze de energie a iubirii de la o persoan\u0103 implicat\u0103 \u00een \u00eembr\u0103\u021bi\u0219are la cealalt\u0103, iar acest efect poate fi verificat \u0219tiin\u021bific \u00een clinici, prin analizarea s\u00e2ngelui persoanei care este \u00eembr\u0103\u021bi\u0219at\u0103, pentru determinarea prezen\u021bei anticorpilor, a hormonilor \u0219i a elementelor neurochimice asociate reac\u021biei de vindecare PNI, at\u00e2t \u00eenainte, c\u00e2t \u0219i dup\u0103 administrarea \u00eembr\u0103\u021bi\u0219\u0103rii. \u0218i aici putem vedea un alt factor nerecunoscut pe scar\u0103 larg\u0103, dar care este implicat \u00een deteriorarea grav\u0103 a s\u0103n\u0103t\u0103\u021bii umane \u00een lumea industrializat\u0103 de ast\u0103zi, unde singur\u0103tatea \u0219i alienarea, furia \u0219i ostilitatea au \u00eenlocuit sentimentele comune de iubire \u00een inimile at\u00e2t de multor persoane. \u0218i nici nu este o coinciden\u021b\u0103 c\u0103 bolile imunodeficien\u021bei, cum ar fi SIDA sau cancerul, au devenit cele mai r\u0103sp\u00e2ndite \u00een societ\u0103\u021bile cele mai avansate din punct de vedere tehnologic, acolo unde iubirea \u201epe stil vechi\u201d a ajuns s\u0103 nu prea mai fie la mod\u0103 \u0219i unde se consider\u0103 c\u0103 \u0219tiin\u021ba are toate r\u0103spunsurile \u0219i poate vindeca orice. La mod\u0103 sau nu, iubirea \u00eenc\u0103 mai este elementul-cheie care declan\u0219eaz\u0103 puterea de vindecare a min\u021bii, deoarece motiveaz\u0103 for\u021ba fundamental\u0103 a crea\u021biei \u00een univers. Atunci c\u00e2nd este vorba despre vindecarea corpului, pu\u021bin\u0103 iubire poate face multe, deoarece mobilizeaz\u0103 energiile \u0219i stimuleaz\u0103 secre\u021biile implicate \u00een reac\u021biile \u00eenn\u0103scute de vindecare proprii corpului. Atunci c\u00e2nd acele energii sunt amplificate \u00een continuare \u0219i dirijate prin tehnicile demonstrate empiric cum ar fi vizualizarea, imagina\u021bia stimulat\u0103, g\u00e2ndirea pozitiv\u0103 \u0219i echilibrul emo\u021bional, capacitatea corpului de a se vindeca sub controlul min\u021bii se apropie de nivelul unui adev\u0103rat panaceu. \n\nLucrul cu sunetul \nSunetul este una dintre cele mai puternice forme de energie din univers \u0219i, de aceea, e \u0219i un mod foarte eficient de a lucra cu energia \u00een qi gong. Biblia afirm\u0103 c\u0103 lumea a fost creat\u0103 cu puterea generat\u0103 de un singur cuv\u00e2nt \u2013 \u201eLa \u00eenceput era Cuv\u00e2ntul\u201d \u2013, iar tradi\u021biile spirituale orientale atribuie puteri creatoare similare energiei sunetului. Scripturile hinduse men\u021bioneaz\u0103 \u201eOm\u201d sau, mai precis, \u201eAum\u201d ca fiind silaba sacr\u0103 din care s-a ivit \u00eentregul univers \u00een existen\u021ba sa vizibil\u0103 \u0219i mul\u021bi \u00eenv\u0103\u021ba\u021bi consider\u0103 c\u0103 expresia \u201eAmin\u201d rostit\u0103 la finalul rug\u0103ciunilor cre\u0219tine deriv\u0103 \u00een mod direct din aceast\u0103 silab\u0103 sanscrit\u0103 antic\u0103. Mantra \u0219i muzica sunt exemple de sunete ca forme de energie \u00eenzestrate at\u00e2t cu puteri curative, c\u00e2t \u0219i spirituale. \u00cen tradi\u021biile hindus\u0103 \u0219i budist\u0103, mantra este folosit\u0103 nu numai pentru invocarea anumitor zeit\u0103\u021bi \u0219i pentru trezirea con\u0219tiin\u021bei spirituale primordiale, ci \u0219i pentru vindecarea corpului \u0219i echilibrarea sistemului energetic prin intermediul anumitor frecven\u021be \u0219i modele de unde produse de anumite sunete. Succesul universal al muzicii se bazeaz\u0103 pe modul \u00een care tonurile sale melodioase \u0219i armoniile lini\u0219titoare echilibreaz\u0103 \u0219i calmeaz\u0103 sistemul energetic uman prin intermediul energiei vibrante a sunteului. Studiile \u0219tiin\u021bifice au demnostrat c\u0103 plantele cresc mai repede, pomii fac fructe mai dulci, vacile produc mai mult lapte, prizonierii au un comportament mai lini\u0219tit, iar pacien\u021bii \u00ee\u0219i revin mai repede atunci c\u00e2nd sunt expu\u0219i la o muzic\u0103 pl\u0103cut\u0103. Av\u00e2nd \u00een vedere c\u0103 pomii nu au urechi, iar vacile nu \u00eemp\u0103rt\u0103\u0219esc sim\u021bul culturii pe care \u00eel au oamenii, este evident c\u0103 nu linia melodic\u0103 sau versurile sunt cele ce produc efectele salutare pe care muzica le are asupra organismelor vii. Acest efect este cauzat de vibra\u021biile armonioase pe care le creeaz\u0103 \u0219i modul cum influen\u021beaz\u0103 aceste vibra\u021bii energiile organismelor vii. Dup\u0103 cum am v\u0103zut, undele de energie vibrante sunt transformate \u00een corpul uman datorit\u0103 propriet\u0103\u021bilor piezoelectrice ale \u021besuturilor cu structur\u0103 cristalin\u0103, cum sunt oasele \u0219i \u021besuturile conjunctive. Pulsa\u021biile energiei electromagnetice rezultante sunt, mai apoi, utilizate de sistemul uman \u00een anumite scopuri, cum ar fi vindecarea. Anumite frecven\u021be \u0219i modele de unde ale sunetului produc pulsa\u021bii specifice ale curentului electromagnetic, fiecare dintre acestea av\u00e2nd propria afinitate natural\u0103 pentru anumite glande, organe sau \u021besuturi din corp. A\u0219adar, anumite sunete pot fi folosite pentru vindecarea ficatului, stimularea inimii, echilibrarea glandelor suprarenale \u0219i a\u0219a mai departe. \u00cen qi gong exist\u0103 o practic\u0103 antic\u0103 de vindecare cunoscut\u0103 sub numele de \u201eSecretul celor \u0218ase Silabe\u201d care folose\u0219te anumite sunete pentru a vindeca organe specifice, a echilibra energiile acestora \u0219i a stimula func\u021biile asociate lor. \u00cen textul intitulat \u00cengrijirea \u0219i prelungirea vie\u021bii, scris \u00een secolul al V-lea d.Hr., medicul Tao Hung-ching descrie aceast\u0103 metod\u0103 de vindecare dup\u0103 cum urmeaz\u0103: \nTrebuie s\u0103 inspira\u021bi pe nas \u0219i s\u0103 expira\u021bi \u00eencet pe gur\u0103... Exist\u0103 un singur mod de inhalare a aerului \u0219i \u0219ase moduri de expira\u021bie. Cele \u0219ase moduri de expira\u021bie sunt reprezentate de silabele sh\u0171, he, hoo, sss, chway \u0219i shee. Cele \u0219ase moduri de a expira pot vindeca boli: pentru a expira c\u0103ldur\u0103, trebuie s\u0103 folosi\u021bi chway; pentru a expira frig, trebuie s\u0103 folosi\u021bi hoo; pentru eliberarea tensiunii, folosi\u021bi shee; pentru eliminarea furiei, folosi\u021bi he; pentru \u00eenl\u0103turarea indispozi\u021biei, folosi\u021bi sh\u0171; iar pentru redob\u00e2ndirea echilibrului, folosi\u021bi sss. \n\nAceste silabe ofer\u0103 o modalitate convenabil\u0103 \u0219i eficient\u0103 de modulare a energiei sunetului pentru scopuri curative. Atunci c\u00e2nd sunt folosite \u00eempreun\u0103 cu respira\u021bia diafragmatic\u0103 \u0219i cu mi\u0219c\u0103rile lente \u0219i ritmice ale corpului, efectele lor sunt \u0219i mai puternice. \u00cen Guarding the Three Treasures, am oferit o prezentare detaliat\u0103 a \u00eentregului sistem de vindecare cu ajutorul celor \u0218ase Silabe, incluz\u00e2nd toate cele \u0219ase sunete, exerci\u021biile care le \u00eenso\u021besc \u0219i cele mai importante elemente ale practicii. Pentru a evita repeti\u021bia, doar unul dintre aceste exerci\u021bii este inclus \u00een cartea de fa\u021b\u0103, pentru beneficiul celor care nu sunt familiariza\u021bi cu aceast\u0103 practic\u0103. Cititorii care doresc s\u0103 \u00eenve\u021be s\u0103 foloseasc\u0103 \u00eentreaga practic\u0103 pot consulta lucrarea men\u021bionat\u0103 anterior. Exerci\u021biul prezentat mai jos (Fig. 8) este al treilea din serie, \u0219i anume cel care se folose\u0219te de silaba hoo pentru a echilibra \u0219i vindeca splina, pancreasul \u0219i stomacul \u0219i pentru a regla energia de P\u0103m\u00e2nt asociat\u0103 acestor organe. \n\nA B C D \nE F G H Fig. 8. Exerci\u021biul din seria \u201eSecretului celor \u0218ase Silabe\u201d pentru vindecarea \u0219i echilibrarea sistemului organ-energie al splinei/stomacului (P\u0103m\u00e2ntului) \nSilaba: hoo (pronun\u021bat\u0103 \u201ehu\u201d, cu buzele rotunjite \u0219i limba suspendat\u0103 \u00een centrul gurii, ca atunci c\u00e2nd sufla\u021bi \u00eentr-o lum\u00e2nare) Element: P\u0103m\u00e2nt Anotimp: var\u0103 t\u00e2rzie Organ: splin\u0103 \u0219i pancreas/stomac Metod\u0103: 1. Sta\u021bi \u00een picioare \u00een Postura calului (vede\u021bi pagina). Aduce\u021bi m\u00e2inile \u00een fa\u021b\u0103, sub ombilic, cu palmele \u00eendreptate spre cer \u0219i degetele aliniate. \u00cencepe\u021bi s\u0103 inspira\u021bi \u00eencet pe nas, \u00een timp ce ridica\u021bi ambele m\u00e2ini spre centrul trunchiului. 2. C\u00e2nd m\u00e2inile ajung \u00een dreptul inimii \u0219i pl\u0103m\u00e2nii sunt plini, \u00eencepe\u021bi s\u0103 respira\u021bi pe gur\u0103, aspir\u00e2nd silaba hoo. \u00cen acela\u0219i timp, \u00eentoarce\u021bi o palm\u0103 spre exterior \u0219i roti\u021bi-o la 360 de grade, astfel \u00eenc\u00e2t s\u0103 fie \u00eendreptat\u0103 spre cer \u0219i continua\u021bi s\u0103 o ridica\u021bi, apoi \u00eentoarce\u021bi cealalt\u0103 palm\u0103 spre interior \u0219i roti\u021bi-o cu 180 de grade, astfel \u00eenc\u00e2t s\u0103 fie \u00eendreptat\u0103 spre p\u0103m\u00e2nt \u0219i cobor\u00e2\u021bi-o din nou prin fa\u021b\u0103. 3. C\u00e2nd pl\u0103m\u00e2nii sunt goi, una din palme va fi \u00eentins\u0103 \u00een sus, spre cer, deasupra capului, iar cealalt\u0103 va fi \u00eentins\u0103 \u00een jos, spre p\u0103m\u00e2nt, spre vintre. \u00centoarce\u021bi ambele palme astfel \u00eenc\u00e2t s\u0103 fie fa\u021b\u0103 \u00een fa\u021b\u0103 \u0219i apropia\u021bi-le \u00eencet una de alta \u00een timpul urm\u0103toarei inspira\u021bii. Palmele ar trebui s\u0103 ajung\u0103 la nivelul inimii exact c\u00e2nd se \u00eencheie inspira\u021bia. 4. \u00cencepe\u021bi urm\u0103toarea expira\u021bie \u0219i aspira\u021bi silaba hoo, continu\u00e2nd, \u00een acela\u0219i timp, s\u0103 deplasa\u021bi \u00een jos palma care coboar\u0103 \u0219i s\u0103 roti\u021bi cu 360 de grade palma ce urc\u0103, \u00eemping\u00e2nd-o \u00een continuare \u00een sus, ating\u00e2nd extensia complet\u0103 sus \u0219i jos exact \u00een momentul \u00een care se \u00eencheie expira\u021bia. Silaba nu trebuie rostit\u0103 cu voce tare; important este s\u0103 da\u021bi gurii \u0219i g\u00e2tului forma pe care o au \u00een timp ce se pronun\u021b\u0103 acea silab\u0103. 5. \u00centoarce\u021bi palmele \u0219i apropia\u021bi-le \u00eencet \u00een dreptul inimii, pe m\u0103sur\u0103 ce \u00eencepe\u021bi o nou\u0103 inspira\u021bie. Repeta\u021bi de 6-ori. Beneficii: \u00cembun\u0103t\u0103\u021be\u0219te func\u021biile digestive ale splinei, pancreasului \u0219i stomacului. Contribuie la producerea secre\u021biilor de enzime digestive. Ajut\u0103 la vindecarea ulcerelor. Elimin\u0103 respira\u021bia ur\u00e2t mirositoare cauzat\u0103 de digestia incomplet\u0103 la nivelul stomacului. \n\nUn alt mod de a lucra cu energia prin intermediul sunetului const\u0103 \u00een vocalizarea tonurilor (fa-yin) pentru a face chakrele s\u0103 vibreze, deschiz\u00e2ndu-le pentru fluxul de energii superioare ale universului \u0219i echilibr\u00e2nd fluxul \u0219i transformarea acestor energii, pe m\u0103sur\u0103 ce se deplaseaz\u0103 prin chakre. Spre deosebire de oase \u0219i de alte \u021besuturi cu structur\u0103 cristalin\u0103 care transform\u0103 energia sonor\u0103 \u00een pulsa\u021bii electromagnetice prin intermediul efectului piezoelectric, chakrele sunt centre energetice imateriale ce apar\u021bin re\u021belei invizibile de puncte \u0219i canale care constituie sistemul energetic uman. Prima Chakr\u0103 este situat\u0103 \u00een perineu (uneori, se spune c\u0103 se afl\u0103 \u00een zona genital\u0103); Chakra a Doua (\u201ec\u00e2mpul elixirului inferior\u201d) se afl\u0103 sub ombilic; Chakra a Treia (\u201ec\u00e2mpul elixirului median\u201d) este \u00een plexul solar; Chakra a Patra se afl\u0103 \u00een inim\u0103; Chakra a Cincea este \u00een g\u00e2t; Chakra a \u0218asea este \u00een centrul creierului (\u201ec\u00e2mpul elixirului superior\u201d), iar Chakra a \u0218aptea se g\u0103se\u0219te \u00een cre\u0219tetul capului. Acest sistem func\u021bioneaz\u0103 ca tipar principal pentru matricea celular\u0103 a corpului fizic \u0219i constituie o punte func\u021bional\u0103 \u00eentre corp \u0219i minte. Tonurile folosite pentru stimularea chakrelor m\u0103resc cantitatea de energie care curge prin ele, ce intensific\u0103, la r\u00e2ndul s\u0103u, facult\u0103\u021bile sprituale asociate fiec\u0103rei chakre, cum ar fi compasiunea, \u00een\u021belepciunea, creativitatea \u0219i a\u0219a mai departe. Astfel, \u00een timp ce cele \u0219ase silabe vindec\u0103toare func\u021bioneaz\u0103 pe baza propriet\u0103\u021bilor piezoelectrice ale structurilor cristaline din \u021besuturi \u0219i influe\u021beaz\u0103, \u00een primul r\u00e2nd, corpul fizic, cele \u0219apte tonuri ale chakrelor deschid \u0219i echilibreaz\u0103 centrii energetici principali \u0219i stimuleaz\u0103 facult\u0103\u021bile spirituale \u0219i puterile psihice asociate fiec\u0103ruia dintre ace\u0219tia. \u00cen cazul tonurilor chakrelor, nu conteaz\u0103 doar structura silabic\u0103 a sunetului, ci \u0219i \u00een\u0103l\u021bimea la care este rostit acesta, chakrele superioare reac\u021bion\u00e2nd la tonurile mai \u00eenalte, iar cele inferioare la tonuri mai joase. Tonurile exacte folosite pentru deschiderea fiec\u0103rei chakre trebuie s\u0103 fie \u00eenv\u0103\u021bate de la un profesor calificat, \u00een func\u021bie de necesit\u0103\u021bile personale ale fiec\u0103rui individ, deoarece nu toate tonalit\u0103\u021bile func\u021bioneaz\u0103 \u00een acela\u0219i mod pentru to\u021bi oamenii. De\u0219i silabele folosite pentru fiecare dintre chakre sunt acelea\u0219i pentru toat\u0103 lumea, oamenii au necesit\u0103\u021bi u\u0219or diferite \u00een ceea ce prive\u0219te tonalitatea, \u00een func\u021bie de starea chakrelor lor \u0219i de natura sistemelor lor energetice personale. Totu\u0219i, tonul celei de-a cincea chakre este cam acela\u0219i pentru toat\u0103 lumea \u0219i poate fi a\u0219adar introdus aici pentru practic\u0103. Chakra g\u00e2tului controleaz\u0103 vorbirea, invoc\u0103 adev\u0103rul \u0219i promoveaz\u0103 onestitatea. De asemenea, controleaz\u0103 aparatul respirator \u0219i ajut\u0103 la eliminarea energiilor toxice \u0219i stagnante din sistem. Tonul pentru deschiderea \u0219i echilibrarea acestei chakre este un aaaaaa de \u00een\u0103l\u021bime medie, care trebuie pronun\u021bat tare \u0219i cu putere, cu gura \u0219i g\u00e2tul larg deschise, astfel \u00eenc\u00e2t vibra\u021biile s\u0103 poat\u0103 fi sim\u021bite \u00een ad\u00e2ncime \u00een sistemul bronhic, din cerul gurii p\u00e2n\u0103 \u00een pl\u0103m\u00e2ni \u0219i la nivelul diafragmei. Mai \u00eent\u00e2i inspira\u021bi pe nas, comprima\u021bi aerul, apoi deschide\u021bi gura larg \u0219i pronun\u021ba\u021bi sonor silaba aaa din fundul g\u00e2tului, cu o tonalitate natural\u0103 \u0219i confortabil\u0103 pentru vocea dumneavoastr\u0103, nici prea \u00eenalt\u0103, nici prea joas\u0103. Continua\u021bi constant \u0219i uniform, f\u0103r\u0103 s\u0103 v\u0103 opri\u021bi, p\u00e2n\u0103 c\u00e2nd expira\u021bia este complet\u0103. Pute\u021bi intensifica efectele prin vizualizarea concomitent\u0103 a culorii asociate a acestei chakre \u2013 albastru deschis \u2013 irig\u00e2nd tot g\u00e2tul \u0219i partea superioar\u0103 a pieptului cu lumin\u0103 str\u0103lucitoare. Repeta\u021bi de trei-zece ori. Aceasta este o modalitate foarte bun\u0103 de echilibrare a respira\u021biei \u0219i de stimulare a sistemului respirator \u00eenaintea unei \u0219edin\u021be de medita\u021bie. De asemenea, poate fi folosit\u0103 \u0219i pentru armonizarea energiei vorbirii cu spiritul adev\u0103rului \u00eenaintea \u00eendeplinirii unei sarcini importante care implic\u0103 vorbirea. Pronun\u021ba\u021bi doar \u201eAaaaaa!\u201d. \n\nLucrul cu lumina \u0219i culoarea \nLumina este o alt\u0103 form\u0103 fundamental\u0103 de energie r\u0103sp\u00e2ndit\u0103 prin univers \u0219i, asemenea sunetului, poate fi folosit\u0103 pentru echilibrarea sistemului energetic uman, stimularea func\u021biilor vitale \u0219i vindecarea corpului. Helioterapia, numit\u0103 \u00een canonul taoist antic \u201emetoda de administrare a razelor de soare\u201d, a fost folosit\u0103 pentru s\u0103n\u0103tatea \u0219i vindecarea oamenilor de mii de ani \u00een China, iar \u0219tiin\u021ba modern\u0103 \u00eencepe s\u0103 redescopere beneficiile terapeutice puternice ale luminii solare \u00een cazul unei game largi de suferin\u021be \u0219i afec\u021biuni degenerative. Sursele chineze tradi\u021bionale sugereaz\u0103 expunerea direct\u0103 a pielii \u0219i a ochilor la lumina solar\u0103 ca fiind cea mai bun\u0103 modalitate de ob\u021binere a beneficiilor curative ale energiei solare, iar studiile contemporane confirm\u0103 eficacitatea acestei metode. S-a dovedit \u0219tiin\u021bific faptul c\u0103 lumina solar\u0103 este factorul nutritiv principal de care depinde glanda pituitar\u0103 pentru func\u021bionarea normal\u0103. \u00cen rolul ei de gland\u0103 principal\u0103 a sistemului endocrin, pituitara regleaz\u0103 o gam\u0103 larg\u0103 de func\u021bii vitale, printre care se num\u0103r\u0103 cre\u0219terea \u0219i refacerea, metabolismul, poten\u021ba sexual\u0103 \u0219i imunitatea. Energia specific\u0103 din lumina solar\u0103 care stimuleaz\u0103 glanda pituitar\u0103 se g\u0103se\u0219te \u00een banda invizibil\u0103 ultraviolet\u0103. C\u00e2nd soarele p\u0103trunde \u00een ochi, razele ultraviolete ac\u021bioneaz\u0103 asupra unui strat de celule neuroactive extrem de sensibile aflate \u00een retin\u0103, numite celule epiteliale, care transmit stimulul razelor ultraviolete prin nervul optic, direct la glanda pituitar\u0103. Cunoscut sub numele de sistem \u201eoculo-endocrin\u201d, acest mecanism este absolut esen\u021bial pentru func\u021biile fiziologice normale din corp, mai ales pentru reac\u021biile imunitare, deoarece glanda pituitar\u0103 controleaz\u0103 echilibrul hormonal la nivelul \u00eentregului sistem endocrin. Sistemul oculo-endocrin este activat prin expunerea direct\u0103 a ochilor la soare sau la lumin\u0103 electric\u0103 de spectru complet, care con\u021bine toate benzile naturale ce se g\u0103sesc \u00een soare \u0219i care poate fi comercializat\u0103 de pe pia\u021b\u0103. Din moment ce sticla blocheaz\u0103 razele ultraviolete din lumina soarelui, persoanele care poart\u0103 ochelari de vedere \u0219i/sau \u00ee\u0219i petrec majoritatea orelor din zi \u00een cl\u0103diri \u0219i ma\u0219ini risc\u0103 s\u0103 sufere de o deficien\u021b\u0103 cronic\u0103 a func\u021biei pituitare, din cauza expunerii insuficiente a retinelor lor la razele ultraviolete. \u00cen mod ideal, o persoan\u0103 ar trebui s\u0103 petreac\u0103 cel pu\u021bin o or\u0103 sau dou\u0103 pe zi la lumina soarelui. Pentru persoanele ale c\u0103ror slujbe sau stiluri de via\u021b\u0103 le priveaz\u0103 de expunerea suficient\u0103 la soare, urm\u0103torul exerci\u021biu simplu de clipire la soare poate fi folosit ca modalitate de \u201eadministrare a razelor de soare\u201d, pentru a culege elementul nutritiv esen\u021bial al energiei razelor ultraviolete din soare: \nAlege\u021bi un moment \u00eenainte de ora 9 diminea\u021ba sau dup\u0103 4 dup\u0103-amiaza, c\u00e2nd soarele este str\u0103lucitor, dar se afl\u0103 \u00een partea inferioar\u0103 a cerului. Sta\u021bi \u00een picioare sau a\u0219ezat, cu fa\u021ba la soare, cu ochii \u00eenchi\u0219i \u0219i \u021bin\u00e2nd capul \u00eentr-un unghi care \u00eendreapt\u0103 ochii cu zece-cincisprezece grade deasupra soarelui, \u0219i nu direct c\u0103tre el. Deschide\u021bi ochii \u0219i clipi\u021bi foarte rapid timp de aproximativ trei secunde, apoi \u00eenchide\u021bi-i din nou. Odihni\u021bi-v\u0103 pu\u021bin, apoi apleca\u021bi capul \u00eentr-o parte, astfel \u00eenc\u00e2t ochii s\u0103 fie \u00eendrepta\u021bi cu zece-cincisprezece grade sub soare, deschide\u021bi-i \u0219i clipi\u021bi repede timp de trei secunde, apoi \u00eenchide\u021bi-i din nou. Repeta\u021bi acest procedeu \u0219i pentru partea st\u00e2ng\u0103 \u0219i pentru cea dreapt\u0103, asigur\u00e2nd, asfel, o expunere complet\u0103 \u0219i uniform\u0103 a retinei la razele ultraviolete. O alt\u0103 modalitate de realizare a acestui exerci\u021biu const\u0103 \u00een a\u021bintirea ochilor \u00eentr-o parte a soarelui, dup\u0103 care \u00eei deschide\u021bi \u0219i v\u0103 da\u021bi ochii peste cap repede, astfel \u00eenc\u00e2t c\u00e2mpul dumneavoastr\u0103 vizual s\u0103 descrie cercuri \u00een jurul soarelui, timp de trei-cinci secunde. Repeta\u021bi de trei ori, asigur\u00e2ndu-v\u0103 c\u0103 pupilele nu sunt niciodat\u0103 \u00eendreptate direct spre soare. \n\nMedicina conven\u021bional\u0103 ne \u00eenva\u021b\u0103 c\u0103 radia\u021biile ultraviolete sunt d\u0103un\u0103toare s\u0103n\u0103t\u0103\u021bii \u0219i c\u0103 ar trebui a\u0219adar s\u0103 evit\u0103m s\u0103 ne expunem acestora. \u0218i atunci cum se \u00eempac\u0103 aceast\u0103 afirma\u021bie cu realitatea \u0219tiin\u021bific demonstrat\u0103 c\u0103 razele ultraviolete sunt esen\u021biale pentru func\u021bionarea normal\u0103 a glandei pituitare? \u00cen primul r\u00e2nd, razele ultraviolete de unde scurte sunt cele care d\u0103uneaz\u0103 corpului, \u0219i nu cele de unde lungi, iar banda de unde scurte este aproape \u00een \u00eentregime eliminat\u0103 din lumina solar\u0103 de c\u0103tre atmosfer\u0103, cu mult \u00eenainte s\u0103 ajung\u0103 pe p\u0103m\u00e2nt. Razele ultraviolete de unde lungi, care nu sunt d\u0103un\u0103toare, sunt cele ce hr\u0103nesc glanda pituitar\u0103 \u0219i ele ajung pe p\u0103m\u00e2nt, exact a\u0219a cum este dat de la natur\u0103. \u00cen al doilea r\u00e2nd, din cauza polu\u0103rii aerului la nivel global \u0219i a \u201eefectului de ser\u0103\u201d produs de cre\u0219terea nivelului de dioxid de carbon, s-a \u00eenregistrat o reducere cu aproape 30% a nivelului de radia\u021bii ultraviolete benefice de unde lungi care ajung pe p\u0103m\u00e2nt la nivel mondial \u0219i de aceea este mai important ca niciodat\u0103 s\u0103 se ia m\u0103suri pentru m\u0103rirea expunerii la lumina solar\u0103 (totu\u0219i, nu la soarele de la amiaz\u0103 din zilele de var\u0103). Reducerea nivelurilor de ultraviolete de unde lungi este men\u021bionat\u0103 de mul\u021bi oameni de \u0219tiin\u021b\u0103 ca fiind un factor principal al sc\u0103derii drastice a recoltelor \u0219i al vulnerabilit\u0103\u021bii plantelor la d\u0103un\u0103tori observate \u00een fermele din toat\u0103 lumea \u00een ultimii ani. Dac\u0103 are acest efect asupra plantelor, ne putem imagina gravitatea efectului inhibant pe care \u00eel are asupra s\u0103n\u0103t\u0103\u021bii umane, mai ales a reac\u021biei imunitare. Datorit\u0103 importan\u021bei razelor ultraviolete benefice pentru echilibrul endocrin \u0219i starea general\u0103 de s\u0103n\u0103tate \u0219i vitalitate, helioterapia este o practic\u0103 extrem de favorabil\u0103 pentru orice program de \u00eengrijire preventiv\u0103 a s\u0103n\u0103t\u0103\u021bii. De fapt, nu exist\u0103 dovezi concludente c\u0103 razele ultraviolete de unde scurte sau lungi ar cauza apari\u021bia cancerului. R\u0103ul este produs de obsesia occidentalilor de a se bronza (bronzul fiind, prin natura sa-o reac\u021bie de urgen\u021b\u0103 a pielii, pentru a se proteja \u00eempotriva agentului d\u0103un\u0103tor) \u0219i expunerea la razele solare puternice. Cel\u0103lalt \u021besut prin intermediul c\u0103ruia corpul asimileaz\u0103 energia solar\u0103 benefic\u0103 este pielea. E un fapt bine cunoscut c\u0103 sursa noastr\u0103 principal\u0103 de vitamina D este energia solar\u0103, care stimuleaz\u0103 sintetizarea acestui element nutritiv vital \u00een \u021besutul adipos situat imediat sub piele. Un fapt mai pu\u021bin cunoscut este acela c\u0103 vitamina D e absolut esen\u021bial\u0103 pentru asimilarea calciului la nivelul tractului intestinal. \u00cen absen\u021ba resurselor suficiente de vitamina D, absorb\u021bia calciului din alimente sau suplimente alimentare este, pur \u0219i simplu, imposibil de realizat, indiferent de c\u00e2t de bogat\u0103 \u00een calciu e dieta dumneavoastr\u0103. \u00cen afar\u0103 de rolul s\u0103u esen\u021bial pentru structura oaselor \u0219i a din\u021bilor, calciul este esen\u021bial \u0219i pentru transmisiile nervoase adecvate, pentru transferul substan\u021belor nutritive \u00een celule \u0219i al reziduurilor \u00een afara lor, pentru men\u021binerea nivelurilor adecvate ale pH-ului \u00een s\u00e2nge \u0219i \u00een alte fluide corporale \u0219i pentru multe alte func\u021bii vitale, iar toate acestea, la r\u00e2ndul lor, depind de expunerea suficient\u0103 la lumina soarelui. La o reuniune a International Committee on Illumination din Washington, D.C., oamenii de \u0219tiin\u021b\u0103 ru\u0219i, care au manifestat \u00eentotdeauna un interes deosebit fa\u021b\u0103 de lucrul cu energia ca fundament al s\u0103n\u0103t\u0103\u021bii umane, au relatat: \nDac\u0103 pielea uman\u0103 nu este expus\u0103 la radia\u021bii solare (directe sau r\u0103sp\u00e2ndite) pe perioade lungi de timp, vor ap\u0103rea nereguli la nivelul echilibrului fiziologic al sistemului uman. \u00cen consecin\u021b\u0103, se vor produce disfunc\u021bii ale sistemului nervos \u0219i se va manifesta o deficien\u021b\u0103 a vitaminei D, o sl\u0103bire a sistemelor defensive ale corpului \u0219i o agravare a bolilor cronice. Culoarea este un alt aspect al luminii care poate fi folosit pentru intensificarea \u0219i echilibrarea energiilor implicate \u00een s\u0103n\u0103tatea uman\u0103. De exemplu, dezechilibrele dob\u00e2ndite sau cele constitu\u021bionale \u00eentre yin \u0219i yang pot fi corectate, cel pu\u021bin par\u021bial, prin utilizarea energiei culorilor. Persoanele care au o constitu\u021bie aprins\u0103, excesiv de activ\u0103, de tip yang, pot contribui la reechilibrarea sistemelor lor purt\u00e2nd haine \u00een culori yin, cum ar fi albastru, negru \u0219i argintiu, ce au efecte r\u0103coritoare, de calmare, \u0219i folosind aceste culori pentru lenjeria de pat, pentru mobilier, bijuterii \u0219i a\u0219a mai departe. La fel, cei care necesit\u0103 un plus de energie cald\u0103, stimulatoare, yang pot folosi mai mult ro\u0219u, alb \u0219i auriu \u00een via\u021ba de fiecare zi. Dezechilibrele la nivelul celor Cinci Energii Elementare ale sistemelor organelor vitale \u0219i ale func\u021biilor asociate acestora pot fi corectate \u0219i prin folosirea cump\u0103tat\u0103 sau evitarea culorilor asociate lor. Persoanele cu un ficat sl\u0103bit, de exemplu, pot ajuta la impulsionarea energiei de Lemn a sistemului hepatic purt\u00e2nd haine \u0219i bijuterii de culoare verde, consum\u00e2nd alimente verzi, practic\u00e2nd qi gong \u00een iarba \u0219i verdea\u021ba din gr\u0103din\u0103 \u0219i a\u0219a mai departe. Pe de alt\u0103 parte, o persoan\u0103 cu tensiune arterial\u0103 mare, cu hipertensiune \u0219i care manifest\u0103 \u0219i alte simptome ale unei inimi stimulate excesiv ar fi bine s\u0103 evite ro\u0219ul, ce stimuleaz\u0103 energia de Foc a inimii. Acela\u0219i principiu se aplic\u0103 tuturor celor Cinci Energii Elementare \u0219i organelor asociate acestora. O metod\u0103 deosebit de eficient\u0103 de folosire a culorii pentru canalizarea energiilor cosmice ale Soarelui, Lunii \u0219i planetelor \u00een sistemul uman este folosirea pietrelor pre\u021bioase. Pietrele pre\u021bioase cum sunt rubinele, smaraldele \u0219i diamantele sunt printre cei mai puternici conductori de energie de pe P\u0103m\u00e2nt. Fiind cristale, au capacitatea de a recep\u021biona undele de energie subtile care coboar\u0103 pe P\u0103m\u00e2nt de la Soare \u0219i Lun\u0103, stele \u0219i planete, \u0219i s\u0103 le transforme cu ajutorul efectului piezoelectric \u00een curen\u021bi electromagnetici pulsa\u021bi care pot fi folosi\u021bi pentru vindecarea \u0219i echilibrarea sistemului uman. Dac\u0103 purta\u021bi un rubin, de exemplu, energia fierbinte de Foc a Soarelui va intra \u00een sistemul dumneavoastr\u0103, \u00een timp ce perla sau piatra lunii pot transmite energia rece de Ap\u0103 a Lunii, smaraldul verde atrage energia planetei Mercur \u0219i a\u0219a mai departe. La fel ca \u00een cazul culorilor, dac\u0103 purta\u021bi pietre pre\u021bioase ce canalizeaz\u0103 energiile planetare care intr\u0103 \u00een conflict cu necesit\u0103\u021bile dumneavoastr\u0103 energetice astrologice sau care agraveaz\u0103 \u0219i mai mult dezechilibrele constitu\u021bionale, acest lucru poate avea un impact negativ grav asupra s\u0103n\u0103t\u0103\u021bii \u0219i longevit\u0103\u021bii. Atunci c\u00e2nd folosi\u021bi pietrele pre\u021bioase pentru a recep\u021biona \u0219i transmite energiile cosmice benefice ale planetelor \u0219i ale altor surse astrale, este de o importan\u021b\u0103 capital\u0103 s\u0103 folosi\u021bi doar pietre f\u0103r\u0103 defecte. Dac\u0103 suprafa\u021ba cristalului are vreo imperfec\u021biune, energiile pe care piatra le transmite vor fi afectate \u0219i vor avea efecte mai degrab\u0103 adverse dec\u00e2t benefice asupra sistemului dumneavoastr\u0103. A\u0219adar, atunci c\u00e2nd folosi\u021bi pietrele pre\u021bioase ca transmi\u021b\u0103tori de energie, este important s\u0103 consulta\u021bi un specialist \u00een domeniu ce se ocup\u0103 cu \u0219tiin\u021ba str\u0103veche a astrologiei planetare, pentru a v\u0103 asigura c\u0103 alege\u021bi o piatr\u0103 care se potrive\u0219te constitu\u021biei dumneavoastr\u0103 individuale \u0219i care are o structur\u0103 perfect\u0103. \n\nLucrul cu aromele \nEsen\u021bele aromatice extrase din flori \u0219i plante medicinale au fost folosite de mii de ani pentru vindecarea bolilor \u0219i echilibrarea energiilor umane. Aroma volatil\u0103 extras\u0103 dintr-o floare sau uleiul esen\u021bial al unei plante poart\u0103 energia esen\u021bial\u0103 a acelei plante \u00een aer \u00eentr-un mod similar energiei ionice negative, fiind asimilat\u0103 de sistemul uman prin aceia\u0219i receptori senzoriali olfactivi din canalele nazale. \u00cen func\u021bie de afinit\u0103\u021bile lor naturale pentru diferite organe \u0219i \u021besuturi, diferite esen\u021be aromatice pot fi folosite pentru vindecarea anumitor boli, pentru echilibrarea unor energii \u0219i stimularea diferitelor func\u021bii. Acesta este principiul fundamental al aromaterapiei, dar func\u021bioneaz\u0103 numai atunci c\u00e2nd folosi\u021bi arome ob\u021binute din surse naturale, cum sunt plantele, mineralele \u0219i animalele. Miresmele artificiale au miros, dar nu au qi. \u00centr-un articol din publica\u021bia medical\u0103 francez\u0103 L\u2019H\u00f4pital, doctorul J. Valent explic\u0103 modul \u00een care aromele plantelor afecteaz\u0103 energiile umane: \nDeplas\u00e2ndu-se prin intermediul fluxului sanguin, aroma ionizat\u0103 a plantei impregneaz\u0103 fiecare col\u021b al corpului, revitalizeaz\u0103 cu for\u021b\u0103 celulele polarizate \u0219i desc\u0103rcate, completeaz\u0103 insuficien\u021bele electronice prin re\u00eenc\u0103rcarea bateriilor bioelectromagnetice \u0219i disperseaz\u0103 reziduurile celulare prin dizolvarea substan\u021belor v\u00e2scoase sau contaminate existente \u00een fluidele corporale. Oxideaz\u0103 produsele reziduale metabolice otr\u0103vitoare, \u00eembun\u0103t\u0103\u021be\u0219te echilibrul energetic, elibereaz\u0103 mecanismul oxid\u0103rii organice \u0219i cel al autoregl\u0103rii \u0219i ajunge la pl\u0103m\u00e2ni \u0219i rinichi, la nivelul c\u0103rora este eliminat sau expirat complet. \n\nMeditatorii din toat\u0103 lumea folosesc be\u021bi\u0219oarele parfumate pentru a-\u0219i intensifica practica, datorit\u0103 efectelor de echilibrare pe care le au asupra energiilor umane. Lemnul de santal este cunoscut \u00een mod deosebit printre meditatorii din Asia pentru puterile pe care le are de a calma emo\u021biile \u0219i de a stabiliza energia \u00een c\u00e2mpul elixirului inferior (chakra a doua) de sub ombilic, stabilind, astfel, condi\u021biile ideale pentru atingerea unei st\u0103ri stabile de lini\u0219te spiritual\u0103. Fumul produs prin arderea salviei albe, folosit\u0103 de triburile b\u0103\u0219tina\u0219e din America de Nord pentru purificare, sublim\u0103 energiile dense, grele generate de g\u00e2ndurile negative \u0219i emo\u021biile conflictuale \u0219i le ridic\u0103 \u00een afara corpului, cur\u0103\u021b\u00e2nd, astfel, sistemul energetic uman. Este interesant de observat c\u0103 \u00een epoca medieval\u0103, \u00een Orientul Mijlociu, textele medicale men\u021bionau faptul c\u0103 persoanele ce lucrau \u00een pr\u0103v\u0103liile de parfumuri \u0219i de be\u021bi\u0219oare parfumate erau singurele care nu erau niciodat\u0103 dobor\u00e2te de epidemiile ce afectau regulat lumea str\u0103veche \u0219i chiar \u0219i ast\u0103zi se observ\u0103 adesea c\u0103 oamenii care lucreaz\u0103 \u00een flor\u0103rii par s\u0103 se \u00eemboln\u0103veasc\u0103 rareori de grip\u0103 sau de alte boli infec\u021bioase. \u201eFlower Power\u201d\u2217 este mai mult dec\u00e2t un slogan cu priz\u0103 la public: reflect\u0103 puternicele propriet\u0103\u021bi curative ale esen\u021bei aromatice. \n\nLucrul cu atingerea \nSistemul energetic uman poate fi stimulat \u0219i echilibrat prin diferite forme de contact fizic, inclusiv lovirea u\u0219oar\u0103, frecarea \u0219i presopunctura. S\u0103 analiz\u0103m pe scurt fiecare dintre aceste metode. Lovirea u\u0219oar\u0103 \u2013 lovirea diferitelor p\u0103r\u021bi ale corpului transmite o und\u0103 vibrant\u0103 \u00een \u021besuturi, care determin\u0103 energia stagnant\u0103 s\u0103 se \u00eempr\u0103\u0219tie, \u00eempinge energia superficial\u0103 \u00een profunzime, stimuleaz\u0103 circula\u021bia s\u00e2ngelui \u0219i secre\u021biile glandulare \u0219i echilibreaz\u0103 fluxul energetic prin meridiane. De exemplu, dup\u0103 practicarea unei \u0219edin\u021be de exerci\u021bii qi gong, suprafe\u021bele interioare \u0219i exterioare ale bra\u021belor \u0219i picioarelor pot fi lovite energic cu pumnul sau cu palma deschis\u0103, pentru a dirija spre interior energia acumulat\u0103 la suprafa\u021b\u0103, spre oase \u0219i m\u0103duv\u0103, pentru depozitare \u0219i pentru a stimula producerea globulelor albe la nivelul m\u0103duvei. Dac\u0103 un anumit organ este mai lene\u0219, pute\u021bi s\u0103 identifica\u021bi drumul spre meridianul asociat de-a lungul suprafe\u021bei corpului \u0219i s\u0103-l lovi\u021bi u\u0219or de la un cap\u0103t la cel\u0103lalt. Lovirea u\u0219oar\u0103 activeaz\u0103 fluxul energetic din meridian, care canalizeaz\u0103 apoi energia spre organul corespunz\u0103tor, elimin\u00e2nd energia rezidual\u0103 stagnant\u0103 \u0219i reechilibr\u00e2nd func\u021biile sale. Un set popular \u00een qi gong este cel al celor \u201eTrei Loviri\u201d (fig. 9), care implic\u0103 lovirea ritmic\u0103 a trei p\u0103r\u021bi ale corpului ce g\u0103zduiesc glande de importan\u021b\u0103 major\u0103 pentru imunitate \u0219i pentru vitalitatea general\u0103: capul \u0219i g\u00e2tul (glandele pituitar\u0103 \u0219i pineal\u0103), pieptul (timusul) \u0219i zona renal\u0103 (glandele suprarenale). Acesta este un exerci\u021biu excelent pentru stimularea \u0219i echilibrarea func\u021biilor endocrine \u0219i pentru \u00eent\u0103rirea imunit\u0103\u021bii. Pentru lovirea u\u0219oar\u0103 a capului \u0219i a g\u00e2tului, freca\u021bi mai \u00eent\u00e2i palmele una de alta p\u00e2n\u0103 c\u00e2nd se \u00eenc\u0103lzesc, apoi str\u00e2nge\u021bi degetele \u00een pumn, cu degetele mari \u00eencle\u0219tate pe partea exterioar\u0103 a ar\u0103t\u0103toarelor, \u0219i folosi\u021bi primul r\u00e2nd de \u00eencheieturi ale degetelor \u0219i bazele palmelor pentru a lovi energic partea posterioar\u0103 a g\u00e2tului de-a lungul ambelor p\u0103r\u021bi ale vertebrelor cervicale, deplas\u00e2ndu-v\u0103 dinspre suprafa\u021ba umerilor \u00een sus pe g\u00e2t, spre baza cutiei craniene, continu\u00e2nd apoi pe cutia cranian\u0103, peste cre\u0219tetul capului, p\u00e2n\u0103 \u00een v\u00e2rful frun\u021bii \u0219i apoi cobor\u00e2nd din nou spre g\u00e2t. \u00cen afar\u0103 de faptul c\u0103 stimuleaz\u0103 direct glandele pituitar\u0103 \u0219i pineal\u0103 prin vibra\u021biile imprimate cutiei craniene, acest exerci\u021biu atrage \u0219i energie spre cap, ajut\u0103 la relaxarea mu\u0219chilor tensiona\u021bi ai g\u00e2tului \u0219i stimuleaz\u0103 microcircula\u021bia la nivelul creierului. Pentru lovirea u\u0219oar\u0103 a timusului, folosi\u021bi r\u00e2ndul din mijloc de oase ale degetelor de la o m\u00e2n\u0103 pentru a ciocni ritmic pieptul \u00een punctul dintre sf\u00e2rcuri, folosind ritmul unei lovituri puternice urmate de dou\u0103 lovituri mai u\u0219oare (UNU-doi-trei, UNU-doi-trei etc.). Acest model vibrant stimuleaz\u0103 secre\u021biile timusului, care sunt extrem de importante pentru reac\u021bia imunitar\u0103 normal\u0103 \u0219i adesea lipsesc \u00een cazul adul\u021bilor, din cauza mic\u0219or\u0103rii acestei glande. Lovirea zilnic\u0103 ajut\u0103 la rec\u0103p\u0103tarea dimensiunii normale a timusului \u0219i activeaz\u0103 secre\u021biile sale de substan\u021be imunitare. Lovirea u\u0219oar\u0103 a timusului stimuleaz\u0103 \u0219i inima \u0219i ajut\u0103 la eliberarea toxinelor care afecteaz\u0103 pl\u0103m\u00e2nii. \n\nA B C \nFig. 9. Cele \u201eTrei Ciocniri\u201d: Lovirea u\u0219oar\u0103 a capului \u0219i a g\u00e2tului (glandele pituitar\u0103 \u0219i pineal\u0103) Lovirea u\u0219oar\u0103 a rinichilor (glandele suprarenale) Lovirea u\u0219oar\u0103 a inimii (timusul) \nPentru lovirea u\u0219oar\u0103 a rinichilor \u0219i a glandelor suprarenale, folosi\u021bi dosul palmelor pentru a lovi u\u0219or rinichiul drept \u0219i cel st\u00e2ng, alternativ, de sus \u00een jos. Vibra\u021biile se deplaseaz\u0103 spre glandele suprarenale, unde stimuleaz\u0103 secre\u021biile de hormoni benefici. De asemenea, acestea atrag energie \u00een rinichi \u0219i ajut\u0103 la cur\u0103\u021barea lor de reziduuri toxice. Aproximativ dou\u0103 minute de lovire u\u0219oar\u0103 pentru fiecare dintre aceste zone sunt suficiente pentru o revigorare general\u0103. Dac\u0103 \u00eencerca\u021bi s\u0103 v\u0103 fortifica\u021bi sitemul imunitar \u00een timpul unei boli sau dup\u0103 recuperare, este mai bine s\u0103 continua\u021bi timp de cinci sau \u0219ase minute pentru fiecare zon\u0103. Frecarea \u2013 frecarea diferitelor p\u0103r\u021bi ale corpului cu palmele, dup\u0103 ce acestea au fost \u00eenc\u0103rcate \u00een prealabil, s-a discutat mai devreme \u00een capitolul de fa\u021b\u0103. Este suficient s\u0103 spunem aici c\u0103 aceast\u0103 tehnic\u0103 poate fi folosit\u0103 pentru alinarea durerii, eliminarea congestion\u0103rii, calmarea inflama\u021biilor, \u00eenc\u0103lzirea \u0219i echilibrarea energiei aproape \u00een orice loc din corp. Mai ales ochii reac\u021bioneaz\u0103 foarte bine la aceast\u0103 metod\u0103. Frecarea testiculelor sau a ovarelor cu palmele \u00eenc\u0103rcate cu qi ajut\u0103 la stimularea fertilit\u0103\u021bii, iar frecarea glandei tiroide la nivelul g\u00e2tului este o modalitate bun\u0103 de echilibrare a metabolismului. Presopunctura (fig. 10) \u2013 presopunctura const\u0103 \u00een aplicarea presiunii asupra \u021besuturilor profunde \u00een puncte energetice specifice de-a lungul suprafe\u021bei corpului. Aceste puncte sunt terminale-releu principale pentru diferite meridiane organ-energie, iar presiunea aplicat\u0103 asupra lor stimuleaz\u0103 \u0219i echilibreaz\u0103 fluxul de energie prin meridianele corespunz\u0103toare. Presiunea poate fi aplicat\u0103 fie cu v\u00e2rful degetului mare sau al ar\u0103t\u0103torului, fie cu un os al \u00eencheieturii degetelor. Presopunctura trebuie practicat\u0103 \u00eentotdeauna \u00eempreun\u0103 cu respira\u021bia abdominal\u0103 profund\u0103, pentru a intensifica \u0219i mai mult efectele sale. Iat\u0103 c\u00e2teva dintre punctele principale care pot fi folosite cu u\u0219urin\u021b\u0103 pentru echilibrarea energiei prin autoaplicarea presopuncturii: \nA B \nC D \nE F \nFig. 10. Puncte principale de presopunctur\u0103 pentru terapia individual\u0103: \u201eValea Armoniei\u201d (ho-gu) \u201e\u00cenfigerea Suprem\u0103\u201d (tai-chung) \u201eTripla Intersec\u021bie Yin\u201d (san-yin-jiao) \u201eIzvorul Clocotitor\u201d (yung-chuan) \u201eCentrul Uman\u201d (ren-chung) \u201eIazul V\u00e2ntului\u201d (feng-chih) \u2013 ho-gu (\u201eValea Armoniei\u201d) \u2013 acesta este unul dintre principalele puncte de for\u021b\u0103 ale corpului, localizat de-a lungul meridianului intestinului gros, \u00een depresiunea situat\u0103 la baza \u021besutului dintre degetul mare \u0219i ar\u0103t\u0103tor atunci c\u00e2nd sunt \u00eentinse. Sonda\u021bi \u00een ad\u00e2ncime \u00een \u201evalea\u201d c\u0103rnoas\u0103 aflat\u0103 la baza acestor oase, p\u00e2n\u0103 c\u00e2nd g\u0103si\u021bi un punct sensibil, apoi ap\u0103sa\u021bi-l puternic, men\u021bine\u021bi presiunea timp de aproximativ zece secunde, \u00eenceta\u021bi ap\u0103sarea \u0219i repeta\u021bi de 3-6 ori. Presiunea \u00een acest punct \u00eembun\u0103t\u0103\u021be\u0219te circula\u021bia \u00een \u00eentregul corp, amelioreaz\u0103 durerile de cap \u0219i de din\u021bi de pe partea pe care ap\u0103sa\u021bi, elibereaz\u0103 tensiunea de la nivelul g\u00e2tului \u0219i al umerilor \u0219i \u00eembun\u0103t\u0103\u021be\u0219te respira\u021bia; \u2013 tai-chung (\u201e\u00cenfigerea Suprem\u0103\u201d) \u2013 acesta este punctul de pe laba piciorului echivalent cu Valea Armoniei de pe m\u00e2n\u0103. Este localizat de-a lungul meridianului hepatic, deasupra labei piciorului, \u00eentre tendonul degetului mare \u0219i cel al celui de-al doilea deget, la aproximativ cinci centimetri mai sus de desp\u0103r\u021bitura dintre aceste dou\u0103 degete. Folosi\u021bi degetul mare de la m\u00e2n\u0103 pentru a sonda \u00een ad\u00e2ncime p\u00e2n\u0103 g\u0103si\u021bi punctul respectiv, apoi ap\u0103sa\u021bi cu putere \u0219i men\u021bine\u021bi presiunea timp de zece secunde, \u00eenceta\u021bi ap\u0103sarea \u0219i repeta\u021bi de trei-\u0219ase ori. Acesta este un punct puternic pentru stimularea func\u021biei hepatice, detoxifierea ficatului \u0219i ameliorarea bolilor hepatice. Este, de asemenea, eficient pentru alinarea durerilor de cap \u0219i de ochi produse de ficatul congestionat sau pentru ameliorarea senza\u021biei de mahmureal\u0103; \u2013 san-yin-jiao (\u201eTripla Intersec\u021bie Yin\u201d) \u2013 acest punct puternic este situat la intersec\u021bia a trei dintre meridianele principale ale organelor yin \u2013 splina, ficatul \u0219i rinichii \u2013, la o distan\u021b\u0103 de aproximativ patru degete deasupra gleznei, de-a lungul p\u0103r\u021bii interioare a gambei, exact \u00een spatele osului. Acest punct poate fi folosit pentru corectarea diferitelor tipuri de disfunc\u021bii sexuale, intensificarea energiei sexuale \u0219i reglarea ciclurilor menstruale. De asemenea, ajut\u0103 la \u00eent\u0103rirea oaselor, tendoanelor \u0219i mu\u0219chilor \u2013 \u021besuturile controlate de aceste c\u0103i organ-energie; \u2013 yung-chuan (\u201eIzvorul Clocotitor\u201d) \u2013 acest punct este situat \u00een centrul pernu\u021bei piciorului, la aproximativ \u0219ase centimetri distan\u021b\u0103 de al doilea deget, de-a lungul meridianului rinichilor. Presiunea asupra acestui punct echilibreaz\u0103 \u00eentregul sistem energetic \u0219i stimuleaz\u0103 \u00een special cortexul suprarenal. De asemenea, este eficient \u00een reglarea func\u021bion\u0103rii inimii; \u2013 ren-chung (\u201eCentrul Uman\u201d) \u2013 localizat \u00een ad\u00e2ncitura din mijlocul buzei superioare, chiar sub nas, acest punct reprezint\u0103 cap\u0103tul Canalului Conduc\u0103tor, care se afl\u0103 de-a lungul coloanei, trece peste cap \u0219i se termin\u0103 \u00een acest loc. Presiunea exercitat\u0103 \u00een acest punct ajut\u0103 la ridicarea energiei \u00een Canalul Conduc\u0103tor, spre cap, \u0219i leag\u0103 acest canal de Canalul Concep\u021biei, pentru a o transporta \u00eenapoi pe partea din fa\u021b\u0103, deschiz\u00e2nd, astfel, Orbita Microcosmic\u0103 a circula\u021biei energetice. Dac\u0103 cineva le\u0219in\u0103 sau intr\u0103 \u00een stare de \u0219oc, presiunea rapid\u0103 puternic\u0103 exercitat\u0103 \u00een acest punct \u00eel poate ajuta s\u0103-\u0219i revin\u0103; \u2013 feng-chih (\u201eIazul V\u00e2ntului\u201d) \u2013 ceste puncte sunt situate de o parte \u0219i de alta a vertebrelor cervicale superioare, acolo unde se termin\u0103 g\u00e2tul \u0219i \u00eencepe cutia cranian\u0103, la o distan\u021b\u0103 de aproximativ patru centimetri unul de altul. Pentru a le g\u0103si, \u00eempreuna\u021bi-v\u0103 m\u00e2inile pe ceaf\u0103 \u0219i folosi\u021bi degetele mari pentru a sonda baza cutiei craniene. Presiunea exercitat\u0103 \u00een aceste puncte, localizate de-a lungul meridianului vezicii urinare, ajut\u0103 la desfundarea c\u0103ilor nazale blocate \u0219i la echilibrarea fluxului de aer dintre nara dreapt\u0103 \u0219i cea st\u00e2ng\u0103. \n\nLucrul cu energia sexual\u0103 \n\u00cen medicina tradi\u021bional\u0103 chinez\u0103, ca \u0219i \u00een alchimia intern\u0103, energia sexual\u0103 este considerat\u0103 a fi cea mai puternic\u0103 form\u0103 de qi din corpul uman. Sperma este esen\u021ba fundamental\u0103 din care b\u0103rba\u021bii \u00ee\u0219i iau vitalitatea. \u00centr-adev\u0103r, una dintre cele mai comune cauze ale \u00eemb\u0103tr\u00e2nirii premature, ale oboselii cronice \u0219i ale imunodeficien\u021bei la b\u0103rba\u021bii de v\u00e2rst\u0103 mijlocie este pierderea excesiv\u0103 de sperm\u0103 \u00een timpul ejacul\u0103rii necontrolate. Atunci c\u00e2nd corpul unui b\u0103rbat este determinat \u00een mod constant s\u0103 completeze rezerva de sperm\u0103, elementele nutritive necesare sunt \u00eemprumutate din diferite alte p\u0103r\u021bi ale corpului, mai ales din glande \u0219i din fluidele cerebrospinale, aceste fluide corporale vitale fiind, astfel, sl\u0103bite, iar elementele nutritive esen\u021biale din care sunt formate, sec\u0103tuite. La femei, \u00een schimb, orgasmul este considerat a fi o modalitate eficient\u0103 de echilibrare a sistemului endocrin, de generare a energiei \u0219i de stimulare a s\u0103n\u0103t\u0103\u021bii, deoarece nu se pierde nici un fluid vital. Cele dou\u0103 moduri principale de a lucra cu energia sexual\u0103 \u00een qi gong sunt \u201eCultivarea Dual\u0103\u201d (shwang-shiou) cu un partener \u0219i \u201eCultivarea Singular\u0103\u201d (dan-shiou), care presupune masajul sexual individual. A doua metod\u0103, care include \u0219i anumite exerci\u021bii sexuale, este tratat\u0103 pe larg \u00een cartea mea, Guarding the Three Treasures, iar prima este prezentat\u0103 pe larg \u00een The Tao of Health, Sex, and Longevity. Cititorii care doresc s\u0103 \u00ee\u0219i integreze activit\u0103\u021bile sexuale printre celelalte practici qi gong pot consulta sec\u021biunile corespunz\u0103toare ale acestor c\u0103r\u021bi pentru \u00eendrumare. \n\nO gam\u0103 larg\u0103 de aparate electronice \u0219i magnetice sunt disponibile ast\u0103zi pe pia\u021b\u0103, av\u00e2nd menirea de a stimula \u0219i a echilibra sistemul energetic uman, la simpla ap\u0103sare sau rotire a unui buton. Unele dintre aceste aparate sunt, de fapt, destul de folositoare atunci c\u00e2nd sunt utilizate \u00een contextul unui program general de \u00eengrijire a s\u0103n\u0103t\u0103\u021bii, \u00een care practica tradi\u021bional\u0103 qi gong este metoda predominant\u0103 de lucru cu energia. Altele sunt complet inutile, dac\u0103 nu chiar d\u0103un\u0103toare, \u0219i nici unul dintre ele nu poate func\u021biona ca \u00eenlocuitor al respira\u021biei corecte, al exerci\u021biilor fizice \u0219i al alchimiei interne a medita\u021biei prin mi\u0219care sau nemi\u0219care. Singura energie curativ\u0103 veritabil\u0103 este energia liber\u0103 care inund\u0103 \u00eentregul univers \u0219i doar organismele vii pot canaliza \u0219i utiliza aceast\u0103 energie, ce reac\u021bioneaz\u0103 la aten\u021bia concentrat\u0103 a unei min\u021bi calme, echilibrate, \u0219i nu la ac\u021bionarea unui buton sau a unei roti\u021be pe o ma\u0219in\u0103rie. Orice persoan\u0103 care recurge la aparate electronice pentru \u00eenlocuirea timpului investit \u0219i a efortului disciplinat necesar pentru practicarea personal\u0103 a lucrului cu energia va fi, cu siguran\u021b\u0103, dezam\u0103git\u0103. Astfel de aparate ar trebui folosite sub \u00eendrumarea unui specialist calificat \u00een \u00eengrijirea s\u0103n\u0103t\u0103\u021bii, ce are experien\u021b\u0103 \u00een ceea ce prive\u0219te tehnologia implicat\u0103, \u0219i \u00een contextul general al unui sistem complet de \u00eengrijire holistic\u0103 \u00een care practica qi gong joac\u0103 un rol important. Diferitele modalit\u0103\u021bi de lucru cu energia discutate mai sus sunt prezentate aici pentru a-i oferi cititorului o idee despre larga varietate mari de metode de lucru cu energia care pot fi incluse \u00een orice program de practic\u0103 qi gong. Toate au beneficiile lor specifice pentru scopuri diferite, dar este foarte important s\u0103 ne amintim c\u0103 unealta principal\u0103 pentru lucrul cu energia este \u0219i va fi \u00eentotdeauna tehnologia natural\u0103 a controlului respira\u021biei folosit\u0103 \u00eempreun\u0103 cu postura adecvat\u0103, sub \u00eendrumarea voli\u021bional\u0103 a unei min\u021bi lucide, calm\u0103 \u0219i concentrat\u0103 spre interior. Respira\u021bia este principalul regulator al energiei din corpul uman, iar spiritul e comandantul suprem. \u00cempreun\u0103, spiritul \u0219i respira\u021bia dirijeaz\u0103 energia pe toate c\u0103ile \u00een qi gong, iar controlul respira\u021biei este practica central\u0103 a tuturor modalit\u0103\u021bilor de lucru cu energia. \n", " Elemente fundamentale ale formei: postura, respira\u021bia \u0219i integrarea \u201eLa exterior, practica\u021bi forma\u201d \u2013 acesta este sfatul pe care ni-l d\u0103 o maxim\u0103 chinez\u0103 antic\u0103. \u201eLa interior, practica\u021bi semnifica\u021bia.\u201d Forma corect\u0103 este foarte important\u0103 \u00een qi gong, iar f\u0103r\u0103 ea semnifica\u021bia interioar\u0103 a practicii se pierde cu u\u0219urin\u021b\u0103. Modul \u00een care diferitele p\u0103r\u021bi ale corpului sunt men\u021binute \u00een echilibru \u00eentr-o anumit\u0103 postur\u0103, felul cum se mi\u0219c\u0103 membrele \u0219i trunchiul prin intermediul formelor \u0219i mi\u0219c\u0103rile sunt integrate \u00een diferitele faze ale respira\u021biei \u2013 to\u021bi ace\u0219ti factori exercit\u0103 o influen\u021b\u0103 decisiv\u0103 asupra intensit\u0103\u021bii, echilibrului, transform\u0103rii \u0219i fluxului energiilor din canale. Tehnicile diferite de respira\u021bie mobilizeaz\u0103 \u0219i moduleaz\u0103 respira\u021bia \u0219i energia \u00een moduri diferite \u0219i fiecare persoan\u0103 ce practic\u0103 de qi gong ar trebui s\u0103 aib\u0103 o varietate de metode de respira\u021bie de baz\u0103 \u00een repertoriul s\u0103u, pe care s\u0103 le aplice \u00een mod adecvat. Diferitele forme de posturi \u0219i de respira\u021bie folosite \u00een qi gong reprezint\u0103 factorii externi: ace\u0219tia stabilesc cadrul fundamental pentru practic\u0103. Energia \u0219i mintea sunt factorii interni: ace\u0219tia reflect\u0103 semnifica\u021bia principal\u0103 \u0219i reprezint\u0103 obiectivele principale ale practicii. Pentru a \u00een\u021belege semnifica\u021biile interne ale formelor externe de practic\u0103 \u0219i a atinge obiectivele interne ca echilibrarea energiei, activarea alchimiei interne, intensificarea con\u0219tiin\u021bei \u0219i armonizarea min\u021bii, trebuie mai \u00eent\u00e2i s\u0103 se stabileasc\u0103 o baz\u0103 extern\u0103 pentru practic\u0103, prin respectarea regulilor de baz\u0103 ale formei, cum ar fi postura adecvat\u0103, respira\u021bia corect\u0103 \u0219i integrarea respira\u021biei \u00een cadrul corpului \u0219i al energiei. \u00cen urm\u0103toarele pagini vom trece \u00een revist\u0103 punctele elementare de interes ale celor patru posturi fundamentale ale corpului folosite pentru stilurile prin mi\u0219care \u0219i nemi\u0219care ale practicii qi gong \u0219i vom analiza \u0219apte metode diferite de respira\u021bie care pot fi folosite \u00een qi gong, fiecare av\u00e2nd efectele sale distinctive asupra respira\u021biei, circula\u021biei \u0219i energiei. Apoi, vom vedea cum se sincronizeaz\u0103 respira\u021bia cu trupul \u00een formele de qi gong prin mi\u0219care \u0219i cum se respir\u0103 \u00een armonie cu mi\u0219carea energiei \u00een formele prin nemi\u0219care. \n\nPatru posturi ale practicii qi gong \nReferitor la importan\u021ba posturii corecte \u00een qi gong, un vechi text medical chinez afirma: \u201eAtunci c\u00e2nd postura nu este corect\u0103, energia nu e lin\u0103; atunci c\u00e2nd energia nu este lin\u0103, mintea nu e stabil\u0103\u201d. Chiar \u0219i cel mai mic detaliu al posturii poate avea o influen\u021b\u0103 mare asupra felului cum circul\u0103 energia prin corp \u00een timpul practicii, iar acest lucru, la r\u00e2ndul lui, determin\u0103 modul \u00een care energia influen\u021beaz\u0103 mintea. Pe de alt\u0103 parte, dac\u0103 mintea nu este echilibrat\u0103 \u00eenainte de practic\u0103, energia nu va curge lin prin sistem, iar acest lucru, la r\u00e2ndul s\u0103u, va dezechilibra postura. Pentru majoritatea oamenilor, e mult mai u\u0219or s\u0103 \u00eenceap\u0103 prin echilibrarea corpului dec\u00e2t a min\u021bii \u0219i, \u00een consecin\u021b\u0103, stabilirea posturii adecvate la nivelul corpului este, de obicei, primul pas \u00een practic\u0103. \u00cen qi gong, postura este temelia pe care se construie\u0219te o practic\u0103 solid\u0103, stabil\u0103. \n\nFig. 11. Postura \u201eCalului\u201d, cea mai important\u0103 postur\u0103 \u00een practica qi gong: observa\u021bi alinierea cre\u0219tetului capului, a plexului solar \u0219i a abdomenului cu partea central\u0103 a labei piciorului \nPozi\u021bia \u00een picioare (fig. 11) \nFormele de qi gong prin mi\u0219care se practic\u0103, de obicei, \u00een postura tradi\u021bional\u0103 a \u201eCalului\u201d, care poate fi folosit\u0103 \u0219i pentru medita\u021bia prin nemi\u0219care st\u00e2nd \u00een picioare. Aceasta este o pozi\u021bie foarte stabil\u0103 pentru practica efectuat\u0103 \u00een picioare, av\u00e2nd o baz\u0103 solid\u0103, dar flexibil\u0103 \u00een picioare, un centru de greutate jos, situat sub ombilic, care u\u0219ureaz\u0103 ajustarea \u0219i men\u021binerea echilibrului direc\u021bional, \u0219i un \u201eturn al puterii\u201d care se ridic\u0103 prin coloana vertebral\u0103, pentru a uni energia P\u0103m\u00e2ntului din zona sacral\u0103 cu energia Cerului din cap. Postura Calului este at\u00e2t de important\u0103 \u00een artele mar\u021biale chineze \u0219i \u00een qi gong, \u00eenc\u00e2t mae\u0219trii tradi\u021bionali le cereau adesea noilor discipoli s\u0103 \u00ee\u0219i petreac\u0103 primul an practic\u00e2nd doar \u201ePilonul Vertical\u201d \u00een postura Calului, p\u00e2n\u0103 c\u00e2nd se puteau men\u021bine stabili \u00een aceast\u0103 pozi\u021bie timp de dou\u0103-trei ore. Indica\u021bia principal\u0103 pentru o pozi\u021bie corect\u0103 \u00een postura Calului este s\u0103 v\u0103 men\u021bine\u021bi \u00een aliniere perfect\u0103 v\u00e2rful capului, c\u00e2mpul elixirului inferior din abdomen, Confluen\u021ba yin din perineu \u0219i punctul median dintre labele picioarelor, situat pe linia imaginar\u0103 trasat\u0103 \u00eentre cele dou\u0103 puncte ale Izvoarelor Clocotitoare de pe t\u0103lpi. Dac\u0103 privim postura Calului dintr-o parte, trebuie s\u0103 existe o linie dreapt\u0103 care s\u0103 porneasc\u0103 din cre\u0219tetul capului, s\u0103 continue prin centrul corpului spre c\u00e2mpul elixirului inferior \u0219i s\u0103 coboare \u00een continuare prin perineu, spre punctul care se afl\u0103 \u00eentre cele dou\u0103 puncte ale Izvoarelor Clocotitoare, de pe t\u0103lpi. Postura Calului faciliteaz\u0103 fluxul liber de energie dintre \u201eCerul\u201d din cap \u0219i \u201eP\u0103m\u00e2ntul\u201d din zona sacral\u0103 \u0219i din picioare, deschide circula\u021bia energiei din Canalul Conduc\u0103tor, care se \u00eentinde de-a lungul coloanei vertebrale din zona sacral\u0103 p\u00e2n\u0103 la creierul mare, \u0219i o atrage \u00een circula\u021bia din toate cele opt canale ale Orbitei Macrocosmice. Punctele de interes major pentru men\u021binerea posturii corecte \u00een pozi\u021bia Calului sunt urm\u0103toarele: picioarele trebuie s\u0103 fie dep\u0103rtate la o distan\u021b\u0103 egal\u0103 cu l\u0103\u021bimea umerilor, perfect paralele. Unii mae\u0219tri sugereaz\u0103 ca, datorit\u0103 structurii pelvisului lor, femeile s\u0103 \u021bin\u0103 picioarele dep\u0103rtate, form\u00e2nd un unghi de 45 de grade. Femeile ar trebui s\u0103 \u00eencerce ambele metode de pozi\u021bionare a picioarelor \u0219i s\u0103 o adopte pe cea care li se pare mai comod\u0103 pentru practic\u0103. Greutatea corpului ar trebui s\u0103 se sprijine egal pe ambele picioare, centrul de greutate fiind pe pernu\u021bele din fa\u021b\u0103 ale picioarelor, \u0219i nu \u00een spate, pe c\u0103lc\u00e2ie. Degetele de la picioare trebuie s\u0103 fie r\u0103sfirate, pentru un echilibru mai bun, \u0219i pu\u021bin flexate \u00een sus, pentru a se prinde de p\u0103m\u00e2nt, dar f\u0103r\u0103 a tensiona picioarele; genunchii nu sunt bloca\u021bi, ci relaxa\u021bi \u0219i pu\u021bin \u00eendoi\u021bi, astfel \u00eenc\u00e2t sarcina principal\u0103 a corpului s\u0103 se sprijine pe coapse, \u0219i nu pe \u0219olduri \u0219i pe partea inferioar\u0103 a spatelui. Men\u021binerea genunchilor nebloca\u021bi faciliteaz\u0103, de asemenea, fluxul liber al s\u00e2ngelui \u0219i al energiei \u00eentre coapse \u0219i gambe; \u0219oldurile trebuie s\u0103 fie relaxate \u0219i libere, permi\u021b\u00e2nd ca greutatea p\u0103r\u021bii superioare a corpului s\u0103 se sprijine, \u00een primul r\u00e2nd, pe coapse. \u00cempinge\u021bi pelvisul pu\u021bin \u00een afar\u0103 pentru a contracta fesele \u0219i a \u00eendrepta curbura din partea inferioar\u0103 a coloanei vertebrale. Men\u021binerea feselor contractate spre interior u\u0219ureaz\u0103 cu mult men\u021binerea coloanei vertebrale aliniate \u0219i p\u0103strarea echilibrului \u00een postura Calului. De asemenea, determin\u0103 energia s\u0103 se ridice de-a lungul canalelor spinale, din regiunea sacral\u0103 spre creierul mare; abdomenul trebuie, de asemenea, s\u0103 fie relaxat, astfel \u00eenc\u00e2t diafragma s\u0103 se poat\u0103 \u00eentinde u\u0219or \u00een jos, \u00een cavitatea abdominal\u0103, \u00een momentul inspira\u021biei. Totu\u0219i, un perete abdominal excesiv de flasc este un dezavantaj, deoarece se dilat\u0103 prea mult \u00een timpul inspira\u021biei, z\u0103d\u0103rnicind, astfel, efectele terapeutice benefice ale comprim\u0103rii, \u0219i e dificil de contractat \u00een timpul bloc\u0103rii abdominale \u0219i al fazei finale a expira\u021biei. Tonifierea mu\u0219chilor abdominali este a\u0219adar un mod bun de a v\u0103 intensifica practica qi gong; pieptul nu trebuie s\u0103 fie nici tensionat, nici \u00eempins \u00een afar\u0103 \u00een timpul practicii qi gong. Dac\u0103 \u0219ira spin\u0103rii este dreapt\u0103 \u0219i umerii sunt relaxa\u021bi, pieptul va adopta pozi\u021bia corect\u0103 \u00een mod natural. Prin rotirea u\u0219oar\u0103 a umerilor \u00een fa\u021b\u0103 (f\u0103r\u0103 a \u00eencovoia partea superioar\u0103 a coloanei vertebrale), \u00eentregul torace se va relaxa, facilit\u00e2nd, astfel, respira\u021bia abdominal\u0103 profund\u0103; coloana vertebral\u0103 trebuie \u021binut\u0103 dreapt\u0103 pe toat\u0103 perioada unei \u0219edin\u021be de practic\u0103 qi gong. Imagina\u021bi-v\u0103 c\u0103 o sfoar\u0103 legat\u0103 de cre\u0219tetul capului trage \u00eentreaga coloan\u0103 vertebral\u0103 \u00een sus. Pozi\u021bia corect\u0103 a \u0219irei spin\u0103rii este facilitat\u0103 prin men\u021binerea p\u0103r\u021bii posterioare a g\u00e2tului \u00een pozi\u021bie dreapt\u0103 \u0219i a b\u0103rbiei \u00eempinse u\u0219or \u00een jos, dar f\u0103r\u0103 aplecarea capului \u00een fa\u021b\u0103, \u0219i prin contractarea feselor. Aceast\u0103 pozi\u021bie \u00eentinde coloana \u0219i men\u021bine vertebrele bine aliniate; umerii trebuie s\u0103 fie liberi \u0219i complet relaxa\u021bi, astfel \u00eenc\u00e2t bra\u021bele s\u0103 at\u00e2rne natural \u00een jos pe p\u0103r\u021bi, pieptul s\u0103 r\u0103m\u00e2n\u0103 relaxat, iar mu\u0219chii g\u00e2tului \u0219i cei din partea superioar\u0103 a spatelui s\u0103 nu fie tensiona\u021bi; Coatele nu trebuie s\u0103 fie blocate, pentru a permite bra\u021belor s\u0103 se balanseze liber pe p\u0103r\u021bi \u0219i energiei s\u0103 curg\u0103 liber \u00een sus \u0219i \u00een jos de-a lungul canalelor din bra\u021be. Scobiturile coatelor sunt \u021binute spre interior, \u00eenspre coaste, astfel \u00eenc\u00e2t palmele s\u0103 fie \u00eendreptate spre spate; m\u00e2inile trebuie s\u0103 r\u00e2m\u00e2n\u0103 complet relaxate \u00een timpul practicii, degetele fiind pu\u021bin str\u00e2nse \u0219i palmele f\u0103cute c\u0103u\u0219. \u201eM\u00e2inile sunt steagurile energiei\u201d, afirm\u0103 un vechi proverb chinez, ceea ce \u00eenseamn\u0103 c\u0103 ele reac\u021bioneaz\u0103 chiar \u0219i la cea mai u\u0219oar\u0103 \u201eadiere\u201d de qi. Punctele lao-gong din centrul palmelor reprezint\u0103 cei mai puternici transmi\u021b\u0103tori ai energiei \u00een \u00eentregul corp, dar orice tensiune la nivelul m\u00e2inilor are tendin\u021ba de a limita conductivitatea lor; capul se \u021bine drept, ca \u0219i cum ar fi suspendat de o sfoar\u0103. \u00cen afar\u0103 de cazul \u00een care acest lucru este necesar ca parte a unui anumit exerci\u021biu, nu apleca\u021bi capul \u00een fa\u021b\u0103, spre spate sau dintr-o parte \u00een alta \u00een timpul practicii; g\u00e2tul r\u0103m\u00e2ne aliniat cu \u0219ira spin\u0103rii \u0219i \u00eentins \u00een sus prin \u00eempingerea u\u0219oar\u0103 a b\u0103rbiei \u00een jos, f\u0103r\u0103 \u00eenclinarea capului \u00een fa\u021b\u0103. \u00cencerca\u021bi s\u0103 men\u021bine\u021bi relaxa\u021bi mu\u0219chii g\u00e2tului, at\u00e2t la exterior, c\u00e2t \u0219i la interior. Orice tensiune la nivelul g\u00e2tului are tendin\u021ba de a bloca fluxul liber al energiei spre cap; ochii se \u021bin, de obicei, \u00eentredeschi\u0219i \u00een timpul exerci\u021biilor qi gong prin mi\u0219care, pentru a ajuta la men\u021binerea echilibrului \u0219i a direc\u021biei. Pleoapele \u0219i globii oculari trebuie s\u0103 r\u0103m\u00e2n\u0103 \u00eentr-o stare de relaxare complet\u0103, iar ochii nu trebuie concentra\u021bi asupra nici unui obiect \u00een mod deosebit. Men\u021bine\u021bi doar privirea \u00een dep\u0103rtare, nefocalizat\u0103, \u00eendreptat\u0103 fie \u00een fa\u021b\u0103, fie spre p\u0103m\u00e2nt la o distan\u021b\u0103 de unu-doi metri \u00een fa\u021b\u0103. \u00cen cazul medita\u021biei prin nemi\u0219care, ochii pot fi \u021binu\u021bi \u00eenchi\u0219i, pentru a concentra aten\u021bia spre interior \u0219i a facilita vizualizarea energiei interne; gura trebuie s\u0103 fie \u0219i ea relaxat\u0103, f\u0103r\u0103 nici un fel de tensiune la nivelul maxilarului sau al buzelor. \u00cen afar\u0103 de momentul \u00een care expira\u021bi pe gur\u0103, \u021bine\u021bi gura \u00eenchis\u0103, dar nu str\u00e2ns, pentru a nu produce tensiuni la nivelul fe\u021bei, \u0219i men\u021bine\u021bi din\u021bii din partea de sus \u0219i cei de jos \u00een contact, f\u0103r\u0103 a \u00eencle\u0219ta \u00eens\u0103 maxilarul; limba trebuie s\u0103 fie relaxat\u0103 \u00een gur\u0103, v\u00e2rful limbii ating\u00e2nd u\u0219or cerul gurii \u00een spatele din\u021bilor de sus. Aceast\u0103 pozi\u021bie formeaz\u0103 o \u201epunte\u201d pentru ca energia s\u0103 treac\u0103 din Canalul Conduc\u0103tor \u00een Canalul Concep\u021biei \u00een timpul circula\u021biei prin Orbita Microcosmic\u0103. Ridicarea limbii spre cerul gurii ajut\u0103 \u0219i la stimularea secre\u021biei de saliv\u0103, extrem de benefic\u0103, la nivelul canalelor salivare de sub limb\u0103. Aceasta trebuie \u00eenghi\u021bit\u0103 pe m\u0103sur\u0103 ce se adun\u0103 pe fundul gurii. De asemenea, pute\u021bi arcui limba spre spate, astfel \u00eenc\u00e2t v\u00e2rful s\u0103 ating\u0103 cerul gurii \u00een partea moale din partea superioar\u0103 a g\u00e2tului; aceast\u0103 pozi\u021bie stimuleaz\u0103 o secre\u021bie mai puternic\u0103 a glandelor salivare. \n\nPozi\u021bia \u0219ez\u00e2nd\u0103 \nExist\u0103 dou\u0103 posturi fundamentale \u00een pozi\u021bie \u0219ez\u00e2nd\u0103 pentru qi gong: pozi\u021bia cu picioarele \u00eencruci\u0219ate pe podea, pe o canapea sau pe o platform\u0103 (fig. 12) \u0219i \u0219ederea pe marginea unui scaun sau a unui taburet, cu t\u0103lpile a\u0219ezate pe podea (fig. 13). Aceste posturi sunt folosite mai ales pentru practica medita\u021biei prin nemi\u0219care, de\u0219i exist\u0103 \u0219i unele exerci\u021bii prin mi\u0219care, cum ar fi setul celor Opt Piese de Brocart, care pot fi realizate \u00een pozi\u021bie \u0219ez\u00e2nd\u0103. Pozi\u021bia cu picioarele \u00eencruci\u0219ate este cunoscut\u0103 sub numele de \u201ePostura Lotus\u201d \u0219i are dou\u0103 variante \u2013 jum\u0103tate de lotus \u0219i lotus complet. Dac\u0103 picioarele \u0219i genunchii dumneavoastr\u0103 sunt suficient de flexibili pentru a sus\u021bine lotusul complet, aceasta este cea mai echilibrat\u0103 pozi\u021bie pentru \u0219ederea \u00een vederea medita\u021biei prin nemi\u0219care, dar e cel mai bine s\u0103 \u00eenv\u0103\u021ba\u021bi pozi\u021bia de la un instructor calificat de yoga sau qi gong. Postura ilustrat\u0103 \u0219i descris\u0103 aici este jum\u0103tatea de lotus, mult mai u\u0219or de men\u021binut pentru majoritatea oamenilor, f\u0103r\u0103 s\u0103 se simt\u0103 nici un disconfort. \n\nFig. 12. Postur\u0103 \u00een pozi\u021bie \u0219ez\u00e2nd\u0103: picioarele sunt \u00eencruci\u0219ate \u00een pozi\u021bia \u201eJum\u0103tate de Lotus\u201d \nFig. 13. Postur\u0103 \u00een pozi\u021bie \u0219ez\u00e2nd\u0103: \u0219ederea cu spatele drept pe un taburet jos \nDac\u0103 \u0219ede\u021bi pe podea, este cel mai bine s\u0103 folosi\u021bi o saltea sau un covor. Dac\u0103 folosi\u021bi un pat sau o canapea, asigura\u021bi-v\u0103 c\u0103 suprafa\u021ba pe care sta\u021bi este foarte tare. A\u0219eza\u021bi sub fese o pernu\u021b\u0103 tare, un prosop \u00eemp\u0103turit sau o carte de telefon, pentru a ridica \u0219i \u00eenclina pelvisul. Aceast\u0103 m\u0103sur\u0103 u\u0219ureaz\u0103 men\u021binerea pozi\u021biei lotusului pe perioade lungi de timp, f\u0103r\u0103 a tensiona por\u021biunea inferioar\u0103 a spatelui, \u0219oldurile, coapsele \u0219i f\u0103r\u0103 s\u0103 v\u0103 amor\u021beasc\u0103 picioarele. \u00cencruci\u0219a\u021bi-v\u0103 piciorul astfel \u00eenc\u00e2t laba piciorului s\u0103 stea confortabil sub coapsa celuilalt picior. Apoi, pune\u021bi laba celuilalt picior deasupra coapsei opuse, a\u0219a cum arat\u0103 ilustra\u021bia. T\u0103lpile ambelor picioare trebuie s\u0103 fie orientate \u00een sus. \u0218ede\u021bi cu spatele drept, dar \u00eempinge\u021bi pieptul \u00een fa\u021b\u0103. Umerii trebuie s\u0103 fie complet relaxa\u021bi \u0219i pu\u021bin rotunji\u021bi, g\u00e2tul trebuie s\u0103 fie drept, b\u0103rbia tras\u0103 pu\u021bin spre interior, iar capul \u021binut ca \u0219i cum ar fi suspendat de o sfoar\u0103. Exist\u0103 multe modalit\u0103\u021bi diferite de pozi\u021bionare a m\u00e2inilor \u00een timpul medita\u021biei prin nemi\u0219care. Posturile m\u00e2inilor, cunoscute \u00een sanscrit\u0103 sub numele de mudra, sunt considerate a constitui aspecte foarte importante ale practicii medita\u021biei \u00een tradi\u021biile hindus\u0103 \u0219i budist\u0103, ca \u0219i \u00een practica taoist\u0103. \u00cen calitatea lor de \u201esteaguri ale energiei\u201d ce sunt deosebit de sensibile la qi, m\u00e2inile \u0219i pozi\u021bia \u00een care sunt \u021binute \u00een timpul practicii au o influen\u021b\u0103 decisiv\u0103 asupra modului cum circul\u0103 energia \u00een\u0103untru, \u00een afara \u0219i \u00een interiorul sistemului uman. Pentru scopul cultiv\u0103rii energiei \u00een qi gong, mai ales pentru schimbarea energiei cu sursele externe din natur\u0103 \u0219i din cosmos, cel mai eficient \u0219i mai benefic mod de pozi\u021bionare a m\u00e2inilor const\u0103 \u00een sprijinirea dosului palmelor \u00eentr-o pozi\u021bie comod\u0103 deasupra coapselor, astfel \u00eenc\u00e2t palmele s\u0103 fie \u00eendreptate spre cer, cu degetele relaxate \u0219i pu\u021bin str\u00e2nse, av\u00e2nd bra\u021bele perpendiculare pe suprafa\u021ba solului \u0219i coatele \u00eendoite \u00eentr-un unghi pu\u021bin mai mare de 90 de grade. M\u00e2inile nu trebuie s\u0103 se ating\u0103 \u00eentre ele. Aceasta este pozi\u021bia \u00een care por\u021bile energetice de pe palme sunt cele mai receptive la fluxul de energie proasp\u0103t\u0103 din surse externe, permi\u021b\u00e2nd, \u00een acela\u0219i timp, ca energia stagnant\u0103 s\u0103 fie expulzat\u0103 din sistem. Amplasarea m\u00e2inilor cu palmele \u00een jos pe coapse le desparte de sursele externe de energie, \u00een timp ce \u00eempreunarea m\u00e2inilor \u0219i atingerea sau \u00eencruci\u0219area degetelor determin\u0103 energia intern\u0103 s\u0103 circule \u00een interiorul sistemului, \u00een loc s\u0103 faciliteze schimbul \u00eentre energiile interne \u0219i cele externe. Fiecare dintre aceste metode are locul \u0219i func\u021bia ei \u00een diferitele stiluri de medita\u021bie, dar, pentru scopul cultiv\u0103rii energiei interne prin st\u0103p\u00e2nirea for\u021bei surselor externe, cel mai bun mod de pozi\u021bionare a m\u00e2inilor este cu palmele \u00een sus, deasupra coapselor. Cealalt\u0103 postur\u0103 este o metod\u0103 tradi\u021bional\u0103 specific chinez\u0103. Pentru persoanele care au genunchi rigizi sau sl\u0103bi\u021bi, sufer\u0103 de circula\u021bie proast\u0103 la nivelul picioarelor sau au probleme cu partea inferioar\u0103 a spatelui, aceasta este o pozi\u021bie mult mai u\u0219or de men\u021binut \u0219i care are tendin\u021ba de a extinde circula\u021bia energiei de la cele dou\u0103 canale principale ale Orbitei Microcosmice la toate cele opt canale ale Orbitei Macrocosmice. Folosi\u021bi un taburet jos sau un scaun care v\u0103 permite s\u0103 forma\u021bi un unghi de 90 de grade \u00eentre coaps\u0103 \u0219i gamb\u0103 atunci c\u00e2nd \u0219ede\u021bi. Se poate pune o pernu\u021b\u0103 tare, o bucat\u0103 de material sau un prosop \u00eemp\u0103turit pe scaun pentru confort, dar suprafa\u021ba pe care se st\u0103 nu trebuie s\u0103 fie prea moale. Sta\u021bi pe marginea scaunului, astfel \u00eenc\u00e2t fesele s\u0103 fie la nivelul suprafe\u021bei scaunului, dar organele genitale s\u0103 fie \u00een afara marginii. Picioarele trebuie s\u0103 fie bine sprijinite pe podea, paralele \u0219i dep\u0103rtate la o distan\u021b\u0103 egal\u0103 cu l\u0103\u021bimea umerilor. Coloana vertebral\u0103, g\u00e2tul \u0219i capul se \u021bin drept \u0219i aliniate corect, ca \u00een postura lotusului, m\u00e2inile fiind a\u0219ezate deasupra coapselor, cu palmele \u00een sus. \n\nPozi\u021bia \u00eentins\u0103 (fig. 14) \nPostura \u00eentins\u0103 este, \u00een general, folosit\u0103 doar atunci c\u00e2nd nu este posibil\u0103 practicarea \u00een picioare sau st\u00e2nd a\u0219ezat, din cauza bolii, a v\u00e2rstei \u00eenaintate sau a handicapurilor fizice. Din moment ce corpul este \u00eentins, paralel cu p\u0103m\u00e2ntul, \u00een aceast\u0103 pozi\u021bie, practic, nu exist\u0103 nici o pant\u0103 de poten\u021bial \u00eentre regiunea sacral\u0103 \u0219i cap, ceea ce reduce polaritatea \u0219i fluxul de energie \u00een sistem. De asemenea, aceast\u0103 pozi\u021bie exercit\u0103 o presiune inegal\u0103 asupra coloanei vertebrale, ceea ce \u00eempiedic\u0103 \u0219i mai mult fluxul liber de energie. Totu\u0219i, practica qi gong \u00een aceast\u0103 postur\u0103 tot are beneficiile sale: mi\u0219carea diafragmei maseaz\u0103 organele interne; func\u021biile vitale fundamentale ale circula\u021biei, ale digestiei, ale reac\u021biilor nervoase \u0219i endocrine sunt stimulate \u0219i echilibrate; pH-ul s\u00e2ngelui \u0219i al altor fluide corporale este adus la nivelul normal; \u021besuturile sunt oxigenate \u0219i a\u0219a mai departe. Doar stadiile mai avansate ale alchimiei interne sunt, \u00eentr-o oarecare m\u0103sur\u0103, limitate folosind aceast\u0103 pozi\u021bie \u00eentins\u0103, dar beneficiile fiziologice de baz\u0103 sunt, practic, acelea\u0219i. \n\nFig. 14. Postura \u00eentins\u0103: pozi\u021bia \u00eentins\u0103 pe partea dreapt\u0103; pozi\u021bia \u00eentins\u0103 pe spate, \u00een postura \u201eCadavrului\u201d \nExist\u0103 dou\u0103 pozi\u021bii elementare \u2013 pe o parte \u0219i pe spate. Pentru ambele pozi\u021bii este foarte important s\u0103 sta\u021bi pe o suprafa\u021b\u0103 tare \u0219i plat\u0103. Majoritatea paturilor sunt prea moi pentru practica qi gong \u00een pozi\u021bie \u00eentins\u0103. Acest aspect poate fi, de obicei, corectat prin amplasarea unei plan\u0219ete sub saltea; dac\u0103 nu, pute\u021bi sta pe o rogojin\u0103 sau pe un covor pe podea. Atunci c\u00e2nd sunte\u021bi \u00eentins pe o parte, de obicei se st\u0103 pe partea dreapt\u0103: aceast\u0103 pozi\u021bie nu numai c\u0103 elimin\u0103 din presiunea exercitat\u0103 asupra inimii, ci faciliteaz\u0103 \u0219i inspira\u021bia pe nara st\u00e2ng\u0103, care, datorit\u0103 pozi\u021biei sale superioare, are tendin\u021ba de a r\u0103m\u00e2ne deschis\u0103 mai larg atunci c\u00e2nd sta\u021bi \u00eentins pe partea dreapt\u0103. Nara st\u00e2ng\u0103 este asociat\u0103 cu emisfera dreapt\u0103 a creierului, care ad\u0103poste\u0219te facult\u0103\u021bile intuitive \u0219i ajut\u0103 mai mult \u00een lucrul cu energia intern\u0103 \u0219i cu spiritul. Capul ar trebui s\u0103 fie a\u0219ezat pe o pern\u0103 mic\u0103 \u0219i tare, m\u00e2na dreapt\u0103 fiind amplasat\u0103 \u00eentre cap \u0219i pern\u0103, iar bra\u021bul st\u00e2ng \u00eentins confortabil, de-a lungul p\u0103r\u021bii st\u00e2ngi a corpului. Picioarele trebuie s\u0103 fie pu\u021bin \u00eendoite, cu genunchii \u0219i gleznele mai mult sau mai pu\u021bin lipite, de\u0219i piciorul de deasupra poate fi adus pu\u021bin \u00een fa\u021b\u0103, pentru ca genunchiul \u0219i glezna s\u0103 se sprijine pe suprafa\u021ba pe care se st\u0103, \u00een fa\u021ba celuilalt picior. Principalul punct de aten\u021bie \u00een acest caz const\u0103 \u00een men\u021binerea coloanei vertebrale c\u00e2t mai dreapt\u0103. Cealalt\u0103 postur\u0103 presupune \u00eentinderea pe spate, cu picioarele dep\u0103rtate, cu bra\u021bele pu\u021bin extinse pe p\u0103r\u021bi, cu palmele \u00een sus. Capul se va a\u0219eza pe o pernu\u021b\u0103 tare, av\u00e2nd un prosop rulat sub g\u00e2t, pentru sprijin suplimentar, prevenind presiunea inegal\u0103 asupra p\u0103r\u021bii superioare a coloanei. Cunoscut \u00een hatha yoga sub numele de \u201eCadavrul\u201d, aceast\u0103 pozi\u021bie este foarte eficient\u0103 pentru relaxarea total\u0103 a \u00eentregului corp. Din moment ce pentru men\u021binerea acestei pozi\u021bii nu este necesar\u0103 absolut nici o flexare a mu\u0219chilor sau a tendoanelor, ea poate fi folosit\u0103 pentru dizolvarea tuturor urmelor de tensiune din corp. Cel mai bun mod de ob\u021binere a relax\u0103rii totale a corpului \u00een aceast\u0103 pozi\u021bie este s\u0103 \u00eencepe\u021bi prin concentrarea aten\u021biei asupra degetelor de la picioare \u0219i s\u0103 urca\u021bi \u00eencet de la laba piciorului spre \u0219olduri \u0219i abdomen, \u00een sus pe trunchi \u0219i s\u0103 cobor\u00e2\u021bi de-a lungul bra\u021belor, p\u00e2n\u0103 la degete, apoi s\u0103 urca\u021bi spre g\u00e2t, la cap \u0219i la fa\u021b\u0103, relax\u00e2nd con\u0219tient \u0219i inten\u021bionat fiecare mu\u0219chi, tendon \u0219i \u00eencheietur\u0103 pe care le \u00eent\u00e2lni\u021bi pe drum. \n\nMersul (fig. 15) \nFormele de qi gong prin mers includ toate stilurile \u201einterne\u201d de arte mar\u021biale chineze, cum ar fi Tai Chi Chuan, Hsing Yi \u0219i Pa Kua. O caracteristic\u0103 distinctiv\u0103 a acestor arte mar\u021biale chineze de \u201estil u\u0219or\u201d este aceea c\u0103 pot fi practicate, pur \u0219i simplu, ca serii de exerci\u021bii qi gong, pentru cultivarea energiei \u0219i con\u0219tiin\u021bei sau puterii mar\u021biale \u0219i a talentelor de lupt\u0103 pentru \u00eenfrunt\u0103ri. Atunci c\u00e2nd sunt practicate \u00een qi gong pentru cultivarea energiei, manevrele sunt efectuate foarte \u00eencet \u0219i controlat, \u00eentr-o ordine secven\u021bial\u0103 predeterminat\u0103; atunci c\u00e2nd sunt folosite ca parte a artelor mar\u021biale \u00een lupt\u0103 sau competi\u021bie, mi\u0219c\u0103rile sunt executate cu viteza fulgerului \u0219i fiecare pas este efectuat ca reac\u021bie la mi\u0219c\u0103rile oponentului. \n5 4 3 2 1 9 8 7 6 \nFig. 15. Postura pentru mers: \u201eMersul Tai Chi\u201d \nMersul poate fi practicat \u0219i ca form\u0103 de qi gong \u00een sine, f\u0103r\u0103 pa\u0219i coreografia\u021bi elaborat, f\u0103r\u0103 extensiile bra\u021belor \u0219i picioarelor \u0219i r\u0103sucirile \u0219i \u00eentoarecerile trunchiului caracteristice pentru Tai Chi Chuan, Pa Kua \u0219i alte forme interne de arte mar\u021biale. Momentul \u0219i locul cele mai bune pentru practica qi gong prin mers este diminea\u021ba devreme, chiar \u00een zori, descul\u021b, pe o peluz\u0103 cu iarba \u00eenc\u0103 umed\u0103 de rou\u0103. Aceasta este o metod\u0103 excelent\u0103 de alimentare a \u00eentregului sistem cu energia pur\u0103 \u0219i puternic\u0103 yang care predomin\u0103 \u00een aceast\u0103 perioad\u0103 din zi. Roua are un rol de conductor foarte eficient al acestei energii, transmi\u021b\u00e2nd-o din p\u0103m\u00e2nt \u00een canalele din picioare, prin intermediul punctelor Izvoarelor Clocotitoare de pe t\u0103lpi. Atunci c\u00e2nd practica\u021bi qi gong prin mers, trebuie s\u0103 folosi\u021bi respira\u021bia diafragmatic\u0103 profund\u0103 \u0219i s\u0103 ave\u021bi o stare de spirit lucid\u0103, calm\u0103 \u0219i meditativ\u0103. \u00cen afar\u0103 de o peluz\u0103 umed\u0103 de rou\u0103 \u00een zori, pute\u021bi alege pentru aceast\u0103 form\u0103 de practic\u0103, denumit\u0103 \u0219i \u201eMersul Tai Chi\u201d sau \u201ePasul Lotus\u201d, un loc cum ar fi plaja, o alee sau \u00een cas\u0103, pe podea. M\u00e2inile pot s\u0103 fie unite la spate sau s\u0103 at\u00e2rne liber pe l\u00e2ng\u0103 corp, iar ochii trebuie a\u021binti\u021bi, dar nu focaliza\u021bi, spre p\u0103m\u00e2nt la aproximativ doi metri \u00een fa\u021ba pasului dumneavoastr\u0103. \u00centre zece \u0219i cincisprezece minute de qi gong prin mers, folosind respira\u021bia diafragmatic\u0103 profund\u0103, re\u00eencarc\u0103 \u00een totalitate \u00eentregul sistem. Dac\u0103 nu este posibil s\u0103 practica\u021bi acest mers descul\u021b, cea mai bun\u0103 op\u021biune o reprezint\u0103 \u0219osetele, fie de bumbac, fie de l\u00e2n\u0103, sau pantofii moi, cu t\u0103lpile confec\u021bionate din piele sau din bumbac. \u0218osetele din fibr\u0103 sintetic\u0103 \u0219i pantofii cu t\u0103lpi din cauciuc sau din plastic nu sunt buni conductori de energie \u0219i au tendin\u021ba de a bloca fluxul ascendent de energie terestr\u0103 \u0219i cel descendent de energie celest\u0103. \u00cen timpul mersului qi gong, genunchii sunt \u021binu\u021bi \u00eendoi\u021bi la fiecare pas, \u0219i nu \u00eendrepta\u021bi la extinderea \u00eenainte, ca \u00een cazul mersului obi\u0219nuit, iar t\u0103lpile picioarelor sunt men\u021binute paralel \u0219i foarte aproape de p\u0103m\u00e2nt tot timpul, nefiind ridicate sub unghiuri diferite. Aceasta \u00eenseamn\u0103 c\u0103 fiecare pas \u00eenainte este realizat prin ridicarea \u00eentregului picior din spate odat\u0103 de pe suprafa\u021ba p\u0103m\u00e2ntului (\u0219i nu, mai \u00eent\u00e2i, prin ridicarea c\u0103lc\u00e2iului), aduc\u00e2nd piciorul \u00een fa\u021b\u0103, \u00een timp ce talpa e men\u021binut\u0103 paralel cu p\u0103m\u00e2ntul \u0219i aproape de acesta, dup\u0103 care urmeaz\u0103 a\u0219ezarea piciorului uniform \u0219i \u00een \u00eentregime pe suprafa\u021ba p\u0103m\u00e2ntului din fa\u021b\u0103 (\u0219i nu a\u0219ezarea c\u0103lc\u00e2iului prima dat\u0103, apoi a degetelor). Corpul se deplaseaz\u0103 a\u0219adar \u00eenainte \u00eencet \u0219i lin, \u00een linie dreapt\u0103, f\u0103r\u0103 balansarea capului \u00een sus \u0219i \u00een jos \u0219i f\u0103r\u0103 ca trunchiul s\u0103 se roteasc\u0103 dintr-o parte \u00een alta la fiecare pas, a\u0219a cum se \u00eent\u00e2mpl\u0103 \u00een cazul mersului obi\u0219nuit. Coloana este \u021binut\u0103 dreapt\u0103 \u0219i aliniat\u0103 cu g\u00e2tul, capul e \u021binut sus, bra\u021bele at\u00e2rn\u0103 relaxat pe l\u00e2ng\u0103 corp, iar pelvisul este pu\u021bin \u00eempins \u00een fa\u021b\u0103, pentru a men\u021bine fesele contractate spre interior \u0219i por\u021biunea inferioar\u0103 a spatelui dreapt\u0103. Textele taoiste denumesc acest pas \u201ea merge ca v\u00e2ntul\u201d. Acest stil de qi gong atrage energia terestr\u0103 din p\u0103m\u00e2nt \u00een sistem, o dirijeaz\u0103 prin Orbita Macrocosmic\u0103 \u0219i o depoziteaz\u0103 \u00een rezervoarele celor Opt Canale Extraordinare. \u00cent\u0103re\u0219te gleznele, genunchii \u0219i coapsele, \u00eembun\u0103t\u0103\u021be\u0219te echilibrul \u0219i coordonarea la nivelul corpului \u0219i cultiv\u0103 concentrarea, luciditatea \u0219i aten\u021bia focalizat\u0103 la nivelul min\u021bii. \u00cen timp ce exerci\u021biile qi gong prin mi\u0219care practicate \u00een picioare presupun mi\u0219c\u0103ri ale bra\u021belor, capului \u0219i trunchiului, picioarele fiind nemi\u0219cate, formele prin mers implic\u0103 mi\u0219carea picioarelor, men\u021bin\u00e2nd partea superioar\u0103 a corpului nemi\u0219cat\u0103. Aceste dou\u0103 stiluri de \u201emedita\u021bie prin mi\u0219care\u201d se completeaz\u0103 a\u0219adar foarte bine, \u0219i pot fi practicate ambele \u00een aceea\u0219i \u0219edin\u021b\u0103. \n\n\u0218apte metode de respira\u021bie \u00een qi gong \nRespira\u021bia diafragmatic\u0103 profund\u0103 este tehnica principal\u0103 \u00een toate stilurile de qi gong, at\u00e2t cele prin mi\u0219care, c\u00e2t \u0219i cele prin nemi\u0219care. F\u0103r\u0103 controlul respira\u021biei, qi gong nu este dec\u00e2t un proces de mi\u0219care sau de men\u021binere a corpului \u00eentr-un anumit fel. Controlul respira\u021biei este cheia controlului energiei, iar respira\u021bia e puntea care \u00eei permite min\u021bii s\u0103 controleze corpul \u0219i s\u0103 \u00eei regleze toate func\u021biile vitale. Asemenea exerci\u021biilor fizice, exist\u0103 multe moduri diferite de exersare a respira\u021biei, fiecare dintre ele av\u00e2nd beneficiile \u0219i obiectivele sale \u00een practic\u0103, a\u0219adar este o idee bun\u0103 pentru cei care practic\u0103 qi gong s\u0103 se familiarizeze cu o varietate de exerci\u021bii fundamentale de respira\u021bie. De\u0219i fiecare dintre cele \u0219apte metode de respira\u021bie prezentate mai jos are caracteristicile \u0219i aplica\u021biile sale unice, toate utilizeaz\u0103 diafragma pentru dirijarea respira\u021biei, mas\u00e2nd \u0219i stimul\u00e2nd, astfel, organele interne \u0219i glandele, \u0219i toate metodele ajut\u0103 la intensificare circula\u021biei s\u00e2ngelui \u0219i a energiei, \u00eent\u0103resc reac\u021biile imunitare, regleaz\u0103 sistemele nervos \u0219i endocrin, \u00eembun\u0103t\u0103\u021besc digestia, excre\u021bia \u0219i alte func\u021bii vitale, \u0219i echilibreaz\u0103 polaritatea energiilor la nivelul \u00eentregului sistem. \n\nRespira\u021bia Muget cresc\u0103toare \nAceasta este o versiune a Respira\u021biei Muget clasice folosit\u0103 \u00een pranayama pentru cur\u0103\u021barea pl\u0103m\u00e2nilor, oxigenarea s\u00e2ngelui \u0219i stimularea creierului. Poate fi folosit\u0103 ca exerci\u021biu preliminar pentru echilibrarea respira\u021biei \u0219i stimularea circula\u021biei s\u00e2ngelui \u0219i energiei, \u00een vederea preg\u0103tirii pentru practica qi gong sau, de sine st\u0103t\u0103tor, pentru o revigorare rapid\u0103 \u00een orice moment din zi. Metod\u0103: efectua\u021bi trei inspira\u021bii bru\u0219te \u0219i scurte pe nas, \u00een succesiune rapid\u0103, una peste alta, urmate de trei expira\u021bii scurte \u0219i bru\u0219te, \u0219i continua\u021bi \u00een acest mod f\u0103r\u0103 pauz\u0103, timp de numai un minut sau dou\u0103. Expira\u021bia poate fi realizat\u0103 pe nas sau prin suflarea respira\u021biei printre buzele str\u00e2nse, ca atunci c\u00e2nd sufla\u021bi \u00eentr-o lum\u00e2nare. Expira\u021bia pe nas are un efect puternic de clarificare asupra creierului, \u00een timp ce expira\u021bia pe gur\u0103 func\u021bionaez\u0103 mai mult la nivelul cur\u0103\u021b\u0103rii s\u00e2ngelui \u0219i corpului. Beneficii: Respira\u021bia Muget are beneficii multiple, mai ales ca exerci\u021biu de preg\u0103tire pentru qi gong. Aceasta elimin\u0103 aerul stagnant \u0219i toxinele reziduale care s-au acumulat \u00een col\u021burile mai ad\u00e2nci ale pl\u0103m\u00e2nilor \u0219i deschide c\u0103ile bronhice \u0219i pe cele nazale. M\u0103re\u0219te cantitatea de dioxid de carbon eliminat\u0103 din s\u00e2nge prin pl\u0103m\u00e2ni, m\u0103rind, \u00een acela\u0219i timp, cantitatea de oxigen asimilat din aer, purific\u00e2nd, astfel, fluxul sanguin \u0219i stimul\u00e2nd metabolismul. Contrac\u021biile rapide \u0219i puternice \u00eent\u0103resc diafragma \u0219i tonific\u0103 mu\u0219chii abdominali, ceea ce \u00eembun\u0103t\u0103\u021be\u0219te, \u00een consecin\u021b\u0103, capacitatea corpului de a efectua respira\u021bia abdominal\u0103 profund\u0103. De asemena, ofer\u0103 un masaj vibrant revigorant organelor interne \u0219i glandelor. Respira\u021bia muget este benefic\u0103 \u00een mod deosebit pentru creier. Intensific\u0103 mult microcircula\u021bia la nivelul creierului, livr\u00e2nd resurse abundente de oxigen \u0219i glucoz\u0103 c\u0103tre neuroni, pentru sprijinirea func\u021biilor cerebrale vitale. Expira\u021biile energice produc valuri ritmice de unde circulatorii intensificate care se extind \u00een fluxul sanguin, urc\u00e2nd prin arterele carotide spre creier, unde, \u00een afar\u0103 de faptul c\u0103 irig\u0103 \u00eentregul creier cu oxigen, produc \u0219i o dilatare \u0219i o contractare u\u0219oar\u0103, ritmic\u0103 a creierului. Luciditatea mental\u0103 care este produs\u0103 constituie unul dintre beneficiile principale ale acestui exerci\u021biu de respira\u021bie, \u00een special \u00een cazul preg\u0103tirii pentru practica medita\u021biei prin nemi\u0219care. \n\nRespira\u021bia abdominal\u0103 natural\u0103 \nAceasta este metoda principal\u0103 de respira\u021bie folosit\u0103 \u00een toate formele de practic\u0103 qi gong. De asemenea, reprezint\u0103 o modalitate de a \u00eenv\u0103\u021ba cum s\u0103 respira\u021bi \u00een timpul \u00eentregii zile. Acesta este modul cum respir\u0103 bebelu\u0219ii \u0219i animalele \u00een mod natural \u0219i felul \u00een care sistemele noastre respiratorii sunt menite s\u0103 func\u021bioneze. Respirarea \u00een acest mod \u00een timpul activit\u0103\u021bilor zilnice obi\u0219nuite este unul dintre pa\u0219ii cei mai eficien\u021bi pe care \u00eei pute\u021bi face pentru protejarea s\u0103n\u0103t\u0103\u021bii dumneavoastr\u0103 \u0219i prelungirea vie\u021bii. Metod\u0103: mai \u00eent\u00e2i, \u00eentregul aparat respirator trebuie s\u0103 fie complet relaxat, mai ales diafragma \u0219i cutia toracic\u0103, umerii fiind destin\u0219i pu\u021bin rotunji\u021bi. Inspira\u021bi \u00eencet \u0219i u\u0219or prin n\u0103ri, l\u0103s\u00e2nd aerul s\u0103 treac\u0103 \u00eentr-un \u0219uvoi constant p\u00e2n\u0103 \u00een partea inferioar\u0103 a pl\u0103m\u00e2nilor \u0219i s\u0103 \u00eemping\u0103 diafragma \u00een jos. Acest lucru va produce, la r\u00e2ndul s\u0103u, extinderea \u00een afar\u0103 a peretelui abdominal. Dac\u0103 dori\u021bi s\u0103 aplica\u021bi blocarea abdominal\u0103, face\u021bi acest lucru la finalul inspira\u021biei, dar nu str\u00e2nge\u021bi peretele abdominal prea tare spre interior: dac\u0103 \u00eel trage\u021bi \u00een\u0103untru cu aproximativ doi-trei centimetri este mai mult dec\u00e2t suficient pentru ob\u021binerea comprim\u0103rii benefice \u00een cavitatea abdominal\u0103. Atunci c\u00e2nd sunte\u021bi preg\u0103tit s\u0103 expira\u021bi, relaxa\u021bi abdomenul \u0219i elibera\u021bi respira\u021bia \u00eentr-un \u0219uvoi prelungit, \u00eencet \u0219i uniform, l\u0103s\u00e2nd diafragma s\u0103 se ridice din nou \u0219i peretele abdominal s\u0103 se contracte \u00een interior, spre coloana vertebral\u0103. \u00cenainte de \u00eenceperea urm\u0103toarei inspira\u021bii, face\u021bi o pauz\u0103 scurt\u0103 pentru a permite diafragmei \u0219i peretelui abdominal s\u0103 se relaxeze \u0219i s\u0103 revin\u0103 la pozi\u021bia lor natural\u0103, dup\u0103 care \u00eencepe\u021bi ciclul urm\u0103tor. Beneficii: Respira\u021bia abdominal\u0103 ofer\u0103 un masaj stimulativ tuturor organelor \u0219i glandelor din cavitatea abdominal\u0103, mai ales glandelor suprarenale, care sunt extrem de importante \u0219i care se g\u0103sesc deasupra rinichilor, imediat sub diafragm\u0103. Acest tip de respira\u021bia transform\u0103 diafragma \u00eentr-o \u201ea doua inim\u0103\u201d, care ajut\u0103 la circula\u021bia s\u00e2ngelui \u0219i intensific\u0103 mult eficien\u021ba respiratorie a pl\u0103m\u00e2nilor. De asemenea, catalizeaz\u0103 alchimia intern\u0103 prin acumularea energiei \u00een \u201ecazanul\u201d c\u00e2mpului elixirului inferior de sub ombilic, deschiz\u00e2nd circuitul de energie al Orbitei Microscopice \u0219i facilit\u00e2nd transformarea \u00een energie vital\u0103 a esen\u021bei hormonale din glandele suprarenale \u0219i din alte glande. \n\nRespira\u021bia abdominal\u0103 invers\u0103 \nAceasta este o variant\u0103 mai avansat\u0103 a respira\u021biei abdominale, care amplific\u0103 semnificativ comprimarea la nivelul cavit\u0103\u021bii abdominale \u0219i d\u0103 un impuls \u0219i mai puternic sistemului circulator. Poate fi folosit\u0103 \u00een toate exerci\u021biile qi gong, dar necesit\u0103 o aten\u021bie mai concentrat\u0103 asupra procesului de respira\u021bie, o sincronizare mai atent\u0103 \u0219i un efort mai sus\u021binut. A\u0219adar, este mai adecvat\u0103 pentru exerci\u021biile prin mi\u0219care dec\u00e2t pentru practica prin nemi\u0219care, \u00een afara cazului \u00een care aceasta din urm\u0103 se concentreaz\u0103 mai cur\u00e2nd asupra cultiv\u0103rii energiei dec\u00e2t a activit\u0103\u021bii spirituale. Atunci c\u00e2nd practica\u021bi \u0219ederea \u00een pozi\u021bie nemi\u0219cat\u0103 pentru cultivarea spiritual\u0103, aten\u021bia \u0219i efortul necesare pentru acest tip de respira\u021bie au tendin\u021ba de a distrage mintea. Metod\u0103: inspira\u021bi la fel ca \u00een cazul respira\u021biei abdominale naturale, dar, pe m\u0103sur\u0103 ce diafragma coboar\u0103 \u00een cavitatea abdominal\u0103, \u00een loc s\u0103 \u00eei permite\u021bi peretelui abdominal s\u0103 se extind\u0103 \u00een exterior, trebuie s\u0103 \u00eel contracta\u021bi inten\u021bionat \u00een interior, spre coloana vertebral\u0103, m\u0103rind, astfel, \u0219i mai mult comprimarea din interiorul abdomenului. Contractarea inten\u021bionat\u0103 a abdomenului \u00een timpul inspira\u021biei instaureaz\u0103 \u00een mod automat blocarea abdominal\u0103. Pentru a intensifica \u0219i mai mult comprimarea determinat\u0103 de acest tip de respira\u021bie, trebuie folosit\u0103 \u0219i blocarea anal\u0103 la terminarea inspira\u021biei. \u00cen timpul expira\u021biei, pe m\u0103sur\u0103 ce diafragma se ridic\u0103, nu trebuie dec\u00e2t s\u0103 relaxa\u021bi peretele abdominal \u0219i s\u0103 \u00eel l\u0103sa\u021bi s\u0103 se extind\u0103 din nou spre exterior. Beneficii: acest tip de respira\u021bie m\u0103re\u0219te mult comprimarea abdominal\u0103. De asemenea, m\u0103re\u0219te diferen\u021ba relativ\u0103 dintre presiunile din cavit\u0103\u021bile abdominal\u0103 \u0219i toracic\u0103, imprim\u00e2nd, astfel, un efect foarte puternic de pompare asupra circula\u021biei. Stimuleaz\u0103 secre\u021bia de sucuri gastrice la nivelul stomacului \u0219i duodenului, stoarce s\u00e2ngele st\u0103tut din ficat \u0219i intensific\u0103 mi\u0219carea peristaltic\u0103 la nivelul intestinelor. De asemenea, este o metod\u0103 bun\u0103 de cultivare a controlului voli\u021bional asupra procesului de respira\u021bie. \n\nRespira\u021bia qi prin comprimare \nAcest tip de respira\u021bie poate fi folosit pentru m\u0103rirea asimila\u021biei de qi atmosferic din aer, acumularea qi-ului \u00een abdomenul inferior pentru depozitarea \u0219i dirijarea lui spre anumite organe \u0219i \u021besuturi, \u00een scopuri curative. De asemenea, d\u0103 un impuls puternic circula\u021biei sanguine \u0219i accentueaz\u0103 efectele benefice ale masajului organelor interne prin m\u0103rirea \u0219i men\u021binerea comprim\u0103rii abdominale. Metod\u0103: aceast\u0103 respira\u021bie este, practic, la fel ca respira\u021bia abdominal\u0103 natural\u0103, cu deosebirea c\u0103 fiecare dintre cele patru faze de control al respira\u021biei e prelungit\u0103, iar cele trei bloc\u0103ri sunt aplicate mai energic \u0219i sunt men\u021binute pu\u021bin mai mult timp, pentru intensificarea \u0219i men\u021binerea comprim\u0103rii. Ajut\u0103 la vizualizarea energiei sub forma unei lumini str\u0103lucitoare care intr\u0103 ca un flux \u00een c\u00e2mpul elixirului inferior, la inspira\u021bie, condens\u00e2ndu-se acolo \u00een timpul comprim\u0103rii, intr\u00e2nd apoi \u00een canalul spinal, prin coccis, \u0219i urc\u00e2nd spre cap \u00een timpul expira\u021biei. Dac\u0103 dori\u021bi s\u0103 trimite\u021bi energie pentru vindecarea unui organ afectat sau a unui \u021besut cu leziuni, vizualiza\u021bi energia ca o lumin\u0103 str\u0103lucitoare care intr\u0103 \u00een organul sau \u021besutul-\u021bint\u0103 \u00een timpul inspira\u021biei, se condenseaz\u0103 acolo \u00een timpul comprim\u0103rii \u0219i iese sub forma unui \u0219uvoi de cea\u021b\u0103 \u00eentunecat\u0103 sau fum, la expira\u021bie, elimin\u00e2nd energia negativ\u0103 care cauza leziunea sau boala. Inspira\u021bia \u0219i expira\u021bia trebuie s\u0103 fie pu\u021bin mai prelungite \u0219i mai lente dec\u00e2t \u00een cazul altor exerci\u021bii de respira\u021bie, iar faza de comprimare poate fi men\u021binut\u0103 p\u00e2n\u0103 la zece secunde, de\u0219i, dac\u0103 o men\u021bine\u021bi at\u00e2t de mult timp, este mai bine s\u0103 sta\u021bi a\u0219ezat, ca precau\u021bie \u00eempotriva ame\u021belii care poate ap\u0103rea ca rezultat al circula\u021biei cerebrale intensificate. \u00cenainte de a aplica blocarea la nivelul g\u00e2tului, \u00eenghi\u021bi\u021bi puternic, chiar dac\u0103 nu ave\u021bi saliv\u0103, deoarece aceast\u0103 manevr\u0103 ajut\u0103 la \u00eempingerea energiei \u00een jos, spre c\u00e2mpul elixirului inferior, intensific\u00e2nd, astfel, comprimarea abdominal\u0103 \u0219i m\u0103rind fluxul de energie din circula\u021bia Orbitei Microcosmice. Beneficii: acest tip de respira\u021bie accentueaz\u0103 comprimarea benefic\u0103 a organelor \u0219i glandelor abdominale, intensific\u00e2nd, totodat\u0103, asimila\u021bia \u0219i depozitarea energiei din surse externe \u00een c\u00e2mpul elixirului inferior \u0219i \u00een canalele majore. Stimuleaz\u0103 sistemul nervos central \u0219i activeaz\u0103 reac\u021bia imunitar\u0103 a ramurii parasimpatice. Poate fi folosit\u0103 cu eficacitate pentru dirijarea energiei pentru vindecarea \u0219i \u00eent\u0103rirea anumitor organe sau \u021besuturi sau pentru a acumula energie suplimentar\u0103 \u00een rezervoarele celor Opt Canale Extraordinare, mai ales atunci c\u00e2nd practica\u021bi qi gong \u00een momente \u0219i locuri deosebite, care v\u0103 ofer\u0103 un \u201epara\u0219oc\u201d de energie puternic\u0103 pentru colectare \u0219i depozitare. \n\nRespira\u021bia alternativ\u0103 pe n\u0103ri (fig. 16) \nAcest exerci\u021biu este menit s\u0103 alterneze fluxul de aer \u00eentre nara dreapt\u0103 \u0219i cea st\u00e2ng\u0103, echilibr\u00e2nd astfel, respira\u021bia \u0219i, de asemenea, fluxul de energie \u0219i func\u021biile cerebrale ale emisferelor dreapt\u0103 \u0219i st\u00e2ng\u0103 ale creierului. Acest tip de respira\u021bie poate fi practicat ca exerci\u021biu qi gong \u00een sine, \u00een picioare sau \u0219ez\u00e2nd, ori ca exerci\u021biu preliminar pentru echilibrarea respira\u021biei, \u00een preg\u0103tirea practicii qi gong prin mi\u0219care sau nemi\u0219care. \n2 3 4 \nFig. 16. Respira\u021bia alternativ\u0103 pe n\u0103ri: degetul mare de la m\u00e2na dreapt\u0103 blocheaz\u0103 nara dreapt\u0103, inspira\u021bie pe nara st\u00e2ng\u0103 ambele n\u0103ri blocate, comprimare scurt\u0103 degetul mare de la m\u00e2na dreapt\u0103 deschide nara dreapt\u0103, \u00een timp ce inelarul \u0219i degetul mic blocheaz\u0103 nara st\u00e2ng\u0103; expira\u021bia pe nara dreapt\u0103 ambele n\u0103ri blocate, pauz\u0103 scurt\u0103 \nMetod\u0103: inhala\u021bi profund pe ambele n\u0103ri, apoi folosi\u021bi degetul mare de la m\u00e2na dreapt\u0103 pentru a bloca \u0219i a \u00eenchide nara dreapt\u0103 \u0219i expira\u021bi \u00eencet \u0219i constant pe nara st\u00e2ng\u0103. Men\u021bin\u00e2nd nara dreapt\u0103 \u00eenchis\u0103 cu degetul mare de la m\u00e2na dreapt\u0103, inspira\u021bi prelung, \u00eencet pe nara st\u00e2ng\u0103. C\u00e2nd pl\u0103m\u00e2nii sunt plini, \u00eendoi\u021bi ar\u0103t\u0103torul \u0219i degetul mijlociu de la m\u00e2na dreapt\u0103 peste palm\u0103 \u0219i folosi\u021bi inelarul pentru a bloca nara st\u00e2ng\u0103. Men\u021bine\u021bi ambele n\u0103ri \u00eenchise o perioad\u0103 scurt\u0103 de timp, \u00een timp ce comprima\u021bi respira\u021bia \u0219i aplica\u021bi cele trei bloc\u0103ri, apoi lua\u021bi degetul mare de pe nara dreapt\u0103 (men\u021bin\u00e2nd nara st\u00e2ng\u0103 blocat\u0103) \u0219i expira\u021bi pe ea. Men\u021bin\u00e2nd nara st\u00e2ng\u0103 \u00eenchis\u0103, inspira\u021bi prin nara dreapt\u0103 deschis\u0103, apoi bloca\u021bi-o cu ajutorul degetului mare, comprima\u021bi \u0219i aplica\u021bi bloc\u0103rile, dup\u0103 care deschide\u021bi nara st\u00e2ng\u0103 (men\u021bin\u00e2nd nara dreapt\u0103 \u00eenchis\u0103) \u0219i expira\u021bi. Repeta\u021bi p\u00e2n\u0103 realiza\u021bi c\u00e2te \u0219ase respira\u021bii pe fiecare parte. B\u0103rba\u021bii trebuie s\u0103 \u00eenceap\u0103 cu expira\u021bia pe nara st\u00e2ng\u0103 \u0219i s\u0103 termine cu expira\u021bia pe nara dreapt\u0103, a\u0219a cum s-a explicat mai sus. Femeile trebuie s\u0103 \u00eenceap\u0103 cu expira\u021bia pe nara dreapt\u0103 \u0219i s\u0103 termine cu expira\u021bia pe partea st\u00e2ng\u0103, folosind tot m\u00e2na dreapt\u0103 pentru controlarea n\u0103rilor. Beneficii: respira\u021bia alternativ\u0103 pe n\u0103ri echilibreaz\u0103 fluxul de aer \u00eentre nara dreapt\u0103 \u0219i cea st\u00e2ng\u0103 \u0219i ajut\u0103 la deschiderea cavit\u0103\u021bilor sinusurilor. Av\u00e2nd \u00een vedere c\u0103 fluxul de aer este de dou\u0103 ori mai puternic atunci c\u00e2nd inspir\u0103m pe o nar\u0103, respira\u021bia alternativ\u0103 pe n\u0103ri expune membranele nazale la niveluri mai concentrate de qi dec\u00e2t respira\u021bia normal\u0103, permi\u021b\u00e2nd o absorb\u021bie mai mare de energie din aer. Aceast\u0103 respira\u021bie echilibreaz\u0103 \u0219i fluxul de energie \u00eentre partea dreapt\u0103 \u0219i cea st\u00e2ng\u0103 a corpului \u0219i echilibreaz\u0103 func\u021biile cerebrale controlate de emisferele dreapt\u0103 \u0219i st\u00e2ng\u0103 ale creierului. Datorit\u0103 acestui efect, este un exerci\u021biu foarte bun pentru practicarea \u00een timpul medita\u021biei prin nemi\u0219care \u00een pozi\u021bie \u0219ez\u00e2nd\u0103, deoarece ajut\u0103 la stimularea facult\u0103\u021bilor intuitive stagnante ale lobului drept \u0219i la integrarea lor cu facult\u0103\u021bile ra\u021bionale ale lobului st\u00e2ng. \n\nRespira\u021bia vibratorie \nExist\u0103 multe sunete curative \u0219i silabe sacre diferite folosite pentru respira\u021bia vibrant\u0103 \u00een tradi\u021biile budist\u0103 tibetan\u0103, taoist\u0103 \u0219i hinduist\u0103, dar, \u00een general, este cel mai bine s\u0103 le \u00eenv\u0103\u021ba\u021bi direct de la un maestru calificat, deoarece multe dintre ele trebuie s\u0103 fie adaptate special la sistemul energetic al fiec\u0103rui individ. Sunt totu\u0219i c\u00e2teva care pot fi practicate f\u0103r\u0103 adapt\u0103ri speciale. Respira\u021bia vibratorie presupune vocalizarea diferitelor silabe pentru crearea valurilor de vibra\u021bii la nivelul g\u00e2tului. Aceste vibra\u021bii se r\u0103sp\u00e2ndesc prin \u021besuturi, \u00een sus, p\u00e2n\u0103 la creier \u0219i \u00een interior, p\u00e2n\u0103 \u00een col\u021burile cele mai profunde ale pl\u0103m\u00e2nilor \u0219i inimii, stimul\u00e2nd fluidele, mas\u00e2nd celulele \u0219i deschiz\u00e2nd diferi\u021bii centri energetici. Aceste vibra\u021bii sunt, de asemenea, transformate \u00een impulsuri electromagnetice benefice datorit\u0103 propriet\u0103\u021bilor piezoelectrice ale structurilor moleculare cristaline din oase, \u021besuturile conjunctive \u0219i electroli\u021bi. Metod\u0103: inspira\u021bi profund pe nas, comprima\u021bi respira\u021bia \u00een jos la nivelul abdomenului inferior, apoi deschide\u021bi gura \u0219i g\u00e2tul \u0219i vocaliza\u021bi silaba tare \u0219i clar, \u00eentr-o expira\u021bie lung\u0103, constant\u0103 \u0219i controlat\u0103, continu\u00e2nd p\u00e2n\u0103 c\u00e2nd pl\u0103m\u00e2nii sunt complet goli\u021bi. Nu \u00eentrerupe\u021bi niciodat\u0103 vocalizarea unei silabe curative sau sacre \u0219i nu v\u0103 opri\u021bi p\u00e2n\u0103 c\u00e2nd expira\u021bia nu este complet\u0103. Una dintre cele mai eficiente silabe pentru respira\u021bia vibratorie este \u201eaa\u201d \u2013 sunetul asociat chakrei g\u00e2tului. Folosi\u021bi tonalitatea care este natural\u0103 vocii dumneavoastr\u0103 \u0219i men\u021bine\u021bi g\u00e2tul larg deschis \u00een timp ce vocaliza\u021bi. Concentra\u021bi-v\u0103 nu numai asupra sunetului, ci \u0219i a perceperii felului \u00een care vibra\u021biile sunt emise de coardele vocale, p\u0103trunz\u00e2nd ad\u00e2nc \u00een \u021besuturile \u00eenconjur\u0103toare. \u00cen tradi\u021bia tibetan\u0103, care subliniaz\u0103 importan\u021ba sunetului ca manifestare a energiei, mantra sunt folosite pe scar\u0103 larg\u0103 \u00een medita\u021bie, at\u00e2t pentru scopuri spirituale, c\u00e2t \u0219i curative. Exist\u0103 trei \u201esilabe-vl\u0103star\u201d sacre pe care mae\u0219trii tibetani de medita\u021bie le predau, care cuprind sunetele \u0219i efectele tuturor celorlalte mantra \u0219i, \u00eentr-adev\u0103r, ale tuturor sunetelor din univers. Aceste trei silabe sunt \u201eOm\u201d, \u201eAa\u201d \u0219i \u201eHum\u201d. Prima este asociat\u0103 centrului energetic al c\u00e2mpului elixirului superior din cap. Atunci c\u00e2nd este pronun\u021bat\u0103, buzele trebuie s\u0103 fie bine rotunjite, pentru sunetul ini\u021bial, \u201eooo\u201d, care trebuie s\u0103 ocupe aproximativ trei sferturi din expira\u021bie, fiind urmat de \u201emmm\u201d, ce se pronun\u021b\u0103 cu buzele str\u00e2nse. \u201eAa\u201d controleaz\u0103 chakra g\u00e2tului \u0219i toate facult\u0103\u021bile spirituale corespunz\u0103toare acestui centru energetic. \u201eHum\u201d este asociat chakrei inimii \u0219i con\u0219tiin\u021bei umane. \u00cen cazul ultimului sunet, silaba \u201ehu\u201d ini\u021bial\u0103 (pronun\u021bat\u0103 \u201ehuuuu\u201d) ocup\u0103 aproximativ un sfert din expira\u021bie, fiind urmat\u0103 de un \u201emmm\u201d lung, vibrant. Atunci c\u00e2nd sunt folosite pentru lucrul cu energia \u00een respira\u021bia vibratorie, efectele acestor silabe sunt universale \u0219i a\u0219adar independente de orice conota\u021bii religioase pe care le-ar putea avea \u00een diferite tradi\u021bii culturale, deci pot fi practicate de oricine pentru s\u0103n\u0103tate, f\u0103r\u0103 probleme referitoare la crearea unor conflicte cu credin\u021bele religioase personale. Beneficii: respira\u021bia vibratorie stimuleaz\u0103 \u00eentregul aparat respirator printr-un \u201emasaj\u201d vibrant, iar acest efect se extinde p\u00e2n\u0103 la creier. Elibereaz\u0103 orice mucus rezidual acumulat \u00een col\u021burile pl\u0103m\u00e2nilor \u0219i stimuleaz\u0103 microcircula\u021bia la nivelul creierului. Centrii principali de energie care se afl\u0103 de-a lungul coloanei vertebrale (chakrele) reac\u021bioneaz\u0103 la respira\u021bia vibratorie, deschiz\u00e2ndu-se \u0219i transmi\u021b\u00e2nd energie. Vibra\u021biile sunt, de asemenea, transformate \u00een impulsuri electromagnetice de c\u0103tre structurile cristaline din dinferite \u021besuturi, iar aceste impulsuri au efecte curative terapeutice asupra organelor interne \u0219i glandelor. \n\nRespira\u021bia prin por\u021bile energetice \n\u00cen cadrul acestei metode de respira\u021bie, aten\u021bia nu se mai concentreaz\u0103 asupra fluxului de aer care intr\u0103 \u0219i iese din pl\u0103m\u00e2ni, ci asupra fluxului de energie ce intr\u0103 \u0219i iese din diferitele por\u021bi energetice, prin folosirea voin\u021bei, vizualiz\u0103rii \u0219i a sim\u021birii pentru activarea, amplificarea \u0219i men\u021binerea lui. Aceasta este benefic\u0103 \u00een mod deosebit atunci c\u00e2nd practica\u021bi qi gong \u00een momente \u0219i locuri \u00een care energia ambiental\u0103 a naturii \u0219i cosmosului e deosebit de pur\u0103 \u0219i puternic\u0103 (vezi pagina 119). Metod\u0103: \u00eencepe\u021bi cu respira\u021bie abdominal\u0103 normal\u0103, concentr\u00e2ndu-v\u0103 aten\u021bia asupra diferitelor puncte de control al respira\u021biei, p\u00e2n\u0103 c\u00e2nd corpul, respira\u021bia \u0219i mintea sunt echilibrate \u0219i sincronizate armonios. Apoi, \u00eendrepta\u021bi-v\u0103 punctul de concentrare spre una dintre principalele por\u021bi energetice, cum ar fi \u201ePalatul Medicinei\u201d de pe cre\u0219tetul capului, \u201eConfluen\u021ba Yin\u201d din perineu, punctele \u201ePalatul Muncii\u201d de pe palme sau por\u021bile \u201eIzvoarelor Clocotitoare\u201d de pe t\u0103lpile picioarelor. Mai \u00eent\u00e2i, vizualiza\u021bi poarta \u00een sine, apoi vizualiza\u021bi fluxul de energie ce trece prin poart\u0103 \u00een timpul inspira\u021biei \u0219i concentra\u021bi-v\u0103 aten\u021bia asupra senza\u021biilor pe care le ave\u021bi la nivelul por\u021bii pe m\u0103sur\u0103 ce energia curge prin ea. Folosi\u021bi voin\u021ba \u0219i vizualizarea pentru a dirija energia spre c\u00e2mpul elixirului inferior pentru stocare sau pentru vindecarea unui anumit organ, pentru tonifierea \u021besuturilor \u0219i stimularea func\u021biilor vitale. La expira\u021bie, pute\u021bi alege s\u0103 dirija\u021bi energia \u00eenapoi \u00eenafar\u0103 prin aceea\u0219i poart\u0103 sau prin intermediul alteia ori s\u0103 extrage\u021bi energia negativ\u0103 dintr-un anumit organ sau \u021besut ori pur \u0219i simplu, s\u0103 condensa\u021bi \u0219i s\u0103 stoca\u021bi energia acumulat\u0103 prin inspira\u021bie \u00een \u201eMarea de Energie\u201d din c\u00e2mpul elixirului inferior. Beneficii: aceast\u0103 metod\u0103 de respira\u021bie acumuleaz\u0103 energia din surse externe \u0219i o dirijeaz\u0103 spre c\u00e2mpul elixirului inferior, pentru stocare, sau spre organele suferinde ori \u021besuturile lezate, pentru vindecare. Poate fi folosit\u0103 \u0219i pentru eliminarea energiei de Foc excesive din sistem \u0219i pentru scoaterea energiei stagnante \u0219i toxice din diferite organe \u0219i meridiane. A\u0219adar, este o metod\u0103 bun\u0103 de re\u00eenc\u0103rcare a \u201ebateriilor\u201d dumneavostr\u0103 cu energie \u0219i de umplere a rezervelor de energie. Este o practic\u0103 eficient\u0103 \u0219i pentru cultivarea controlului voli\u021bional asupra energiei, dezvoltarea facult\u0103\u021bilor vizualiz\u0103rii \u0219i voin\u021bei \u0219i pentru \u00eenv\u0103\u021barea modului \u00een care se poate vedea \u0219i sim\u021bi cum intr\u0103 energia \u00een corp, cum iese \u0219i cum circul\u0103 prin interiorul acestuia. \n\nIntegrarea corpului \u0219i a respira\u021biei \nStabilirea unei sincroniz\u0103ri perfecte a mi\u0219c\u0103rilor ritmice lente ale corpului cu valurile ad\u00e2nci, ciclice ale respira\u021biei constituie un punct principal de aten\u021bie \u00een formele de qi gong prin mi\u0219care. \u00cen toate exerci\u021biile de acest tip, respira\u021bia este cea care impune ritmul \u00eentotdeauna, iar corpul o urmeaz\u0103. Pe m\u0103sur\u0103 ce respira\u021bia devine mai profund\u0103 \u0219i mai prelungit\u0103, mi\u0219c\u0103rile corpului devin mai lente \u0219i mai atente, mintea dirij\u00e2nd cele dou\u0103 aspecte ale practicii. Pentru majoritatea exerci\u021biilor, dac\u0103 nu exist\u0103 alte indica\u021bii, mi\u0219c\u0103rile ascendente \u0219i cele spre interior ale bra\u021belor \u0219i capului sunt efectuate \u00een timpul fazei de inspira\u021bie. Mi\u0219c\u0103rile descendente \u0219i cele spre exterior sunt realizate \u00een timpul fazei de expira\u021bie. De exemplu, dac\u0103 un exerci\u021biu necesit\u0103 ca bra\u021bele s\u0103 fie ridicate deasupra capului, mi\u0219carea este realizat\u0103 \u00een timpul inspira\u021biei, iar bra\u021bele coboar\u0103 din nou \u00een punctul din care au plecat, \u00een timpul expira\u021biei. \u00cen acela\u0219i mod, bra\u021bele sunt trase spre interior, spre corp \u00een timpul inspira\u021biei \u0219i extinse prin \u00eendep\u0103rtarea de corp \u00een timpul expira\u021biei. Dac\u0103 se folose\u0219te comprimarea \u0219i sunt aplicate \u0219i cele trei bloc\u0103ri la terminarea inspira\u021biei, aceast\u0103 faz\u0103 a respira\u021biei are loc la jum\u0103tatea mi\u0219c\u0103rii corporale, atunci c\u00e2nd bra\u021bele sunt complet \u00eentinse \u00een sus sau trase aproape de trunchi. Pauza scurt\u0103 a respira\u021biei care are loc \u00eentre finalul expira\u021biei \u0219i \u00eenceputul urm\u0103toarei inspira\u021bii are loc atunci c\u00e2nd bra\u021bele \u0219i m\u00e2inile au \u00eencheiat deja un ciclu complet de mi\u0219care \u0219i au revenit la pozi\u021bia de \u00eenceput. Pentru a folosi mi\u0219c\u0103rile corpului \u00een dirijarea energiei mobilizate prin respira\u021bie, este esen\u021bial s\u0103 se men\u021bin\u0103 sincronizarea ritmic\u0103 a corpului \u0219i respira\u021biei pe toat\u0103 perioada exerci\u021biului, iar acest lucru necesit\u0103 o aten\u021bie concentrat\u0103 \u0219i prezen\u021b\u0103 de spirit. Imediat ce mintea devine preocupat\u0103 de g\u00e2nduri sau este distras\u0103 de stimuli externi, corpul \u0219i respira\u021bia \u00ee\u0219i pierd sincronizarea \u0219i energia se \u00eempr\u0103\u0219tie. \n\nIntegrarea energiei \u0219i a respira\u021biei \n\u00cen formele de practic\u0103 qi gong prin nemi\u0219care, \u00een care corpul r\u0103m\u00e2ne imobil, respira\u021bia trebuie s\u0103 fie sincronizat\u0103 perfect cu mi\u0219carea energiei \u00een loc de mi\u0219carea corpului. Acest lucru se realizeaz\u0103 prin utilizarea facult\u0103\u021bilor mentale ale vizualiz\u0103rii \u0219i voin\u021bei \u0219i prin elaborarea unui sim\u021b al mi\u0219c\u0103rii energiei \u00een corp, ca \u00een cazul \u201erespira\u021biei prin por\u021bile energetice\u201d discutate mai sus. \u00cen timpul inspira\u021biei, trebuie s\u0103 vizualiza\u021bi \u0219i s\u0103 \u00eencerca\u021bi s\u0103 sim\u021bi\u021bi cum se ridic\u0103 energia prin diferite canale din sistem sau cum intr\u0103 \u00een sistem prin intermediul por\u021bilor. \u00cen timpul expira\u021biei, energia coboar\u0103 prin sistem sau iese prin por\u021bi. Este important s\u0103 distinge\u021bi \u00eentre energia care se mi\u0219c\u0103 \u00een interiorul sistemului \u0219i cea ce intr\u0103 \u0219i iese din sistem prin intermediul diferitelor por\u021bi. De exemplu, \u00een timpul inspira\u021biei energia se ridic\u0103 prin Canalul Conduc\u0103tor, de-a lungul coloanei vertebrale, din zona sacral\u0103 spre creier, iar \u00een timpul expira\u021biei coboar\u0103 prin Canalul Concep\u021biei prin fa\u021b\u0103, de la creier spre abdomenul inferior. Totu\u0219i, atunci c\u00e2nd energia e atras\u0103 prin poarta din cre\u0219tetul capului \u00een timpul inspira\u021biei, aceasta se deplaseaz\u0103 \u00een jos spre abdomenul inferior, iar c\u00e2nd este eliminat\u0103 prin aceea\u0219i poart\u0103 \u00een timpul expira\u021biei, circul\u0103 \u00een sus, spre cap. Cu alte cuvinte, atunci c\u00e2nd energia este deplasat\u0103 \u00een interiorul sistemului, inspira\u021bia coincide cu mi\u0219carea ascendent\u0103, iar c\u00e2nd energia este deplasat\u0103 \u00een\u0103untrul \u0219i \u00een afara sistemului, inspira\u021bia coincide cu intrarea \u0219i expira\u021bia cu ie\u0219irea energiei, indiferent de faptul c\u0103 aceast\u0103 energie se deplaseaz\u0103 \u00een sus sau \u00een jos fa\u021b\u0103 de poart\u0103 dup\u0103 momentul intr\u0103rii \u00een sistem. Dac\u0103 se utilizeaz\u0103 comprimarea \u0219i se aplic\u0103 cele trei bloc\u0103ri \u00een timpul respira\u021biei, vizualiza\u021bi \u0219i \u00eencerca\u021bi s\u0103 sim\u021bi\u021bi cum se acumuleaz\u0103 \u0219i se condenseaz\u0103 energia \u00een punctul \u00een care o direc\u021bioneaz\u0103 mintea dup\u0103 \u00eencheierea inspira\u021biei. \u00cen timpul scurtei pauze dintre expira\u021bie \u0219i urm\u0103toarea inspira\u021bie, energia \u00eenceteaz\u0103 s\u0103 se deplaseze. Acestea sunt doar indica\u021bii generale pentru practica prin nemi\u0219care. \u00cen timp ce \u00een cazul exerci\u021biilor prin mi\u0219care armonia corpului \u0219i a respira\u021biei este crucial\u0103 pentru succesul mobiliz\u0103rii \u0219i direc\u021bion\u0103rii energiei prin corp, \u00een cazul practicii prin nemi\u0219care armonia energiei cu respira\u021bia nu e la fel de important\u0103, deoarece energia reac\u021bioneaz\u0103, \u00een primul r\u00e2nd, la comenzile min\u021bii \u00een practica \u00een pozi\u021bie \u0219ez\u00e2nd\u0103. A\u0219adar, dac\u0103 persoana respectiv\u0103 \u0219i-a dezvoltat facult\u0103\u021bi puternice de vizualizare \u0219i voin\u021b\u0103, \u00ee\u0219i poate mobiliza \u0219i dirija cu u\u0219urin\u021b\u0103 energia doar cu ajutorul min\u021bii, f\u0103r\u0103 s\u0103 foloseasc\u0103 respira\u021bia ca ajutor. \u00cen acest caz, respira\u021bia r\u0103m\u00e2ne pe \u201epilot automat\u201d \u00een fundal, \u00een timp ce mintea lucreaz\u0103 direct cu energia. Pentru \u00eencep\u0103tori \u00eens\u0103, integrarea respira\u021biei \u0219i a energiei astfel \u00eenc\u00e2t s\u0103 se deplaseze \u00eempreun\u0103 faciliteaz\u0103 lucrul cu energia \u00een practica medita\u021biei prin nemi\u0219care. \n", " Precepte de practic\u0103: principii, indica\u021bii \u0219i aten\u021bion\u0103ri \n\u00centr-un cuv\u00e2nt, principiul de \u00eendrumare \u00een practica qi gong este \u201eTao\u201d, \u201eCalea\u201d naturii \u0219i a universului. Ordinea natural\u0103 \u0219i legile universale care guverneaz\u0103 mi\u0219c\u0103rile stelelor \u0219i planetelor, mi\u0219c\u0103rile ciclice ale anotimpurilor \u0219i timpului, suflul v\u00e2ntului \u0219i curgerea apei, fazele lunii \u0219i mareele, predomin\u0103 \u0219i \u00een universul microcosmic al corpului uman, regl\u00e2ndu-i \u201er\u00e2urile\u201d de s\u00e2nge \u0219i \u201ev\u00e2ntul\u201d respira\u021biei, model\u00e2nd \u201emun\u021bii\u201d de mu\u0219chi \u0219i \u201emineralele\u201d oaselor \u0219i dict\u00e2nd ritmurile cre\u0219terii \u0219i degrad\u0103rii, vie\u021bii \u0219i mor\u021bii. Qi gong ofer\u0103 o metod\u0103 convenabil\u0103 \u0219i eficient\u0103 prin care Umanitatea se poate armoniza cu puterile Cerului (cosmosului) \u0219i P\u0103m\u00e2ntului (naturii), restabilind, astfel, echilibrul primordial pe care artificiile vie\u021bii civilizate \u00eel stric\u0103 at\u00e2t de u\u0219or. Cu c\u00e2t fiin\u021bele umane devin mai avansate din punct de vedere tehnologic, cu at\u00e2t se \u00eendep\u0103rteaz\u0103 mai mult de armonia cu natura. De\u0219i un individ nu poate face nimic pentru a inversa cursul pe care \u00eel urmeaz\u0103 civiliza\u021bia uman\u0103 \u00een ansamblu, orice persoan\u0103 \u00ee\u0219i poate restabili cu u\u0219urin\u021b\u0103 leg\u0103tura primordial\u0103 cu natura \u0219i cosmosul, prin simpla practicare a artei qi gong. Conform credin\u021belor tradi\u021bionale chineze despre s\u0103n\u0103tate, toate bolile \u0219i degener\u0103rile la nivelul corpului pot fi puse pe seama dezechilibrelor energetice fundamentale. A\u0219adar, modul de tratare \u0219i de prevenire a bolilor \u0219i a deterior\u0103rii const\u0103 \u00een restabilirea \u0219i men\u021binerea echilibrului natural \u00een sistemul energetic uman. Qi gong realizeaz\u0103 acest lucru prin stabilirea rezonan\u021bei armonice \u00eentre c\u00e2mpul energetic personal al unui individ \u0219i c\u00e2mpurile energetice superioare ale naturii \u0219i cosmosului, fie prin practic\u0103 individual\u0103, fie prin transmiterea energiei emise de un maestru. Aceasta aduce ordinea natural\u0103 \u0219i echilibrul universal \u00een sistemul uman dezordonat \u0219i dezechilibrat. Este o realitate fundamental\u0103 a vie\u021bii c\u0103, atunci c\u00e2nd o parte a sistemului uman \u00ee\u0219i pierde sincronizarea cu elementele corespondente din natur\u0103 \u0219i nu mai respect\u0103 modelul stabilit de matri\u021ba creatoare a universului, s\u0103n\u0103tatea are de suferit, vitalitatea e sec\u0103tuit\u0103 \u0219i ordinea natural\u0103 a vie\u021bii este tulburat\u0103. Singura modalitate de corectare a acestei situa\u021bii const\u0103 \u00een restabilirea leg\u0103turii \u00eentre sistemul energetic dezechilibrat al individului bolnav \u0219i energiile echilibrate \u00een mod natural ale c\u00e2mpurilor mai puternice, pentru a reinstaura peisajul intern al corpului \u00een concordan\u021b\u0103 cu modelele universale ale naturii. Qi gong face exact acest lucru. \u00cen timp ce metodologia qi gong se axeaz\u0103 pe coordonarea ritmic\u0103 a corpului \u0219i respira\u021biei, a echilibrului \u0219i posturii, a inspira\u021biei \u0219i expira\u021biei, agentul principal implicat \u00een practic\u0103 este mintea. Mintea este cea care une\u0219te corpul \u0219i respira\u021bia \u00een qi gong \u0219i care aduce Tao universal al naturii \u0219i cosmosului \u00een t\u0103r\u00e2mul personal al sistemului uman individual. Pentru acest lucru, mintea trebuie s\u0103 resping\u0103 multe dintre obiec\u021biile ridicate de orgoliu \u0219i de emo\u021bii, care sunt obi\u0219nuite s\u0103 comande energiile umane pentru scopurile lor particulare \u2013 scopuri ce sunt aproape \u00eentotdeauna neproductive pentru s\u0103n\u0103tate, longevitate \u0219i dezvoltare spirirtual\u0103. Pentru a evita ca orgoliul \u0219i emo\u021biile s\u0103 consume energie \u0219i s\u0103 distrag\u0103 aten\u021bia \u00een timpul practicii, trebuie s\u0103 avem \u00een vedere c\u00e2teva dintre cele mai importante principii ale echilibrului \u0219i armoniei care definesc Tao \u0219i s\u0103 le folosim ca indica\u021bii pentru lucrul cu energia \u00een qi gong. \n\nPrincipiile c\u0103l\u0103uzitoare ale echilibrului \u0219i armoniei \nMi\u0219carea \u0219i nemi\u0219carea \nMi\u0219carea \u0219i nemi\u0219carea sunt polii complementari ai mobilit\u0103\u021bii, elementele yin \u0219i yang ale mi\u0219c\u0103rii. Unul dintre preceptele de baz\u0103 ale practicii qi gong este acela de a g\u0103si stabilitatea perfect\u0103, echilibrul ideal \u00eentre mi\u0219care \u0219i nemi\u0219care. Pentru a face acest lucru, trebuie s\u0103 \u201ec\u0103ut\u0103m mi\u0219carea \u00een nemi\u0219care\u201d \u0219i \u201enemi\u0219carea \u00een mi\u0219care\u201d. Integrarea mi\u0219c\u0103rii \u0219i a nemi\u0219c\u0103rii constituie un principiu important \u00een toate stilurile de practic\u0103 qi gong, doarece undeva, \u00eentre starea de mi\u0219care \u0219i imobilitate, ac\u021biune \u0219i inac\u021biune, schimbare \u0219i continuitate, exist\u0103 un punct exact de echilibru perfect \u0219i armonie, \u00een care forma \u0219i func\u021bia fuzioneaz\u0103. \u00centr-adev\u0103r, fizica modern\u0103 ne informeaz\u0103 c\u0103, de fapt, nu exist\u0103 starea de nemi\u0219care absolut\u0103, deoarece toate fenomenele \u0219i obiectele se rezum\u0103 la energia care oscileaz\u0103 \u00een c\u00e2mpuri polare. Astfel, ceea ce c\u0103ut\u0103m \u00een qi gong este gradul ideal de oscila\u021bie, pulsa\u021bia perfect\u0103 care sintonizeaz\u0103 ritmurile umane ale corpului, respira\u021biei \u0219i min\u021bii pe aceea\u0219i coard\u0103 armonioas\u0103 a unit\u0103\u021bii \u0219i le echilibreaz\u0103 cu ritmurile universale ale naturii \u0219i cosmosului. \u00cen \u0219coala chinez\u0103 de arte mar\u021biale interne de stil \u201eu\u0219or\u201d, fuziunea nemi\u0219c\u0103rii interioare cu mi\u0219carea exterioar\u0103 constituie cheia gener\u0103rii puterii, deoarece nemi\u0219carea \u0219i senin\u0103tatea spiritului sunt condi\u021biile necesare pentru ca mintea s\u0103 exercite controlul asupra energiei, pe m\u0103sur\u0103 ce corpul se mi\u0219c\u0103. \n\nInteriorul \u0219i exteriorul \nAtunci c\u00e2nd practica\u021bi qi gong, este important s\u0103 ave\u021bi \u00een vedere leg\u0103turile str\u00e2nse dintre aspectul interior \u0219i cel exterior. \u00cen viziunea obi\u0219nuit\u0103 corpurile noastre delimiteaz\u0103 o grani\u021b\u0103 foarte clar\u0103, concret\u0103 \u00eentre \u201einteriorul\u201d nostru \u0219i lumea din exterior, dar din punctul de vedere al artei qi gong, nu exist\u0103 nici o limit\u0103 precis\u0103 \u00eentre sistemul energetic uman \u0219i c\u00e2mpurile energetice externe, deoarece toate c\u00e2mpurile energetice se intersecteaz\u0103 \u0219i interac\u021bioneaz\u0103. \u00cen plus, sistemul energetic uman ca \u00eentreg constituie o replic\u0103 microscopic\u0103 a c\u00e2mpurilor superioare de for\u021be ale naturii \u0219i cosmosului, iar sistemul uman reac\u021bioneaz\u0103 a\u0219adar prin rezonan\u021b\u0103 armonic\u0103 la for\u021bele vibrante ale sistemelor superioare. De fapt, unul dintre cele mai eficiente moduri de reechilibrare a sistemului energetic uman prin qi gong const\u0103 \u00een stabilirea rezonan\u021bei armonice \u00eentre energiile interne ale sistemului uman \u0219i energiile externe ale naturii \u0219i cosmosului. Un alt mod \u00een care practica qi gong func\u021bioneaz\u0103 pentru a uni \u0219i echilibra factorii interni \u0219i externi const\u0103 \u00een \u201eexersarea\u201d mental\u0103 a re\u021belei invizibile de meridiane energetice, prin antrenarea corpului la interior \u0219i prin controlarea respira\u021biei la exterior. Corpul fizic extern devine, astfel, o cale de acces pentru lucrul cu energia \u0219i echilibrarea energiei interne a corpului, iar echilibrarea energiilor interne dicteaz\u0103, la r\u00e2ndul ei, starea de s\u0103n\u0103tate \u0219i vitalitate func\u021bional\u0103 a p\u0103r\u021bilor fizice externe. Alchimia intern\u0103 a esen\u021bei, energiei \u0219i spiritului poate fi catalizat\u0103 \u0219i controlat\u0103 din punct de vedere extern, echilibr\u00e2nd corpul, respira\u021bia \u0219i mintea prin qi gong. Totu\u0219i, din moment ce energia, \u0219i nu materia este \u201eingredientul activ\u201d fundamental \u00een alchimia intern\u0103 din qi gong, factorii interni \u0219i externi sunt elemente integrale ale practicii, care se intersecteaz\u0103 \u0219i interac\u021bioneaz\u0103 \u00een mod constant \u0219i care a\u0219adar nu pot fi separate. \n\nG\u0103sirea centrului \nPentru ca un element s\u0103 aib\u0103 echilibru, trebuie s\u0103 aib\u0103 un centru care s\u0103 aib\u0103 rolul de punct de echilibru. \u00cen sistemul uman, punctul central de echilibru at\u00e2t pentru corp, c\u00e2t \u0219i pentru energie este a\u0219a-numitul \u201ec\u00e2mp al elixirului inferior\u201d (dan-tien) sau \u201emarea energiei\u201d (qi-hai), localizat \u00een abdomenul inferior, chiar sub ombilic, \u00een spatele acestuia. Din punct de vedere anatomic, acest punct este localizat exact \u00een mijlocul triunghiului format prin intersectarea unei linii trasate \u00eentre ombilic \u0219i Poarta Vie\u021bii, care se afl\u0103 exact \u00een partea opus\u0103 ombilicului, pe coloana vertebral\u0103, cu alte dou\u0103 linii trasate din ombilic \u0219i din Poarta Vie\u021bii \u00een jos, spre punctul Confluen\u021bei Yin din perineu. Din punct de vedere energetic totu\u0219i, \u00eentregul tract digestiv inferior, inclusiv intestinul gros \u0219i cel sub\u021bire, constituie centrul de echilibru pentru sistemul uman, deoarece aceste \u021besuturi au o mare capacitate de stocare a energiei. Integrarea posturii adecvate, a mi\u0219c\u0103rii corporale ritmice \u0219i a respira\u021biei abdominale profunde \u00een qi gong depind toate de con\u0219tiin\u021ba concentrat\u0103 asupra echilibrului direc\u021bional \u00een corp \u2013 din cap p\u00e2n\u0103 \u00een picioare, din fa\u021b\u0103 \u00een spate, din st\u00e2nga \u00een dreapta. Toate aceste axe de echilibru \u00een qi gong \u00ee\u0219i au adev\u0103ratul centru \u00een partea inferioar\u0103 a dan-tien \u0219i toate posturile \u0219i mi\u0219c\u0103rile folosite \u00een exerci\u021biile prin mi\u0219care se axeaz\u0103 pe acest punct de echilibru, \u00een timp ce \u00een formele de practic\u0103 prin nemi\u0219care el constituie fundamentul central al stabilit\u0103\u021bii \u00een toate posturile de medita\u021bie. Un motiv pentru care este at\u00e2t de important s\u0103 men\u021bine\u021bi o postur\u0103 a Calului (vezi pagina 154) solid\u0103 \u0219i stabil\u0103 pentru practica \u00een picioare este s\u0103 v\u0103 asigura\u021bi c\u0103 majoritatea greut\u0103\u021bii corporale este suportat\u0103 de coapse, permi\u021b\u00e2nd, astfel, pelvisului \u0219i zonei sacrale, ce g\u0103zduiesc centrul de echilibru, s\u0103 se roteasc\u0103 \u0219i s\u0103 transleze liber \u00een toate direc\u021biile \u00een timpul practicii, pentru a men\u021bine un echilibru direc\u021bional constant. \n\nU\u0219or, lent \u0219i lin \nAceste trei cuvinte rezum\u0103 calit\u0103\u021bile esen\u021biale ale exerci\u021biilor qi gong. U\u0219urin\u021ba (rou) a fost considerat\u0103 \u00eentodeauna a fi o calitate esen\u021bial\u0103 \u00een Tao. Dup\u0103 cum afirm\u0103 Tao te king: \nNimic sub soare nu este mai flexibil dec\u00e2t apa; Dar, atunci c\u00e2nd atac\u0103 lucrurile dure \u0219i rezistente, Nu este unul care s\u0103 poat\u0103 triumfa. C\u0103 lucrurile flexibile le \u00eenving pe cele rezistente \u0218i c\u0103 u\u0219orul \u00eenvinge greul Este un fapt cunoscut de toat\u0103 lumea Dar pe care nimeni nu \u00eel folose\u0219te. \n\nPuterea u\u0219urin\u021bei este fundamentul artelor mar\u021biale chineze interne sau de stil \u201eu\u0219or\u201d, care dep\u0103\u0219esc puterea brut\u0103 a mu\u0219chilor puternici cu for\u021ba invincibil\u0103 a energiei u\u0219oare, adaptabile. Din nou, Tao te king clarific\u0103 acest element: \nCele zece mii de creaturi \u0219i toate plantele \u0219i copacii Sunt adaptabile \u0219i u\u0219oare \u00een via\u021b\u0103, Dar aspre \u0219i uscate \u00een moarte. \u00centr-adev\u0103r, a fi rigid \u0219i dur este calea mor\u021bii; A fi u\u0219or \u0219i adaptabil este calea vie\u021bii. \n\nDin punct de vedere fizic, a fi u\u0219or \u00eenseamn\u0103 a fi complet relaxat (sung). Canalele energetice se deschid \u0219i energia curge liber prin ele doar \u00een acele p\u0103r\u021bi ale corpului care sunt men\u021binute \u00eentr-o stare de relaxare complet\u0103. Orice tip de tensiune reduce imediat fluxul de energie spre acea parte a corpului. Men\u021binerea ritmului foarte lent (man) este una dintre modalit\u0103\u021bile de a ajuta la p\u0103strarea unei st\u0103ri u\u0219oare, relaxate. Un alt motiv pentru mi\u0219c\u0103rile \u00eencete \u00een qi gong este men\u021binerea corpului \u00een sincronizare cu mi\u0219carea ascendent\u0103 \u0219i cea descendent\u0103 a respira\u021biei, care devine foarte profund\u0103, prelungit\u0103 \u0219i lent\u0103 \u00een timpul practicii. Mi\u0219c\u0103rile lente, calculate \u00eenlesnesc \u0219i concentrarea mental\u0103 \u0219i sincronizeaz\u0103 \u00eentregul sistem cu pulsa\u021bia profund\u0103, de frecven\u021b\u0103 redus\u0103, a p\u0103m\u00e2ntului, care vibreaz\u0103 cu o frecven\u021b\u0103 de 7,8 hertzi (cicluri pe secund\u0103), mult mai \u00eencet dec\u00e2t oscileaz\u0103 orice sistem uman normal, \u00een timpul activit\u0103\u021bilor zilnice obi\u0219nuite. C\u00e2nd e vorba despre qi gong, este foarte adev\u0103rat c\u0103 \u201egraba stric\u0103 treaba\u201d. Mi\u0219c\u0103rile line (sun), ritmice reprezint\u0103 al treilea parametru al exerci\u021biilor qi gong. Asemenea planetelor care se \u00eenv\u00e2rt \u00een jurul Soarelui \u0219i Lunii, ce se \u00eenv\u00e2rte \u00een jurul P\u0103m\u00e2ntului, asemenea pisicilor care merg \u0219i pe\u0219tilor ce \u00eenoat\u0103, toate mi\u0219c\u0103rile din qi gong sunt efectuate foarte lin, f\u0103r\u0103 gre\u0219eal\u0103, fiecare pas duc\u00e2nd \u00een mod natural la urm\u0103torul, f\u0103r\u0103 nici un efort vizibil \u0219i f\u0103r\u0103 grab\u0103. Mi\u0219c\u0103rile abrupte, furtunoase \u0219i schimb\u0103rile bru\u0219te de ritm nu \u00ee\u0219i au locul \u00een practica qi gong, deoarece \u00eempiedic\u0103 fluxul liber \u0219i tranzi\u021biile line ale energiei pe care exerci\u021biile qi gong sunt menite s\u0103 le induc\u0103. \n\nEchilibrarea concomitent\u0103 a corpului, respira\u021biei \u0219i min\u021bii \nCorpul, respira\u021bia \u0219i mintea sunt manifest\u0103rile temporale ale esen\u021bei, energiei \u0219i spiritului primordiale \u0219i, aduc\u00e2nd aceste trei aspecte postnatale ale existen\u021bei umane \u00eentr-o stare de echilibru, prin qi gong se induce un echilibru similar \u0219i la nivel primordial. Echilibrarea corpului e cea mai u\u0219oar\u0103 dintre cele trei, deoarece este cea mai concret\u0103. Aceasta se realizeaz\u0103 prin efectuarea unei serii de exerci\u021bii de eliberare \u0219i stretching care relaxeaz\u0103 complet corpul, stimuleaz\u0103 circula\u021bia \u0219i deschid canalele energetice. Echilibrarea respira\u021biei se rezum\u0103 la a \u00eenv\u0103\u021ba cum s\u0103 respir\u0103m corect, astfel \u00eenc\u00e2t respira\u021bia s\u0103 devin\u0103 profund\u0103, prelungit\u0103, lent\u0103 \u0219i uniform\u0103 \u0219i s\u0103 fie controlat\u0103 de diafragm\u0103, \u0219i nu de piept. Atunci c\u00e2nd respira\u021bia este echilibrat\u0103, toate celelalte func\u021bii vitale ale corpului se supun acestui echilibru. Dar echilibrarea min\u021bii este o sarcin\u0103 oarecum mai dificil\u0103 \u0219i mai subtil\u0103, deoarece nu se lucreaz\u0103 cu nimic tangibil. A\u0219adar, cel mai bun mod de echilibrare a min\u021bii const\u0103 \u00een concentrarea aten\u021biei \u00een totalitate asupra echilibr\u0103rii corpului \u0219i respira\u021biei. \u00cen primul r\u00e2nd, este important s\u0103 v\u0103 da\u021bi seama c\u0103 mintea \u201erespir\u0103\u201d \u0219i ea. Dar, \u00een loc s\u0103 respire aer sau energie, mintea respir\u0103 g\u00e2nduri \u0219i sentimente, care urc\u0103 \u0219i coboar\u0103 continuu, asemenea valurilor oceanului. Prin urmare primul pas pentru echilibrarea min\u021bii const\u0103 \u00een a recunoa\u0219te g\u00e2ndurile \u0219i sentimentele drept ceea ce sunt \u00een realitate \u2013 respira\u021bia natural\u0103 a con\u0219tiin\u021bei \u2013 \u0219i a le l\u0103sa s\u0103 treac\u0103 f\u0103r\u0103 a \u00eencerca s\u0103 le re\u021bine\u021bi sau s\u0103 fi\u021bi distras de ele. A \u00eencerca s\u0103 reprima\u021bi g\u00e2ndurile sau s\u0103 le re\u021bine\u021bi este ca \u0219i cum a\u021bi \u00eencerca s\u0103 v\u0103 \u021bine\u021bi respira\u021bia: v\u0103 dezechilibreaz\u0103 \u00eentregul sistem \u0219i \u00eempiedic\u0103 fluxul liber al energiei. Dac\u0103 nu acorda\u021bi o aten\u021bie deosebit\u0103 g\u00e2ndurilor, acestea, pur \u0219i simplu, apar \u0219i dispar \u00een mod natural, asemenea norilor de pe cer sau bulelor din apa mineral\u0103. Aten\u021bia dumneavoastr\u0103 este cea care le d\u0103 g\u00e2ndurilor puterea de a v\u0103 distrage mintea \u0219i de a v\u0103 dezechilibra sistemul energetic, deci cea mai bun\u0103 metod\u0103 de a preveni acest lucru e s\u0103 v\u0103 men\u021bine\u021bi aten\u021bia ocupat\u0103, concentr\u00e2nd-o asupra diferitelor puncte de echilibru ale posturii, mi\u0219c\u0103rii \u0219i respira\u021biei, l\u0103s\u00e2nd g\u00e2ndurile \u0219i sentimentele, pur \u0219i simplu, s\u0103 urce \u0219i s\u0103 coboare asemenea valurilor dintr-un ocean \u00eendep\u0103rtat, ce se afl\u0103 undeva, \u00een fundalul peisajului dumneavoastr\u0103 mental. \n\nZona sacral\u0103 \u0219i creierul mare \nDe-a lungul discu\u021biei noastre despre qi gong, ca \u0219i \u00een toate textele chineze tradi\u021bionale scrise pe acest subiect, se men\u021bioneaz\u0103 frecvent c\u00e2mpul elixirului inferior din zona sacral\u0103 \u0219i c\u00e2mpul elixirului superior din creier, dar exist\u0103 foarte pu\u021bine men\u021biuni ale c\u00e2mpului elixirului median din plexul solar. Toate formele de qi gong, at\u00e2t cele prin mi\u0219care, c\u00e2t \u0219i cele prin nemi\u0219care, se concentreaz\u0103 asupra rafin\u0103rii energiei din regiunea sacral\u0103 \u0219i ridicarea ei de-a lungul coloanei vertebrale spre cap, pentru a hr\u0103ni vitalitatea spiritual\u0103. C\u00e2mpul elixirului median este analizat rareori. Exist\u0103 un motiv \u00eentemeiat pentru acest lucru. C\u00e2mpul elixirului inferior ad\u0103poste\u0219te energiile fundamentale \u0219i instinctele naturii, cum ar fi apetitul pentru m\u00e2ncare, instinctele noastre de supravie\u021buire \u0219i dorin\u021ba sexual\u0103. \u00cen microcosmul sistemului uman, regiunea sacral\u0103 reprezint\u0103 puterea P\u0103m\u00e2ntului. C\u00e2mpul elixirului superior din creier este s\u0103la\u0219ul con\u0219tiin\u021bei spirituale prenatale, al min\u021bii postnatale \u0219i al diferitelor func\u021bii cerebrale, toate acestea reprezent\u00e2nd puterea Cerului \u00een sistemul uman. C\u00e2mpul elixirului median, localizat chiar sub inim\u0103, ad\u0103poste\u0219te con\u0219tii\u021ba unic\u0103 a Umanit\u0103\u021bii, inclusiv orgoliul, emo\u021biile \u0219i toate complexit\u0103\u021bile naturii umane. Inscrip\u021biile descoperite \u00een China pe ni\u0219te t\u0103bli\u021be de jad vechi de 2 000 de ani afirm\u0103: \u201eEnergia celest\u0103 este activat\u0103 deasupra, energia terestr\u0103 dedesubt\u201d. Regiunea sacral\u0103 \u0219i creierul mare sunt l\u0103ca\u0219ele energiilor terestre \u0219i celeste \u00een corpul uman, fiind elementele microcosmice corespondente ale P\u0103m\u00e2ntului \u0219i Cerului \u00een cadrul sistemului uman, \u00een timp ce plexul solar este s\u0103la\u0219ul energiilor Umanit\u0103\u021bii (emo\u021biile \u0219i orgoliul). Energia sexual\u0103 \u2013 ca toate energiile animalice fundamentale ale regiunii sacrale \u2013 sunt, prin natura lor, fundamental pure \u0219i, prin urmare, nu produc nici un fel de probleme at\u00e2t timp c\u00e2t r\u0103m\u00e2n echilibrate \u00een mod adecvat \u0219i sunt exprimate \u00een mod natural. Problemele apar numai c\u00e2nd aceste energii ajung s\u0103 fie controlate de emo\u021bii \u0219i de orgoliu, care le folosesc pentru tot felul de scopuri deviante, de multe ori periculoase, ce se dovedesc adesea a fi contraproductive pentru s\u0103n\u0103tate \u0219i longevitate. Atunci c\u00e2nd se \u00eent\u00e2mpl\u0103 acest lucru, emo\u021biile ne s\u0103r\u0103cesc de astfel de energii puternice \u0219i produc dezastre \u00een via\u021ba noastr\u0103, iar mintea are de-a face cu problemele \u00eencurcate pe care le creeaz\u0103 orgoliul \u00een via\u021b\u0103 \u0219i \u00een rela\u021biile pe care le avem atunci c\u00e2nd i se permite s\u0103 coopteze aceste energii inferioare. Sim\u021burile (\u201eCei Cinci Ho\u021bi\u201d) \u0219i emo\u021biile noastre (\u201eHuliganul-\u0218ef\u201d) ne sustrag puterea \u0219i o consum\u0103 \u00een activit\u0103\u021bi care ne distrug s\u0103n\u0103tatea, ne scurteaz\u0103 via\u021ba \u0219i ne umbresc con\u0219tiin\u021ba spiritual\u0103, duc\u00e2ndu-ne \u00een ispit\u0103, ceea ce ne poate face s\u0103 ajungem \u00een \u00eenchisoare, \u00een spital sau ne poate b\u0103ga \u00een morm\u00e2nt \u00eenainte de vreme. Totu\u0219i, o cantitate enorm\u0103 de putere poten\u021bial\u0103 este stocat\u0103 \u00een energiile sacrale, mai ales \u00een energia sexual\u0103, \u0219i aceast\u0103 putere, dac\u0103 e transformat\u0103 \u0219i utilizat\u0103 corect prin intermediul lucrului intern cu energia, poate s\u0103 fie folosit\u0103 pentru conservarea s\u0103n\u0103t\u0103\u021bii \u0219i prelungirea vie\u021bii \u0219i s\u0103 imprime un impuls puternic \u00een direc\u021bia dezvolt\u0103rii spirituale. Natura a conceput inten\u021bionat energia sexual\u0103 cu at\u00e2t de mult\u0103 putere, pentru a asigura autopropagarea etern\u0103 a speciei \u0219i nu exist\u0103 nici o putere \u00een univers dec\u00e2t puterea de a genera via\u021b\u0103. Taoi\u0219tii \u0219tiu de mult\u0103 vreme c\u0103 energia sexual\u0103, la bine \u0219i la r\u0103u, este cea mai puternic\u0103 for\u021b\u0103 din sistemul energetic uman \u0219i, \u00een consecin\u021b\u0103, au elaborat practici pentru st\u0103p\u00e2nirea acestei puteri pentru s\u0103n\u0103tate, longevitate \u0219i dezvoltare spiritual\u0103 \u0219i pentru a o \u00eempiedica s\u0103 ne determine s\u0103 ac\u021bion\u0103m \u00een moduri care sunt contraproductive. \u00cenfr\u00e2narea total\u0103 a sexualit\u0103\u021bii \u0219i a altor dorin\u021be fundamentale, a\u0219a cum se obi\u0219nuie\u0219te \u00een at\u00e2t de multe ordine religioase, nu numai c\u0103 produce frustrare emo\u021bional\u0103 acumulat\u0103 ce poate erupe brusc, asemenea unui vulcan, ci \u00eel \u0219i priveaz\u0103 pe individ de cea mai mare surs\u0103 de putere pe care o de\u021bine. Practicile qi gong au fost a\u0219adar concepute pentru a ridica energiile sacrale \u0219i a le pune \u00een circula\u021bie prin Canalul Conduc\u0103tor, care se afl\u0103 de-a lungul coloanei vertebrale, a le tranforma \u00een forme superioare de energie \u0219i a le direc\u021biona \u00een c\u00e2mpul elixirului superior din cap, pentru a hr\u0103ni vitalitatea spiritual\u0103. C\u00e2mpul elixirului median este, de obicei, evitat \u00een aceast\u0103 mi\u0219care ascendent\u0103 a energiei dinspre zona sacral\u0103 spre creierul mare, pentru a pre\u00eent\u00e2mpina aprinderea emo\u021biilor \u0219i devierea acestei energii puternice spre scopurile aberante ale orgoliului. Totu\u0219i, atunci c\u00e2nd energia sacral\u0103 intr\u0103 \u00een circula\u021bia general\u0103 prin canalele sistemului energetic uman, mai devreme sau mai t\u00e2rziu este inevitabil\u0103 atingerea c\u00e2mpului elixirului median, dar nu \u00eenainte ca Focul ei s\u0103 fi fost r\u0103cit \u0219i rafinat \u00een Apa c\u00e2mpului elixirului superior din cap. Iat\u0103 cum fuc\u021bioneaz\u0103 mecanismul: energia sacral\u0103 este, mai \u00eent\u00e2i, ridicat\u0103 de-a lungul coloanei vertebrale, direct spre cap, evit\u00e2nd c\u00e2mpul elixirului median din plexul solar; \u00een procesul ridic\u0103rii \u0219i rafin\u0103rii acestei energii, Focul energiilor sexuale \u0219i al altor energii inferioare este transformat \u00een Ap\u0103 de c\u0103tre energia spiritual\u0103. Dup\u0103 ce a trecut prin c\u00e2mpul elixirului superior, pentru a hr\u0103ni spiritul, aceast\u0103 energie de Ap\u0103 este apoi cobor\u00e2t\u0103 din nou prin partea din fa\u021b\u0103 a corpului, prin Canalul Concep\u021biei, spre c\u00e2mpul elixirului inferior \u0219i, \u00een traiectoria sa, trece \u0219i prin c\u00e2mpul elixirului median din plexul solar. Av\u00e2nd \u00een vedere c\u0103 a fost deja rafinat\u0103 \u00een Ap\u0103, aceast\u0103 energie nu mai inflameaz\u0103 emo\u021biile cu pasiune sexual\u0103 brut\u0103, agresivitate \u0219i alte instincte animalice, \u0219i nici nu tenteaz\u0103 orgoliul cu desfr\u00e2narea. \u00cen schimb, are o influen\u021b\u0103 echilibrant\u0103, calmant\u0103 \u0219i \u00een\u0103l\u021b\u0103toare din punct de vedere spiritual asupra acestui centru energetic volatil \u0219i emo\u021bional. Emo\u021biile umane \u00ee\u0219i au, cu siguran\u021b\u0103, rolul lor \u00een via\u021b\u0103, mai ales \u00een rela\u021biile personale, iar orgoliul este singura etichet\u0103 de identificare pe care o are individul \u00een societate. Dar dac\u0103 li se permite s\u0103 preia controlul arsenalului de energii inferioare pe care le de\u021bine corpul, f\u0103r\u0103 \u00eendrumarea \u00een\u021belepciunii superioare a spiritului, ajung, \u00een mod invariabil, s\u0103 produc\u0103 probleme at\u00e2t pentru noi, c\u00e2t \u0219i pentru cei din jurul nostru. Astfel, unul dintre preceptele majore ale echilibrului \u0219i armoniei \u00een qi gong afirm\u0103 c\u0103 energiile puternice ale zonei sacrale trebuie s\u0103 fie \u021binute sub controlul strict al creierului mare, astfel \u00eenc\u00e2t s\u0103 poat\u0103 fi folosite \u00een scopuri pozitive, cum ar fi dezvoltarea spiritual\u0103. Pe m\u0103sur\u0103 ce puterea spiritual\u0103 devine din ce \u00een ce mai mare prin intermediul acestei practici, controlul min\u021bii asupra energiilor inferioare ale corpului devine \u0219i el din ce \u00een ce mai puternic, u\u0219ur\u00e2nd din ce \u00een ce mai mult dominarea acestor energii. \u00cen via\u021b\u0103, avem nevoie de toat\u0103 energia pe care o putem acumula, mai ales pentru practici spirituale superioare, a\u0219a c\u0103 nimeni nu \u00ee\u0219i poate permite cu adev\u0103rat s\u0103 piard\u0103 aceste energii inferioare. De aceea este at\u00e2t de important s\u0103 le rafina\u021bi \u0219i s\u0103 le recicla\u021bi prin alchimia intern\u0103 a lucrului cu energia \u0219i s\u0103 le \u00eempiedica\u021bi s\u0103 cad\u0103 victime celor \u201eCinci Ho\u021bi\u201d \u0219i \u201eHuliganului-\u0218ef\u201d. \n\n\u00cent\u00e2ietatea energiei \nOrice echilibru \u0219i armonie din univers se realizeaz\u0103 la nivel energetic. Echilibrul for\u021belor nucleare este cel care men\u021bine atomii \u0219i moleculele legate \u00eentre ele pentru a forma materia, for\u021bele electromagnetice sunt cele ce determin\u0103 stabilitatea \u0219i schimbarea atunci c\u00e2nd c\u00e2mpurile polare se intersecteaz\u0103 \u0219i interac\u021bioneaz\u0103 \u0219i starea de echilibru din sistemul uman e cea care controleaz\u0103 s\u0103n\u0103tatea fizic\u0103 \u0219i mental\u0103. Fizica ne \u00eenva\u021b\u0103 c\u0103 toate formele de materie se rezum\u0103, \u00een cele din urm\u0103, la oscila\u021bii de energie pe diferite frecven\u021be, \u00een timp ce metafizica ne arat\u0103 c\u0103 energia este \u0219i un element principal prin care mintea \u00ee\u0219i manifest\u0103 controlul asupra materiei \u0219i \u00ee\u0219i exprim\u0103 puterea creatoare. Energia este a\u0219adar elementul fundamental al universului, c\u0103r\u0103mida de baz\u0103 a \u00eentregii materii \u0219i puntea multifunc\u021bional\u0103 dintre corp \u0219i minte. \u0218coala intern\u0103 de arte mar\u021biale chineze are o veche maxim\u0103: \u201eFolose\u0219te patru uncii de for\u021b\u0103 pentru a r\u0103sturna o mie de livre de greutate\u201d. Acesta este principiul esen\u021bial al echilibrului implicat \u00een Tai Chi Chuan, Pa Kua, Judo \u0219i Aikido. Atunci c\u00e2nd energia este echilibrat\u0103 adecvat \u0219i aplicat\u0103 corect, e necesar\u0103 doar o cantitate mic\u0103 pentru a devia for\u021ba amenin\u021b\u0103toare a unor obiecte foarte mari. Acela\u0219i principiu se aplic\u0103 \u0219i \u00een alchimia intern\u0103: atunci c\u00e2nd energia intern\u0103 este echilibrat\u0103 adecvat \u0219i circul\u0103, ea poate s\u0103 dep\u0103\u0219easc\u0103 orice obstacol care apare la nivelul corpului fizic, s\u0103 dizolve tumorile rezistente, s\u0103 restructureze \u021besuturile lezate \u0219i s\u0103 restabileasc\u0103 func\u021biile vitale normale. Energia este o unealt\u0103 extrem de eficient\u0103 pentru repararea corpului fizic \u0219i devine \u0219i mai puternic\u0103 atunci c\u00e2nd lumina con\u0219tiin\u021bei e concentrat\u0103 asupra ei \u00een timpul practicii. \n\nIntegrarea \nIntegrarea este un precept-cheie al echilibrului \u0219i armoniei la toate nivelurile practicii qi gong. \u00cen loc s\u0103 separe totul \u00een ramuri diferite, prin qi gong se \u00eencearc\u0103 realizarea unei integr\u0103ri generale a tuturor factorilor \u0219i for\u021belor implicate \u00een practic\u0103. Astfel, cele Trei Comori ale esen\u021bei, energiei \u0219i spiritului \u0219i manifest\u0103rile lor temporale la nivelul corpului, respira\u021biei \u0219i min\u021bii sunt toate integrate prin intermediul practicii qi gong, \u00eentr-o stare unificat\u0103 de echilibru func\u021bional \u0219i armonie, iar acea stare este integrat\u0103, la r\u00e2ndul ei, \u00een pulsa\u021bia ritmic\u0103 a naturii \u0219i transform\u0103rile ciclice ale cosmosului. Energia sexual\u0103, care, \u00een anumite tradi\u021bii spirituale, este respins\u0103 \u0219i eliminat\u0103 din practic\u0103, e integrat\u0103 \u0219i ea \u00een curentul principal al lucrului cu energia interioar\u0103 \u00een qi gong, st\u0103p\u00e2nind, astfel, puterea sa extraordinar\u0103 pentru s\u0103n\u0103tate, longevitate \u0219i scopuri spirituale superioare. Practica se \u00eentinde de la medita\u021bie, respira\u021bie \u0219i exerci\u021bii fizice la diet\u0103 \u0219i sex, munc\u0103 \u0219i joac\u0103, integr\u00e2nd fiecare aspect al vie\u021bii cotidiene cu acelea\u0219i principii ale echilibrului \u0219i armoniei care predomin\u0103 \u00een practicile principale. Atunci c\u00e2nd st\u0103p\u00e2ni\u021bi puterea universului prin qi gong, ave\u021bi de-a face cu aceea\u0219i for\u021b\u0103 fundamental\u0103 care \u00eensufle\u021be\u0219te fiecare organism viu \u0219i cu aceea\u0219i energie elementar\u0103 ce creeaz\u0103 stelele \u0219i galaxiile, atomii \u0219i moleculele. Singura modalitate de a avea acces la aceast\u0103 putere const\u0103 \u00een a trece dincolo de limitele obi\u0219nuite ale entit\u0103\u021bii pe care o consider\u0103m, de obicei, a fi \u201epersonalitatea\u201d individual\u0103 \u0219i a integra complet toate aspectele fiin\u021bei dumneavoastr\u0103 cu sursele lor macrocosmice din univers. Pentru a face acest lucru, trebuie s\u0103 respira\u021bi nu numai prin intermediul corpului, ci \u0219i cu ajutorul min\u021bii, apoi s\u0103 v\u0103 extinde\u021bi respira\u021bia, pentru a respira \u00eempreun\u0103 cu \u00eentreaga planet\u0103 \u0219i cu tot universul. Aceasta este integrarea. \n\nElemente importante ale practicii \nAtunci c\u00e2nd practica\u021bi qi gong, urm\u0103toarele elemente pot servi ca indica\u021bii generale pentru a avea beneficii maxime de pe urma practicii \u0219i pentru a v\u0103 men\u021bine corpul, respira\u021bia \u0219i mintea \u00eentr-o stare de echilibru \u0219i armonie func\u021bional\u0103 necesar\u0103 pentru amplificarea \u0219i reglarea sistemului energetic uman, cu ajutorul puterii universului. \n\nIndica\u021bii generale \nPractica\u021bi \u00eentotdeauna dup\u0103 formatul \u00een trei etape: \u00eenc\u0103lzirea, practica principal\u0103 \u0219i relaxarea. Etapa de \u00eenc\u0103lzire echilibreaz\u0103 corpul, respira\u021bia \u0219i mintea \u00een vederea preg\u0103tirii pentru practica principal\u0103 a mobiliz\u0103rii \u0219i deplas\u0103rii energiei, iar etapa de relaxare colecteaz\u0103 \u0219i depoziteaz\u0103 energia \u00een centrul c\u00e2mpului elixirului inferior din abdomen. Dac\u0103 \u00eencepe\u021bi practica f\u0103r\u0103 o preg\u0103tire preliminar\u0103 adecvat\u0103, sistemul dumneavoastr\u0103 nu va fi echilibrat corespunz\u0103tor pentru a lucra cu energia, \u0219i, dac\u0103 nu lua\u021bi m\u0103suri pentru colectarea \u0219i depozitarea energiei pe care a\u021bi generat-o, o mare parte din aceast\u0103 energie se va \u00eempr\u0103\u0219tia \u0219i se va pierde. Integra\u021bi practica \u00een rutina dumneavoastr\u0103 zilnic\u0103 \u0219i exersa\u021bi cu regularitate. Dac\u0103 exersa\u021bi doar sporadic, canalele dumneavoastr\u0103 nu vor r\u0103m\u00e2ne deschise \u0219i sistemul \u00ee\u0219i va pierde sincronizarea cu natura \u0219i cosmosul. Doar prin intermediul practicii regulate ve\u021bi putea ob\u021bine beneficiile cumulative pe care le ofer\u0103 qi gong. Chiar dac\u0103 nu ave\u021bi timp s\u0103 exersa\u021bi mai mult de 15 sau 20 de minute pe zi, at\u00e2ta timp c\u00e2t face\u021bi acest lucru zilnic, tot ve\u021bi reu\u0219i s\u0103 v\u0103 bucura\u021bi de beneficiile oferite de qi gong, de\u0219i o ve\u021bi face \u00eentr-un ritm mai lent dec\u00e2t o persoan\u0103 care dedic\u0103 mai mult timp pentru practic\u0103. Qi gong nu este un \u201eglon\u021b magic\u201d care v\u0103 va rezolva imediat toate problemele, mai ales dac\u0103 ave\u021bi un stil de via\u021b\u0103 dezechilibrat. Func\u021bioneaz\u0103 cel mai bine atunci c\u00e2nd este practicat ca parte integrant\u0103 a unui sistem general de \u00eengrijire a s\u0103n\u0103t\u0103\u021bii, cunoscut \u00een tradi\u021bia taoist\u0103 sub numele de yang-sheng dao, \u201eTao pentru Cultivarea Vie\u021bii\u201d. Acest sistem include dieta, disciplina sexual\u0103, folosirea cump\u0103tat\u0103 a suplimentelor din plante medicinale \u0219i a celor nutritive, o atitudine pozitiv\u0103 fa\u021b\u0103 de via\u021b\u0103, echilibru emo\u021bional \u0219i al\u021bi factori care men\u021bin starea de s\u0103n\u0103tate \u0219i protejeaz\u0103 via\u021ba. Dac\u0103 \u00eencerca\u021bi s\u0103 v\u0103 folosi\u021bi de qi gong pentru a contracara efectele negative ale obiceiurilor alimentare proaste, ale activit\u0103\u021bilor sexuale necugetate \u0219i ale altor tipuri de comportament neglijent ce v\u0103 distrug s\u0103n\u0103tatea \u0219i v\u0103 scurteaz\u0103 via\u021ba este ca \u0219i cum a\u021bi \u00eencerca s\u0103 v\u0103 sp\u0103la\u021bi p\u0103catele d\u00e2nd bani o dat\u0103 pe s\u0103pt\u0103m\u00e2n\u0103 \u00eentr-un templu sau \u00eentr-o biseric\u0103, numai pentru a reveni dup\u0103 aceea exact la obiceiurile pe care \u00eencerca\u021bi s\u0103 le compensa\u021bi prin dona\u021bia dumneavoastr\u0103. Practicat \u00een contextul unui program de sprijin care cultiv\u0103 fiecare aspect al vie\u021bii, qi gong este cea mai puternic\u0103 unealt\u0103 din \u00eentregul arsenal yang-sheng. F\u0103r\u0103 contextul respectiv, este doar un truc folosit pentru \u00eent\u00e2rzierea efectelor negative inevitabile ale obiceiurilor autodistructive. Nu implica\u021bi problemele vie\u021bii dumneavoastr\u0103 cotidiene \u00een practica qi gong, dar aduce\u021bi rezultatele practicii \u00een via\u021ba dumneavoastr\u0103 zilnic\u0103. Acest lucru v\u0103 va rezolva, treptat, toate problemele \u0219i va integra toate aspectele vie\u021bii dumneavoastr\u0103 cu practica. \n\nAspecte importante pentru corp \nColoana vertebral\u0103 este cea mai important\u0103 parte a corpului dumneavoastr\u0103 \u00een practica qi gong. Cunoscut\u0103 sub numele de \u201eScara spre Cer\u201d, are rolul de conduct\u0103 pentru energiile inferioare din zona sacral\u0103 (ale P\u0103m\u00e2ntului), ridic\u00e2ndu-le spre centrii energetici superiori din creier (Cer). Este pivotul central al echilibrului pentru tot trunchiul \u0219i pentru cap \u0219i conductorul semnalelor nervoase de la creier la corp. Pentru a ob\u021bine rezultate optime \u00een practic\u0103, coloana vertebral\u0103 trebuie s\u0103 fie \u00eentotdeauna dreapt\u0103 \u0219i men\u021binut\u0103 \u00een aliniere perfect\u0103 cu g\u00e2tul \u0219i capul, iar fesele trebuie s\u0103 fie contractate pu\u021bin spre interior, pentru a reduce curbura de la nivelul zonei inferioare a coloanei. \u00cencerca\u021bi s\u0103 v\u0103 men\u021bine\u021bi \u0219ira spin\u0103rii flexibil\u0103 \u0219i receptiv\u0103 la mi\u0219carea sincronizat\u0103 cu restul corpului, prin relaxarea mu\u0219chilor afla\u021bi de-a lungul coloanei \u0219i men\u021binerea vertebrelor aliniate uniform. Relaxarea \u0219i eliberarea coloanei vertebrale constituie unul dintre obiectivele principale ale fazei de \u00eenc\u0103lzire a practicii. Cele mai tensionate p\u0103r\u021bi ale corpului uman sunt, de obicei, umerii \u0219i zona g\u00e2tului. Tensiunea de la acest nivel blocheaz\u0103 fluxul liber de energie din coloana vertebral\u0103 spre cap, care, la r\u00e2ndul s\u0103u, \u201escurticircuiteaz\u0103\u201d circula\u021bia din Orbiltele Microcosmic\u0103 \u0219i Macrocosmic\u0103 (vezi paginile). \u00cencerca\u021bi s\u0103 v\u0103 men\u021bine\u021bi umerii liberi \u0219i mu\u0219chii g\u00e2tului relaxa\u021bi \u00een timpul unei \u0219edin\u021be de practic\u0103 qi gong, chiar dac\u0103 acest lucru \u00eenseamn\u0103 c\u0103 trebuie s\u0103 lua\u021bi o scurt\u0103 pauz\u0103 \u0219i s\u0103 efectua\u021bi unul dintre exerci\u021biile de \u00eenc\u0103lzire pentru eliberarea umerilor. Limba este puntea care une\u0219te terminalele Canalelor Conduc\u0103tor \u0219i al Concep\u021biei \u00een intersec\u021bia lor din cerul gurii. Aceste canale, care dirijeaz\u0103 Orbita Microcosmic\u0103 a circula\u021biei energetice, se \u00eent\u00e2lnesc chiar sub nas, deci, dac\u0103 v\u0103 \u021bine\u021bi limba pu\u021bin ap\u0103sata pe cerul gurii, \u00een spatele din\u021bilor de sus, va forma o punte pentru ca energia intern\u0103 s\u0103 curg\u0103 din cap spre g\u00e2t \u0219i piept \u0219i s\u0103 coboare \u00een continuare spre abdomenul inferior. Orice articol de \u00eembr\u0103c\u0103minte purtat \u00een timpul practicii qi gong devine parte func\u021bional\u0103 a corpului persoanei respective. Fibrele sintetice cum sunt nailonul \u0219i poliesterul au tendin\u021ba de a avea rolul de izolatori, bloc\u00e2nd fluxul liber de energie de-a lungul suprafe\u021bei corpului \u0219i \u00eempiedic\u00e2nd schimbul de energie \u00eentre sistemul uman \u0219i c\u00e2mpurile energetice externe. Fibrele naturale, ca bumbacul, l\u00e2na \u0219i, mai ales, m\u0103tasea, sunt buni conductori de energie \u0219i, de aceea, toate hainele purtate \u00een timpul practicii qi gong trebuie s\u0103 fie confec\u021bionate din astfel de materiale. Cel\u0103lalt aspect al \u00eembr\u0103c\u0103mintei care influen\u021beaz\u0103 lucrul cu energia este culoarea. Culorile \u00eenchise \u0219i dense, cum sunt negrul, maroul \u0219i griul, au tendin\u021ba de a opri energia, \u00eempiedic\u00e2nd, astfel, curgerea sa liber\u0103, \u00een timp ce culorile deschise \u0219i str\u0103lucitoare, cum sunt albul, albastrul deschis, rozul, verdele deschis, ro\u0219ul \u00eenchis \u0219i galbenul, permit ca energia s\u0103 circule liber. Albul a fost \u00eentotdeauna culoarea tradi\u021bional\u0103 pe care au ales-o yoghinii \u00een India \u0219i practicienii artelor mar\u021biale \u00een China, deoarece reflect\u0103 \u0219i transmite energie. Dac\u0103 dori\u021bi s\u0103 maximaliza\u021bi mi\u0219carea sau energia \u00een practica dumneavoastr\u0103, purta\u021bi \u00eentotdeauna culori deschise, \u0219i niciodat\u0103 negru. \u00cendep\u0103rta\u021bi \u00eenainte de practic\u0103 toate obiectele metalice de pe corpul dumneavoastr\u0103, cum ar fi ceasurile, br\u0103\u021b\u0103rile \u0219i lan\u021burile. Unul sau dou\u0103 inele mici nu vor avea o influen\u021b\u0103 prea mare, de\u0219i este mai bine s\u0103 fie \u00eendep\u0103rtate \u0219i acestea. Metalul are tendin\u021ba de a opri energia, astfel \u00eenc\u00e2t, dac\u0103 purta\u021bi un obiect metalic \u00een jurul g\u00e2tului sau al \u00eencheieturilor m\u00e2inilor, acolo unde fluxul de energie este puternic, metalul va atrage aceast\u0103 energie \u00een structura sa \u0219i va reduce fluxul disponibil pentru sistemul dumneavoastr\u0103. \u00cen ceea ce prive\u0219te ceasurile, chiar dac\u0103 nu exersa\u021bi, nu trebuie s\u0103 purta\u021bi niciodat\u0103 un ceas cu cristale de cuar\u021b, deoarece oscila\u021biile pe frecven\u021be \u00eenalte din mecanismul cristalin dezechilibreaz\u0103 oscila\u021biile naturale ale energiei umane, mai ales la nivelul \u00eencheieturilor m\u00e2inilor, acolo unde impulsurile energetice sunt deosebit de sensibile. Ceasurile mecanice tradi\u021bionale nu produc astfel de probleme. Exersa\u021bi \u00eentotdeauna pe stomacul gol \u0219i cu vezica golit\u0103, iar dac\u0103 sim\u021bi\u021bi c\u0103 ave\u021bi intestinele pline, \u00eencerca\u021bi s\u0103 le goli\u021bi \u0219i pe acestea \u00eenainte de practic\u0103, de\u0219i acest aspect nu este unul esen\u021bial. Practicarea exerci\u021biilor qi gong cu stomacul plin este contraproductiv\u0103, deoarece o mare parte din energia corpului e consumat\u0103 de procesul de digestie la nivelul stomacului, iar aceasta ar putea cauza indigestie. Dac\u0103 vezica este plin\u0103 \u00een timpul practicii, va produce o presiune incomod\u0103, mai ales av\u00e2nd \u00een vedere c\u0103 e localizat\u0103 chiar \u00een centrul c\u00e2mpului elixirului inferior. \u00cen schimb, este cel mai bine s\u0103 nu m\u00e2nca\u021bi m\u00e2ncare solid\u0103 timp de aproximativ o or\u0103 dup\u0103 o \u0219edin\u021b\u0103 de practic\u0103, astfel \u00eenc\u00e2t energia pe care a\u021bi acumulat-o s\u0103 aib\u0103 timp s\u0103 se instaleze corespunz\u0103tor \u00een centrii energetici \u0219i \u00een canale \u0219i s\u0103 nu fie deviat\u0103 prematur c\u0103tre func\u021biile digestive. De asemenea, nu \u00eencerca\u021bi s\u0103 v\u0103 goli\u021bi vezica timp de cel pu\u021bin 20 de minute dup\u0103 \u0219edin\u021b\u0103 (un alt motiv \u00eentemeiat s\u0103 face\u021bi acest lucru \u00eenainte), deoarece o parte din energia acumulat\u0103 \u00een timpul practicii se va localiza, ini\u021bial, \u00een fluidele urinare din vezic\u0103, datorit\u0103 con\u021binutului lor ridicat de minerale electrolitice, \u0219i, dac\u0103 urina\u021bi imediat dup\u0103 \u0219edin\u021b\u0103, ve\u021bi pierde o parte din energie. \u00centr-un interval de jum\u0103tate de or\u0103 totu\u0219i, energia se transform\u0103 \u0219i este tras\u0103 \u00een rezervoarele canalelor \u0219i centrilor importan\u021bi. Practica qi gong are tendin\u021ba de a stimula secre\u021bia de saliv\u0103 benefic\u0103 la nivelul canalelor de sub limb\u0103, dar v\u0103 poate face \u0219i s\u0103 expectora\u021bi mucozit\u0103\u021bi din tuburile bronhice. Este important s\u0103 face\u021bi diferen\u021ba \u00eentre cele dou\u0103 fenomene \u0219i s\u0103 elimina\u021bi doar flegma sau mucozit\u0103\u021bile, care sunt produse reziduale, dar s\u0103 \u00eenghi\u021bi\u021bi saliva curat\u0103, apoas\u0103, care se acumuleaz\u0103 sub limb\u0103. Aceast\u0103 saliv\u0103 are propriet\u0103\u021bi de vindecare foarte puternice \u0219i intensific\u0103 func\u021biile digestive ale stomacului. De asemenea, con\u021bine esen\u021b\u0103 vital\u0103 sub form\u0103 de enzime, care sunt menite s\u0103 fie men\u021binute \u00een interiorul sistemului. Atunci c\u00e2nd practica\u021bi exerci\u021bii prin mi\u0219care, potrivi\u021bi-v\u0103 \u00eentotdeauna corpul ritmului stabilit de respira\u021bie, \u0219i nu invers. \u00cen stadiile ini\u021biale de practic\u0103, \u00eenainte ca respira\u021bia s\u0103 devin\u0103 profund\u0103 \u0219i lent\u0103, ve\u021bi observa c\u0103 v\u0103 mi\u0219ca\u021bi mai repede, \u00een timp ce mai t\u00e2rziu, c\u00e2nd respira\u021bia a devenit mai profund\u0103, reduc\u00e2ndu-se la doar patru sau cinci respira\u021bii pe minut, corpul dumneavoastr\u0103 ar trebui s\u0103 se mi\u0219te mai \u00eencet, propor\u021bional cu ritmul respira\u021biei. Nu exist\u0103 un ritm adecvat predeterminat pentru mi\u0219c\u0103rile fizice ale corpului \u00een qi gong. \u00cen schimb, acestea trebuie s\u0103 urmeze ritmul stabilit de respira\u021bie, care, la r\u00e2ndul s\u0103u, este determinat de minte. P\u0103stra\u021bi-v\u0103 corpul echilibrat \u00een orice moment, prin folosirea ombilicului ca punct de referin\u021b\u0103 pentru men\u021binerea echilibrului direc\u021bional. \n\nAspecte importante pentru respira\u021bie \nFace\u021bi \u00een a\u0219a fel \u00eenc\u00e2t respira\u021bia dumneavoastr\u0103 s\u0103 fie c\u00e2t mai pu\u021bin sonor\u0103 cu putin\u021b\u0103. Pentru aceasta, e nevoie ca respira\u021bia s\u0103 se fac\u0103 u\u0219or \u0219i lent, f\u0103r\u0103 efort excesiv sau grab\u0103. Dup\u0103 cum afirma alchimistul \u0219i scriitorul Ko Hung \u00een secolul al IV-lea d.Hr. \u201efiecare persoan\u0103 ar trebui s\u0103-\u0219i fac\u0103 un scop din a reu\u0219i s\u0103 nu aud\u0103 nici sunetul inspira\u021biei sale, nici cel al expira\u021biei\u201d. Aerul trebuie s\u0103 curg\u0103 \u00een\u0103untrul \u0219i \u00een afara n\u0103rilor, \u00eentr-un \u0219uvoi foarte fin, ca o adiere t\u0103cut\u0103 \u0219i u\u0219oar\u0103. Nu trebuie s\u0103 circule \u00een rafale bru\u0219te sau \u00een valuri dure \u0219i sacadate \u0219i nici nu trebuie s\u0103 fie aspru \u0219i greu. Dup\u0103 cum precizeaz\u0103 Ko Hung, \u201ear trebui s\u0103 ne putem at\u00e2rna o pan\u0103 de g\u00e2sc\u0103 \u00een fa\u021ba nasului \u0219i a gurii, astfel \u00eenc\u00e2t pana s\u0103 nu se r\u0103suceasc\u0103 \u00een timp ce expir\u0103m\u201d. At\u00e2t inspira\u021bia, c\u00e2t \u0219i expira\u021bia trebuie s\u0103 fie foarte lente. Aceasta necesit\u0103 o aten\u021bie deosebit\u0103 acordat\u0103 procesului de respira\u021bie, care trebuie efectuat cu mintea calm\u0103, lini\u0219tit\u0103. Dac\u0103 v\u0103 gr\u0103bi\u021bi s\u0103 v\u0103 termina\u021bi \u0219edin\u021ba de practic\u0103, respira\u021bia \u00ee\u0219i va accelera pasul \u00een concordan\u021b\u0103 cu inten\u021bia dumneavoastr\u0103, de aceea este mai bine s\u0103 \u00eencerca\u021bi s\u0103 nu v\u0103 g\u00e2ndi\u021bi la timp atunci c\u00e2nd exersa\u021bi. Cu c\u00e2t respira\u021bi mai lent, cu at\u00e2t v\u0103 mi\u0219ca\u021bi mai lent, \u00een armonie cu respira\u021bia \u0219i, astfel, energia va circula mai intens prin canale. Fiecare respira\u021bie trebuie s\u0103 fie c\u00e2t mai profund\u0103, dar f\u0103r\u0103 exercitarea unui efort excesiv la inspira\u021bie. Dac\u0103 for\u021ba\u021bi aerul s\u0103 v\u0103 umple pl\u0103m\u00e2nii, umerii vor fi adu\u0219i \u00een fa\u021b\u0103, iar mu\u0219chii g\u00e2tului vor fi tensiona\u021bi, acest lucru f\u0103c\u00e2nd respira\u021bia s\u0103 se ridice spre v\u00e2rful pl\u0103m\u00e2nilor. Pe m\u0103sur\u0103 ce aerul intr\u0103 \u00een partea inferioar\u0103 a pl\u0103m\u00e2nilor \u00een timpul inspira\u021biei, permite\u021bi-i s\u0103 \u00eemping\u0103 diafragma \u00een jos \u00een abdomen, pentru a permite dilatarea maxim\u0103 a pl\u0103m\u00e2nilor. Inspira\u021bia \u0219i expira\u021bia trebuie s\u0103 fie am\u00e2ndou\u0103 c\u00e2t mai prelungite. Pute\u021bi m\u0103ri progresiv durata fiec\u0103rei respira\u021bii dac\u0103 o face\u021bi din ce \u00een ce mai \u00eencet \u0219i profund \u0219i dac\u0103 v\u0103 men\u021bine\u021bi mintea concentrat\u0103 asupra respira\u021biei dumneavoastr\u0103. Asemenea tuturor aspectelor practicii qi gong, \u0219i respira\u021bia trebuie s\u0103 fie u\u0219oar\u0103. Modul \u00een care reu\u0219i\u021bi s\u0103 respira\u021bi u\u0219or const\u0103 \u00een men\u021binerea diafragmei, a cutiei toracice \u0219i a g\u00e2tului complet relaxate. Orice tip de tensiune la nivelul aparatului respirator tensioneaz\u0103 respira\u021bia. \u00centregul proces de respira\u021bie trebuie s\u0103 fie continuu. Fiecare faz\u0103 trebuie s\u0103 evolueze cu u\u0219urin\u021b\u0103 spre urm\u0103toarea, f\u0103r\u0103 \u00eentreruperi, asemenea unui pendul care se balanseaz\u0103. Comprimarea \u0219i pauza trebuie s\u0103 aib\u0103 loc sub forma unor scurte repausuri naturale care nu determin\u0103 urm\u0103toarea inspira\u021bie sau expira\u021bie s\u0103 se produc\u0103 \u00eentr-o rafal\u0103 puternic\u0103. Fazele de inspira\u021bie \u0219i expira\u021bie trebuie s\u0103 fie c\u00e2t mai uniforme. Pentru a respira uniform, mintea trebuie s\u0103 fie calm\u0103 \u0219i lini\u0219tit\u0103 \u0219i emo\u021biile complet domolite. Trebuie s\u0103 ob\u021bine\u021bi gradat cele opt calit\u0103\u021bi ale respira\u021biei men\u021bionate mai sus. Dureaz\u0103 ceva timp pentru ca diafragma \u0219i cutia toracic\u0103 s\u0103 se dilate suficient pentru a permite efectuarea respira\u021biei diafragmatice profunde. Pe m\u0103sur\u0103 ce practica dumneavoastr\u0103 progreseaz\u0103, ar trebui s\u0103 aspira\u021bi la un ritm mediu de respira\u021bie de patru-cinci respira\u021bii pe minut. C\u00e2nd este vorba de practic\u0103 qi gong, \u201elini\u0219tea este nepre\u021buit\u0103\u201d. \u00cencerca\u021bi s\u0103 nu vorbi\u021bi cu nimeni \u00een timpul \u0219edin\u021bei de practic\u0103, deoarece vorbirea \u00eentrerupe fluxul lin al energiei interne, deviindu-l spre g\u00e2t \u0219i \u00eempr\u0103\u0219tiind, astfel, energia. Dac\u0103 trebuie neap\u0103rat s\u0103 vorbi\u021bi \u00een timpul unei \u0219edin\u021be, cel pu\u021bin asigura\u021bi-v\u0103 c\u0103 nu \u00eentrerupe\u021bi o respira\u021bie pentru a face acest lucru. Mai \u00eent\u00e2i, termina\u021bi respira\u021bia prin expira\u021bie \u0219i pauz\u0103, pune\u021bi ambele palme peste ombilic \u0219i men\u021bine\u021bi-v\u0103 energia centrat\u0103 \u00een c\u00e2mpul elixirului inferior pe m\u0103sur\u0103 ce vorbi\u021bi, apoi vorbi\u021bi foarte calm \u0219i \u00eencet, cu un num\u0103r minim de respira\u021bii \u0219i folosind c\u00e2t mai pu\u021bine cuvinte cu putin\u021b\u0103. \n\nAspecte importante pentru minte \nConcentra\u021bi aten\u021bia mental\u0103 \u0219i percep\u021bia senzorial\u0103 spre interior. \u00cen loc s\u0103 asculta\u021bi sunetele externe, asculta\u021bi-v\u0103 respira\u021bia \u0219i inima. Nu l\u0103sa\u021bi ca peisajele \u0219i sunetele exterioare s\u0103 v\u0103 distrag\u0103 aten\u021bia \u00een timpul unei \u0219edin\u021be de practic\u0103. Energia urmeaz\u0103 mintea, deci, dac\u0103 v\u0103 men\u021bine\u021bi aten\u021bia concentrat\u0103 spre interior, energia se va acumula la nivel intern. Dac\u0103 l\u0103sa\u021bi stimulii exteriori s\u0103 v\u0103 distrag\u0103 aten\u021bia, energia va curge \u00een afar\u0103 o dat\u0103 cu aten\u021bia. Calma\u021bi mintea uman\u0103 prin \u00eencetarea \u201edialogului interior\u201d. Aceasta nu presupune \u00eencetarea g\u00e2ndurilor \u0219i a sentimentelor, care continu\u0103 s\u0103 apar\u0103 \u0219i s\u0103 dispar\u0103 \u00een voie. Trebuie doar s\u0103 nu mai vorbi\u021bi cu dumneavoastr\u0103 \u00een\u0219iv\u0103 despre anumite g\u00e2nduri \u0219i s\u0103 l\u0103sa\u021bi, \u00een schimb, fluxul con\u0219tiin\u021bei s\u0103 curg\u0103 natural pe fundalul min\u021bii dumneavoastr\u0103. Voin\u021ba este st\u0103p\u00e2nul min\u021bii: concentra\u021bi-v\u0103 \u00een mod voit aten\u021bia asupra corpului \u0219i respira\u021biei, \u0219i nu a g\u00e2ndurilor \u0219i ea se va supune. L\u0103sa\u021bi la o parte toate problemele \u0219i grijile cotidiene \u00eenaintea unei \u0219edin\u021be de practic\u0103. Echilibrul emo\u021bional este o condi\u021bie fundamental\u0103 necesar\u0103 pentru reu\u0219ita \u00een practic\u0103. Cultiva\u021bi \u201eMintea Corect\u0103\u201d pentru practic\u0103. Aceasta \u00eenseamn\u0103 c\u0103 trebuie s\u0103 manifesta\u021bi respect \u0219i \u00eencredere fa\u021b\u0103 de practic\u0103, dar s\u0103 nu ave\u021bi nici un fel de idei preconcepute \u00een leg\u0103tur\u0103 cu ea \u0219i nici a\u0219tept\u0103ri m\u0103re\u021be referitoare la rezultate. Exersa\u021bi cu tenacitate \u0219i h\u0103rnicie, f\u0103r\u0103 a c\u0103uta vreun premiu. Nu manifesta\u021bi nici un fel de \u00eendoieli referitoare la valabilitatea \u00eenv\u0103\u021b\u0103turilor sau la eficacitatea practicilor dup\u0103 ce a\u021bi \u00eenceput s\u0103 practica\u021bi qi gong. Orice \u00eendoieli pe care le ave\u021bi trebuie rezolvate prin lectur\u0103 sau prin intermediul instructorilor, \u00eenainte de a accepta arta qi gong \u00een via\u021ba dumneavoastr\u0103. \u00cendoiala este o arm\u0103 tactic\u0103 pe care orgoliul o folose\u0219te pentru a submina \u00eencrederea \u00eentr-o idee sau practic\u0103 ce amenin\u021b\u0103 controlul dominant al orgoliului asupra min\u021bii. Pe m\u0103sur\u0103 ce practica progreseaz\u0103 \u0219i se dezvolt\u0103 con\u0219tiin\u021ba spiritual\u0103, importna\u021ba orgoliului se diminueaz\u0103 \u0219i, de aceea, orgoliul \u00eencearc\u0103 uneori s\u0103 \u00ee\u0219i apere pozi\u021bia prin s\u0103direa \u00eendoielilor referitoare la ideile \u0219i practicile pe care fiin\u021ba dumneavoastr\u0103 superioar\u0103 le-a verificat \u0219i le-a acceptat deja. Cele mai comune motive ale acestor \u00eendoieli sunt a\u0219tept\u0103rile excesive ce nu au fost \u00eendeplinite \u0219i, de aceea, prin eliminarea oric\u0103rei a\u0219tept\u0103ri din mintea dumneavoastr\u0103, nu preg\u0103ti\u021bi nici un teren \u00een care orgoliul s\u0103 planteze buruienile \u00eendoielii \u00een gr\u0103dina practicii dumneavoastr\u0103. Importan\u021ba \u00eencetinelii la nivelul corpului \u0219i al respira\u021biei a fost deja men\u021bionat\u0103, dar cel mai important loc \u00een care trebuie s\u0103 v\u0103 mi\u0219ca\u021bi \u00eencet este mintea. Dac\u0103, \u00een timpul \u0219edin\u021bei de practic\u0103, mintea este preocupat\u0103 de g\u00e2nduri agitate sau se gr\u0103be\u0219te s\u0103 fac\u0103 altceva, corpul \u0219i respira\u021bia se vor gr\u0103bi \u0219i ele. Prin suspendarea dialogului interior \u0219i concentrarea aten\u021biei spre interior, prin ignorarea at\u00e2t a factorilor externi care v\u0103 distrag, c\u00e2t \u0219i a g\u00e2ndurilor interne, pute\u021bi, practic, s\u0103 elimina\u021bi timpul pe perioada unei \u0219edin\u021be de practic\u0103 \u0219i s\u0103 v\u0103 concentra\u021bi con\u0219tiin\u021ba \u00een exclusivitate asupra diferitelor aspecte ale echilibrului \u0219i armoniei la nivelul respira\u021biei \u0219i al corpului. Men\u021bine\u021bi-v\u0103 calmul \u00een timpul \u0219edin\u021belor de practic\u0103 \u0219i \u00eencerca\u021bi s\u0103 aduce\u021bi acea stare de calm \u0219i \u00een via\u021ba de fiecare zi dup\u0103 aceea. Orice sperietur\u0103 brusc\u0103 sau \u00eentrerupere nea\u0219teptat\u0103 care are loc \u00een timpul unei \u0219edin\u021be de practic\u0103 poate tulbura grav echilibrul energetic. Cultiva\u021bi calmul ca virtute spiritual\u0103 \u0219i controlul dumneavoastr\u0103 asupra energiei se va \u00eent\u0103ri. Mne\u021bine\u021bi-v\u0103 concentrarea min\u021bii asupra corpului \u0219i respira\u021biei ca puncte de referin\u021b\u0103 \u00een timpul unei \u0219edin\u021be de practic\u0103. \u00cen mod inevitabil, mintea se va abate din cauza g\u00e2ndurilor sau a stimulilor externi, iar atunci c\u00e2nd se \u00eent\u00e2mpl\u0103 acest lucru, corpul \u0219i respira\u021bia \u00ee\u0219i pierd sincronizarea. \u00cen momentul \u00een care v\u0103 surprinde\u021bi mintea acord\u00e2nd aten\u021bie altui aspect, pur \u0219i simplu, readuce\u021bi \u00een mod voit centrul aten\u021biei asupra corpului \u0219i respira\u021biei. Armonia corpului, respira\u021biei \u0219i min\u021bii este cheia succesului \u00een practica qi gong. \n\nAten\u021bion\u0103ri \nToate exerci\u021biile qi gong \u0219i metodele de respira\u021bie prezentate \u00een volumul de fa\u021b\u0103 sunt foarte sigure \u0219i pot fi practicate f\u0103r\u0103 profesor, at\u00e2ta timp c\u00e2t sunt efectuate \u00een conformitate cu instruc\u021biunile \u0219i \u00een cadrul \u00eendrum\u0103rilor generale oferite \u00een acest capitol \u0219i \u00een celelalte. Devierile \u0219i alte probleme apar doar ca rezultat al neglij\u0103rii preceptelor fundamentale \u0219i al neaten\u021biei \u00een efectuarea propriu-zis\u0103 a elementelor practicii. Pentru a preveni problemele \u0219i a evita dificult\u0103\u021bile imprevizibile care pot ap\u0103rea \u00een urma practicii, este o idee bun\u0103 s\u0103 lua\u021bi \u00een considerare urm\u0103toarele aten\u021bion\u0103ri: nu practica\u021bi forme avansate de qi gong f\u0103r\u0103 supravegherea personal\u0103 a unui profesor calificat. Acest lucru este deosebit de important mai ales \u00een lumea occidental\u0103, unde regimul alimentar deficitar, stresul cronic, anxietatea \u0219i al\u021bi factori au creat unele dezechilibre grave la nivelul sistemului energetic uman, mai ales \u00een cazul tinerilor. Practicile avansate de qi gong pot agrava foarte mult astfel de dezechilibre prin dezv\u0103luirea lor brusc\u0103. Atunci c\u00e2nd se \u00eent\u00e2mpl\u0103 acest lucru, este important s\u0103 ave\u021bi la dispozi\u021bie un profesor care s\u0103 poat\u0103 face ajust\u0103rile necesare pentru corectarea dezechilibrelor severe ce se manifest\u0103 brusc; atunci c\u00e2nd c\u0103uta\u021bi un profesor pentru qi gong avansat, fi\u021bi foarte atent \u0219i alege\u021bi cu grij\u0103. Un profesor bun v\u0103 poate ajuta s\u0103 progresa\u021bi rapid, dar un profesor slab v\u0103 poate face s\u0103 regresa\u021bi \u0219i s\u0103 devia\u021bii. Unele elemente aparent minore referitoare la postur\u0103 \u0219i respira\u021bie pot avea un impact major asupra energiei \u00een formele mai avansate, de aceea este foarte important s\u0103 beneficia\u021bi de o instruc\u021bie calificat\u0103. \u00cen plus, atunci c\u00e2nd studia\u021bi \u0219i practica\u021bi qi gong cu un profesor, c\u00e2mpul energetic al profesorului are un impact direct auspra energiei dumneavoastr\u0103. A\u0219adar, personalitatea profesorului \u0219i atitudinea general\u0103 a acestuia sunt la fel de importante ca \u0219i calific\u0103rile sale profesionale, la momentul alegerii unui maestru de qi gong. Interesa\u021bi-v\u0103 \u0219i afla\u021bi c\u00e2t mai multe informa\u021bii despre un anumit profesor \u00eenainte s\u0103 v\u0103 lua\u021bi un angajament; Odat\u0103 ce v-a\u021bi al\u0103turat unei anumite \u0219coli sau unui grup de practic\u0103, trebuie s\u0103 v\u0103 concentra\u021bi exclusiv asupra studiului \u0219i practicii \u0219i s\u0103 nu v\u0103 implica\u021bi \u00een \u201epolitic\u0103 qi gong\u201d \u0219i \u00een rivalit\u0103\u021bile dintre orgoliile diferitor mae\u0219tri sau diverselor \u0219coli. Nu exist\u0103 nici o limit\u0103 \u00eentre minte \u0219i energie \u00een qi gong, a\u0219adar, dac\u0103 permite\u021bi ca p\u0103rerile p\u0103rtinitoare ale unui profesor sau ale unui alt student s\u0103 v\u0103 p\u0103trund\u0103 \u00een minte, acest lucru va avea un impact negativ \u0219i asupra energiei;dumneavoastr\u0103. Pentru a ob\u021bine beneficii maxime din practica qi gong, regla\u021bi-v\u0103 activit\u0103\u021bile sexuale adopt\u00e2nd yoga sexual\u0103 taoist\u0103 pentru a v\u0103 controla via\u021ba sexual\u0103. Acest lucru este deosebit de important mai ales \u00een cazul b\u0103rba\u021bilor. Esen\u021ba, mai ales fluidele sexuale, constituie combustibilul fundamental al alchimiei interne \u0219i, de aceea, dac\u0103 esen\u021ba sexual\u0103 este \u00een mod constant sec\u0103tuit\u0103 din cauza ejacul\u0103rii excesive, exerci\u021biile qi gong se practic\u0103 \u201ef\u0103r\u0103 benzin\u0103\u201d, ceea ce se aseam\u0103n\u0103 cu folosirea unei pompe atunci c\u00e2nd nu exist\u0103 suficient\u0103 ap\u0103 pe care s\u0103 o elimine, iar acest lucru poate determina dezechilibre \u0219i mai grave \u00een sistemul energetic. Castitatea nu este necesar\u0103 \u0219i nici m\u0103car de dorit \u00een qi gong, dar individul trebuie s\u0103 \u00eenve\u021be s\u0103 \u00ee\u0219i disciplineze energia sexual\u0103 \u00een concordan\u021b\u0103 cu preceptele fundamentale ale practicii. Pentru b\u0103rba\u021bi, aceasta \u00eenseamn\u0103 s\u0103 practice controlul ejacul\u0103rii, s\u0103 regleze atent frecven\u021ba de emitere \u0219i s\u0103 \u00eenve\u021be s\u0103 satisfac\u0103 \u00een totalitate nevoile sexuale ale unei femei; pentru femei, \u00eenseamn\u0103 s\u0103 \u00eenve\u021be s\u0103 \u00ee\u0219i ridice energia orgasmic\u0103 de-a lungul coloanei vertebrale spre cap \u0219i s\u0103 \u201edigere\u201d energia sexual\u0103 asimilat\u0103 de la un partener de sex masculin (vezi pagina ). Nu practica\u021bi qi gong imediat dup\u0103 actul sexual \u0219i nu \u00eencepe\u021bi un act sexual imediat dup\u0103 o \u0219edin\u021b\u0103 de qi gong; acorda\u021bi o aten\u021bie deosebit\u0103 regimului dumneavoastr\u0103 alimentar. Evita\u021bi \u00een mod special consumul excesiv de zah\u0103r rafinat, de m\u00e2nc\u0103ruri grase \u0219i pr\u0103jite, de carne ro\u0219ie \u0219i de orice m\u00e2nc\u0103ruri de tip fast-food. Astfel de produse produc o aciditate ridicat\u0103, care provoac\u0103 o stare de aciditate excesiv\u0103 cronic\u0103 (acidoz\u0103) la nivelul s\u00e2ngelul \u0219i al altor \u021besuturi corporale, iar acest lucru inhib\u0103, la r\u00e2ndul s\u0103u, curgerea liber\u0103 a energiei. Printre lucrurile cele mai d\u0103un\u0103toare pe care le pute\u021bi consuma \u00een timpul practicii qi gong \u2013 sau \u00een orice alt moment \u2013 se num\u0103r\u0103 \u201eb\u0103uturile r\u0103coritoare\u201d acidulate dulci, care cresc at\u00e2t de mult aciditatea, \u00eenc\u00e2t corpul este obligat s\u0103 extrag\u0103 calciu din oase \u0219i din\u021bi pentru a men\u021bine un nivel viabil al pH-ului s\u00e2ngelui. Calciul are un rol vital \u00een transmiterea energiei \u00een corp, mai ales \u00een sistemul nervos, astfel \u00eenc\u00e2t orice tip de lips\u0103 de calciu este o piedic\u0103 \u00een practica qi gong. Alimenta\u021bia ofer\u0103 elementele nutritive de baz\u0103 pentru transformarea esen\u021bei \u00een energie \u00een practica qi gong. Dac\u0103 nu v\u0103 alimenta\u021bi corespunz\u0103tor \u00een timp ce practica\u021bi qi gong, este ca \u0219i cum a\u021bi pune combustibil diesel \u00eentr-un motor cu benzin\u0103 sau ca \u0219i cum a\u021bi turna zah\u0103r \u00eentr-un rezervor de benzin\u0103. Va provoca disfunc\u021bii ale alchimiei interne \u0219i va reduce cu mult eficien\u021ba \u00eentregului sistem energetic; evita\u021bi expunerea corpului la v\u00e2nt \u00een timpul practicii. Practica qi gong determin\u0103 porii s\u0103 se deschid\u0103 larg \u0219i expunerea la v\u00e2nt poate avea ca rezultat o r\u0103ceal\u0103 sau alt\u0103 form\u0103 de \u201eafec\u021biune provocat\u0103 de v\u00e2nt\u201d. V\u00e2ntul, care este o form\u0103 puternic\u0103 de qi ambiental, poate, de asemenea, s\u0103 \u00eempr\u0103\u0219tie energia \u00een timpul practicii, f\u0103c\u00e2nd mult mai dificil\u0103 acumularea ei intern\u0103; de asemenea, evita\u021bi c\u0103ldura \u0219i frigul extreme, at\u00e2t \u00een timpul practicii, c\u00e2t \u0219i imediat dup\u0103 aceea. \u00cembr\u0103ca\u021bi-v\u0103 adecvat pentru a echilibra c\u0103ldura sau frigul excesiv din atmosfer\u0103. Evita\u021bi du\u0219ul sau baia timp de cel pu\u021bin 20 de minute dup\u0103 practic\u0103, astfel \u00eenc\u00e2t porii s\u0103 aib\u0103 timp s\u0103 se \u00eenchid\u0103 din nou; nu practica\u021bi qi gong atunci c\u00e2nd sunte\u021bi furios, surescitat, trist sau tulburat din punct de vedere emo\u021bional \u00een orice alt mod \u0219i nu v\u0103 l\u0103sa\u021bi afectat \u00een timpul unei \u0219edin\u021be de practic\u0103. Aminti\u021bi-v\u0103 c\u0103 emo\u021bia este energie \u00een mi\u0219care \u0219i poate avea un efect foarte d\u0103un\u0103tor asupra echilibrului energiei interne dac\u0103 izbucne\u0219te \u00een timpul practicii sau dac\u0103 \u00eencepe\u021bi practica \u00een timp ce acest tip de energie \u00eenc\u0103 mai circul\u0103 haotic prin sistemul dumneavoastr\u0103. V\u0103 pute\u021bi reechilibra emo\u021biile cu ajutorul c\u00e2torva minute de respira\u021bie diafragmatic\u0103 profund\u0103, ori de c\u00e2te ori v\u0103 sim\u021bi\u021bi tulburat din punct de vedere emo\u021bional, dar nu \u00eencepe\u021bi o \u0219edin\u021b\u0103 propriu-zis\u0103 \u00eenainte de a v\u0103 fi calmat \u00een totalitate; evita\u021bi practicarea exerci\u021biilor qi gong \u00een timpul furtunilor cu tunete \u0219i fulgere, \u00een timpul uraganelor, taifunurilor, cutremurelor \u0219i al altor fenomene meteorologice extreme sau dezastre naturale. Sistemul energetic uman reac\u021bioneaz\u0103 direct la schimb\u0103rile vremii sau ale energiei mediului \u00eenconjur\u0103tor, de aceea, atunci c\u00e2nd aceste schimb\u0103ri sunt extreme sau bru\u0219te, ele pot produce dezechilibre nea\u0219teptate sau extreme la nivelul energiei umane. Dac\u0103 practica\u021bi qi gong \u00eentr-un astfel de moment, modelele energiilor aberante care predomin\u0103 la exterior se pot imprima \u00een sistemele dumneavoastr\u0103 energetice interioare provoc\u00e2nd dezechilibre grave \u0219i disfunc\u021bii fiziologice; atunci c\u00e2nd v\u0103 sim\u021bi\u021bi bolnav sau obosit, nu v\u0103 str\u0103dui\u021bi s\u0103 exersa\u021bi prea mult. Exersa\u021bi numai \u00een m\u0103sura \u00een care acest lucru v\u0103 ofer\u0103 alinare \u0219i alege\u021bi exerci\u021bii mai simple, mai u\u0219oare. Pe de alt\u0103 parte, nu \u00eenceta\u021bi practica \u00een totalitate atunci c\u00e2nd sunte\u021bi bolnav sau obosit, deoarece acest lucru nu ar face dec\u00e2t s\u0103 prelungeasc\u0103 problema. Dac\u0103 sunte\u021bi at\u00e2t de bolnav \u00eenc\u00e2t trebuie s\u0103 sta\u021bi \u00een pat, pute\u021bi face c\u00e2teva exerci\u021bii fundamentale de respira\u021bie \u00een pozi\u021bie \u00eentins\u0103. De asemenea, pute\u021bi lucra cu ajutorul presopuncturii, luminii, sunetului \u0219i al altor tipuri de activit\u0103\u021bi cu energia \u00een astfel de momente: programa\u021bi-v\u0103 \u0219edin\u021ba de practic\u0103 astfel \u00eenc\u00e2t s\u0103 nu fi\u021bi \u00eentrerupt. Chiar dac\u0103 v\u0103 stabili\u021bi doar 20 de minute pentru practic\u0103, este foarte important s\u0103 nu fi\u021bi \u00eentrerupt \u00een aceast\u0103 perioad\u0103 de timp, astfel \u00eenc\u00e2t s\u0103 pute\u021bi completa cele trei etape ale \u00eenc\u0103lzirii, practicii propriu-zise \u0219i relax\u0103rii. Scoate\u021bi telefonul din priz\u0103 sau asigura\u021bi-v\u0103 c\u0103 are cine s\u0103 r\u0103spund\u0103 \u0219i c\u0103 nimeni nu va intra brusc \u0219i v\u0103 va tulbura \u00een timpul unei \u0219edin\u021be de practic\u0103. Astfel de \u00eentreruperi bru\u0219te pot fi foarte d\u0103un\u0103toare energiei dumneavoastr\u0103, iar dac\u0103 acest lucru se \u00eent\u00e2mpl\u0103 cu regularitate, va anula complet beneficiile practicii; evita\u021bi s\u0103 vorbi\u021bi \u00een timpul practicii \u0219i imediat dup\u0103 aceea. Aceast\u0103 precizare s-a f\u0103cut \u0219i mai sus ca element important pentru respira\u021bie, dar merit\u0103 s\u0103 fie repetat aici ca aten\u021bionare general\u0103. Unele persoane se simt obligate s\u0103 vorbeasc\u0103 tot timpul, iar acest sindrom al \u201egurii cu motor\u201d pare s\u0103 predomine mai ales \u00een mediile urbane aglomerate \u0219i \u00een locurile \u00een care are mass-media joac\u0103 un rol foarte important \u00een via\u021ba oamenilor. Dup\u0103 cum noteaz\u0103 maestrul Liu I-ming din dinastia Qing, \u201eatunci c\u00e2nd gura vorbe\u0219te, energia se \u00eempr\u0103\u0219tie\u201d. Dac\u0103 acest lucru se \u00eent\u00e2mpl\u0103 \u00een timpul practicii, \u00eempr\u0103\u0219tierea energiei poate avea loc exact \u00een momentul \u00een care energia se deplaseaz\u0103 printr-un canal major sau printr-o chakr\u0103, put\u00e2nd avea ca rezultate devierile energetice, durerile de cap, ame\u021beala subit\u0103 \u0219i a\u0219a mai departe. Ca aten\u021bionare general\u0103, \u021bine\u021bi-v\u0103 gura bine \u00eenchis\u0103 \u00een timpul practicii, \u00een afar\u0103 de momentul \u00een care este necesar\u0103 expira\u021bia sau vocalizarea unei silabe curative ori a unui ton chakra. \u00cencerca\u021bi \u0219i s\u0103 p\u0103stra\u021bi lini\u0219tea cel pu\u021bin c\u00e2teva minute dup\u0103 practic\u0103. \n\nDac\u0103 ave\u021bi \u00een vedere preceptele de mai sus de fiecare dat\u0103 c\u00e2nd practica\u021bi qi gong, nu numai c\u0103 vor fi prevenite devia\u021biile \u0219i alte probleme, ci va fi \u00eembun\u0103t\u0103\u021bit\u0103 cu mult \u0219i calitatea practicii dumneavoastr\u0103, progresul general va fi accelerat \u0219i vor cre\u0219te beneficiile pe care le ob\u021bine\u021bi \u00een urma timpului \u0219i efortului investite \u00een practic\u0103. Ca \u00een cazul oric\u0103rei alte activit\u0103\u021bi, \u201erepeti\u021bia este mama tuturor \u00eenv\u0103\u021b\u0103turilor\u201d \u00een qi gong, dar, spre deosebire de sporturile obi\u0219nuite \u0219i de antrenamentul fizic, exist\u0103 o marj\u0103 de eroare mult mai mic\u0103 \u00een qi gong \u0219i chiar \u0219i o gre\u0219eal\u0103 minor\u0103 poate afecta cu mult rezultatele ob\u021binute. \u0218i, din moment ce mintea are o leg\u0103tur\u0103 at\u00e2t de str\u00e2ns\u0103 cu energia \u00een qi gong, orice lucru care se afl\u0103 \u00een minte \u00een momentul practicii are un impact direct asupra echilibrului \u0219i fluxului de energie. A\u0219adar, este de mare ajutor s\u0103 v\u0103 familiariza\u021bi mintea cu preceptele de baz\u0103 din qi gong \u0219i s\u0103 memora\u021bi cele mai importante aspecte ale practicii, astfel \u00eenc\u00e2t aceste principii s\u0103 v\u0103 vin\u0103 \u00een minte atunci c\u00e2nd sunte\u021bi angajat \u00een practic\u0103, \u0219i nu g\u00e2ndurile r\u0103t\u0103citoare sau ideile r\u0103zle\u021be. \n", " Introducere \u00een stilurile tradi\u021bionale de qi gong \nMulte stiluri diferite de qi gong au evoluat de-a lungul secolelor \u00een China, fiecare dintre acestea concentr\u00e2ndu-se asupra unui anumit aspect al practicii, toate cultiv\u00e2nd puterea personal\u0103 prin lucrul direct cu energia. Unele stiluri au ca obiectiv principal ob\u021binerea talentului mar\u021bial, altele se concentreaz\u0103 asupra rafin\u0103rii energiei pentru dezvoltarea spiritual\u0103, iar altele sunt practicate \u00een primul r\u00e2nd pentru s\u0103n\u0103tate \u0219i vindecare. Aproape toate stilurile tradi\u021bionale de qi gong chinez se \u00eencadreaz\u0103 \u00een una dintre categoriile principale ale celor \u201eTrei M\u201d \u2013 medical, mar\u021bial sau meditativ \u2013, de\u0219i unele aspecte se suprapun \u0219i toate promoveaz\u0103 s\u0103n\u0103tatea \u0219i longevitatea. Majoritatea stilurilor au evoluat \u00een asociere cu o mare \u0219coal\u0103 de g\u00e2ndire din China sau ca ramur\u0103 distinct\u0103 creat\u0103 de un anumit maestru \u0219i transmis\u0103 din genera\u021bie \u00een genera\u021bie. Ar fi nevoie s\u0103 se scrie o carte \u00eentreag\u0103 pentru explicarea detaliat\u0103 a oric\u0103ruia dintre stilurile tradi\u021bionale principale de qi gong, de aceea nu vom face dec\u00e2t s\u0103 survol\u0103m terenul \u0219i s\u0103 arunc\u0103m o privire asupra principalelor caracteristici ale unei selec\u021bii limitate din cele mai importante stiluri care \u00eenc\u0103 mai sunt predate \u0219i practicate \u00een ziua de azi. \n\nTai Chi Chuan (Pumnul Final Suprem) \nTai Chi Chuan este, probabil, cel mai popular stil de qi gong din lume la ora actual\u0103. Se caracterizeaz\u0103 printr-o serie de mi\u0219c\u0103ri ritmice \u0219i posturi unite \u00eentr-o secven\u021b\u0103 coerent\u0103 \u0219i efectuat\u0103 u\u0219or, lent \u0219i lin, ca un dans cu \u00eencetinitorul, folosind respira\u021bia abdominal\u0103 profund\u0103. Fiind o form\u0103 intern\u0103 de arte mar\u021biale care poate genera o putere enorm\u0103, dar \u0219i o form\u0103 de \u201emedita\u021bie prin mi\u0219care\u201d, benefic\u0103 pentru dezvoltarea concentr\u0103rii, lucidit\u0103\u021bii \u0219i a altor facult\u0103\u021bi spirituale, Tai Chi Chuan este unul dintre cele mai cuprinz\u0103toare \u0219i echilibrate stiluri de autocultivare fizic\u0103 \u0219i spiritual\u0103 din tradi\u021bia qi gong. Fondatorul stilului Tai Chi Chuan este considerat a fi Chang San-feng (1279-1368 \u2013 fig. 17), un renumit maestru de arte mar\u021biale \u0219i adept al taoismului, care a stat \u00een celebrul Templu Shao Lin, acolo unde c\u0103lug\u0103rul budist Bodhidharma (Ta Mo) a predat dup\u0103 venirea sa din India \u00een China. Se spune c\u0103 Chang San-feng a fost inspirat s\u0103 creeze acest stil u\u0219or, curg\u0103tor, meditativ de arte mar\u021biale, \u00een urma unei lupte dintre un \u0219arpe \u0219i un cocor la care a fost martor c\u00e2nd se plimba \u00eentr-o zi prin mun\u021bi. \u00cen timp ce privea \u0219arpele zb\u0103t\u00e2ndu-se \u0219i unduindu-se \u00een cercuri, ca reac\u021bie la tacticile cocorului, \u0219i cocorul ap\u0103r\u00e2ndu-se de atacurile \u0219arpelui cu lovituri rapide, dar u\u0219oare ale aripilor, Chang \u0219i-a dat seama de puterea superioar\u0103 pe care o are abordarea stilului u\u0219or fa\u021b\u0103 cel dur \u00een lupt\u0103, de \u00een\u021belepciunea tactic\u0103 a mi\u0219c\u0103rilor circulare \u0219i de importan\u021ba mi\u0219c\u0103rii ca reac\u021bie la \u0219i \u00een anticiparea tacticii oponentului. Ulterior, el s-a retras departe, \u00een mun\u021bi s\u0103 mediteze la ceea ce observase \u0219i, treptat, a elaborat posturile \u0219i mi\u0219c\u0103rile de baz\u0103 dintre Tai Chi Chuan. \n\nFig. 17. Chang San-feng, fondatorul stilului Tai Chi Chuan, a fost un maestru artist mar\u021bial, un meditator realizat \u0219i un \u00een\u021belept taoist; a petrecut mul\u021bi ani practic\u00e2nd \u0219i pred\u00e2nd la faimosul Templu Shao Lin \nNimeni nu \u0219tie exact cum s-a transmis mo\u0219tenirea lui Chang \u00een urm\u0103torii 500 de ani, \u00een afar\u0103 de faptul c\u0103 a trecut de la maestru la un discipol ales, \u00een mare secret, \u0219i nu a fost niciodat\u0103 predat\u0103 \u00een temple sau \u00een \u0219coli de arte mar\u021biale. Tai Chi Chuan a ajuns s\u0103 fie cunoscut \u0219i de alte persoane \u00een afar\u0103 de ini\u021bia\u021bii secre\u021bi abia la sf\u00e2r\u0219itul secolului al XVIII-lea. Atunci a fost dezv\u0103luit de un artist mar\u021bial numit Yang Lu-chan, care fusese servitor \u00een casa lui Chen Chang-hsing \u0219i \u00eenv\u0103\u021base arta secret\u0103 spion\u00e2nd lec\u021biile particulare ale maestrului Chen \u021binute pentru familia sa. Clanul Chen, care avea un str\u0103mo\u0219 ce fusese un discipol apropiat al lui Chang San-feng, p\u0103strase tradi\u021bia Tai Chi ca secret de familie timp de 500 de ani, \u0219i Yang era primul intrus care aflase acest secret. Indiferent dac\u0103 Chang San-feng mai \u00eenv\u0103\u021base \u0219i pe altcineva aceast\u0103 art\u0103, se pare c\u0103 membrii clanului Chen au fost singurii care au p\u0103strat tradi\u021bia \u0219i, ast\u0103zi, \u201eStilul Chen\u201d este recunoscut ca fiind cea mai veche form\u0103 de Tai Chi Chuan. \u00centre timp, Yang Lu-chan a modificat stilul pe care \u00eel \u00eenv\u0103\u021base de la familia Chen \u0219i i l-a ar\u0103tat fiului lui Yang Chian-hou, dezvolt\u00e2ndu-\u0219i, astfel, propria descenden\u021b\u0103, cunoscut\u0103 ast\u0103zi sub numele de \u201eStilul Yang\u201d de Tai Chi Chuan. Yang Lu-chan a fost \u0219i primul maestru care a predat Tai Chi Chuan \u00een mod deschis, fond\u00e2nd o \u0219coal\u0103 \u00een Beijing, unde putea fi instruit\u0103 orice persoan\u0103 care se \u00eencadra \u00eentr-un anumit standard. Unul dintre discipolii lui Yang a fondat mai t\u00e2rziu stilul cunoscut ast\u0103zi sub numele de \u201eStil Wu\u201d, iar unul dintre studen\u021bii s\u0103i a creat \u201eStilul Sun\u201d. Ast\u0103zi, stilurile Chen, Yang, Wu \u0219i Sun sunt cele patru forme principale de Tai Chi Chuan care se predau peste tot \u00een lume. Probabil cel mai celebru maestru de Tai Chi cunoscut \u00een lumea occidental\u0103 este Cheng Man-ching, care a \u00eenv\u0103\u021bat arta de la nepotul lui Yang Lu-chan \u0219i a adus-o \u00een Taiwan \u00een 1949, unde mul\u021bi occidentali au venit s\u0103 studieze \u00eempreun\u0103 cu el. Cheng a simplificat cele 108 mi\u0219c\u0103ri ini\u021biale, l\u0103s\u00e2nd doar 37, f\u0103c\u00e2nd, astfel, varianta sa mult mai u\u0219or de \u00eenv\u0103\u021bat \u0219i de re\u021binut. Conform tradi\u021biei, la \u00eenceput nu erau dec\u00e2t 13 pozi\u021bii, deci simplificarea lui Cheng nu a reprezentat dec\u00e2t o \u00eentoarcere la elementele fundamentale, \u0219i nu o \u00eendep\u0103rtare de la calea cea dreapt\u0103. Tai Chi Chuan presupune mi\u0219c\u0103ri ritmice lente ale \u00eentregului corp, prin care o postur\u0103 trec lin \u00een urm\u0103toarea, \u00eentr-un flux continuu de mi\u0219care. Greutatea corpului se sprijin\u0103 alternativ pe piciorul st\u00e2ng \u0219i pe cel drept, centrul de echilibru fiind \u00eentotdeauna \u00een partea inferioar\u0103 a abdomenului. \u00cen amintirea lec\u021biei \u00eenv\u0103\u021bate de la \u0219arpe \u0219i cocor, manevrele defensive \u0219i cele ofensive sunt efectuate \u00eentotdeauna alternativ, fiecare atac transform\u00e2ndu-se \u00eentr-o mi\u0219care de ap\u0103rare \u0219i fiecare mi\u0219care defensiv\u0103 curg\u00e2nd \u0219i transform\u00e2ndu-se \u00een urm\u0103toarea lovitur\u0103. Combinarea respira\u021biei diafragmatice profunde cu mi\u0219c\u0103rile lente, continue \u0219i ritmice genereaz\u0103 un c\u00e2mp energetic foarte puternic \u00een jurul corpului \u0219i un flux foarte concentrat de energie \u00een interior. Atunci c\u00e2nd este folosit \u00een scopuri mar\u021biale, at\u00e2t c\u00e2mpul de for\u021be extern, c\u00e2t \u0219i energia intern\u0103 sunt concentrate pentru a ap\u0103ra sau a imprima lovituri, uneori f\u0103r\u0103 contact fizic. Atunci c\u00e2nd este folosit pentru dezvoltarea for\u021bei fizice, pentru protejarea s\u0103n\u0103t\u0103\u021bii \u0219i prelungirea vie\u021bii, energia e deplasat\u0103 continuu prin cele Opt Canale Extraordinare ale Orbitei Macrocosmice, \u00een timp ce c\u00e2mpul este folosit pentru atragerea \u00een sistem a energiilor terestre \u0219i celeste din natur\u0103 \u0219i din cosmos. \u00cen cazul ambelor aplica\u021bii, mintea trebuie s\u0103 r\u0103m\u00e2n\u0103 bine canalizat\u0103, concentrat\u0103 \u00een totalitate \u0219i complet calm\u0103 \u00een timpul practicii, ceea ce face ca Tai Chi Chuan s\u0103 fie o form\u0103 foarte eficient\u0103 de medita\u021bie prin mi\u0219care pentru cultivarea spiritual\u0103. O variant\u0103 a Tai Chi Chuan-ului, cunoscut\u0103 sub numele de \u201e\u00cempingerea M\u00e2inilor\u201d, implic\u0103 dou\u0103 persoane care stau fa\u021b\u0103 \u00een fa\u021b\u0103 \u0219i \u00ee\u0219i ating u\u0219or m\u00e2inile. Sim\u021bindu-\u0219i energia unul celuilalt prin intermediul m\u00e2inilor \u0219i anticip\u00e2ndu-\u0219i, astfel, urm\u0103toarea mi\u0219care, ambii parteneri \u00ee\u0219i rotesc continuu bra\u021bele \u0219i \u00ee\u0219i trec greutatea de pe un picioar pe altul, protej\u00e2ndu-\u0219i spa\u021biul personal, \u00een timp ce caut\u0103 o deschidere \u00een sistemul defensiv al oponentului prin care s\u0103 poat\u0103 lovi, asemenea \u0219arpelui \u0219i cocorului observa\u021bi de Chang San-feng. Ast\u0103zi, putem g\u0103si profesori califica\u021bi de Tai Chi Chuan aproape oriunde \u00een lume. Un loc bun \u00een care pute\u021bi c\u0103uta un profesor este un parc public, \u00een zori, \u00een orice ora\u0219 care are o popula\u021bie considerabil\u0103 de origine chinez\u0103. Dup\u0103 cum \u0219tiu to\u021bi cei care practic\u0103 qi gong, \u00een zori este cel mai bine s\u0103 se recolteze qi-ul \u0219i parcurile publice sunt singurele locuri din ora\u0219ele mari unde panta de poten\u021bial, nivelul de oxigen \u0219i cel de ioni negativi din aer sunt suficiente pentru a genera un flux puternic al energiei interne \u0219i a facilita schimburile armonioase \u00eentre sistemul uman \u0219i puterile Cerului \u0219i P\u0103m\u00e2ntului. \n\nCele Opt Piese de Brocart (Pa Tuan Chin) \nAceast\u0103 serie de exerci\u021bii qi gong a fost elaborat\u0103 \u00een secolul al XII-lea de mare\u0219alul Yueh Fei, marele strateg militar chinez, care \u0219i-a sacrificat via\u021ba \u00een \u00eencercarea de a proteja dinastia Sung de \u00eenfr\u00e2ngerea \u00een lupta cu mongolii. De\u0219i Yueh Fei era militar, seria de exerci\u021bii qi gong pe care a creat-o nu constituie o art\u0103 mar\u021bial\u0103. A fost conceput\u0103 pentru fortifierea corpului, mai ales a picioarelor, spatelui, umerilor \u0219i g\u00e2tului, pentru echilibrarea func\u021biilor vitale \u0219i tonifierea organelor interne, pentru \u00eent\u0103rirea imunit\u0103\u021bii, a rezisten\u021bei \u0219i intensificarea vitalit\u0103\u021bii, precum \u0219i pentru eliminarea energiei stagnante \u0219i a reziduurilor toxice din sistem. Ast\u0103zi, \u00eenc\u0103 mai este unul dintre cele mai practicate stiluri de qi gong din China, ca \u0219i din restul lumii. Seria celor Opt Piese de Brocart e alc\u0103tuit\u0103 din opt exerci\u021bii separate, dintre care fiecare este menit s\u0103 \u00eent\u0103reasc\u0103 o anumit\u0103 parte a corpului \u0219i s\u0103 stimuleze un anumit sistem organ-energie, armoniz\u00e2nd, \u00een acela\u0219i timp, \u00eentregul sistem cu for\u021bele naturii \u0219i ale cosmosului. Este una dintre cele mai cuprinz\u0103toare, mai eficient \u0219i mai adaptabile serii de exerci\u021bii de qi gong elaborate vreodat\u0103. Ca \u0219i \u00een cazul Tai Chi Chuan-ului, diferite variante ale setului ini\u021bial au evoluat \u00een China de-a lungul secolelor, sub tutela diferi\u021bilor mae\u0219tri, astfel \u00eenc\u00e2t forma pe care o \u00eenv\u0103\u021ba\u021bi depinde de persoana de la care o \u00eenv\u0103\u021ba\u021bi. Poate fi practicat ca un set complet \u0219i atunci ar trebui s\u0103 urma\u021bi secven\u021ba ini\u021bial\u0103 deoarece, atunci c\u00e2nd sunt practicate toate exerci\u021biile, fiecare se cl\u0103de\u0219te pe seama rezultatelor exerci\u021biului anterior \u0219i preg\u0103te\u0219te terenul pentru urm\u0103torul, sau pute\u021bi alege unul sau mai multe exerci\u021bii pe care s\u0103 le include\u021bi \u00een propriul dumneavoastr\u0103 program. Dou\u0103 dintre exerci\u021biile din setul recomandat pentru practicarea zilnic\u0103, prezentat \u00een capitolul urm\u0103tor, sunt luate din seria celor Opt Piese de Brocart. Aceste exerci\u021bii pot fi efectuate fie \u00een picioare, fie \u0219ez\u00e2nd, de\u0219i a doua variant\u0103 ar trebui s\u0103 fie folosit\u0103 doar \u00een cazurile \u00een care v\u00e2rsta, boala sau un handicap v\u0103 \u00eengreuneaz\u0103 sau v\u0103 \u00eempiedic\u0103 practicarea \u00een picioare. Anumite exerci\u021bii pot fi practicate \u0219i selectiv, pentru \u00eent\u0103rirea p\u0103r\u021bilor sl\u0103bite sau distruse ale corpului sau pentru restabilirea echilibrului la nivelul unor organe bolnave. Pentru a v\u0103 face o idee general\u0103 despre raza de ac\u021biune \u0219i stilul acestui set, v\u0103 prezent\u0103m numele tuturor celor opt exerci\u021bii, traduse literal din limba chinez\u0103 \u0219i enumerate \u00een ordinea lor ini\u021bial\u0103: \u201eSus\u021binerea Cerului cu Dou\u0103 M\u00e2ini pentru Reglarea Triplului Arz\u0103tor\u201d; \u201e\u00centinderea \u00cen\u0219eptit\u0103 a Coloanei pentru Eliminarea Miilor de Afec\u021biuni\u201d; \u201eSus\u021binerea Cerului cu Un Singur Bra\u021b pentru Reglarea Splinei \u0219i a Stomacului\u201d; \u201e\u00centoarcerea Capului \u0219i Rotirea Cozii pentru a Elimina Focul din Inim\u0103\u201d; \u201eTragerea cu Arcul \u00een St\u00e2nga \u0219i \u00een Dreapta ca \u0219i cum s-ar Trage \u00eentr-un \u0218oim\u201d; \u201eRotirea Pumnului \u0219i Concentrarea Ochilor \u00cenfrico\u0219\u0103tori pentru a Cultiva Energie \u0219i a Genera Putere\u201d; \u201e\u00cembr\u0103\u021bi\u0219area Picioarelor cu Dou\u0103 Bra\u021be pentru a Face Rinichii Tari \u0219i Puternici\u201d; \u201e\u00centoarce-te \u0219i Prive\u0219te \u00een Urm\u0103 pentru a Elimina cele Cinci Afec\u021biuni \u0219i cele \u0218apte Pericole\u201d. \n\nHsing Yi (\u201eForm\u0103 \u0219i Voin\u021b\u0103\u201d) \nElaborat\u0103 ca form\u0103 de art\u0103 mar\u021bial\u0103 pentru lupt\u0103 \u0219i competi\u021bie, se spune c\u0103 Hsing Yi a fost creat\u0103 de mare\u0219alul Yueh Fei, autorul celor Opt Piese de Brocart, \u00een timpul dinastiei Sung. \u00cempreun\u0103 cu Tai Chi Chuan \u0219i Pa Kua Chang, Hsing Yi este unul dintre cele trei mari stiluri de arte mar\u021biale prin energie intern\u0103 care au evoluat \u00een China dup\u0103 ce Ta Mo a unit cultivarea spiritual\u0103 \u0219i cea fizic\u0103 la Templul Shao Lin. Numele \u201eHsing Yi\u201d reflect\u0103 rolul principal pe care \u00eel are voin\u021ba (yi) \u00een formarea diferitelor posturi \u0219i \u00een controlarea formelor (hsing) pe care le adopt\u0103 corpul \u00een timpul practicii. Ca form\u0103 de art\u0103 mar\u021bial\u0103, Hsing Yi este o tehnic\u0103 foarte puternic\u0103 de lupt\u0103, care const\u0103 \u00eentr-o serie de atacuri consecutive liniare, ce se deplaseaz\u0103 \u00een permanen\u021b\u0103 \u00eenainte, spre adversar. Ca set de exerci\u021bii, Hsing Yi a elaborat diferite forme, fiecare con\u021bin\u00e2nd opt pa\u0219i, care sunt efectua\u021bi \u00eencet, \u00een ordine secven\u021bial\u0103 \u0219i \u00eempreun\u0103 cu respira\u021bia diafragmatic\u0103 profund\u0103. Fiecare pas are o aplica\u021bie tactic\u0103 specific\u0103 \u00een lupt\u0103, altern\u00e2nd \u00eentre loviturile ofensive \u0219i bloc\u0103rile defensive. Atunci c\u00e2nd sunt folosite \u00een competi\u021biile mar\u021biale propriu-zise, mi\u0219c\u0103rile sunt executate foarte rapid \u0219i nu neap\u0103rat \u00een ordinea \u00een care apar \u00een seturile de exerci\u021bii. \u00cen schimb, fiecare mi\u0219care se sugereaz\u0103 singur\u0103 \u00een mod spontan combatan\u021bilor, pe m\u0103sur\u0103 ce ace\u0219tia concureaz\u0103, pe baza pasului pe care fiecare \u00eel anticip\u0103 la oponent. \u00cen afar\u0103 de seturile de opt pa\u0219i de manevre mar\u021biale, Hsing Yi include \u0219i o serie de exerci\u021bii qi gong cu un singur pas, pentru intensificarea circula\u021biei energiei, echilibrarea corpului, reglarea respira\u021biei \u0219i concentrarea min\u021bii. Toate exerci\u021biile Hsing Yi sunt menite s\u0103 genereze o for\u021b\u0103 foarte mare prin concentrarea total\u0103 a energiei \u00een spatele fiec\u0103rei lovituri. De exemplu, atunci c\u00e2nd este aplicat\u0103 o lovitur\u0103 cu pumnul, corpul, respira\u021bia \u0219i mintea sunt coordonate \u00een a\u0219a fel \u00eenc\u00e2t puterea e atras\u0103 din p\u0103m\u00e2nt prin picioare, transferat\u0103 trunchiului printr-o rotire a \u0219oldurilor \u0219i ridicat\u0103 spre um\u0103rul st\u00e2ng sau drept, care concentreaz\u0103 \u00eentreaga for\u021b\u0103 a puterii adunate plus greutatea corpului \u00een pumn, transmi\u021b\u00e2nd-o prin oasele bra\u021bului \u0219i \u00een afar\u0103, prin oasele \u00eencheieturilor degetelor de la m\u00e2n\u0103, exact \u00een momentul contactului. Aceast\u0103 lovitur\u0103 necesit\u0103 o combina\u021bie de echilibru \u0219i coordonare fizic\u0103, plus concentrare mental\u0103 neclintit\u0103, astfel \u00eenc\u00e2t voin\u021ba s\u0103 dea na\u0219tere formei \u00een mod spontan. \n\nPa Kua Chang (Palma celor Opt Trigrame) \nPa Kua este cea mai elegant\u0103 \u0219i mai uluitoare form\u0103 a artelor mar\u021biale chineze. Tradi\u021bia atribuie crearea acestui stil unui practician excentric al artelor mar\u021biale, numit Tung Hai-chuan, care a ap\u0103rut \u00een Beijing \u00een a doua jum\u0103tate a secolului al XVIII-lea \u0219i a \u00eenceput s\u0103 \u00eei provoace \u0219i s\u0103 \u00eei \u00eenving\u0103 pe to\u021bi campionii artelor mar\u021biale din momentul respectiv, prin folosirea acestui stil de lupt\u0103. Adev\u0103ratele origini r\u0103m\u00e2n necunoscute, dar, ca \u0219i Tai Chi Chuan, probabil a fost elaborat de pustnicii taoi\u0219ti din schiturile \u00eendep\u0103rtate ascunse printre v\u00e2rfurile \u00eence\u021bo\u0219ate ale mun\u021bilor sacri ai Chinei. Se spune c\u0103 singurul om care a reu\u0219it s\u0103 se m\u0103soare cu Tung \u00een ceea ce prive\u0219te talentul de lupt\u0103tor a fost un celebru maestru de Hsing Yi, pe care l-a provocat la duel. Meciul a \u021binut trei zile f\u0103r\u0103 oprire, f\u0103r\u0103 ca vreunul din cei doi combatan\u021bi s\u0103 c\u00e2\u0219tige vreun avantaj, dup\u0103 care au declarat lupta egal\u0103 \u0219i s-au a\u0219ezat s\u0103 bea ceai \u0219i s\u0103 discute filozofie \u00een loc s\u0103 se mai lupte. Atunci c\u00e2nd este pus \u00een practic\u0103 de un maestru des\u0103v\u00e2r\u0219it, cum ar fi Lo Te-hsiu din Taiwan, Pa Kua e, \u00eentr-adev\u0103r, minunat de privit. Fiind bazat din punct de vedere teoretic pe principiile simbolizate de cele \u201eOpt Trigrame\u201d din Yi Jing (Cartea schimb\u0103rilor), Pa Kua se realizeaz\u0103 prin mersul continuu \u00een cercuri, folosind \u201ePasul Lotusului\u201d, cu schimb\u0103ri de direc\u021bie bru\u0219te \u0219i, aparent, lipsite de efort, cobor\u00e2ri bru\u0219te, rotiri rapide \u0219i \u00eentoarceri executate excelent. Calea urmat\u0103 circular \u00een aceast\u0103 form\u0103 este \u00eemp\u0103r\u021bit\u0103 \u00een opt sectoare, fiecare fiind guvernat de una dintre cele Opt Trigrame. Pe baza situa\u021biei dominante dintre oponen\u021bi la un moment dat, fiecare trigram\u0103 sugereaz\u0103 cea mai adecvat\u0103 tactic\u0103, pe m\u0103sur\u0103 ce combatantul Pa Kua trece prin sectorul de cerc corespunz\u0103tor. Permut\u0103rile \u0219i combin\u0103rile de mi\u0219c\u0103ri ale acestui stil sunt nenum\u0103rate \u0219i, pentru utilizarea stilului Pa Kua Chang \u00een competi\u021bii \u0219i lupte de arte mar\u021biale, sunt necesare nu numai un nivel \u00eenalt de m\u0103iestrie din punctul de vedere al formei, ci \u0219i o \u00een\u021belegere profund\u0103 a filozofiei taoiste, a\u0219a cum este ea elucidat\u0103 \u00een Yi Jing. Forma de Pa Kua Chang pentru lupt\u0103 e cunoscut\u0103 ca fiind stilul \u201epostnatal\u201d \u0219i este extrem de complicat \u0219i complex. Totu\u0219i, exist\u0103 \u0219i o serie de exerci\u021bii \u00een ritm lent care este folosit\u0103 numai pentru cultivarea energiei, intensificarea vitalit\u0103\u021bii, \u00eent\u0103rirea imunit\u0103\u021bii, protejarea s\u0103n\u0103t\u0103\u021bii \u0219i prelungirea vie\u021bii, acesta fiind stilul cunoscut sub numele de \u201eprenatal\u201d. Acesta din urm\u0103 const\u0103 \u00een opt manevre elegante, fiecare dintre ele \u00eencep\u00e2nd cu o schimbare lin\u0103, cu 180 de grade, a direc\u021biei, \u00een timp ce persoana \u201emerge \u00een cerc\u201d folosind Pasul Lotusului. Fiecare manevr\u0103 a stilului prenatal este menit\u0103 s\u0103 fortifice anumite p\u0103r\u021bi ale corpului, s\u0103 tonifice anumite organe \u0219i s\u0103 echilibreze fluxul de energie \u00een \u00eentregul sistem, realiz\u00e2nd, \u00een acela\u0219i timp, o armonie \u00eentre sistem \u0219i c\u00e2mpurile macrocosmice de energie ale Cerului \u0219i P\u0103m\u00e2ntului. Asemenea stilurilor Hsing Yi \u0219i Tai Chi Chuan, Pa Kua Chang trebuie s\u0103 fie \u00eenv\u0103\u021bat de la un profesor calificat, nu dintr-o carte, deoarece implic\u0103 secven\u021be de pa\u0219i \u0219i mi\u0219c\u0103ri coregrafiate cu aten\u021bie, asemenea unui dans, nefiind doar o serie de exerci\u021bii individuale, ca \u00een cazul celor Opt Piese de Brocart. \n\nJoaca celor Cinci Fiare (Wu Chin Hsi) \nAcesta este unul dintre cele mai vechi stiluri de practic\u0103 qi gong din China, care dateaz\u0103 din vremuri preistorice, de pe vremea c\u00e2nd mi\u0219c\u0103rile diferitelor animale din natur\u0103 erau copiate ca modele pentru tacticile de lupt\u0103 \u00een artele mar\u021biale, ca \u0219i \u00een exerci\u021biile terapeutice, cum ar fi \u201eMarele Dans\u201d, ce a fost elaborat \u00een bazinul inundat al Fluviului Galben, pentru a vindeca reumatismul \u0219i alte simptome produse de umezeala excesiv\u0103. Unii dintre cei mai faimo\u0219i medici din China antic\u0103, asemenea lui Hua Tuo sau Sun Ssu-miao, au adaptat diferite variante ale acestui stil ca form\u0103 de kinetoterapie pentru prevenirea \u0219i vindecarea bolilor. Cele cinci animale care au servit ca modele ini\u021biale pentru aceste forme erau ursul, tigrul, c\u0103prioara, cocorul \u0219i maimu\u021ba. Acesta era stilul de arte mar\u021biale pe care excentricul c\u0103lug\u0103r budist Ta Mo l-a descoperit ca practic\u0103 \u00een China atunci c\u00e2nd a venit din India \u00een jurul anului 500 d.Hr. El a combinat mi\u0219c\u0103rile acestor animale cu diferite exerci\u021bii de respira\u021bie \u0219i cu posturi de yoga din India, iar hibridul care a rezultat a devenit baza tuturor dezvolt\u0103rilor ulterioare \u00een domeniul artelor mar\u021biale chineze. Templul Shao Lin, pe care Ta Mo l-a f\u0103cut celebru pentru c\u0103 a predat acolo, a devenit centrul creator pentru artele mar\u021biale chineze \u0219i se poate demonstra c\u0103 multe dintre formele de lupt\u0103 ce au evoluat ulterior acolo \u0219i s-au r\u0103sp\u00e2ndit mai t\u00e2rziu \u00een Coreea \u0219i \u00een Japonia au pornit de la Joaca celor Cinci Fiare, c\u00e2teva exemple fiind Cocorul Alb Shao Lin, Tigrul Shao Lin \u0219i a\u0219a mai departe. Formele de qi gong bazate pe Joaca celor Cinci Fiare sunt, \u00een primul r\u00e2nd, stiluri de arte mar\u021biale, unele dintre ele fiind relativ \u201edure\u201d \u0219i \u201eexterne\u201d, ceea ce \u00eenseamn\u0103 c\u0103 se bazeaz\u0103 la fel de mult pe st\u0103p\u00e2nirea for\u021bei fizice pure ca \u0219i pe dirijarea energiei interne. Aceast\u0103 caracteristic\u0103 face ca aceste forme s\u0103 fie deosebit de eficiente \u00een construirea unui corp puternic \u0219i dezvoltarea coordon\u0103rii fizice. Totu\u0219i, atunci c\u00e2nd sunt practicate \u00eencet, \u00eempreun\u0103 cu respira\u021bia diafragmatic\u0103 profund\u0103, aceste forme sunt bune \u0219i pentru cultivarea \u0219i direc\u021bionarea energiei, echilibr\u00e2nd func\u021biile vitale \u0219i \u00eent\u0103rind imunitatea. \n\nStilul Templului Shao Lin (Shao Lin Chuan) \nStilul de qi gong practicat la Templul Shao Lin a ajuns, \u00een cele din urm\u0103, s\u0103 fie asociat mai mult cu artele mar\u021biale dec\u00e2t cu medita\u021bia. Inten\u021bia ini\u021bial\u0103 a lui Ta Mo a fost aceea de a fuziona medita\u021bia \u0219i artele mar\u021biale \u00eentr-un singur sistem de practic\u0103, bazat pe lucrul cu energia intern\u0103, dar, \u00een secolele urm\u0103toare, Templul Shao Lin a devenit renumit ca fiind cartierul general al celor mai mari practican\u021bi ai artelor mar\u021biale din China \u0219i discipolii se duceau acolo \u00een num\u0103r mare pentru a-i vedea cum se lupt\u0103. Chang San-feng, autorul stilului Tai Chi Chuan, \u0219i-a petrecut mul\u021bi ani din via\u021b\u0103 tr\u0103ind \u0219i pred\u00e2nd artele mar\u021biale la Templul Shao Lin, a\u0219a cum au f\u0103cut \u0219i al\u021bi mari mae\u0219tri \u0219i, \u00een consecin\u021b\u0103, o mare varietate de stiluri au evoluat acolo. C\u00e2nd manciurienii au r\u0103sturnat dinastia Ming \u00een 1644 \u0219i au preluat controlul Chinei prin instaurarea dinastiei Qing, Templul Shao Lin a devenit un punct fierbinte al rezisten\u021bei patriotice chineze \u00eempotriva st\u0103p\u00e2nirii manciuriene. \u00cen consecin\u021b\u0103, manciurienii au trimis de c\u00e2teva ori trupe care s\u0103 incendieze templul, s\u0103-i urm\u0103reasc\u0103 \u0219i s\u0103-i ucid\u0103 pe cei mai renumi\u021bi mae\u0219tri chinezi, care \u00eei sprijineau pe cei ce doreau s\u0103 reinstaureze dinastia Ming. A\u0219adar, timp de c\u00e2teva secole, artele mar\u021biale Shao Lin au fost ilegale \u0219i a trebuit s\u0103 fie predate \u00een mare secret, \u00een m\u0103n\u0103stiri \u00eendep\u0103rtate din mun\u021bi. Din fericire, majoritatea formelor au supravie\u021buit \u00een acest fel \u0219i ast\u0103zi \u00eenc\u0103 mai sunt predate pe scar\u0103 larg\u0103 \u0219i practicate \u00een toat\u0103 Asia. Unele dintre formele dure de Shao Lin au dat na\u0219tere tradi\u021biilor artelor mar\u021biale din \u021b\u0103rile vecine, cum ar fi Tai Kwan Do \u00een Coreea sau karate \u00een Japonia, \u0219i unora dintre formele de lupt\u0103 din Asia de Sud-Est. Aceste stiluri sunt, \u00een general considerate a fi adecvate doar pentru practicienii tineri, din cauza stresului \u0219i a tensiunii pe care o exercit\u0103 asupra corpului. Totu\u0219i, asemenea tuturor formelor de qi gong, p\u00e2n\u0103 \u0219i cel mai extenuant stil de lupt\u0103 Shao Lin poate fi domolit, u\u0219urat \u0219i practicat folosind respira\u021bia profund\u0103, transform\u00e2nu-se, astfel, din art\u0103 mar\u021bial\u0103 \u00eentr-un program pentru \u00eengrijirea preventiv\u0103 a s\u0103n\u0103t\u0103\u021bii \u0219i pentru longevitate. Un bun exemplu al acestei versatilit\u0103\u021bi e stilul Cocorului Alb Shao Lin, care este una dintre cele mai puternice \u0219i mai agresive forme de lupt\u0103 din repertoriul Shao Lin. C\u00e2nd formele de lupt\u0103 sunt disecate \u0219i \u00eemp\u0103r\u021bite \u00een manevre individuale, devin excelente exerci\u021bii qi gong, care pot fi practicate ca forme de \u201emedita\u021bie prin mi\u0219care\u201d pentru s\u0103n\u0103tate, longevitate \u0219i dezvoltare spiritual\u0103. \n\nSecretul celor \u0218ase Silabe (Liu Yin Chueh) \nAcesta a fost deja discutat \u00een capitolul 6 \u0219i este men\u021bionat aici numai pentru a sublinia faptul c\u0103 este considerat a fi un \u201eset\u201d complet de practic\u0103 qi gong \u00een sine. A devenit celebru mai \u00eent\u00e2i ca stil de sine st\u0103t\u0103tor \u00een timpul dinastiei Tang, perioad\u0103 \u00een care era prescris \u00een mod obi\u0219nuit pentru vindecarea bolilor, \u00eempreun\u0103 cu plantele medicinale. Unele dintre cele \u0219ase posturi \u0219i mi\u0219c\u0103ri fundamentale, care detoxifiaz\u0103 \u0219i direc\u021bioneaz\u0103 energia vindec\u0103toare spre cele \u0219ase sisteme organ-energie principale, se aseam\u0103n\u0103 destul de mult cu manevrele folosite \u00een setul celor Opt Piese de Brocart. De fapt, aceste exerci\u021bii pot fi practicate ca set general de exerci\u021bii qi gong, f\u0103r\u0103 folosirea silabelor vindec\u0103toare, iar silabele curative pot fi utilizate separat, \u00eempreun\u0103 cu respira\u021bia profund\u0103, pentru a ajuta la vindecarea bolilor, chiar \u0219i atunci c\u00e2nd sta\u021bi \u00eentins \u00een pat. Setul complet este descris \u0219i ilustrat \u00een detaliu \u00een lucrarea mea, Guarding the Three Treasures. \n\nPilonul Vertical (Chan Chuang) \nAcesta este un stil foarte vechi de practic\u0103 qi gong, care se efectueaz\u0103 st\u00e2nd \u00een picioare, \u00een postura Calului, uneori cu bra\u021bele at\u00e2rn\u00e2nd liber pe l\u00e2ng\u0103 corp, alteori cu bra\u021bele ridicate \u00een fa\u021b\u0103, ca \u00een postura \u201e\u00cembr\u0103\u021bi\u0219area Copacului\u201d, prezentat\u0103 \u00een capitolul urm\u0103tor. Practic, acesta este un stil de medita\u021bie prin nemi\u0219care \u00een picioare, menit s\u0103 deschid\u0103 por\u021bile energetice, s\u0103 stimuleze circula\u021bia complet\u0103 a energiei prin toate cele opt canale ale Orbitei Macrocosmice, s\u0103 cultive concentrarea mental\u0103 \u0219i s\u0103 dezvolte r\u0103bdarea, rezisten\u021ba \u0219i for\u021ba. De fapt, to\u021bi practican\u021bii artelor mar\u021biale \u0219i mae\u0219trii qi gong chinezi le predau aceast\u0103 form\u0103 discipolilor lor ca fundament pentru alte stiluri de practic\u0103. Este un stil de practic\u0103 bine echilibrat, care \u00eent\u0103re\u0219te for\u021ba fizic\u0103, genereaz\u0103 un flux puternic de energie intern\u0103 \u0219i dezvolt\u0103, \u00een acela\u0219i timp, luciditatea mental\u0103 \u0219i aten\u021bia concentrat\u0103. Unii adep\u021bi se antreneaz\u0103 p\u00e2n\u0103 c\u00e2nd reu\u0219esc s\u0103 men\u021bin\u0103 aceast\u0103 postur\u0103 timp de o or\u0103 sau mai mult, \u0219i, chiar dac\u0103 nu exist\u0103 mi\u0219care fizic\u0103, perioadele at\u00e2t de intense de practic\u0103 las\u0103, de obicei, \u00eentregul corp acoperit de transpira\u021bie datorit\u0103 c\u0103ldurii interne produse de energia pe care o genereaz\u0103 acest exerci\u021biu. \n\nOrbita Microcosmic\u0103 (Hsiao Chou Tien) \nAcesta este, de departe, cel mai popular stil de medita\u021bie taoist\u0103 prin nemi\u0219care, fiind, oarecum, \u00eenrudit cu yoga kundalini din India. Poate fi practicat \u00een oricare din cele dou\u0103 posturi \u0219ez\u00e2nde fundamentale sau st\u00e2nd \u00een picioare nemi\u0219cat, \u00een postura Calului; postura preferat\u0103 este \u0219ederea cu picioarele \u00eencruci\u0219ate pe o pernu\u021b\u0103, pe podea. Se nume\u0219te \u201eOrbita Microcosmic\u0103\u201d deoarece ridic\u0103 energia din regiunea sacral\u0103 (s\u0103la\u0219ul energiei kundalini \u00een yoga indian\u0103) prin Canalul Conduc\u0103tor, de-a lungul coloanei vertebrale, p\u00e2n\u0103 \u00een cap, apoi o coboar\u0103 din nou prin partea din fa\u021b\u0103 a corpului, prin Canalul Concep\u021biei, aduc\u00e2nd-o din nou \u00een zona sacral\u0103, descriind, astfel, o \u201eorbit\u0103\u201d prin \u201euniversul\u201d microcosmic din interiorul sistemului energetic uman. Pe m\u0103sur\u0103 ce energia urc\u0103 prin diferite \u201ec\u0103i de trecere\u201d de-a lungul coloanei vertebrale, aceasta devine din ce \u00een ce mai rafinat\u0103 \u0219i treze\u0219te diferite facult\u0103\u021bi spirituale stagnante care sunt asociate cu centrii energetici majori sau chakrele. C\u00e2nd ajunge \u00een c\u00e2mpul elixirului superior din centrul capului, hr\u0103ne\u0219te vitalitatea spiritual\u0103 \u0219i contribuie \u00een mod cumulativ la trezirea treptat\u0103 a con\u0219tiin\u021bei primordiale. C\u00e2mpul elixirului superior transform\u0103, de asemenea, energia de Foc generat\u0103 de P\u0103m\u00e2nt a sexualit\u0103\u021bii, de la nivelul regiunii sacrale, \u00een energie de Ap\u0103, asociat\u0103 virtu\u021bilor spirituale ale Cerului. Astfel, energia se ridic\u0103 de-a lungul coloanei vertebrale sub form\u0103 de Foc \u0219i curge din nou \u00een jos prin partea din fa\u021b\u0103 sub form\u0103 de Ap\u0103, r\u0103corind chakrele, calm\u00e2nd emo\u021biile \u0219i echilibr\u00e2nd Focul excesiv generat de via\u021ba temporal\u0103. \u00cen calitatea ei de form\u0103 fundamental\u0103 a practicii qi gong, Orbita Microcosmic\u0103 este o complinire excelent\u0103 pentru orice stil de exerci\u021bii de qi gong prin mi\u0219care, cum ar fi setul celor Opt Piese de Brocart. \u00cen general, este bine s\u0103 se practice mai \u00eent\u00e2i setul de exerci\u021bii prin mi\u0219care, pentru a mobiliza energia \u0219i a echilibra corpul, dup\u0103 care s\u0103 se \u00eencheie cu o perioad\u0103 de practic\u0103 a Orbitei Microcosmice \u00een medita\u021bie prin nemi\u0219care \u00een pozi\u021bie \u0219ez\u00e2nd\u0103, pentru rafinarea, deplasarea \u0219i depozitarea energiei. \n", " Setul elementar de exerci\u021bii qi gong pentru practicarea zilnic\u0103 \nCel mai bun mod de a \u00eenv\u0103\u021ba qi gong este sub supravegherea direct\u0103 a unui profesor calificat, mai ales \u00een stadiile mai avansate de practic\u0103, \u00een care forma incorect\u0103 \u0219i ideile gre\u0219ite pot submina \u00een totalitate practica \u0219i chiar pot provoca devia\u021bii. Pe de alt\u0103 parte, este mai bine s\u0103 \u00eenve\u021bi dintr-o carte sau s\u0103 nu \u00eenve\u021bi deloc, dec\u00e2t s\u0103 \u00eenve\u021bi de la un profesor slab. Setul elementar de qi gong prezentat mai jos poate fi \u00eenv\u0103\u021bat \u0219i practicat dup\u0103 instruc\u021biunile \u0219i ilustra\u021biile oferite \u00een cartea de fa\u021b\u0103, f\u0103r\u0103 supraveghere personal\u0103 din partea unui profesor \u0219i f\u0103r\u0103 a v\u0103 asuma riscul unor rezultate negative sau al dezvolt\u0103rii obiceiurilor proaste de practic\u0103, at\u00e2ta timp c\u00e2t ave\u021bi \u00een vedere principiile \u0219i aten\u021bion\u0103rile prezentate \u00een capitolele anterioare \u0219i urma\u021bi instruc\u021biunile date pentru fiecare exerci\u021biu. \u00cen qi gong, nu gradul de complexitate este cel care conteaz\u0103 pentru ob\u021binerea rezultatelor, ci tenacitatea \u0219i h\u0103rnicia \u00een ceea ce prive\u0219te practica zilnic\u0103. Chiar \u0219i exerci\u021biile elementare pot produce beneficii profunde dac\u0103 sunt practicate zilnic \u0219i cu prezen\u021b\u0103 de spirit. \u00centr-adev\u0103r, un set simplu de exerci\u021bii poate aduce rezultate mai profunde \u0219i mai rapide dec\u00e2t cele mai complicate forme avansate, dac\u0103 acele exerci\u021bii sunt practicate zilnic \u0219i cu sinceritate, deoarece beneficiile practicii qi gong sunt cumulative \u0219i se adun\u0103 \u00een func\u021bie de timpul \u0219i efortul investite. Setul de exerci\u021bii prezentat mai jos include at\u00e2t forme prin mi\u0219care, c\u00e2t \u0219i prin nemi\u0219care. Acestea pot fi practicate \u00eempreun\u0103 sau separat. De exemplu, pute\u021bi s\u0103 \u00eencepe\u021bi o \u0219edin\u021b\u0103 cu exerci\u021biile prin mi\u0219care \u0219i s\u0103 o \u00eencheia\u021bi cu o perioad\u0103 de medita\u021bie prin nemi\u0219care sau pute\u021bi practica setul de exerci\u021bii prin mi\u0219care diminea\u021ba \u0219i forma prin nemi\u0219care dup\u0103-amiaza ori seara. At\u00e2t formele prin mi\u0219care, c\u00e2t \u0219i cele prin nemi\u0219care sunt importante \u00een qi gong \u0219i este \u00eentotdeauna cel mai bine s\u0103 combina\u021bi c\u00e2te pu\u021bin din fiecare \u00een orice program de qi gong, deoarece, de\u0219i ambele lucreaz\u0103 cu aceea\u0219i energie de baz\u0103, fiecare are virtu\u021bile sale specifice. Medita\u021bia prin mi\u0219care, efectuat\u0103 st\u00e2nd \u00een picioare, deschide \u0219i umple toate circuitele celor Opt Canale Extraordinare. Cunoscute sub numele de Orbita Macrocosmic\u0103 (fig. 18), aceste canale func\u021bioneaz\u0103 ca ni\u0219te rezervoare generale de energie pentru \u00eentregul sistem, aliment\u00e2nd cu qi, dup\u0103 necesit\u0103\u021bi, cele dou\u0103sprezece meridiane ale organelor \u0219i toate capilarele corespunz\u0103toare \u0219i conferind for\u021b\u0103 bra\u021belor \u0219i picioarelor. Din punctul de vedere al alchimiei interioare, formele prin mi\u0219care lucreaz\u0103, \u00een principal cu esen\u021ba \u0219i cu energia. \n\nFig. 18. \u201eOrbita Macrocosmic\u0103\u201d: energia circul\u0103 la nivel intern c\u0103tre fiecare parte a corpului prin \u201eCele Opt Canale Extraordinare\u201d (qi-jing ba-mai) \nFormele prin nemi\u0219care lucreaz\u0103 mai mult cu centrii energetici superiori \u0219i se concentreaz\u0103 mai mult asupra energiei \u0219i spiritului. Circuitul principal \u00een practica prin nemi\u0219care este Orbita Microcosmic\u0103 (fig. 19), ce canalizeaz\u0103 energiile inferioare din zona sacral\u0103 \u00een coloana vertebral\u0103, spre cap, pentru a le rafina \u0219i transforma \u00een vitalitate spiritual\u0103, dup\u0103 care le direc\u021bioneaz\u0103 din nou \u00een jos prin partea frontal\u0103 a corpului, spre abdomenul inferior, pentru stocare. Astfel, cele dou\u0103 stiluri de practic\u0103 se completeaz\u0103 reciproc. Dac\u0103 practica\u021bi f\u0103r\u0103 \u00eentrerupere, este mai bine s\u0103 \u00eencepe\u021bi cu setul de exerci\u021bii prin mi\u0219care \u0219i s\u0103 termina\u021bi cu exerci\u021biile prin nemi\u0219care. Cel mai bun moment al zilei pentru practica qi gong este diminea\u021ba devreme, \u00eenainte de micul dejun. Aceasta este perioada \u00een care energia yang atinge punctul maxim \u00een atmosfer\u0103 \u0219i, de aceea, practicarea la aceast\u0103 or\u0103 aduce o recolt\u0103 mult mai bogat\u0103 de qi dec\u00e2t \u00een orice alt moment. Practicarea diminea\u021ba este, de asemenea, o metod\u0103 bun\u0103 de revigorare a \u00eentregului sistem \u2013 corp, energie \u0219i minte \u2013 pentru \u00eentreaga zi. Al doilea moment foarte bun ar fi seara t\u00e2rziu, \u00een jurul miezului nop\u021bii, c\u00e2nd energia yin comut\u0103 pe energie yang, iar un al treilea moment ar fi dup\u0103-amiaza t\u00e2rziu, \u00eenainte de cin\u0103. Observa\u021bi c\u0103 practica de diminea\u021b\u0103 v\u0103 \u00eenvioreaz\u0103 \u0219i v\u0103 stimuleaz\u0103 energia, \u00een timp ce acela\u0219i set de exerci\u021bii practicate noaptea t\u00e2rziu v\u0103 va calma \u0219i v\u0103 va preg\u0103ti sistemul pentru somn. Aceasta se \u00eent\u00e2mpl\u0103 deoarece qi gong lucreaz\u0103 \u00eentotdeauna \u00een func\u021bie de condi\u021biile energetice generale predominante, at\u00e2t la nivel intern, c\u00e2t \u0219i extern. Noaptea, bioritmurile corpului sunt preg\u0103tite pentru somn, a\u0219adar qi gong lucreaz\u0103 \u00een acest context. Diminea\u021ba, energia este ascendent\u0103 \u00een corp, ca \u0219i \u00een atmosfer\u0103, \u0219i qi gong prinde acest val. Dac\u0103 hot\u0103r\u00e2\u021bi s\u0103 separa\u021bi practicile prin mi\u0219care \u0219i cele prin nemi\u0219care, cel mai bine este s\u0103 efectua\u021bi setul de exerci\u021bii prin mi\u0219care diminea\u021ba \u0219i cel prin nemi\u0219care noaptea. \n\nFig. 19. \u201eOrbita Microcosmic\u0103\u201d: energia circul\u0103 la nivel intern, \u00eentre C\u00e2mpul Elixirului Superior din abdomen, prin Canalul Concep\u021biei (fa\u021b\u0103) \u0219i cel Conduc\u0103tor (spate), transform\u00e2ndu-se \u00een anumite \u201epuncte-cheie\u201d care se afl\u0103 de-a lungul acestor dou\u0103 canale \nSetul de exerci\u021bii pentru medita\u021bia prin mi\u0219care \nExerci\u021biile prezentate mai jos au fost selectate cu grij\u0103 pentru a oferi beneficii echilibrate pentru corp, respira\u021bie \u0219i minte \u0219i a le armoniza pe toate trei \u00eentre ele, dar \u0219i cu c\u00e2mpurile externe de energie. Dac\u0103 ave\u021bi timp \u0219i \u00eenclina\u021bi s\u0103 practica\u021bi setul complet \u00een fiecare zi, desigur c\u0103 aceast\u0103 metod\u0103 va da cele mai bune rezultate, dar nu este necesar s\u0103 efectua\u021bi toate exerci\u021biile chiar de fiecare dat\u0103 c\u00e2nd practica\u021bi. Dac\u0103 sunte\u021bi presat de timp sau v\u0103 sim\u021bi\u021bi obosit, alege\u021bi doar c\u00e2teva exerci\u021bii din fiecare dintre cele trei etape \u0219i efectua\u021bi-le pe acelea. Totu\u0219i, nu realiza\u021bi o singur\u0103 etap\u0103, cum ar fi seria principal\u0103 de exerci\u021bii, l\u0103s\u00e2nd la o parte \u00eenc\u0103lzirea \u0219i colectarea energiei. Pentru a ob\u021bine rezultate optime, a men\u021bine echilibrul adecvat la nivelul \u00eentregului sistem \u0219i a preveni devierile, este foarte important s\u0103 practica\u021bi \u00eentotdeauna exerci\u021biile qi gong prin mi\u0219care \u00een formatul celor trei etape sugerate aici \u2013 \u00eenc\u0103lzirea preliminar\u0103, practica principal\u0103 de mobilizare \u0219i stadiul final de colectare \u0219i depozitare. Chiar dac\u0103 face\u021bi doar c\u00e2te un singur exerci\u021biu din fiecare etap\u0103, trebuie s\u0103 le face\u021bi \u00een ordinea recomandat\u0103. Atunci c\u00e2nd practica\u021bi aceast\u0103 serie de exerci\u021bii, este cel mai bine s\u0103 urma\u021bi ordinea secven\u021bial\u0103 \u00een care sunt prezentate exerci\u021biile, chiar dac\u0103 alege\u021bi doar c\u00e2teva dintre ele. Acestea sunt ordonate \u00een a\u0219a fel \u00eenc\u00e2t fiecare exerci\u021biu se bazeaz\u0103 pe rezultatele exerci\u021biului anterior \u0219i evolueaz\u0103 natural spre urm\u0103torul exerci\u021biu. \u00cencerca\u021bi acest set, a\u0219a cum este prezentat aici, timp de aproximativ \u0219ase luni de practic\u0103 zilnic\u0103, dup\u0103 care este posibil s\u0103 dori\u021bi s\u0103 v\u0103 restructura\u021bi programul de qi gong \u00een conformitate cu propriile dumneavoastr\u0103 necesit\u0103\u021bi \u0219i interese. Exist\u0103 numeroase exerci\u021bii diferite de qi gong prezentate \u00een The Tao of Health, Sex and Longevity \u0219i Guarding the Three Treasures \u0219i multe pot fi ad\u0103ugate la cele din setul prezentat mai jos sau le pot \u00eenlocui pe unele dintre acestea. Qi gong v\u0103 schimb\u0103 corpul, v\u0103 transform\u0103 energia \u0219i, \u00een cele din urm\u0103, v\u0103 transform\u0103 \u0219i mintea, astfel \u00eenc\u00e2t trebuie s\u0103 fi\u021bi \u00eentotdeauna flexibil \u00een ceea ce prive\u0219te practica dumneavoastr\u0103. Din c\u00e2nd \u00een c\u00e2nd, ar trebui s\u0103 \u00eencerca\u021bi forme \u0219i exerci\u021bii diferite \u0219i s\u0103 v\u0103 \u00eembun\u0103t\u0103\u021bi\u021bi setul zilnic la fiecare \u0219ase luni sau la un an, dar asigura\u021bi-v\u0103 \u00eentotdeauna c\u0103 urma\u021bi principiile de baz\u0103 \u0219i c\u0103 practica\u021bi \u00een formatul celor trei etape prezentate aici. Dac\u0103 vremea sau alte condi\u021bii permit acest lucru, practica\u021bi descul\u021b, \u00eentr-o gr\u0103din\u0103. Dac\u0103 nu dispune\u021bi de o gr\u0103din\u0103, pute\u021bi practica afar\u0103, pe o teras\u0103, pe acoperi\u0219ul unei cl\u0103diri sau, dac\u0103 este nevoie, l\u00e2ng\u0103 o fereastr\u0103 deschis\u0103. Nu este o idee bun\u0103 s\u0103 practica\u021bi qi gong \u00eentr-o camer\u0103 \u00eenchis\u0103, cu aer condi\u021bionat sau \u00eenc\u0103lzire central\u0103. \n\n\u00cenc\u0103lzirea: echilibrarea corpului, respira\u021biei \u0219i min\u021bii pentru practic\u0103 \nPrima etap\u0103 de preg\u0103tire pentru practica principal\u0103 const\u0103 \u00een echilibrarea corpului prin \u00eentinderea mu\u0219chilor \u0219i tendoanelor, relaxarea \u00eencheieturilor \u0219i a vertebrelor \u0219i eliberarea \u00eentregii tensiuni fizice. Aceste exerci\u021bii stimuleaz\u0103 \u0219i circula\u021bia, activeaz\u0103 sistemul endocrin \u0219i deschid canalele energetice, stabilind, astfel, o baz\u0103 solid\u0103 pentru practica principal\u0103. \n\nRotirea spinal\u0103 (fig. 20) \nMetod\u0103: sta\u021bi \u00een postura Calului, cu umerii complet relaxa\u021bi \u0219i cu bra\u021bele at\u00e2rn\u00e2nd liber pe p\u0103r\u021bi, cu genunchii nebloca\u021bi. \u00cencepe\u021bi s\u0103 v\u0103 \u00eentoarce\u021bi \u00eencet din st\u00e2nga spre dreapta, folosind doar coapsele pentru for\u021b\u0103 \u0219i l\u0103s\u00e2nd talia, trunchiul \u0219i bra\u021bele s\u0103 urmeze \u00een mod natural aceast\u0103 mi\u0219care, \u00eentorc\u00e2ndu-se sub for\u021ba cuplului produs de picioare. Men\u021bine\u021bi coatele relaxate \u0219i neblocate, astfel \u00eenc\u00e2t bra\u021bele s\u0103 se balanseze liber pe p\u0103r\u021bi la fiecare \u00eentoarcere \u0219i l\u0103sa\u021bi m\u00e2inile s\u0103 se loveasc\u0103 de piept \u0219i de spate, la finalul fiec\u0103rei \u00eentoarceri. \u021aine\u021bi coloana \u0219i g\u00e2tul drepte \u0219i \u00eentoarce\u021bi capul la fiecare \u00eentoarcere ca s\u0103 v\u0103 uita\u021bi peste um\u0103r. M\u0103ri\u021bi treptat \u00eentinderea fiec\u0103rei \u00eentoarceri, p\u00e2n\u0103 a\u021bi atins limita flex\u0103rii, \u0219i men\u021bine\u021bi fiecare exerci\u021biu lent, u\u0219or \u0219i ritmic. Face\u021bi \u00eentre 35 \u0219i 50 de \u00eentoarceri sau exersa\u021bi timp de trei-cinci minute. Beneficii: aceast\u0103 manevr\u0103 realiniaz\u0103 \u0219i echilibreaz\u0103 toate vertebrele coloanei vertebrale, de la g\u00e2t p\u00e2n\u0103 \u00een regiunea sacral\u0103, \u00eentinde \u0219i tonific\u0103 to\u021bi mu\u0219chii de-a lungul coloanei vertebrale \u0219i stimuleaz\u0103 to\u021bi nervii \u0219i toate ramurile periferice ale canalului spinal. \u0218ira spin\u0103rii este pivotul central al practicii qi gong \u0219i \u201eScara spre Cer\u201d pentru ca energia s\u0103 urce din regiunea sacral\u0103 spre cap, astfel \u00eenc\u00e2t orice tensiune, blocaj sau proast\u0103 aliniere a oaselor, mu\u0219chilor sau nervilor coloanei reprezint\u0103 un impediment grav pentru practic\u0103. Acest exerci\u021biu este, probabil, cel mai important din tot setul de \u00eenc\u0103lzire \u0219i poate fi practicat \u00een orice moment din zi \u0219i din noapte, pentru o realiniere rapid\u0103 a coloanei \u0219i pentru re\u00eenc\u0103rcare. \n\nFig. 20. Rotirea spinal\u0103: cel mai important exerci\u021biu de \u00eenc\u0103lzire pentru qi gong \nAcest exerci\u021biu deschide, de asemenea, cutia toracic\u0103 \u0219i \u00eentinde diafragma \u00een vederea preg\u0103tirii pentru respira\u021bia abdominal\u0103 profund\u0103, maseaz\u0103 organele, glandele \u0219i alte \u021besuturi din cavit\u0103\u021bile abdominal\u0103 \u0219i sacral\u0103 \u0219i ajut\u0103 la relaxarea umerilor \u0219i a g\u00e2tului. \n\nCobor\u00e2rile largi pe \u0219olduri \u0219i pe coapse (fig. 21) \nMetod\u0103: adopta\u021bi o postur\u0103 foarte larg\u0103, cu picioarele dep\u0103rtate la 45 de grade \u0219i cu m\u00e2inile bine pozi\u021bionate pe talie, dup\u0103 cum se vede \u00een ilustra\u021bie. Men\u021bin\u00e2nd spatele c\u00e2t mai drept \u0219i capul sus, cobor\u00e2\u021bi \u00eencet c\u00e2t pute\u021bi de mult, f\u0103r\u0103 s\u0103 v\u0103 pierde\u021bi echilibrul sau s\u0103 produce\u021bi o tensiune excesiv\u0103, apoi ridica\u021bi-v\u0103 din nou, \u00eencet, p\u00e2n\u0103 c\u00e2nd genunchii sunt drep\u021bi. \u00cencerca\u021bi s\u0103 nu v\u0103 apleca\u021bi \u00een fa\u021b\u0103 pe m\u0103sur\u0103 ce cobor\u00e2\u021bi, deoarece acest lucru \u00eempiedic\u0103 \u00eentinderea care are loc la nivelul coapselor. Repeta\u021bi de 6-10 ori. Beneficii: cobor\u00e2rile largi \u00eentind profund tendoanele dure, mu\u0219chii mari \u0219i arterele majore de pe interiorul coapselor, care au tendin\u021ba de a se contracta \u0219i de a bloca circula\u021bia. Aceste l\u0103s\u0103ri pe vine deschid \u0219i canalele picioarelor din Orbita Macrocosmic\u0103 \u0219i tonific\u0103 diafragma urogenital\u0103. Practicarea bloc\u0103rii sfincterului anal pe m\u0103sur\u0103 ce cobor\u00e2\u021bi este o metod\u0103 excelent\u0103 de tonifiere a \u00eentregului plan\u0219eu pelvian, de prevenire \u0219i vindecare a hemoroizilor \u0219i de stimulare a secre\u021biilor glandelor sacrale. Acest exerci\u021biu formeaz\u0103 \u0219i picioare puternice, care sunt st\u00e2lpii de sprijin ai tuturor practicilor realizate \u00een postura Calului. A B Fig. 21. Cobor\u00e2rile largi pe \u0219olduri \u0219i pe coapse: cobor\u00e2\u021bi bazinul \u00eentr-o postur\u0103 larg\u0103 ridica\u021bi \u0219i \u00eendrepta\u021bi genunchii A \nB Fig. 22. Arcuirea spatelui: apleca\u021bi-v\u0103 \u00een fa\u021b\u0103 pe bra\u021be \u0219i \u00eencorda\u021bi-v\u0103 spatele \u00eempinge\u021bi-v\u0103 \u00een sus pe m\u00e2ini \u0219i arcui\u021bi-v\u0103 spatele \nArcuirea spatelui (fig. 22) \nMetod\u0103: dep\u0103rta\u021bi picioarele la o distan\u021b\u0103 pu\u021bin mai mare dec\u00e2t l\u0103\u021bimea umerilor \u0219i pune\u021bi m\u00e2inile pe podeaua din fa\u021b\u0103, astfel \u00eenc\u00e2t corpul s\u0103 ia forma unui \u201eV\u201d r\u0103sturnat, cu picioarele \u0219i m\u00e2inile complet \u00eentinse \u0219i cu spatele arcuit \u00een sus. Apleca\u021bi-v\u0103 \u00een fa\u021b\u0103 pe m\u00e2ini, l\u0103sa\u021bi \u0219oldurile s\u0103 coboare, pe m\u0103sur\u0103 ce v\u0103 arcui\u021bi \u0219i coloana vertebral\u0103, \u0219i ridica\u021bi capul \u00een sus, pe spate. Apoi, \u00eempinge\u021bi corpul din nou \u00een sus \u0219i arcui\u021bi coloana vertebral\u0103, l\u0103s\u00e2nd capul s\u0103 coboare \u0219i s\u0103 at\u00e2rne liber \u00eentre bra\u021be. Repeta\u021bi de 12-15 ori. Beneficii: acest exerci\u021biu \u00eentinde \u00eentreaga coloan\u0103 vertebral\u0103 \u00een lungime, \u0219i nu dintr-o parte \u00een alta, \u0219i realiniaz\u0103 \u0219i mai mult vertebrele. De asemenea, tonific\u0103 mu\u0219chii spinali \u0219i stimuleaz\u0103 nervii canalului spinal. Dilatarea \u0219i contractarea alternativ\u0103 a p\u0103r\u021bii frontale \u0219i a celei dorsale ale corpului deschide canalele Orbitei Microcosmice \u0219i \u00eentinde coastele \u0219i diafragma, \u00een vederea preg\u0103tirii pentru respira\u021bia profund\u0103. Pendularea capului \u00een sus \u0219i \u00een jos stimuleaz\u0103 circula\u021bia la nivelul creierului. Acest exerci\u021biu \u00eent\u0103re\u0219te \u0219i for\u021ba la nivelul umerilor, bra\u021belor \u0219i picioarelor. Not\u0103: dac\u0103 descoperi\u021bi c\u0103 for\u021ba p\u0103r\u021bii superioare a corpului dumneavoastr\u0103 este insuficient\u0103 pentru realizarea acestui exerci\u021biu sau dac\u0103 ave\u021bi o problem\u0103 cu spatele care v\u0103 \u00eempiedic\u0103 s\u0103 \u00eel efectua\u021bi, pute\u021bi fie s\u0103 elimina\u021bi exerci\u021biul din set, fie s\u0103 \u00eel \u00eenlocui\u021bi cu exerci\u021biul de \u201e\u00eentindere spinal\u0103\u201d sugerat ca \u00eenc\u0103lzire pentru medita\u021bia prin nemi\u0219care \u00een urm\u0103toarea sec\u021biune (vezi fig. 45, p. 238). \n\n\u00cenfigerea pelvian\u0103 \u0219i rotirea pelvian\u0103 (fig. 23) \nMetod\u0103: \u00eenfigerea pelvian\u0103 \u2013 sta\u021bi \u00een postura Calului, cu genunchii nebloca\u021bi \u0219i m\u00e2inile bine pozi\u021bionate pe \u0219olduri. Pe m\u0103sur\u0103 ce inspira\u021bi pe nas, \u00eenclina\u021bi pelvisul \u00een spate c\u00e2t de mult pute\u021bi, astfel \u00eenc\u00e2t fesele s\u0103 ias\u0103 \u00een eviden\u021b\u0103 \u00een spate, apoi expira\u021bi pe gur\u0103 \u0219i \u00eenclina\u021bi pelvisul \u00eenainte c\u00e2t pute\u021bi de tare, \u00eendrept\u00e2nd curba format\u0103 \u00een partea inferioar\u0103 a coloanei vertebrale. Repeta\u021bi de 6-12 ori, \u00eencet; rotirea pelvian\u0103 \u2013 cu m\u00e2inile \u00een \u0219old, roti\u021bi \u00eentregul pelvis \u00een cercuri largi, l\u0103s\u00e2nd partea superioar\u0103 a trunchiului s\u0103 se aplece \u00een direc\u021bia opus\u0103, pentru echilibru. Descrie\u021bi un arc c\u00e2t mai larg pe m\u0103sur\u0103 ce v\u0103 roti\u021bi. Efectua\u021bi 6-12 rotiri \u00eentr-o direc\u021bie, apoi \u00een cealalt\u0103 \u0219i, \u00een cele din urm\u0103, din nou \u00een direc\u021bia ini\u021bial\u0103. \n\nA1 A2 \nB1 B2 B3 B4 Fig. 23. \u00cenfigerea pelvian\u0103 (A) \u0219i rotirea pelvian\u0103 (B): A-1. \u00eenclina\u021bi-v\u0103 pelvisul spre spate \u00een timp ce inspira\u021bi A-2. \u00eenclina\u021bi-v\u0103 pelvisul \u00een fa\u021b\u0103 \u00een timp ce expira\u021bi B-1. roti\u021bi-v\u0103 pelvisul spre st\u00e2nga \u0219i apleca\u021bi trunchiul spre dreapta B-2. roti\u021bi-v\u0103 pelvisul \u00eenainte \u0219i apleca\u021bi trunchiul spre spate B-3. roti\u021bi-v\u0103 pelvisul spre dreapta \u0219i apleca\u021bi trunchiul spre dreapta B-4. roti\u021bi-v\u0103 pelvisul spre spate \u0219i apleca\u021bi trunchiul \u00eenainte \nBeneficii: aceste dou\u0103 exerci\u021bii stimuleaz\u0103 toate termina\u021biile nervoase \u0219i glandele din regiunea sacral\u0103, echilibr\u00e2nd secre\u021biile endocrine \u0219i activ\u00e2nd nervii pneumogastrici ai ramurii parasimpatice a sistemului nervos autonom. Aceasta reprezint\u0103 o terapie excelent\u0103 pentru disfunc\u021biile menstruale la femei \u0219i pentru deficien\u021bele de secre\u021bii sexuale \u0219i de energie sexual\u0103, at\u00e2t la b\u0103rba\u021bi, c\u00e2t \u0219i la femei. Flexibilizeaz\u0103 vertebrele lombare \u0219i deschide centrii energetici de-a lungul p\u0103r\u021bii inferioare a coloanei \u0219i abdomenului. Rotirile confer\u0103, de asemenea, \u0219i un masaj stimulator al intestinelor inferioare, ajut\u00e2nd, astfel, la prevenirea constipa\u021biei \u0219i la intensificarea mi\u0219c\u0103rii peristaltice. \n\nRidicarea abdominal\u0103 (fig. 24) \nMetod\u0103: sta\u021bi \u00een picioare, cu degetele oarecum r\u0103sfirate, ca la un porumbel, cu genunchii \u00eendoi\u021bi, \u0219i apleca\u021bi-v\u0103 \u00een fa\u021b\u0103, astfel \u00eenc\u00e2t s\u0103 v\u0103 pute\u021bi pune palmele pe partea interioar\u0103 a coapselor, chiar deasupra genunchilor, \u0219i s\u0103 sus\u021bine\u021bi complet greutatea p\u0103r\u021bii superioare a corpului dumneavoastr\u0103, sprijinindu-v\u0103 pe bra\u021be. Expira\u021bi cu putere, astfel \u00eenc\u00e2t s\u0103 ave\u021bi pl\u0103m\u00e2nii complet goli\u021bi, apoi aplica\u021bi blocarea de la nivelul g\u00e2tului pentru a preveni intrarea aerului \u00een pl\u0103m\u00e2ni. Cu o contrac\u021bie puternic\u0103, inten\u021bionat\u0103, trage\u021bi \u00eentregul perete abdominal \u00een interior, spre coloana vertebral\u0103, \u00eemping\u00e2nd organele interne \u0219i diafragma \u00een sus spre cavitatea toracic\u0103. Men\u021bine\u021bi contrac\u021bia timp de aproximativ cinci secunde, apoi relaxa\u021bi peretele abdominal, l\u0103sa\u021bi organele \u0219i diafragma s\u0103 coboare din nou, elibera\u021bi blocarea de la nivelul g\u00e2tului \u0219i inspira\u021bi profund. Repeta\u021bi de trei ori. \n\nFig. 24. Ridicarea abdominal\u0103: expira\u021bi complet, apoi trage\u021bi peretele abdominal spre interior \u0219i \u00een sus, c\u00e2t mai mult posibil \nBeneficii: aceasta este o modalitate excelent\u0103 de preg\u0103tire a aparatului respirator pentru respira\u021bia diafragmatic\u0103 profund\u0103, mai ales \u00een stadiile incipiente de practic\u0103, atunci c\u00e2nd diafragma \u00eenc\u0103 mai este rigid\u0103. Elibereaz\u0103 \u0219i relaxeaz\u0103 diafragma, \u00eembun\u0103t\u0103\u021bindu-i flexibilitatea \u0219i dezvolt\u00e2nd controlul voluntar asupra mi\u0219c\u0103rii sale. Contrac\u021bia profund\u0103 a abdomenului stoarce s\u00e2ngele st\u0103tut din organele interne \u0219i din glande, iar etapa de relaxare \u00eei permite s\u00e2ngelui proasp\u0103t oxigenat s\u0103 inunde \u0219i s\u0103 re\u00eemprosp\u0103teze aceste \u021besuturi. Ofer\u0103 un impuls serios circula\u021biei, prin exercitarea presiunii asupra venei cave, previne constipa\u021bia, amelioreaz\u0103 gastrita \u0219i cur\u0103\u021b\u0103 orice tip de congestie la nivelul organelor digestive. \n\n\u00centinderea lateral\u0103 (fig. 25) \nMetod\u0103: sta\u021bi \u00een picioare \u00een postura Calului \u0219i ridica\u021bi ambele m\u00e2ini drept deasupra capului, apoi \u00eencle\u0219ta\u021bi degetele \u0219i \u00eentoarce\u021bi palmele \u00een sus, cu fa\u021ba spre cer. \u00centinde\u021bi-v\u0103 \u00een sus c\u00e2t de mult pute\u021bi, \u00eemping\u00e2nd palmele spre cer, apoi \u00eenclina\u021bi \u00eencet \u00eentregul corp pe o parte pe m\u0103sur\u0103 ce expira\u021bi, astfel \u00eenc\u00e2t cealalt\u0103 parte s\u0103 fie \u00eentins\u0103 \u0219i deschis\u0103. \u00cenclina\u021bi-v\u0103 \u00een continuare \u00eentr-o parte, p\u00e2n\u0103 c\u00e2nd a\u021bi atins limita de flexare \u0219i pl\u0103m\u00e2nii sunt goi, apoi \u00eentrepta\u021bi-v\u0103 din nou, \u00eencet, pe m\u0103sur\u0103 ce inspira\u021bi. Apoi, \u00eenclina\u021bi-v\u0103 c\u00e2t de tare pute\u021bi \u00een direc\u021bia opus\u0103, pe m\u0103sur\u0103 ce expira\u021bi. Repeta\u021bi de trei ori pe fiecare parte. \n\nFig. 25. \u00centinderea lateral\u0103: uni\u021bi-v\u0103 m\u00e2inile \u0219i \u00eentinde\u021bi-v\u0103 bra\u021bele c\u0103tre cer; expira\u021bi \u00een timp ce v\u0103 \u00eentinde\u021bi spre dreapta; inspira\u021bi \u00een timp ce reveni\u021bi la pozi\u021bia vertical\u0103 normal\u0103; expira\u021bi \u00een timp ce v\u0103 \u00eentinde\u021bi spre st\u00e2nga \nBeneficii: acest exerci\u021biu deschide \u00eentreaga cavitate toracic\u0103 \u00een vederea preg\u0103tirii pentru respira\u021bia abdominal\u0103 profund\u0103. \u00cenclinarea alternativ\u0103 \u00eentr-o parte \u0219i \u00een alta dilat\u0103 \u0219i contract\u0103 ambele p\u0103r\u021bi ale pl\u0103m\u00e2nilor \u0219i deschide circula\u021bia energiei prin meridianele care se g\u0103sesc de-a lungul trunchiului \u0219i care continu\u0103 \u00een bra\u021be. De asemenea, ajut\u0103 la realinierea vertebrelor \u0219i la tonifierea mu\u0219chilor spinali. \n\nFlexarea de tip V\u00e2rf de Arip\u0103 (fig. 26) \nMetod\u0103: sta\u021bi \u00een picioare \u00een postura Calului \u0219i ridica\u021bi bra\u021bele pe p\u0103r\u021bi, golurile din dreptul coatelor fiind \u00eendreptate spre cer, iar palmele spre p\u0103m\u00e2nt. \u00centinde\u021bi ar\u0103t\u0103toarele \u0219i degetele mijlocii, \u021bin\u00e2nd, \u00een acela\u0219i timp, celelalte dou\u0103 degete lipite de palm\u0103, cu ajutorul degetului mare. \u00centinde\u021bi m\u00e2inile \u00een sus din \u00eencheieturi, astfel \u00eenc\u00e2t ar\u0103t\u0103toarele \u0219i degetele mijlocii s\u0103 fie \u00eendreptate spre cer, apoi \u00eentinde\u021bi-le \u00een jos, astfel \u00eenc\u00e2t degetele s\u0103 fie \u00eendreptate spre p\u0103m\u00e2nt. Continua\u021bi s\u0103 le flexa\u021bi \u00een sus \u0219i \u00een jos de aproximativ 25 de ori, \u00eendoind m\u00e2inile din \u00eencheieturi, c\u00e2t de mult pute\u021bi, \u00een ambele direc\u021bii. \n\nFig. 26. Flexarea de tip V\u00e2rf de Arip\u0103: flexa\u021bi-v\u0103 \u00eencheieturile m\u00e2inilor \u00een jos, spre p\u0103m\u00e2nt flexa\u021bi-v\u0103 \u00eencheieturile de la m\u00e2ini \u00een sus \u0219i \u00eendrepta\u021bi degetele spre cer \nBeneficii: acest exerci\u021biu deschide canalele energetice care se g\u0103sesc de-a lungul bra\u021belor, de la umeri la m\u00e2ini, stimul\u00e2nd \u0219i echilibr\u00e2nd fluxul de energie ce trece prin ele \u0219i tr\u0103g\u00e2nd energia spre m\u00e2ini. De asemenea, \u00eentinde \u0219i tonific\u0103 tendoanele \u0219i nervii care se extind de la m\u00e2ini spre coate \u0219i umeri. \n\nRotirea umerilor (fig. 27) \nMetod\u0103: roti\u021bi umerii \u00een fa\u021b\u0103, ridica\u021bi-i spre urechi, apoi \u00eempinge\u021bi-i spre spate, c\u00e2t de mult pute\u021bi, \u00een jos \u0219i din nou \u00een fa\u021b\u0103, descriind, astfel, un arc de cerc c\u00e2t mai mare. \u00cencerca\u021bi s\u0103 men\u021bine\u021bi umerii \u0219i mu\u0219chii bra\u021belor relaxa\u021bi pe m\u0103sur\u0103 ce roti\u021bi umerii \u00een \u00eencheieturi. Efectua\u021bi 6-12 rotiri \u00een spate \u0219i apoi \u00eenc\u0103 6-12 \u00een fa\u021b\u0103, \u00een direc\u021bia opus\u0103. Beneficii: acest exerci\u021biu deschide \u00eentregul piept \u00een vederea preg\u0103tirii pentru respira\u021bia profund\u0103, relax\u00e2nd, \u00een acela\u0219i timp, umerii \u0219i eliber\u00e2nd tensiunea din mu\u0219chii p\u0103r\u021bii superioare a spatelui. Tensiunea existent\u0103 \u00een partea superioar\u0103 a spatelui \u0219i a umerilor blocheaz\u0103 fluxul liber al energiei \u00een timpul practii qi gong, iar exerci\u021biul de fa\u021b\u0103 este menit s\u0103 previn\u0103 acest lucru. A B C Fig. 27. Rotirea umerilor: rotirea umerilor \u00eenainte rotirea umerilor \u00een sus rotirea umerilor \u00een spate, apoi \u00een jos \u0219i din nou \u00een fa\u021b\u0103 \nA1 A2 A3 \nB1 B2 B3 Fig. 28. \u00centinderea g\u00e2tului la interior \u0219i la exterior: A-1. \u00cenclina\u021bi capul \u00een sus pe spate A-2. \u00centoarce\u021bi capul spre st\u00e2nga A-3. \u00centoarce\u021bi capul spre dreapta B-1. \u00cenclina\u021bi capul \u00eenainte \u00een jos B-2. \u00centoarce\u021bi capul spre st\u00e2nga B-3. \u00centoarce\u021bi capul spre dreapta \n\u00centinderea g\u00e2tului (fig 28) \nMetod\u0103: ridica\u021bi capul \u0219i \u00eenclina\u021bi-l pe spate c\u00e2t de mult pute\u021bi, comprim\u00e2nd, astfel, partea posterioar\u0103 a g\u00e2tului. \u00cencet \u0219i u\u0219or, \u00eenclina\u021bi capul dintr-o parte \u00een alta, \u00eentinz\u00e2nd doar at\u00e2t c\u00e2t v\u0103 permite flexibilitatea f\u0103r\u0103 s\u0103 sim\u021bi\u021bi durere. Dup\u0103 ce v-a\u021bi \u00eentors de cinci-\u0219ase ori \u00een fiecre direc\u021bie, readuce\u021bi capul \u00een centru, ridica\u021bi-l \u00eencet \u00eenspre pozi\u021bia normal\u0103 \u0219i continua\u021bi s\u0103-l \u00eenclina\u021bi \u00een fa\u021b\u0103, p\u00e2n\u0103 c\u00e2nd at\u00e2rn\u0103 \u00eenainte, cu b\u0103rbia \u00een piept. \u00centoarce\u021bi-l \u00eencet dintr-o parte \u00een alta, p\u00e2n\u0103 c\u00e2nd pute\u021bi vedea peste um\u0103r, de cinci-\u0219ase ori \u00een fiecare parte, dup\u0103 care reveni\u021bi la pozi\u021bia central\u0103 \u0219i ridica\u021bi \u00eencet capul din nou \u00een pozi\u021be normal\u0103. Beneficii: acest exerci\u021biu \u00eentinde \u0219i comprim\u0103 at\u00e2t partea frontal\u0103, c\u00e2t \u0219i cea dorsal\u0103 ale g\u00e2tului, \u00eel deschide la interior, relaxeaz\u0103 vertebrele cervicale \u0219i elibereaz\u0103 tensiunea din mu\u0219chii \u0219i tendoanele g\u00e2tului. Dac\u0103 g\u00e2tul este tensionat, a\u0219a cum se \u00eent\u00e2mpl\u0103 de multe ori \u00een zilele noastre din cauza tensiunii cronice, devine o gur\u0103 str\u00e2mt\u0103 \u00een timpul practicii de qi gong, limit\u00e2nd fluxul de energie care intr\u0103 \u0219i iese din cap. Numeroase toxine \u0219i mult\u0103 energie stagnant\u0103 r\u0103m\u00e2n \u0219i ele blocate la nivelul g\u00e2tului, iar acest exerci\u021biu relaxeaz\u0103 \u0219i le cur\u0103\u021b\u0103 \u00eenainte de practica principal\u0103. \n\nFr\u0103m\u00e2ntarea g\u00e2tului (fig. 29) \nMetod\u0103: \u00eencle\u0219ta\u021bi m\u00e2inile dup\u0103 cap, astfel \u00eenc\u00e2t degetele mari s\u0103 fie libere, pentru a masa mu\u0219chii \u0219i tendoanele de-a lungul p\u0103r\u021bii posterioare a g\u00e2tului \u0219i a p\u0103r\u021bii superioare a umerilor. Folosi\u021bi degetele mari pentru a masa profund coardele musculare de o parte \u0219i de alta a vertebrelor cervicale, din v\u00e2rful umerilor p\u00e2n\u0103 la baza cutiei craniene. Fr\u0103m\u00e2nta\u021bi c\u00e2t de profund pute\u021bi, mas\u00e2nd circular, pe m\u0103sur\u0103 ce ap\u0103sa\u021bi pe \u021besuturi. Folosi\u021bi degetele mari pentru a localiza cele dou\u0103 puncte \u201eIazul V\u00e2ntului\u201d situate la baza cutiei craniene, acolo unde g\u00e2tul se une\u0219te cu capul, \u0219i ap\u0103sa\u021bi tare pe ele, de c\u00e2teva ori. \n\nFig. 29. Fr\u0103m\u00e2ntarea g\u00e2tului \nBeneficii: acesta este un alt mod eficient de eliberare a tensiunii din mu\u0219chii \u0219i tendoanele g\u00e2tului \u0219i umerilor, relax\u00e2nd \u0219i cur\u0103\u021b\u00e2nd energia stagnant\u0103 \u0219i fluidele toxice din g\u00e2t, deschiz\u00e2nd canalele energetice care se g\u0103sesc de-a lungul coloanei vertebrale \u0219i p\u0103trund \u00een cap, stimul\u00e2nd energia \u0219i determin\u00e2nd-o s\u0103 urce de-a lungul \u0219irei spin\u0103rii. De asemenea, stimuleaz\u0103 \u0219i echilibreaz\u0103 nervii de la nivelul g\u00e2tului \u0219i ajut\u0103 la alinierea vertebrelor cervicale. A B C Fig. 30. Cele \u201etrei Loviri\u201d: lovirea u\u0219oar\u0103 a capului (glandele pituitar\u0103 \u0219i pineal\u0103) lovirea rinichilor (glandele suprarenale) lovirea inimii (timusul) \nCele Trei Loviri (fig. 30) \nCele trei loviri u\u0219oare \u0219i beneficiile lor au fost deja discutate la pagina 146. Atunci c\u00e2nd este efectuat\u0103 ca preg\u0103tire pentru practica qi gong, lovirea u\u0219oar\u0103 a capului (glanda pituitar\u0103 \u0219i pineal\u0103), inimii (timusul) \u0219i a rinichilor (glandele suprarenale) stimuleaz\u0103 secre\u021biile acestor glande vitale, echilibr\u00e2nd, astfel, \u00eentregul sistem endocrin \u0219i furniz\u00e2nd resurse abundente de esen\u021b\u0103 hormonal\u0103 puternic\u0103, pentru a fi transformat\u0103 \u00een energie \u00een timpul practicii principale. Acest exerci\u021biu \u00eembun\u0103t\u0103\u021be\u0219te reac\u021bia imunitar\u0103 general\u0103, energizeaz\u0103 \u00eentregul sistem prin stimulare vibratorie \u0219i ajut\u0103 la eliberarea toxinelor blocate la nivelul g\u00e2tului, creierului, pl\u0103m\u00e2nilor \u0219i rinichilor. \n\n\u00centinderea \u0219i rularea limbii \nMetod\u0103: deschide\u021bi gura \u0219i scoate\u021bi limba c\u00e2t de tare pute\u021bi, apoi rula\u021bi-o \u00eenapoi \u00een gur\u0103 \u0219i \u00eentoarce\u021bi-i v\u00e2rful spre partea superioar\u0103 a g\u00e2tului. Repeta\u021bi de trei-cinci ori. Apoi, \u00eenv\u00e2rti\u021bi limba, descriind cercuri \u00eentre partea exterioar\u0103 a gingiilor \u0219i partea interioar\u0103 a buzelor \u0219i obrajilor, trec\u00e2nd-o pe deasupra tuturor marginilor superioare \u0219i inferioare ale din\u021bilor. Continua\u021bi timp de aproximativ un minut sau p\u00e2n\u0103 este secretat\u0103 saliv\u0103 din canalele de sub limb\u0103. Aceast\u0103 saliv\u0103 trebuie \u00eenghi\u021bit\u0103. Beneficii: limba este legat\u0103 de mu\u0219chiul inimii, astfel \u00eenc\u00e2t \u00eentinderea \u0219i rotirea ei tonific\u0103 mu\u0219chiul inimii. De asemenea, \u00eentinde \u0219i tonific\u0103 limba \u0219i traheea, \u00een vederea preg\u0103tirii pentru respira\u021bia profund\u0103, \u0219i stimuleaz\u0103 secre\u021bia de saliv\u0103 benefic\u0103 din canalele de sub limb\u0103. Saliva de sub limb\u0103 este bogat\u0103 \u00een enzime extrem de benefice, care ajut\u0103 la digestie, calmeaz\u0103 stomacul \u0219i elimin\u0103 respira\u021bia nepl\u0103cut\u0103, distrug\u00e2nd bacteriile ce o cauzeaz\u0103. A doua faz\u0103 a etapei de \u00eenc\u0103lzire const\u0103 \u00een echilibrarea respira\u021biei, stabilirea armoniei ritmice \u00eentre corp \u0219i respira\u021bie \u0219i unui acord \u00eentre minte \u0219i mi\u0219c\u0103rile sincronizate ale corpului \u0219i respira\u021bie. Iat\u0103 o metod\u0103 \u00een trei pa\u0219i pentru realizarea acestui lucru: 1. sta\u021bi \u00een picioare \u00een postura Calului (vezi p. 153), cu bra\u021bele at\u00e2rn\u00e2nd relaxat pe p\u0103r\u021bi, \u0219i exersa\u021bi timp de aproximativ dou\u0103 minute respira\u021bia muget cresc\u0103toare. Aceasta cur\u0103\u021b\u0103 aerul stagnant din pl\u0103m\u00e2ni, relaxeaz\u0103 diafragma, stimuleaz\u0103 c\u0103ile nazale \u0219i bronhice \u0219i d\u0103 un impuls puternic circula\u021biei s\u00e2ngelui. De asemenea, deschide canalele circuitelor de energie intern\u0103; 2. apoi, respira\u021bi alternativ pe n\u0103ri (vezi p. 166), de \u0219ase ori pe fiecare parte, pentru a echilibra fluxul de aer prin ambele n\u0103ri, fluxul intern de energie \u0219i func\u021biile emisferelor dreapt\u0103 \u0219i st\u00e2ng\u0103 ale creierului; 3. \u00een al treile r\u00e2nd, sincroniza\u021bi-v\u0103 respira\u021bia cu mi\u0219carea corpului prin efectuarea exerci\u021biului de respira\u021bie cunoscut sub numele de \u201eDeschiderea por\u021bilor energetice\u201d sau \u201eRespira\u021bie corporal\u0103\u201d (fig. 31). Inspira\u021bi \u00eencet pe n\u0103ri \u0219i ridica\u021bi bra\u021bele \u00eencet \u00een afar\u0103, pe p\u0103r\u021bi, dar numai p\u00e2n\u0103 la un unghi de aproximativ 30-45 de grade fa\u021b\u0103 de trunchi, apoi expira\u021bi \u0219i cobor\u00e2\u021bi bra\u021bele din nou pe p\u0103r\u021bi. Concentra\u021bi-v\u0103 aten\u021bia asupra m\u00e2inilor \u0219i a abdomenului inferior \u0219i \u00eencerca\u021bi s\u0103 prelungi\u021bi \u0219i s\u0103 uniformiza\u021bi inspira\u021bia \u0219i expira\u021bia. \u00cen afar\u0103 de sincronizarea mi\u0219c\u0103rilor corpului \u0219i respira\u021biei, exerci\u021biul deschide \u0219i por\u021bile energetice din palme \u0219i din c\u00e2mpul elixirului inferior care se afl\u0103 sub ombilic, determin\u00e2nd energia s\u0103 curg\u0103 prin aceste por\u021bi, odat\u0103 cu intrarea \u0219i ie\u0219irea aerului din pl\u0103m\u00e2ni. \u00cen timp ce face\u021bi acest exerci\u021biu, concentra\u021bi-v\u0103 toat\u0103 aten\u021bia asupra sincroniz\u0103rii dintre corp \u0219i respira\u021bie, pentru ca \u0219i mintea s\u0103 ajung\u0103 \u00eentr-o stare de echilibru cu acestea. Corpul \u0219i respira\u021bia se deplaseaz\u0103 asemenea partenerilor \u00eentr-un dans lent, respira\u021bia conduc\u00e2nd \u0219i corpul urm\u00e2nd-o, iar mintea are rolul de \u00eenso\u021bitor, care s\u0103 \u00eei \u021bin\u0103 pe am\u00e2ndoi \u00een ritm. A B Fig. 31. \u201eDeschiderea por\u021bilor energetice\u201d: inspira\u021bi profund \u0219i ridica\u021bi bra\u021bele \u00eencet \u00een afar\u0103, spre p\u0103r\u021bi expira\u021bi u\u0219or \u0219i cobor\u00e2\u021bi bra\u021bele din nou spre coapse \nPractica principal\u0103: mobilizarea, deplasarea \u0219i echilibrarea energiei \nAv\u00e2nd corpul, respira\u021bia \u0219i mintea echilibrate \u0219i \u00een armonie, sunte\u021bi acum preg\u0103tit s\u0103 \u00eencepe\u021bi practica principal\u0103, care presupune o serie de mi\u0219c\u0103ri lente ale corpului, realizate \u00eempreun\u0103 cu respira\u021bia diafragmatic\u0103 profund\u0103. \u00cen pauzele dintre exerci\u021bii, trebuie s\u0103 realiza\u021bi trei respira\u021bii \u00eencete de tip \u201eDeschiderea por\u021bilor energetice\u201d, pentru a atrage energia acumulat\u0103 \u00een exerci\u021biul anterior \u00een partea inferioar\u0103 a abdomenului \u0219i a v\u0103 preg\u0103ti sistemul energetic pentru urm\u0103torul exerci\u021biu. \u00cen timpul tuturor acestor exerci\u021bii, p\u0103stra\u021bi-v\u0103 aten\u021bia de fundal concentrat\u0103 asupra men\u021binerii posturii adecvate \u0219i a respira\u021biei corecte \u0219i axa\u021bi-v\u0103 partea principal\u0103 a con\u0219tiin\u021bei pe mi\u0219carea energiei prin sistemul dumneavoastr\u0103. Poate dori\u021bi s\u0103 vizualiza\u021bi energia sub forma unei lumini str\u0103lucitoare care curge \u00een\u0103untrul \u0219i \u00een afara diferitelor por\u021bi sau circul\u0103 prin canale sau poate c\u0103 ve\u021bi \u00eencerca s\u0103 sim\u021bi\u021bi energia cum trece prin diferite p\u0103r\u021bi ale corpului, asemenea unor curen\u021bi de ap\u0103 cald\u0103. Cu c\u00e2t ve\u021bi avea con\u0219tientiza mai clar energia, cu at\u00e2t va curge mai intens prin sistemul dumneavoastr\u0103. Atunci c\u00e2nd mintea r\u0103t\u0103ce\u0219te \u0219i nu se mai concentreaz\u0103 asupra practicii, energia dumneavoastr\u0103 o urmeaz\u0103 \u0219i se risipe\u0219te, \u00een loc s\u0103 se acumuleze \u00een canale \u0219i \u00een centrii energetici. Atunci c\u00e2nd sunt practicate corespunz\u0103tor, cu o prezen\u021b\u0103 de spirit constant\u0103, aceste exerci\u021bii elimin\u0103 energia stagnant\u0103 din sistem, atrag energie proasp\u0103t\u0103 prin por\u021bile energetice, deplaseaz\u0103 \u0219i depoziteaz\u0103 energia \u00een rezervoarele celor Opt Canale Extraordinare, distribuie energia \u00een \u00eentregul sistem \u0219i o echilibreaz\u0103 \u00een centrele c\u00e2mpurilor elixirelor (chakre). \n\nPodul de Fier (fig. 32) \nAceasta este o versiune adaptat\u0103 de mine dup\u0103 exerci\u021biul clasic qi gong Podul de Fier. Stimuleaz\u0103 \u0219i echilibreaz\u0103 fluxul de energie \u00eentre partea frontal\u0103 \u0219i cea dorsal\u0103 ale corpului, ca \u0219i \u00eentre cea superioar\u0103 \u0219i cea inferioar\u0103. Metod\u0103: st\u00e2nd \u00een postura Calului, inspira\u021bi profund, apoi \u00eencepe\u021bi s\u0103 expira\u021bi \u00eencet printre buzele f\u0103cute pung\u0103, \u00eentr-un \u0219uvoi prelung \u0219i constant, \u0219i \u00eenclina\u021bi-v\u0103 pu\u021bin \u00een fa\u021b\u0103, \u00eencep\u00e2nd de la coccis \u0219i urc\u00e2nd de-a lungul coloanei vertebrale, vertebr\u0103 cu vertebr\u0103, p\u00e2n\u0103 la jum\u0103tatea spatelui, \u00een zona umerilor \u0219i, \u00een cele din urm\u0103, la g\u00e2t, p\u00e2n\u0103 c\u00e2nd sunte\u021bi complet aplecat, cu bra\u021bele at\u00e2rn\u00e2nd liber \u00een jos. Face\u021bi acest lucru foarte lent, chiar dac\u0103 sunt necesare dou\u0103 respira\u021bii pentru completarea aplec\u0103rii \u00een fa\u021b\u0103. Men\u021bine\u021bi genunchii nebloca\u021bi \u0219i pu\u021bin \u00eendoi\u021bi \u00een timpul acestei faze a exerci\u021biului. \u00cen timp ce sunte\u021bi aplecat \u00een fa\u021b\u0103, cu pl\u0103m\u00e2nii goli\u021bi, inspira\u021bi profund pe nas, pe m\u0103sur\u0103 ce v\u0103 ridica\u021bi capul c\u00e2t mai sus. Apoi expira\u021bi pe gur\u0103, \u00een timp ce v\u0103 cobor\u00e2\u021bi din nou capul. La urm\u0103toarea inspira\u021bie, \u00eencepe\u021bi s\u0103 v\u0103 ridica\u021bi u\u0219or, \u00eencep\u00e2nd cu partea inferioar\u0103 a spatelui \u0219i urc\u00e2nd progresiv de-a lungul coloanei vertebrale, p\u00e2n\u0103 la g\u00e2t \u0219i cap. Corpul dumneavoastr\u0103 trebuie s\u0103 revin\u0103 la postura sa ini\u021bial\u0103 dreapt\u0103, pe m\u0103sur\u0103 ce se termin\u0103 inspira\u021bia, dar nu trebuie s\u0103 v\u0103 opri\u021bi din mi\u0219care. Aduce\u021bi-v\u0103 m\u00e2inile spre spate \u0219i pune\u021bi-v\u0103 palmele bine pozi\u021bionate pe rinichi, apoi apleca\u021bi-v\u0103 spre spate, pe m\u0103sur\u0103 ce expira\u021bi \u00eencet printre buzele f\u0103cute pung\u0103, folosindu-v\u0103 bra\u021bele ca sprijin pentru a v\u0103 sus\u021bine greutatea. Apleca\u021bi-v\u0103 spre spate c\u00e2t mai mult, dar f\u0103r\u0103 s\u0103 v\u0103 provoca\u021bi nici un disconfort, p\u00e2n\u0103 c\u00e2nd se \u00eencheie expira\u021bia. Men\u021bin\u00e2nd aceast\u0103 pozi\u021bie, inspira\u021bi \u00eencet \u0219i prelung pe nas, expir\u00e2nd apoi \u00eencet \u0219i prelung pe gur\u0103. Pe m\u0103sur\u0103 ce \u00eencepe\u021bi urm\u0103toarea inspira\u021bie, \u00eendrepta\u021bi-v\u0103 \u00eencet coloana vertebral\u0103 \u0219i ridica\u021bi-v\u0103 capul, apoi lua\u021bi ambele m\u00e2ine de pe rinichi \u0219i ridica\u021bi-le drept deasupra capului, cu palmele fa\u021b\u0103 \u00een fa\u021b\u0103. La \u00eencheierea inspira\u021biei, \u00eentinde\u021bi-v\u0103 bra\u021bele \u00een sus c\u00e2t de mult pute\u021bi, extinz\u00e2nd \u00eentinderea \u00een jos prin umeri \u0219i cutia toracic\u0103, aplica\u021bi blocarea de la nivelul g\u00e2tului \u0219i comprima\u021bi pentru scurt timp respira\u021bia \u00een jos \u00een abdomen. Apoi, relaxa\u021bi-v\u0103 g\u00e2tul, elibera\u021bi respira\u021bia \u0219i expira\u021bi \u00eentr-un \u0219uvoi prelung \u0219i constant printre buze, \u00een timp ce r\u0103suci\u021bi palmele \u00een afar\u0103 \u0219i aduce\u021bi bra\u021bele u\u0219or spre p\u0103r\u021bi, sincroniz\u00eend mi\u0219c\u0103rile bra\u021belor, astfel \u00eenc\u00e2t expira\u021bia s\u0103 se \u00eencheie exact \u00een momentul \u00een care m\u00e2inile revin la pozi\u021bia lor ini\u021bial\u0103. Repeta\u021bi acest ciclu de \u0219ase ori. 1 2 3 4 5 6 7 8 9 10 Fig. 32. Podul de Fier: 1. postura de \u00eenceput; 2. expira\u021bi, \u00eenclina\u021bi-v\u0103 \u00een fa\u021b\u0103 \u0219i apleca\u021bi-v\u0103; 3. inspira\u021bi \u00een timp ce sunte\u021bi aplecat \u00een fa\u021b\u0103 \u0219i ridica\u021bi capul; 4. expira\u021bi \u0219i cobor\u00e2\u021bi capul u\u0219or; 5. inspira\u021bi \u0219i ridica\u021bi-v\u0103 \u00eencet; 6. c\u00e2nd inspira\u021bia este complet\u0103, plasa\u021bi palmele bine deasupra rinichilor \u0219i \u00eenclina\u021bi-v\u0103 spre spate \u00eencet, \u00een timp ce expira\u021bi; 7. \u00eenclina\u021bi-v\u0103 c\u00e2t de mult pute\u021bi spre spate, la terminarea expira\u021biei; 8. inspira\u021bi \u00een timp ce v\u0103 ridica\u021bi u\u0219or \u0219i ridica\u021bi bra\u021bele deasupra capului; 9. \u00eentinde\u021bi bra\u021bele \u00een sus, spre cer, c\u00e2t de mult pute\u021bi la terminarea inspira\u021biei; 10. expira\u021bi u\u0219or, relaxa\u021bi umerii complet \u0219i cobor\u00e2\u021bi \u00eencet bra\u021bele pe l\u00e2ng\u0103 corp, cu palmele \u00een jos \nBeneficii: acest exerci\u021biu \u00eentinde \u0219i tonific\u0103 \u00eentreaga \u0219ir\u0103 a spin\u0103rii, stimuleaz\u0103 fluxul \u0219i echilibreaz\u0103 distribu\u021bia de fluide cerebrospinale \u0219i atrage energia \u00een canalele Orbitei Microcosmice. De asemenea, maseaz\u0103 rinichii \u0219i glandele suprarenale, tonific\u0103 energia rinichilor \u0219i stimuleaz\u0103 timusul. Angajeaz\u0103 \u00eentreaga cavitate toracic\u0103 \u00een respira\u021bie \u0219i \u00eentinde diafragma din fa\u021b\u0103 \u00een spate, m\u0103rind corectitudinea tehnicii de respira\u021bie. De asemenea, atrage energia \u00een circula\u021bie la nivelul canalelor din bra\u021be \u0219i picioare \u0219i deschide \u00eentreaga Orbit\u0103 Macrocosmic\u0103. Ridicarea \u0219i cobor\u00e2rea capului \u00een fa\u021b\u0103 \u0219i \u00een spate \u00een timpul respira\u021biei stimuleaz\u0103 puternic circula\u021bia energic\u0103 a s\u00e2ngelui proasp\u0103t oxigenat spre creier, iar expira\u021biile lungi pe gur\u0103 cur\u0103\u021b\u0103 fluxul sanguin de dioxid de carbon \u0219i de alte reziduuri. \n\nRidicarea palmelor spre Cer pentru reglarea Triplelor Arz\u0103toare (fig. 33) \nAcest exerci\u021biu provine din setul celor Opt Piese de Brocart (vezi p. 193) elaborat de mare\u0219alul Yueh Fei \u00een perioada dinastiei Sung. Este menit s\u0103 deschid\u0103 valvele \u0219i por\u021bile \u201eTriplului Arz\u0103tor\u201d. Arz\u0103torul Superior controleaz\u0103 deplasarea energiei \u0219i a s\u00e2ngelui de la partea superioar\u0103 a g\u00e2tului p\u00e2n\u0103 la intrarea \u00een stomac, incluz\u00e2nd pl\u0103m\u00e2nii \u0219i inima; Arz\u0103torul Median regleaz\u0103 func\u021biile vitale \u0219i fluxul energetic \u00een organele digestive majore, de la stomac, splin\u0103 \u0219i pancreas p\u00e2n\u0103 la ficat, vezica biliar\u0103, rinichi \u0219i intestin sub\u021bire; Arz\u0103torul Inferior controleaz\u0103 orificiile excretoare \u0219i func\u021biile acestora \u0219i distribuie energia spre intestine \u0219i vezic\u0103. Acest exerci\u021biu echilibreaz\u0103 cele trei sisteme energetice \u0219i regleaz\u0103 diferite func\u021bii vitale ale organelor corespondente. Metod\u0103: sta\u021bi \u00een picioare \u00een pozi\u021bia Calului, goli\u021bi-v\u0103 pl\u0103m\u00e2nii \u0219i relaxa\u021bi-v\u0103. Apropia\u021bi m\u00e2inile \u00een fa\u021b\u0103, cu palmele \u00een sus, degetele fiind la o distan\u021b\u0103 de aproximativ 2,5 centimetri unele de altele. Pe m\u0103sur\u0103 ce \u00eencepe\u021bi o inspira\u021bie lent\u0103, ridica\u021bi \u00eencet m\u00eeinile de lungul p\u0103r\u021bii frontale a corpului. Atunci c\u00e2nd palmele ajung la nivelul g\u00e2tului, \u00eentoarce\u021bi-le cu 360 de grade, astfel \u00eenc\u00e2t s\u0103 ajung\u0103 din nou \u00eendreptate spre cer, \u0219i ridica\u021bi-le \u00een continuare, pe m\u0103sur\u0103 ce \u00eencheia\u021bi inspira\u021bia. Pl\u0103m\u00e2nii trebuie s\u0103 fie plini \u00een momentul \u00een care m\u00e2inile ajung la nivelul frun\u021bii. Comprima\u021bi respira\u021bia, aplica\u021bi bloc\u0103rile \u0219i continua\u021bi s\u0103 ridica\u021bi palmele p\u00e2n\u0103 c\u00e2nd ave\u021bi bra\u021bele complet \u00eentinse deasupra capului. Apoi relaxa\u021bi bloc\u0103rile, elibera\u021bi respira\u021bia \u0219i expira\u021bi \u00eencet pe n\u0103ri, \u00een timp ce \u00eentoarce\u021bi palmele \u00een afar\u0103 spre p\u0103r\u021bi \u0219i cobor\u00e2\u021bi bra\u021bele \u00eenapoi \u00een pozi\u021bia ini\u021bial\u0103. \u00centoarce\u021bi palmele \u00een sus \u0219i \u00eencepe\u021bi urm\u0103torul ciclu. Repeta\u021bi de 12 ori. \n1 2 3 4 5 6 Fig. 33. Ridicarea palmelor spre Cer pentru reglarea Triplelor Arz\u0103toare: 1. postura de \u00eenceput; 2. inspira\u021bi \u0219i ridica\u021bi palmele \u00eencet, \u00een fa\u021ba corpului; 3. \u00eentoarce\u021bi palmele \u00een sus \u0219i continua\u021bi s\u0103 le ridica\u021bi spre cer, inspir\u00e2nd \u00een acela\u0219i timp; 4. palmele sunt ridicate spre cer la terminarea inspira\u021biei; 5. expira\u021bi u\u0219or \u0219i constant \u00een timp ce cobor\u00e2\u021bi bra\u021bele \u00eencet pe p\u0103r\u021bi; 6. m\u00e2inile revin pe coapse la terminarea expira\u021biei. \n\nBeneficii: acest exerci\u021biu echilibreaz\u0103 energia din toate organele interne \u0219i le armonizeaz\u0103 func\u021biile vitale. Pl\u0103m\u00e2nii \u0219i inima sunt echilibrate pentru respira\u021bie \u0219i circula\u021bie optime, rinichii \u0219i ficatul sunt stimula\u021bi s\u0103 purifice fluxul sanguin, toate func\u021biile digestive sunt reglate, func\u021biile excretoare ale vezicii \u0219i intestinelor sunt \u00eembun\u0103t\u0103\u021bite, iar sistemul endocrin este echilibrat. \n\nScutura\u021bi din cap \u0219i da\u021bi din coad\u0103 pentru a elimina Focul din inim\u0103 (fig. 34) \nAcesta este un alt exerci\u021biu din setul celor Opt Piese de Brocart, simplificat pentru a putea fi practicat mai u\u0219or. Are rolul de a elimina energia excesiv\u0103 de Foc din sistem, cur\u0103\u021b\u00e2nd canalele pentru energia r\u0103coritoare de Ap\u0103 transformat\u0103 intern din esen\u021ba vital\u0103 sau atras\u0103 \u00een sistem din surse externe. \n\nA B \nC D Fig. 34. Scutura\u021bi din cap \u0219i da\u021bi din coad\u0103 pentru a elimina Focul din inim\u0103: inspira\u021bi \u00eencet \u00een timp ce arcui\u021bi coloana vertebral\u0103 \u0219i ridica\u021bi capul expira\u021bi pe gur\u0103 \u00een timp ce arcui\u021bi coloana vertebral\u0103, cobor\u00e2nd capul \u0219i contract\u00e2nd fesele spre interior arcui\u021bi complet \u0219ira spin\u0103rii \u0219i apleca\u021bi capul la terminarea expira\u021biei inspira\u021bi \u00eencet \u00een timp ce arcui\u021bi coloana vertebral\u0103 \u0219i ridica\u021bi capul \nMetod\u0103: pozi\u021biona\u021bi picioarele la o distan\u021b\u0103 mai mare dec\u00e2t l\u0103\u021bimea umerilor unul de altul \u0219i r\u0103sfira\u021bi degetele spre interior la aproximativ 45 de grade. Pozi\u021biona\u021bi palmele bine pe coapse, chiar deasupra genunchilor, cu degetele spre interior, \u0219i apleca\u021bi-v\u0103 \u00een fa\u021b\u0103, astfel \u00eenc\u00e2t greutatea dumneavoastr\u0103 s\u0103 se sprijine \u00een totalitate pe bra\u021be. Pe m\u0103sur\u0103 ce inspira\u021bi \u00eencet \u0219i profund, ridica\u021bi capul \u0219i apleca\u021bi g\u00e2tul spre spate, \u00een timp ce arcui\u021bi \u00eentreaga coloan\u0103 vertebral\u0103 \u0219i scoate\u021bi \u00een afar\u0103 fesele, p\u00e2n\u0103 c\u00e2nd ajunge\u021bi la extinderea complet\u0103. Blocarea abdominal\u0103 \u0219i cea de la nivelul g\u00e2tului nu sunt implicate \u00een acest exerci\u021biu, dar pute\u021bi aplica blocarea anal\u0103 pe m\u0103sur\u0103 ce inspira\u021bia se apropie de final. Apoi, deschide\u021bi gura \u0219i \u00eencepe\u021bi s\u0103 expira\u021bi \u00eencet din partea superioar\u0103 a g\u00e2tului, emi\u021b\u00e2nd sunetul \u201ehau\u201d. Acest sunet elimin\u0103 Focul excesiv din inim\u0103. \u00cen timp ce expira\u021bi, apleca\u021bi capul, contracta\u021bi fesele spre interior \u0219i arcui\u021bi coloana vertebral\u0103 \u00een sus, p\u00e2n\u0103 ajunge\u021bi la extensia complet\u0103, cu b\u0103rbia \u00een piept \u0219i cu spatele rotunjit. Repeta\u021bi de 6-12 ori. Beneficii: arcuirea \u0219i \u00eencovoierea alternativ\u0103 a spatelui aliniaz\u0103 vertebrele, tonific\u0103 mu\u0219chii spinali \u0219i stimuleaz\u0103 nervii canalului spinal. De asemenea, determin\u0103 o stimulare puternic\u0103 a glandelor suprarenale \u0219i a timusului. Una dintre cauzele cele mai importante ale afec\u021biunilor degenerative cronice de ast\u0103zi este cea cunoscut\u0103 \u00een MTC sub numele de \u201eenergie de Foc excesiv\u0103\u201d. Aceasta este cauzat\u0103 de un regim alimentar nes\u0103n\u0103tos, mai ales de consumul excesiv de m\u00e2nc\u0103ruri acidifiante, de digestia incomplet\u0103, de alcool \u0219i droguri, de poluare \u0219i de stresul cronic. Acest exerci\u021biu este menit s\u0103 \u00eendep\u0103rteze energia de Foc excesiv\u0103 din sistem, elimin\u00e2nd-o prin pl\u0103m\u00e2ni \u0219i prin por\u021bile energetice. \u00cen acela\u0219i timp, stimuleaz\u0103 cortexul suprarenal s\u0103 elibereze esen\u021b\u0103 hormonal\u0103 pentru a fi transformat\u0103 \u00een energie de Ap\u0103 r\u0103coritoare \u0219i fortifiant\u0103, echilibr\u00e2nd, astfel, Focul cu Ap\u0103 \u0219i m\u0103rind imunitatea \u0219i rezisten\u021ba. Acest exerci\u021biu tonific\u0103 \u0219i diafragma \u0219i ad\u00e2nce\u0219te respira\u021bia. \n\nDeschide\u021bi pieptul \u0219i \u00eentinde\u021bi partea superioar\u0103 a coloanei (fig. 35) \nAcest exerci\u021biu este bazat pe unul dintre pa\u0219ii folosi\u021bi \u00een cele Opt Piese de Brocart, dar e mult mai u\u0219or de practicat. Deschide chakra inimii, stimuleaz\u0103 glanda timusului \u0219i determin\u0103 o \u00eentindere profund\u0103 a p\u0103r\u021bii superioare a coloanei vertebrale. Metod\u0103: sta\u021bi \u00een picioare \u00een postura Calului \u0219i \u00eencle\u0219ta\u021bi-v\u0103 m\u00e2inile la spate, cu degetele \u00eentrep\u0103trunse. \u00cen timp ce inspira\u021bi \u00eencet, \u00een\u0103l\u021ba\u021bi-v\u0103 u\u0219or pe v\u00e2rfuri \u0219i ridica\u021bi m\u00e2inile \u00eencle\u0219tate prin spate, dar f\u0103r\u0103 s\u0103 \u00eenclina\u021bi trunchiul \u00een fa\u021b\u0103. Ideea este s\u0103 \u00eentinde\u021bi umerii \u00een spate c\u00e2t mai mult prin ridicarea bra\u021belor \u00een spate, exerci\u021biu care \u00eentinde \u0219i \u00eentreaga parte frontal\u0103 a pieptului. C\u00e2nd ave\u021bi pl\u0103m\u00e2nii plini, elibera\u021bi respira\u021bia \u0219i expira\u021bi pe nas, \u00een timp ce aduce\u021bi u\u0219or c\u0103lc\u00e2iele din nou pe sol \u0219i cobor\u00e2\u021bi bra\u021bele prin spate. Din moment ce aceste mi\u0219c\u0103ri nu implic\u0103 o distan\u021b\u0103 prea mare, ele trebuie f\u0103cute foarte \u00eencet, pentru a le p\u0103stra sincronizate cu respira\u021bia. \n\nA B Fig. 35. Deschide\u021bi pieptul \u0219i \u00eentinde\u021bi partea superioar\u0103 a coloanei: postura de \u00eenceput: postura Calului, cu m\u00e2inile \u00eencle\u0219tate la spate inspira\u021bi \u00een timp ce ridica\u021bi \u00eencet m\u00e2inile \u00eencle\u0219tate prin spate \u0219i v\u0103 ridica\u021bi pe v\u00e2rfuri, apoi expira\u021bi \u0219i reveni\u021bi la postura \u201eA\u201d \nBeneficii: acest exerci\u021biu \u00eentinde toate vertebrele coloanei superioare \u0219i deschide \u00eentreaga cavitate toracic\u0103, tonific\u00e2nd, totodat\u0103, mu\u0219chii gambelor. Exerci\u021biul deschide chakra inimii \u0219i permite ca energia s\u0103 curg\u0103 liber prin ea. Ridicarea pe v\u00e2rfuri stimuleaz\u0103 energia de-a lungul meridianelor vezicii de pe partea dorsal\u0103 a picioarelor, iar \u00eentinderea p\u0103r\u021bii superioare a coloanei extinde aceast\u0103 stimulare \u0219i la ramurile superioare ale meridianului vezicii din coloana superioar\u0103, din g\u00e2t \u0219i din partea posterioar\u0103 a capului. Acest exerci\u021biu atrage \u0219i energia terestr\u0103 din p\u0103m\u00e2nt prin punctele \u201eIzvoarele Clocotitoare\u201d de pe t\u0103lpi \u0219i o ridic\u0103 pe partea dorsal\u0103 a picioarelor spre coloana vertebral\u0103 \u0219i \u00een cap \u00een timpul inspira\u021biei, apoi o coboar\u0103 din nou prin partea frontal\u0103 a corpului, \u00een timpul expira\u021biei. \u00cen plus, ajut\u0103 la dezvoltarea coordon\u0103rii fizice \u0219i a echilibrului. \n\n\u00cembr\u0103\u021bi\u0219area Copacului (fig. 36) \nAcesta este un exerci\u021biu efectuat \u00een picioare, prin nemi\u0219care, conceput s\u0103 activeze fluxul intern de energie prin canalele Orbitei Macrocosmice. De asemenea, condenseaz\u0103 energia \u00een canale \u0219i dezvolt\u0103 con\u0219tiin\u021ba energiei care se deplaseaz\u0103 prin corp. \n\nFig. 36. \u00cembr\u0103\u021bi\u0219area Copacului: vedere frontal\u0103 \u0219i lateral\u0103; observa\u021bi alinierea C\u00e2mpurilor Elixirelor Superior (cap), Median (plexul solar) \u0219i Inferior (abdomen) cu linia central\u0103 dintre pernu\u021bele t\u0103lpilor \nMetod\u0103: sta\u021bi \u00een postura Calului, cu picioarele perfect paralele. Freca\u021bi palmele energic una de alta, pentru a le alimenta cu qi. Inspira\u021bi \u0219i ridica\u021bi-v\u0103 u\u0219or bra\u021bele \u00een fa\u021ba corpului. C\u00e2nd bra\u021bele sunt \u00eentinse \u00een fa\u021ba plexului solar, \u00eentoarce\u021bi palmele astfel \u00eenc\u00e2t s\u0103 fie \u00eendreptate spre inim\u0103 \u0219i \u021bine\u021bi bra\u021bele ca \u0219i cum ar \u00eembr\u0103\u021bi\u0219a un copac mare \u0219i rotund. Men\u021binerea posturii corecte este foarte important\u0103 \u00een acest caz: coloana dreapt\u0103, aliniat\u0103 cu g\u00e2tul \u0219i capul, fesele contractate spre interior, umerii relaxa\u021bi \u0219i greutatea care se sprijin\u0103 pe pernu\u021bele t\u0103lpilor, \u0219i nu pe c\u0103lc\u00e2ie. Respira\u021bi con\u0219tient, urm\u00e2nd cele patru faze, \u0219i folosi\u021bi cele trei bloc\u0103ri, concentr\u00e2ndu-v\u0103, totodat\u0103, aten\u021bia asupra senza\u021biei de la nivelul m\u00e2inilor, bra\u021belor \u0219i din orice alt\u0103 parte a corpului unde sim\u021bi\u021bi c\u0103 se deplaseaz\u0103 energia. \u00cencerca\u021bi s\u0103 men\u021bine\u021bi o postur\u0103 echilibrat\u0103 \u0219i stabil\u0103 cu tensiune muscular\u0103 minim\u0103. Continua\u021bi \u201e\u00eembr\u0103\u021bi\u0219area copacului\u201d \u0219i respira\u021bi ad\u00e2nc din diafragm\u0103, timp de cinci-zece minute sau c\u00e2t de mult pute\u021bi. Unii adep\u021bi practic\u0103 acest exerci\u021biu timp de aproape o or\u0103. Beneficii: exerci\u021biul de fa\u021b\u0103 genereaz\u0103 un flux puternic de energie intern\u0103 care trece prin toate cele Opt Canale Extraordinare ale Orbitei Macrocosmice \u0219i depoziteaz\u0103 energia de rezerv\u0103 \u00een aceste rezervoare. Transmite energia prin punctele lao-gong din palme spre chakra inimii \u0219i extrage energia din p\u0103m\u00e2nt prin punctele yung-chuan de pe t\u0103lpi, aduc\u00e2nd-o \u00een canalele din picioare. Activeaz\u0103 circula\u021bia din Orbita Microcosmic\u0103, ridic\u00e2nd energia sacral\u0103 de Foc prin c\u0103ile spinale din cap, r\u0103cind-o, rafin\u00e2nd-o \u0219i transform\u00e2nd-o \u00een Ap\u0103, dup\u0103 care o \u00eempinge din nou \u00een jos prin partea frontal\u0103 a corpului, sub form\u0103 de energie de Ap\u0103. Acest exerci\u021biu dezvolt\u0103, de asemenea, o postur\u0103 a Calului stabil\u0103, care este folositoare pentru orice exerci\u021biu qi gong, \u0219i cultiv\u0103 o pozi\u021bie corect\u0103 a coloanei vertebrale. \n\nFuziunea Cerului \u0219i P\u0103m\u00e2ntului (fig. 37) \nMetod\u0103: sta\u021bi \u00een picioare \u00een postura Calului, cu bra\u021bele at\u00e2rn\u00e2nd liber pe l\u00e2ng\u0103 corp. Pe m\u0103sur\u0103 ce \u00eencepe\u021bi o inspira\u021bie prelungit\u0103 \u0219i lent\u0103, ridica\u021bi ambele bra\u021be \u00eencet prin fa\u021b\u0103, cu palmele \u00een jos, cu \u00eencheieturile \u0219i degetele complet relaxate, p\u00e2n\u0103 c\u00e2nd bra\u021bele sunt complet \u00eentinse \u00een fa\u021b\u0103, paralele cu solul, iar inspira\u021bia este complet\u0103. Trage\u021bi m\u00e2inile \u00een interior, spre piept, men\u021bin\u00e2nd palmele cu fa\u021ba \u00een jos, prin \u00eendoirea coatelor, apoi \u00eencepe\u021bi o expira\u021bie prelungit\u0103 \u0219i lent\u0103 pe nas, \u00een timp ce \u00eempinge\u021bi m\u00e2inile \u00een jos, prin partea frontal\u0103 a corpului, spre p\u0103m\u00e2nt, \u0219i \u00eendoi\u021bi, treptat, genunchii. La finalul expira\u021biei, m\u00e2inile sunt jos, \u00een fa\u021ba coapselor, cu palmele spre p\u0103m\u00e2nt \u0219i cu picioarele \u00eendoite \u00eentr-o ghemuire par\u021bial\u0103. Pe m\u0103sur\u0103 ce \u00eencepe\u021bi urm\u0103toarea inspira\u021bie, \u00eentinde\u021bi m\u00e2inile \u00een fa\u021b\u0103 \u0219i apoi \u00een sus, \u00eentr-o mi\u0219care circular\u0103, \u0219i \u00eendrepta\u021bi genunchii, p\u00e2n\u0103 ce bra\u021bele ajung \u00een fa\u021b\u0103, paralele cu p\u0103m\u00e2ntul, la \u00eencheierea inspira\u021biei, apoi trage\u021bi m\u00e2inile din nou \u00een interior, spre corp, \u0219i \u00eempinge\u021bi-le \u00een jos \u00eenc\u0103 o dat\u0103, \u00een timpul expira\u021biei. Ideea acestui exerci\u021biu este aceea de a descrie un cerc mare \u00een fa\u021ba corpului, cu ajutorul m\u00e2inilor, \u0219i de a v\u0103 ridica \u0219i a cobor\u00ee din nou pe genunchi, \u00een sincronizare perfect\u0103 cu respira\u021bia. Beneficii: acest exerci\u021biu echilibreaz\u0103 aspectele yin \u0219i yang, fuzioneaz\u0103 Cerul \u0219i P\u0103m\u00e2ntul \u0219i amestec\u0103 Focul \u0219i Apa, stabilind un echilibru polar \u00een cadrul sistemului energetic. Energia terestr\u0103 este ridicat\u0103 prin por\u021bile energetice din t\u0103lpi \u0219i palme, \u00een timp ce energia celest\u0103 este cobor\u00e2t\u0103 prin cre\u0219tetul capului. Cele dou\u0103 fuzioneaz\u0103 \u0219i se amestec\u0103 \u00een piept la \u00eencheierea inspira\u021biei \u0219i sunt \u00eempinse \u00een \u201eMarea de Energie\u201d din c\u00e2mpul elixirului inferior, la expira\u021bie. Este un exerci\u021biu foarte bun pentru dezvoltarea mi\u0219c\u0103rii sincronizate a corpului \u0219i respira\u021biei, cultiv\u00e2nd echilibrul \u0219i coordonarea fizic\u0103 \u0219i form\u00e2nd coapse, genunchi \u0219i glezne puternice. Acest exerci\u021biu ajut\u0103 \u0219i la stabilirea \u0219i men\u021binerea echilibrului emo\u021bional \u0219i lucidit\u0103\u021bii mentale. \n1 2 3 4 5 6 Fig. 37. Fuziunea Cerului \u0219i P\u0103m\u00e2ntului: 1. postur\u0103 de \u00eenceput: postura Calului, cu genunchii \u00eendoi\u021bi; 2. inspira\u021bi \u0219i ridica\u021bi bra\u021bele \u00een fa\u021b\u0103, cu palmele \u00een jos, \u0219i \u00eendrepta\u021bi genunchii; 3. trage\u021bi bra\u021bele spre piept la completarea inspira\u021biei; 4. expira\u021bi \u00een timp ce cobor\u00e2\u021bi palmele \u00een fa\u021b\u0103 \u0219i \u00eendoi\u021bi genunchii; 5. inspira\u021bi, ridica\u021bi bra\u021bele \u00een fa\u021b\u0103 \u0219i \u00eendrepta\u021bi genunchii; 6. continua\u021bi s\u0103 respira\u021bi \u00een timp ce descrie\u021bi un cerc \u201eTai-Chi\u201d \u00een fa\u021ba corpului 1 2 3 4 5 6 7 8 9 Fig. 38. Marele cerc Tai-Chi: 1. postura de \u00eenceput: c\u0103lc\u00e2iele adunate, degetele de la picioare r\u0103sfirate la 30-45 de grade, palmele cu fa\u021ba \u00een sus; 2. inspira\u021bi \u00eencet, \u00een timp ce ridica\u021bi \u00eencet bra\u021bele \u00eenafar\u0103 pe p\u0103r\u021bi; 3. continua\u021bi inspira\u021bia \u00een timp ce ridica\u021bi bra\u021bele, men\u021bin\u00e2nd umerii relaxa\u021bi; 4. \u00eentinde\u021bi bra\u021bele spre cer, cu palmele una spre cealalt\u0103 \u0219i \u00eenghi\u021bi\u021bi la terminarea inspira\u021biei; 5. \u00eentoarce\u021bi palmele cu fa\u021ba \u00een jos, relaxa\u021bi umerii complet \u0219i cobor\u00e2\u021bi \u00eencet palmele prin fa\u021ba corpuui, \u00een timp ce expira\u021bi \u00eencet; 6. continua\u021bi expira\u021bia u\u0219or, \u00een timp ce aduce\u021bi palmele \u00een jos prin fa\u021b\u0103 \u0219i \u00eendoi\u021bi u\u0219or genunchii; 7. palmele sunt complet \u00eentinse \u00een jos, iar genunchii sunt \u00eendoi\u021bi la terminarea expira\u021biei; 8. \u00eentoarce\u021bi palmele spre interior spre corp, \u00een timp ce v\u0103 \u00eendrepta\u021bi genunchii \u0219i inspira\u021bi scurt; 9. expira\u021bi dup\u0103 ce a\u021bi revenit la postura de \u00eenceput, cu o pauz\u0103 scurt\u0103 pentru a verifica punctele importante ale posturii \u00eenainte de urm\u0103toarea inspira\u021bie \nMarele cerc Tai-Chi (fig. 38) \nDac\u0103 practica\u021bi doar un singur exerci\u021biu qi gong, acesta este exerci\u021biul pe care trebuie s\u0103 \u00eel alege\u021bi. Deschide complet \u0219i echilibreaz\u0103 circula\u021bia energiei \u00een circuitele Orbitei Macrocosmice, \u00een acela\u0219i timp \u00eentinz\u00e2nd \u0219i tonific\u00e2nd corpul \u0219i ad\u00e2ncind respira\u021bia. Uneori numit \u0219i \u201eQi Gong Imperial\u201d, se spune despre acest exerci\u021biu c\u0103 le-a fost predat \u00eemp\u0103ra\u021bilor chinezi pentru a le proteja s\u0103n\u0103tatea, a le prelungi via\u021ba \u0219i a le intensifica vitalitatea. Metod\u0103: sta\u021bi drept cu c\u0103lc\u00e2iele unite \u0219i cu degetele de la picioare r\u0103sfirate \u00een afar\u0103 \u00eentr-un unghi de 45 de grade. Apropia\u021bi m\u00e2inile sub ombilic, cu palmele \u00een sus, cu v\u00e2rfurile degetelor mijlocii abia ating\u00e2ndu-se. Asigura\u021bi-v\u0103 c\u0103 postura dumneavoastr\u0103 este corect\u0103 \u00eenainte s\u0103 \u00eencepe\u021bi \u2013 c\u0103 \u0219ira spin\u0103rii \u0219i g\u00e2tul sunt aliniate \u0219i drepte, fesele sunt contractate spre interior, umerii relaxa\u021bi, iar greutatea se sprijin\u0103 pe perni\u021bele t\u0103lpilor. \u00cen acest exerci\u021biu, limba trebuie s\u0103 fie complet \u00eentoars\u0103 \u00een gur\u0103, atfel \u00eenc\u00e2t v\u00e2rful s\u0103 ating\u0103 v\u0103lul palatin din partea superioar\u0103 a g\u00e2tului. Pe m\u0103sur\u0103 ce \u00eencepe\u021bi o inspira\u021bie lung\u0103, lent\u0103 \u0219i profund\u0103, \u00eentinde\u021bi m\u00e2inile \u00eencet \u00een afar\u0103 spre p\u0103r\u021bi, men\u021bin\u00e2nd palmele spre cer. \u00cen timpul fazei de inspira\u021bie, degetele mari de la picioare trebuie s\u0103 fie pu\u021bin curbate pentru a \u201eapuca\u201d p\u0103m\u00e2ntul, iar blocarea anal\u0103 trebuie s\u0103 fie aplicat\u0103 treptat. Continua\u021bi s\u0103 inspira\u021bi \u0219i s\u0103 ridica\u021bi palmele \u00een afar\u0103, p\u00e2n\u0103 c\u00e2nd respira\u021bia este complet\u0103 \u0219i m\u00e2inile sunt \u00eentinse \u00een sus, deasupra capului, palmele fiind \u00eendreptate una spre cealalt\u0103. \u00cenghi\u021bi\u021bi ap\u0103sat pentru a v\u0103 scufunda qi-ul (chiar dac\u0103 nu ave\u021bi saliv\u0103, \u00eenghi\u021bi\u021bi \u00een sec), apoi aplica\u021bi blocarea la nivelul g\u00e2tului \u0219i face\u021bi un ultim efort s\u0103 v\u0103 \u00eentinde\u021bi bra\u021bele c\u00e2t mai sus, extinz\u00e2nd \u00eentinderea spre umeri, p\u00e2n\u0103 la coaste \u0219i talie. \u00cen aceast\u0103 postur\u0103 \u00eentins\u0103, blocarea abdominal\u0103 se aplic\u0103 singur\u0103, deci nu trebuie s\u0103 v\u0103 mai g\u00e2ndi\u021bi \u0219i la asta. C\u00e2nd sunte\u021bi preg\u0103tit s\u0103 expira\u021bi, relaxa\u021bi degetele mari de la picioare, \u00eenceta\u021bi blocarea anal\u0103 \u0219i cea de la nivelul g\u00e2tului, \u00eentoarce\u021bi palmele \u00een jos, astfel \u00eenc\u00e2t s\u0103 fie \u00eendreptate spre sol, \u0219i \u00eencepe\u021bi o expira\u021bie lent\u0103, prelung\u0103 \u0219i uniform\u0103 pe n\u0103ri, \u00een timp ce cobor\u00e2\u021bi m\u00e2inile \u00eencet prin fa\u021ba corpului \u0219i \u00eendoi\u021bi treptat genunchii, astfel \u00eenc\u00e2t, atunci c\u00e2nd m\u00e2inile dumneavoastr\u0103 ajung la fund, \u0219i expira\u021bia s-a \u00eencheiat, sunte\u021bi \u00eentr-o pozi\u021bie de ghemuire par\u021bial\u0103. Acum, efectua\u021bi o inspira\u021bie provizorie \u0219i trage\u021bi m\u00e2inile spre corp, \u00eentorc\u00e2nd palmele \u00een sus, spre cer, \u00een timp ce v\u0103 \u00eendrepta\u021bi \u0219i picioarele \u0219i v\u0103 bloca\u021bi genunchii. Aceasta v\u0103 face s\u0103 reveni\u021bi la pozi\u021bia ini\u021bial\u0103. Expira\u021bi, face\u021bi o scurt\u0103 pauz\u0103 cu pl\u0103m\u00e2nii goli\u021bi \u0219i asigura\u021bi-v\u0103 c\u0103 postura dumneavoastr\u0103 este corect\u0103 pentru ciclul urm\u0103tor, apoi apuca\u021bi p\u0103m\u00e2ntul cu degetele mari de la picioare \u0219i \u00eencepe\u021bi urm\u0103toarea inspira\u021bie \u00een timp ce ridica\u021bi palmele \u00een sus pe p\u0103r\u021bi. Acest exerci\u021biu trebuie efectuat \u00een totalitate foarte \u00eencet \u0219i controlat, pentru rezultate optime. Efectua\u021bi 8-12 cicluri. Dac\u0103 acesta este singurul dumneavoastr\u0103 exerci\u021biu din \u0219edin\u021b\u0103, pute\u021bi opta pentru 20-30 de repet\u0103ri. Beneficii: deschide complet Orbita Macrocosmic\u0103 \u0219i stimuleaz\u0103 fluxul de energie prin acele canale. Echilibreaz\u0103 polaritatea yin-yang \u0219i faciliteaz\u0103 fluxul de energie \u00eentre p\u0103r\u021bile st\u00e2ng\u0103 \u0219i dreapt\u0103, superioar\u0103 \u0219i inferioar\u0103, anterioar\u0103 \u0219i posterioar\u0103. Apucarea solului cu degetele mari de la picioare activeaz\u0103 meridianul ficatului, atr\u0103g\u00e2nd energie \u00een ficat \u00een timpul inspira\u021biei. Ofer\u0103 o \u00eentindere minu\u021bioas\u0103 a umerilor, cutiei toracice, pieptului \u0219i abdomenului, intensific\u00e2nd, astfel, respira\u021bia diafragmatic\u0103 profund\u0103. Stimuleaz\u0103 circula\u021bia s\u00e2ngelui prin sistem. \u00cen timp ce deschide Orbita Macrocosmic\u0103 de circula\u021bie a energiei, acest exerci\u021biu amplific\u0103 \u0219i circula\u021bia \u00een Orbita Microcosmic\u0103, ridic\u00e2nd energia de-a lungul coloanei vertebrale, spre cap, la inspira\u021bie, apoi cobor\u00e2nd-o prin partea din fa\u021b\u0103, p\u00e2n\u0103 \u00een abdomenul inferior, \u00een timpul expira\u021biei. Este, de asemenea, un exerci\u021biu excelent pentru dezvoltarea aten\u021biei focalizate \u0219i a concentr\u0103rii mentale \u00een qi gong \u0219i pentru cultivarea con\u0219tiin\u021bei qi-ului care se deplaseaz\u0103 prin corp. \n\nRelaxarea: colectarea \u0219i depozitarea energiei \nEste foarte important s\u0103 \u00eencheia\u021bi fiecare \u0219edin\u021b\u0103 de qi gong cu o serie de manevre menite s\u0103 colecteze \u0219i s\u0103 depoziteze, altfel energia care a fost recoltat\u0103 \u00een timpul practicii principale se poate pierde cu u\u0219urin\u021b\u0103. Dac\u0103 prea mult\u0103 energie este l\u0103sat\u0103 la nivelul capului \u0219i a p\u0103r\u021bii superioare a corpului dup\u0103 practic\u0103, pot ap\u0103rea unele probleme, cum ar fi ame\u021beala, durerile de cap, iritabilitatea \u0219i insomnia. Dureaz\u0103 doar c\u00e2teva minute s\u0103 se colecteze \u0219i s\u0103 se depoziteze energia \u00een c\u00e2mpul elixirului inferior de sub ombilic \u0219i \u00een jos, \u00een canalele \u0219i \u00een m\u0103duva osoas\u0103 a picioarelor, a\u0219adar asigura\u021bi-v\u0103 c\u0103 nu trece\u021bi cu vederea aceast\u0103 etap\u0103 important\u0103 a practicii. \n\nArmonizarea energiilor interne \u0219i externe (fig. 39) \nAcest exerci\u021biu este menit s\u0103 \u201eadune\u201d energia care a r\u0103mas \u00een partea superioar\u0103 a corpului, at\u00e2t din punct de vedere intern, c\u00e2t \u0219i extern, \u0219i s\u0103 o \u201e\u00eemping\u0103\u201d \u00een centrul c\u00e2mpului elixirului inferior pentru depozitare. Indiferent de combina\u021bia de exerci\u021bii qi gong pe care o alege\u021bi pentru practica principal\u0103, trebuie s\u0103 termina\u021bi \u00eentotdeauna o \u0219edin\u021b\u0103 cu acest exerci\u021biu, ce reprezint\u0103 primul pas al etapei de colectare \u0219i depozitare. Metod\u0103: sta\u021bi \u00een picioare \u00een postura Calului \u0219i aduce\u021bi m\u00e2inile pu\u021bin \u00een fa\u021b\u0103, astfel \u00eenc\u00e2t palmele s\u0103 fie \u00eendreptate una spre alta, cu punctele lao-gong perfect aliniate. Pe m\u0103sur\u0103 ce \u00eencepe\u021bi s\u0103 inspira\u021bi, \u00eendep\u0103rta\u021bi m\u00e2inile \u0219i roti\u021bi-le \u00een afar\u0103, spre p\u0103r\u021bi, apoi \u00eencet \u00een sus, men\u021bin\u00e2nd tot timpul punctele din palme aliniate. C\u00e2nd inspira\u021bia se \u00eencheie \u0219i m\u00e2inile sunt r\u0103sfirate \u00een fa\u021b\u0103, aproape de nivelul inimii, \u00eencepe\u021bi expira\u021bia \u0219i apropia\u021bi \u00eencet palmele, antebra\u021bele \u0219i coatele \u00eentr-o mi\u0219care lin\u0103, ca \u0219i cum a\u021bi comprima un balon mare. C\u00e2nd palmele se g\u0103sesc la o distan\u021b\u0103 de aproximativ 20 de centimetri \u0219i expira\u021bia este realizat\u0103 cam pe jum\u0103tate, cobor\u00e2\u021bi m\u00e2inile \u0219i bra\u021bele \u00eencet \u00een fa\u021b\u0103, p\u00e2n\u0103 c\u00e2nd reveni\u021bi \u00een pozi\u021bia ini\u021bial\u0103. Repeta\u021bi de 6-12 ori. \n\nA B \nC D \nE F Fig. 39. Armonizarea energiilor interne \u0219i externe: postura de \u00eenceput: postura Calului, cu m\u00e2inile \u00eentinse \u00een fa\u021b\u0103, cu palmele fa\u021b\u0103 \u00een fa\u021b\u0103 inspira\u021bi \u00eencet, \u00een timp ce ridica\u021bi m\u00e2inile pe p\u0103r\u021bi, \u00een fa\u021b\u0103, men\u021bin\u00e2nd palmele aliniate bra\u021bele ridicate \u0219i \u00eentinse \u00een fa\u021b\u0103, cu palmele fa\u021b\u0103 \u00een fa\u021b\u0103, la \u00eencheierea inspira\u021biei apropia\u021bi palmele \u0219i antebra\u021bele \u00eentre ele, \u00een timp ce expira\u021bi u\u0219or c\u00e2nd palmele sunt la o distan\u021b\u0103 egal\u0103 cu l\u0103\u021bimea capului, cobor\u00e2\u021bi-le \u00eencet prin fa\u021ba corpului, \u00een timp ce continua\u021bi expira\u021bia palmele revin la pozi\u021bia ini\u021bial\u0103 la \u00eencheierea expira\u021biei \nDup\u0103 ultima expira\u021bie, continua\u021bi s\u0103 \u021bine\u021bi m\u00e2inile \u00eentinse \u00een fa\u021b\u0103, cu palmele aliniate, la o distan\u021b\u0103 aproximativ egal\u0103 cu l\u0103\u021bimea umerilor, \u00eenchide\u021bi ochii \u0219i continua\u021bi respira\u021bia abdominal\u0103 profund\u0103, \u00eendep\u0103rt\u00e2nd m\u00e2inile \u00eenc\u0103 pu\u021bin \u00een faza de expira\u021bie \u0219i apropiindu-le din nou \u00een timpul inspira\u021biei, asemenea unui acordeon. Continua\u021bi timp de trei-cinci minute. Beneficii: colecteaz\u0103 energia din p\u0103r\u021bile superioare ale corpului, la nivel intern, dar \u0219i extern, o condenseaz\u0103 \u0219i o coboar\u0103 prin partea frontal\u0103 \u00een centrul c\u00e2mpului elixirului inferior, pentru depozitare. Armonizeaz\u0103 c\u00e2mpul energetic uman cu cele externe \u0219i echilibreaz\u0103 polaritatea la nivelul \u00eentregului sistem. Deplaseaz\u0103 energia prin punctele lao-gong din palme \u0219i ajut\u0103 la cultivarea con\u0219tiin\u021bei fluxului de energie. Permite energiei s\u0103 se a\u0219eze \u00een mod natural \u00een p\u0103r\u021bile inferioare ale corpului. \n\nA B \nC D Fig. 40. Masarea descendent\u0103 a capului \u0219i g\u00e2tului: masa\u021bi capul \u00een jos, din cre\u0219tet p\u00e2n\u0103 \u00een partea posterioar\u0103 a g\u00e2tului continua\u021bi s\u0103 cobor\u00e2\u021bi de-a lungul g\u00e2tului, \u00eencep\u00e2nd, \u00een acela\u0219i timp, s\u0103 masa\u021bi descendent din cre\u0219tet, cu cealalt\u0103 m\u00e2n\u0103 continua\u021bi s\u0103 cobor\u00e2\u021bi cu a doua m\u00e2n\u0103 reveni\u021bi cu prima m\u00e2n\u0103 pe cre\u0219tetul capului, pentru urm\u0103toarea masare descendent\u0103 \nNot\u0103: ultima parte a acestui exerci\u021biu (pozi\u021bia nemi\u0219cat\u0103 cu palmele \u00eentinse \u00een fa\u021b\u0103) este o form\u0103 de medita\u021bie \u00een picioare \u0219i poate fi practicat\u0103 separat \u00een orice moment din zi \u0219i din noapte. Atunci c\u00e2nd este practicat\u0103 la finalul unei runde de medita\u021bie prin mi\u0219care, ajut\u0103 la stabilizarea energiei \u0219i transform\u0103 o parte din aceasta \u00een vitalitate spiritual\u0103. \n\nMasarea descendent\u0103 a capului \u0219i g\u00e2tului (fig. 40) \nMetod\u0103: freca\u021bi palmele energic una de alta p\u00e2n\u0103 se \u00eenc\u0103lzesc, apoi amplasa\u021bi o palm\u0103 pe cre\u0219tetul capului \u0219i masa\u021bi \u00een jos, pe partea posterioar\u0103 a capului, de-a lungul \u0219i apoi de-a lungul p\u0103r\u021bii laterale a g\u00e2tului, p\u00e2n\u0103 \u00een fa\u021b\u0103, unde se afl\u0103 clavicula \u0219i pieptul. Prima palm\u0103 este urmat\u0103 imediat de urm\u0103toarea, efectu\u00e2ndu-se o masare alternativ\u0103 descendent\u0103 a capului \u0219i a g\u00e2tului \u0219i trecerea prin p\u0103r\u021bile laterale, p\u00e2n\u0103 \u00een fa\u021b\u0103, de-a lungul pieptului. Beneficii: \u00eendep\u0103rteaz\u0103 energia excesiv\u0103 de la nivelul capului sau al g\u00e2tului \u0219i o pune \u00een circula\u021bie prin partea frontal\u0103 a corpului, a\u0219ez\u00e2nd-o \u00een c\u00e2mpul elixirului inferior de sub ombilic. Activeaz\u0103 limfa la nivelul g\u00e2tului \u0219i stimuleaz\u0103 circula\u021bia s\u00e2ngelui \u00een scalp. \n\nBaterea Tobei Cere\u0219ti (fig. 41) \nMetod\u0103: freca\u021bi palmele \u00eentre ele p\u00e2n\u0103 se \u00eenc\u0103lzesc, apoi pozi\u021biona\u021bi-le deasupra urechilor, astup\u00e2ndu-le etan\u0219, \u021bin\u00e2nd degetele pe partea posterioar\u0103 a cutiei craniene, \u00een punctele \u201eIazul V\u00e2ntului\u201d, unde se termin\u0103 g\u00e2tul \u0219i \u00eencepe cutia cranian\u0103 (vezi p. 150). Lovi\u021bi u\u0219or, \u00een mod repetat, cre\u00e2nd un sunet asem\u0103n\u0103tor tobei \u00een interiorul cutiei craniene, de 36 de ori. A B Fig. 41. Baterea Tobei Cere\u0219ti: \u00eencruci\u0219a\u021bi ar\u0103t\u0103toarele peste degetele mijlocii lovi\u021bi partea posterioar\u0103 a cutiei craniene cu ar\u0103t\u0103toarele \nBeneficii: ajut\u0103 la \u00eendep\u0103rtarea energiei excesive de la nivelul cutiei craniene. Vibra\u021biile stimuleaz\u0103 glandele pineal\u0103 \u0219i pituitar\u0103 \u0219i ajut\u0103 la echilibrarea func\u021biilor emisferelor dreapt\u0103 \u0219i st\u00e2ng\u0103. Elimin\u0103 statica mental\u0103 din creier, preg\u0103tind mintea pentru medita\u021bia prin nemi\u0219care, dup\u0103 o rund\u0103 de exerci\u021bii prin mi\u0219care. \n\nLimpezirea corpului \nMetod\u0103: freca\u021bi palmele una de alta p\u00e2n\u0103 se \u00eenc\u0103lzesc. Folosi\u021bi palma st\u00e2ng\u0103 pentru a limpezi, printr-o mi\u0219care de m\u0103turare, zona din jurul bra\u021bului drept, de la um\u0103r \u00een jos, pe partea exterioar\u0103 a bra\u021bului, spre degete, apoi de la um\u0103r \u00een jos, pe partea interioar\u0103 a bra\u021bului, p\u00e2n\u0103 la degete. Face\u021bi acela\u0219i lucru \u0219i pentru cel\u0103lalt bra\u021b, folosind cealalt\u0103 m\u00e2n\u0103. Freca\u021bi din nou palmele \u00eentre ele, apoi folosi\u021bi-le pentru a freca pieptul \u00eentr-o mi\u0219care descendent\u0103, de la g\u00e2t la ombilic, apoi de-a lungul cutiei toracice, de la subsuori p\u00e2n\u0103 la \u0219olduri. Beneficii: coboar\u0103 energia excesiv\u0103 din partea superioar\u0103 a corpului, \u00eendrept\u00e2nd-o spre m\u00e2ini \u0219i abdomenul inferior. Stimuleaz\u0103 microcircula\u021bia la nivelul pielii. Fortific\u0103 scutul defensiv al Energiei Protectoare. \n\nMasarea descendent\u0103 a rinichilor \nMetod\u0103: Freca\u021bi palmele una de alta p\u00e2n\u0103 se \u00eenc\u0103lzesc. Pune\u021bi palmele deasupra rinichilor \u0219i masa\u021bi u\u0219or. Beneficii: atrage energia \u00een jos spre rinichi \u0219i glandele suprarenale \u0219i o condenseaz\u0103 acolo. Stimuleaz\u0103 secre\u021biile suprarenale \u0219i \u00eent\u0103re\u0219te imunitatea. \n\nLovirea u\u0219oar\u0103 a canalului piciorului (fig. 42) \nMetod\u0103: freca\u021bi palmele una de alta p\u00e2n\u0103 ce se \u00eenc\u0103lzesc, apoi str\u00e2nge\u021bi degetele \u00een pumni, cu opozabilele \u00eencle\u0219tate pe deasupra degetelor ar\u0103t\u0103toare. Folosi\u021bi \u00eencheieturile \u00eendoite ale degetelor \u0219i bazele palmelor pentru a lovi energic \u00een jos, prin partea exterioar\u0103 a picioarelor, de la \u0219olduri p\u00e2n\u0103 la glezne, \u0219i \u00eenapoi \u00een sus, de trei ori. Apoi, face\u021bi acela\u0219i lucru \u0219i pe suprafa\u021ba interioar\u0103 a picioarelor, de la bifurca\u021bia picioarelor p\u00e2n\u0103 la glezne. Pute\u021bi efectua acest exerci\u021biu \u00een picioare, aplec\u00e2ndu-v\u0103 \u00een fa\u021b\u0103 sau \u0219ez\u00e2nd pe un taburet. Beneficii: \u00eendreapt\u0103 energia acumulat\u0103 la nivelul picioarelor \u00een rezervoarele canalelor picioarelor \u0219i \u00een m\u0103duva oaselor picioarelor. Canalele picioarelor au rol de centri de depozitare pentru energia sexual\u0103 \u0219i pentru vitalitatea fizic\u0103 general\u0103, iar m\u0103duva produce globule albe \u0219i ro\u0219ii. Atunci c\u00e2nd m\u0103duva este \u00eemprosp\u0103tat\u0103 cu energie, aceasta purific\u0103 m\u0103duva \u0219i stimuleaz\u0103 producerea unor noi celule sanguine. A B Fig. 42. Lovirea u\u0219oar\u0103 a canalului piciorului: Lovi\u021bi u\u0219or \u00een sus \u0219i \u00een jos, de-a lungul p\u0103r\u021bii exterioare a picioarelor, de la \u0219olduri la glezne Lovi\u021bi u\u0219or \u00een sus \u0219i \u00een jos, de-a lungul p\u0103r\u021bii interioare a picioarelor, de la zona dintre picioare p\u00e2n\u0103 la glezne \nMasarea ombilicului: \u00eenchiderea por\u021bilor energetice (fig. 43) \nMetod\u0103: freca\u021bi palmele una de alta p\u00e2n\u0103 ce se \u00eenc\u0103lzesc. Pune\u021bi o palm\u0103 pe ombilic, cu punctul lao-gong exact deasupra acestuia. Pune\u021bi cealalt\u0103 palm\u0103 deasupra primei, apoi masa\u021bi \u00eencet, descriind cercuri mici, de 25-35 de ori. Beneficii: aceast\u0103 manevr\u0103, care \u00eenchide por\u021bile energetice, atrage energia din \u00eentregul sistem \u00een jos, \u00een regiunea ombilicului, pentru depozitare, \u0219i etan\u0219eaz\u0103 c\u00e2mpul elixirului inferior, astfel \u00eenc\u00e2t energia colectat\u0103 aici s\u0103 nu se piard\u0103. De asemenea, stimuleaz\u0103 secre\u021biile gastrointestinale \u0219i echilibreaz\u0103 func\u021biile digestive. Armonizeaz\u0103 \u00eentregul sistem energetic \u0219i dezvolt\u0103 con\u0219tiin\u021ba c\u00e2mpului elixirului inferior ca fiind centrul echilibrului \u0219i punctul principal de depozitare pentru energie. \n\nFig. 43. Masarea ombilicului: \u00eenchiderea por\u021bilor energetice \nCum s\u0103 mul\u021bumim universului \u0219i tuturor predicatorilor adev\u0103rului (fig. 44) \nAcesta este modul corect de a \u00eencheia orice tip de lucru cu energia intern\u0103 sau cu spiritul \u00een tradi\u021biile asiatice \u0219i se aseam\u0103n\u0103, oarecum, cu obiceiul din tradi\u021ba occidental\u0103 de a spune o rug\u0103ciune \u00eenainte de mas\u0103. \u00centr-adev\u0103r, unii practican\u021bi fac gesturi similare at\u00e2t \u00eenainte, c\u00e2t \u0219i dup\u0103 o \u0219edin\u021b\u0103, iar \u00een unele \u0219coli este ceva obi\u0219nuit s\u0103 te apleci \u00een direc\u021bia tuturor celor patru puncte cardinale \u00een semn de recunoa\u0219tere simbolic\u0103 a \u00eentregului univers. Scopul este de a recunoa\u0219te marea \u00een\u021belepciune \u0219i putere a universului, iar pentru cei care au st\u0103p\u00e2nit deja acea \u00een\u021belepciune \u0219i putere \u0219i \u00eei \u00eenva\u021b\u0103 pe al\u021bii cum s\u0103 le descopere, s\u0103 \u00ee\u0219i exprime recuno\u0219tin\u021ba personal\u0103 pentru ceea ce s-a c\u00e2\u0219tigat \u00een timpul \u0219edin\u021bei de practic\u0103 tocmai \u00eencheiate. \u00cen afar\u0103 de faptul c\u0103 se mul\u021bume\u0219te universului \u00een sine, acesta reprezint\u0103 \u0219i un gest de respect pentru to\u021bi adev\u0103ra\u021bii profesori care au ajutat la transmiterea \u00een\u021belepciunii \u0219i puterii universului pentru umanitate. Aceast\u0103 recuno\u0219tin\u021b\u0103 include persoana care v\u0103 \u00eenva\u021b\u0103, pe profesorul profesorului dumneavoastr\u0103 \u0219i pe to\u021bi profesorii din acea descenden\u021b\u0103, plus to\u021bi profesorii ce au \u00eenv\u0103\u021bat vreodat\u0103 ceva pe cineva, pe care dumneavoastr\u0103 \u00eei considera\u021bi a fi sacri, cum ar fi Iisus Hristos, Buddha sau Lao Zi. \n\nFig. 44. Cum s\u0103 mul\u021bumim universului \u0219i tuturor predicatorilor adev\u0103rului \nMetod\u0103: dup\u0103 \u00eencheierea pasului final al practicii dumneavoastr\u0103, uni\u021bi-v\u0103 palmele \u00een fa\u021ba inimii, apleca\u021bi-v\u0103 u\u0219or capul \u0219i mul\u021bumi\u021bi-le \u00een g\u00e2nd profesorilor vo\u0219tri, profesorilor pe care i-au avut ace\u0219tia \u0219i tuturor predicatorilor adev\u0103rului, ca \u0219i \u00eentregului univers, pentru \u00eemp\u0103rt\u0103\u0219irea \u00een\u021belepciunii \u0219i puterii lor cu dumneavoastr\u0103, \u0219i promite\u021bi s\u0103 \u00eemp\u0103rt\u0103\u0219i\u021bi \u0219i altora ceea ce a\u021bi acumulat. Beneficii: de\u0219i acest pas poate p\u0103rea a fi o simpl\u0103 formalitate, poate avea, \u00een realitate, o influen\u021b\u0103 foarte mare asupra practicii dumneavoastr\u0103. Dup\u0103 o \u0219edin\u021b\u0103 de qi gong, \u00eentregul dumneavoastr\u0103 sistem este foarte str\u00e2ns legat de energia \u0219i con\u0219tiin\u021ba universului, cu spiritele profesorilor dumneavoastr\u0103 \u0219i cu orice alte entit\u0103\u021bi spirituale pe care le considera\u021bi a fi sacre. Dac\u0103 recunoa\u0219te\u021bi \u00een mod con\u0219tient prezen\u021ba acestora \u0219i v\u0103 exprima\u021bi gratitudinea pentru beneficiile \u00een\u021belepciunii lor, compasiunea \u0219i puterea vor crea o leg\u0103tur\u0103 puternic\u0103 \u00eentre spiritul dumneavoastr\u0103 \u0219i ale lor, iar acest lucru va crea un canal de transmitere direct\u0103 de la o minte la alta, \u00een practica dumneavoastr\u0103. Acest gest ajut\u0103 la prevenirea m\u00e2ndriei excesive, care apare uneori ca rezultat al practicii \u00eencununate de succes, prin recunoa\u0219terea universului ca surs\u0103 suprem\u0103 a tuturor virtu\u021bilor, meritul nefiind al orgoliului dumneavoastr\u0103, \u0219i prin faptul c\u0103 v\u0103 considera\u021bi a fi un vas \u00een care curg \u00een\u021belepciunea \u0219i puterea universului, asemenea unei ape de purificare \u00eentr-o vaz\u0103. \n\nMedita\u021bia prin nemi\u0219care \nFormele de qi gong prin nemi\u0219care pot fi practicate \u00een una dintre posturile \u00een care st\u0103 a\u0219ezat (vezi fig. 12 \u0219i 13, p. 157) sau \u00een postura Calului (vezi p. 153), cu palmele \u021binute la o distan\u021b\u0103 egal\u0103 cu l\u0103\u021bimea umerilor, \u00een fa\u021b\u0103, \u00eendreptate una spre cealalt\u0103 (fig. 49a) ori \u00eentinse spre p\u0103r\u021bi, cu palmele \u00eenainte (fig. 49b). Medita\u021bia prin nemi\u0219care \u0219i cea prin mi\u0219care sunt aspectele yin \u0219i yang ale formelor de qi gong, iar atunci c\u00e2nd sunt practicate \u00eempreun\u0103, efectele sunt extrem de sinergetice \u0219i se completeaz\u0103. Ambele stiluri de practic\u0103 mobilizeaz\u0103 energia intern\u0103 \u0219i echilibreaz\u0103 sistemul energetic uman. Totu\u0219i, formele prin mi\u0219care se concentreaz\u0103 mai mult asupra interac\u021biunii dintre energie \u0219i esen\u021b\u0103 \u0219i a sincroniz\u0103rii dintre corp \u0219i respira\u021bie, \u00een timp ce formele prin nemi\u0219care implic\u0103 energia \u0219i spiritul \u0219i lucreaz\u0103 mai mult cu uniunea dintre minte \u0219i respira\u021bie. Exerci\u021biile prin mi\u0219care constituie a\u0219adar cea mai benefic\u0103 form\u0103 de practic\u0103 pentru cultivarea s\u0103n\u0103t\u0103\u021bii fizice \u0219i a longevit\u0103\u021bii, \u00een timp ce formele prin nemi\u0219care sunt cele mai bune pentru cultivarea lucidit\u0103\u021bii mentale, a con\u0219tiin\u021bei spirituale \u0219i a st\u0103rii de spirit lini\u0219tite. Atunci c\u00e2nd sunt practicate \u00eempreun\u0103, medita\u021bia prin nemi\u0219care este, de obicei, realizat\u0103 dup\u0103 seria de exerci\u021bii prin mi\u0219care \u0219i, \u00een acest caz, nu mai este nevoie s\u0103 preg\u0103ti\u021bi corpul \u0219i respira\u021bia cu exerci\u021bii de \u00eenc\u0103lzire preliminare, deoarece ambele vor fi deja echilibrate \u00een urma exerci\u021biilor prin mi\u0219care. C\u00e2nd medita\u021bia prin nemi\u0219care este practicat\u0103 separat, de exemplu, seara t\u00e2rziu, e cel mai bine s\u0103 v\u0103 preg\u0103ti\u021bi, mai \u00eent\u00e2i, sistemul prin echilibrarea corpului, respira\u021biei \u0219i min\u021bii, urm\u00e2nd urm\u0103torii pa\u0219i preliminari. \n\nEchilibrarea corpului \u0219i a respira\u021biei pentru medita\u021bia prin nemi\u0219care \nCorpul \u2013 mai \u00eent\u00e2i face\u021bi timp de dou\u0103-trei minute \u00eenc\u0103lzirea prin rotirile spinale introduse \u00een sec\u021biunea anterioar\u0103 (p. 203), apoi efectua\u021bi timp de dou\u0103-trei minute urm\u0103toarea \u00eentindere spinal\u0103 sub form\u0103 de \u201eserpentin\u0103\u201d (Fig. 45). \u0218ede\u021bi cu picioarele \u00eencruci\u0219ate pe podea sau pe marginea unui scaun, cu palmele \u00een jos pe genunchi. Scoate\u021bi b\u0103rbia \u00een afar\u0103 \u0219i apleca\u021bi-v\u0103 \u00een fa\u021b\u0103, dirij\u00e2nd corpul cu ajutorul capului \u0219i \u00eentinz\u00e2nd coloana vertebral\u0103. Atunci c\u00e2nd coloana este complet \u00eentins\u0103 \u00een fa\u021b\u0103, pune\u021bi b\u0103rbia \u00een piept, arcui\u021bi coloana \u0219i ridica\u021bi din nou trunchiul \u00een pozi\u021bie dreapt\u0103, \u00eemping\u00e2nd m\u00e2inile \u00een genunchi \u0219i \u00eendrept\u00e2nd \u0219ira spin\u0103rii din coccis p\u00e2n\u0103 la g\u00e2t. Repeta\u021bi \u00eentr-un ritm destul de vioi, timp de dou\u0103-trei minute. Acest exerci\u021biu \u00eentinde coloana, aliniaz\u0103 vertebrele \u0219i stimuleaz\u0103 nervii canalului spinal. Deschide cele dou\u0103 cananale majore, din fa\u021b\u0103 \u0219i din spate, ale circuitului Orbitei Microcosmice, ca \u0219i Canalul central P\u0103trunz\u0103tor, care une\u0219te por\u021bile energetice de pe cre\u0219tetul capului \u0219i c\u00e2mpul elixirului inferior din abdomen. Acestea trei sunt cele mai importante canale pentru circula\u021bia energiei interne \u00een medita\u021bia prin nemi\u0219care. De asemenea, tonific\u0103 mu\u0219chii coloanei vertebrale pentru a ajuta la men\u021binerea posturii corecte \u00een timpul practicii. A B C \nD E F \nFig. 45. \u00centinderea spinal\u0103: postura de \u00eenceput: cu m\u00e2inile pe genunchi \u0219i coloana dreapt\u0103 apleca\u021bi-v\u0103 \u00eenainte, conduc\u00e2nd mi\u0219carea cu ajutorul b\u0103rbiei \u0219i arcuind coloana extinde\u021bi-v\u0103 complet \u00eenainte \u0219i \u00eentinde\u021bi coloana apleca\u021bi capul \u0219i arcui\u021bi coloana \u00een sus, \u00eemping\u00e2ndu-v\u0103 \u00een m\u00e2ini \u00eempinge\u021bi din nou corpul \u00een sus \u00een postur\u0103 dreapt\u0103 \u0219i ridica\u021bi g\u00e2tul \u00een timp ce v\u0103 \u00eendrepta\u021bi coloana reveni\u021bi la postura de \u00eenceput \nRespira\u021bia \u2013 \u00een timp ce sta\u021bi a\u0219ezat sau \u00een picioare \u00een postura adecvat\u0103, respira\u021bi timp de un minut sau dou\u0103 folosind respira\u021bia muget cresc\u0103toare, pentru a cur\u0103\u021ba pl\u0103m\u00e2nii, a relaxa diafragma, a oxigena fluxul sanguin \u0219i a elimina dioxidul de carbon \u0219i alte reziduuri. Apoi, realiza\u021bi \u00eentre \u0219ase \u0219i opt serii de respira\u021bii de tip \u201elimpezi\u021bi capul, r\u0103cori\u021bi inima\u201d (fig. 46), dup\u0103 cum urmeaz\u0103: inspira\u021bi ad\u00e2nc \u0219i lent pe n\u0103ri, \u00een timp ce ridica\u021bi capul \u0219i \u00eel \u00eenclina\u021bi pe spate, arcuind g\u00e2tul \u0219i partea superioar\u0103 a coloanei, p\u00e2n\u0103 c\u00e2nd sunt perfect \u00eentinse. Apoi, deschide\u021bi gura \u0219i \u00eencepe\u021bi o expira\u021bie prelung\u0103 \u0219i lent\u0103, vocaliz\u00e2nd un sunet \u201ehau\u201d din partea superioar\u0103 a g\u00e2tului, \u00een timp ce cobor\u00e2\u021bi capul \u00een fa\u021b\u0103 \u0219i b\u0103ga\u021bi b\u0103rbia \u00een piept pe m\u0103sur\u0103 ce se \u00eencheie expira\u021bia. Inspira\u021bi, ridica\u021bi capul \u0219i reveni\u021bi, repet\u00e2nd de \u0219ase-opt ori. Acest exerci\u021biu elimin\u0103 energia de Foc excesiv\u0103 din pl\u0103m\u00e2ni \u0219i din inim\u0103, r\u0103corind \u0219i calm\u00e2nd, astfel, sistemele respirator \u0219i circulator pentru medita\u021bia prin nemi\u0219care. De asemenea, limpeze\u0219te creierul, elibereaz\u0103 tensiunea de la nivelul g\u00e2tului \u0219i umerilor \u0219i activeaz\u0103 circula\u021bia de energie de-a lungul canalelor spinale din cap. \n\nFig. 46. Respira\u021bia pentru \u201elimpezirea min\u021bii \u0219i domolirea inimii\u201d: inspira\u021bi \u0219i ridica\u021bi capul pe spate c\u00e2t de mult pute\u021bi expira\u021bi \u0219i apleca\u021bi capul \u00een fa\u021b\u0103 c\u00e2t de mult pute\u021bi \nMintea \u2013 Dup\u0103 \u00eencheierea manevrelor descrise mai sus, efectua\u021bi c\u00e2teva minute de respira\u021bie alternativ\u0103 pe n\u0103ri. Acest exerci\u021biu nu numai c\u0103 echilibreaz\u0103 \u0219i mai mult respira\u021bia, ci stabile\u0219te un echilibru \u0219i \u00eentre emisferele dreapt\u0103 \u0219i st\u00e2ng\u0103 ale creierului, induce o stare de echilibru mental \u0219i permite intui\u021biei \u0219i flerului caracteristice emisferei drepte s\u0103 func\u021bioneze \u00eempreun\u0103 cu g\u00e2ndirea ra\u021bional\u0103 \u0219i logica liniar\u0103 ale emisferei drepte. \u00cen cele din urm\u0103, inspira\u021bi profund, apoi deschide\u021bi gura \u0219i g\u00e2tul larg \u0219i vocaliza\u021bi tonul \u201eaaa\u201d \u00eentr-un \u0219uvoi prelung \u0219i constant, p\u00e2n\u0103 c\u00e2nd pl\u0103m\u00e2nii se golesc complet. Repeta\u021bi de trei ori. Acest ton deschide chakra g\u00e2tului, care controleaz\u0103 respira\u021bia \u0219i g\u0103zduie\u0219te facult\u0103\u021bile spirituale implicate \u00een perceperea \u0219i exprimarea adev\u0103rului. Vocalizarea acestui sunet \u00eeninte de medita\u021bia prin nemi\u0219care ajut\u0103 la preg\u0103tirea min\u021bii pentru a primi orice mesaj sau impresie pe care universul (\u201eCerul\u201d) le poate transmite \u00een timpul unei \u0219edin\u021be. \n\nMedita\u021bia \u00een pozi\u021bie \u0219ez\u00e2nd\u0103 \nExist\u0103 multe stiluri diferite de medita\u021bie \u00een tradi\u021biile spirituale ale Asiei, fiecare av\u00e2nd propriile zeit\u0103\u021bi tutelare, sfin\u021bi protectori, texte sacre \u0219i revela\u021bii divine pe care discipolii le pot folosi \u00een practicile lor contemplative. Av\u00e2nd \u00een vedere c\u0103 aceast\u0103 carte se axeaz\u0103 pe qi gong ca modalitate de a lucra cu energia \u0219i c\u0103 medita\u021bia e o form\u0103 de qi gong \u00een care energia este folosit\u0103 pentru a hr\u0103ni spiritul, iar spiritul este focalizat pentru a regla energia, ne vom limita discu\u021bia aici la modalit\u0103\u021bile de a lucra cu energia \u00een scopuri spirituale \u0219i cu spiritul, pentru cultivarea energiei. Aceasta este abordarea taoist\u0103 a medita\u021biei \u2013 o cale nesectar\u0103 \u0219i nonteist\u0103 care poate fi aplicat\u0103 oric\u0103rei tradi\u021bii spirituale din lume, f\u0103r\u0103 a intra \u00een conflict cu doctrinele teoretice \u0219i cu credin\u021bele religioase. Unul dintre obiectivele principale ale medita\u021biei taoiste este, pur \u0219i simplu, acela de a elimina din minte g\u00e2ndirea discursiv\u0103 \u0219i distrac\u021biile lume\u0219ti \u0219i de a o readuce \u00eentr-o stare impecabil\u0103 de luciditate deschis\u0103 \u0219i calm, astfel \u00eenc\u00e2t s\u0103 ne putem reg\u0103si leg\u0103tura inerent\u0103 cu con\u0219tiin\u021ba infinit\u0103 a universului. Dup\u0103 cum afirm\u0103 marele maestru din dinastia Tang, Lu Tung-pin, care face parte din \u0218coala de taoism a realit\u0103\u021bii complete, \u201emintea este la origine pur\u0103 \u0219i calm\u0103, complet liber\u0103 \u0219i infinit de vast\u0103... A\u0219adar, manevrarea min\u021bii nu \u00eenseamn\u0103 dec\u00e2t men\u021binerea ei \u00een starea ini\u021bial\u0103 de puritate, limpede ca apa de munte, proasp\u0103t\u0103 \u0219i necontaminat\u0103, t\u0103cut\u0103 asemenea unei v\u0103i uria\u0219e, f\u0103r\u0103 distrac\u021bii, nem\u0103surabil de vast\u0103, deschis\u0103 larg asemenea cerului, f\u0103r\u0103 limite.\u201d Scopul acestei practici nu este doar de a sta nemi\u0219ca\u021bi o perioad\u0103 de timp \u00een fiecare zi, dup\u0103 care s\u0103 revenim la starea noastr\u0103 normal\u0103 de absen\u021b\u0103, ci de a cultiva nemi\u0219carea min\u021bii pe perioada \u00eentregii zile. \u201eS\u0103 stai \u00eentr-adev\u0103r\u201d, scria maestrul Wang Che din dinastia Sung, \u201e\u00eenseamn\u0103 c\u0103 mintea este la fel de nemi\u0219cat\u0103 ca un munte \u00een orice moment, indiferent de ceea ce face\u021bi, \u00een timp ce sunte\u021bi implicat \u00eentr-o activitate, la fel ca \u0219i atunci c\u00e2nd v\u0103 odihni\u021bi...\u201d. Ce nu \u00een\u021beleg persoanele care nu mediteaz\u0103 este c\u0103 medita\u021bia are efecte benefice foarte practice pentru s\u0103n\u0103tate, longevitate, ca \u0219i pentru cultivarea spiritual\u0103, iar acest lucru e valabil \u00een mod deosebit \u00een cazul medita\u021biei taoiste, care cultiv\u0103 energia fundamental\u0103 a vie\u021bii. Clasicul taoist Huai-nan-tze afirm\u0103: \nOrice lucru care poate fi ob\u021binut \u00een interior se poate realiza \u0219i \u00een exterior. C\u00e2nd st\u0103p\u00e2nim aspectul intern, organele vitale sunt \u00een perfect\u0103 armonie \u0219i mintea este calm\u0103... C\u00e2nd ne odihnim \u00een senin\u0103tate \u00eemplinit\u0103 \u0219i nu suntem tulbura\u021bi de ata\u0219amentele obi\u0219nuite, atunci organele vitale se odihnesc \u00een armonie, inundate \u00een energia care nu curge. Astfel, spiritul protejeaz\u0103 trupul la interior, f\u0103r\u0103 a r\u0103t\u0103ci. Stresul mental \u0219i emo\u021bional sec\u0103tuie\u0219te energia mai repede dec\u00e2t cea mai istovitoare munc\u0103 fizic\u0103. Stresul nu d\u0103uneaz\u0103 numai organelor \u0219i diminueaz\u0103 reac\u021bia sistemului imunitar prin producerea secre\u021biilor hormonale ce men\u021bin \u00eentregul sistem \u00eentr-o alert\u0103 permanent\u0103 de tipul \u201elupt\u0103 sau fug\u0103\u201d, ci cauzeaz\u0103 \u0219i o scurgere constant\u0103 a energiei din cauza grijilor \u0219i a fr\u0103m\u00e2nt\u0103rilor emo\u021bionale pe care le provoac\u0103. Medita\u021bia este cel mai eficient antidot \u00eempotriva stresului \u0219i, prin practic\u0103 sus\u021binut\u0103, aceasta obi\u0219nuie\u0219te mintea s\u0103 nu mai reac\u021bioneze la situa\u021biile stresante determin\u00e2nd alerta \u201elupt\u0103 sau fug\u0103\u201d, ci cultiv\u00e2nd virtu\u021bile deta\u0219\u0103rii \u0219i ale controlului emo\u021bional. Elementul care distinge medita\u021bia taoist\u0103 de toate celelalte tradi\u021bii este alchimia intern\u0103 a celor Trei Comori, ce integreaz\u0103 corpul \u0219i mintea cu energia. Dup\u0103 cum afirm\u0103 Chang San-feng, autorul Tai Chi Chuan-ului, alchimia intern\u0103 \u201e\u00eei permite spiritului s\u0103 direc\u021bioneze energia \u0219i energiei s\u0103 sus\u021bin\u0103 corpul. \u00cen acest stadiu, nu mai sunt necesare exerci\u021biile complicate \u0219i alte tehnici pentru a atinge longevitatea\u201d. Cu alte cuvinte, c\u00e2nd ajunge\u021bi \u00een stadiul de practic\u0103 \u00een care v\u0103 pute\u021bi controla energia direct cu ajutorul min\u021bii, prin intermediul alchimiei interne, medita\u021bia devine singura practic\u0103 de care ave\u021bi nevoie pentru s\u0103n\u0103tate \u0219i longevitate \u0219i nici m\u0103car exerci\u021biile fizice nu mai sunt necesare, din moment ce v\u0103 ve\u021bi putea \u201eantrena\u021bi\u201d corpul cu ajutorul min\u021bii, prin intermediul controlului complet pe care \u00eel are asupra energiei. Dar v\u0103 rog s\u0103 nu crede\u021bi c\u0103 pute\u021bi renun\u021ba la exerci\u021bii, la alimenta\u021bia s\u0103n\u0103toas\u0103, la suplimentele alimentare, la disciplina sexual\u0103 \u0219i la alte tehnici dup\u0103 doar c\u00e2teva zile de practicare a medita\u021biei. Sunt necesari mul\u021bi ani de practic\u0103 disciplinat\u0103 pentru a atinge stadiul de m\u0103iestrie personal\u0103 \u0219i, p\u00e2n\u0103 atunci, toate exerci\u021biile \u0219i celelalte tehnici fizice implicate \u00een \u201eTao pentru cultivarea vie\u021bii\u201d r\u0103m\u00e2n pietre de temelie importante \u00een construirea practicii. O serie de tehnici tradi\u021bionale de medita\u021bie taoist\u0103 sunt descrise \u00een c\u0103r\u021bile anterioare ale subsemnatului, astfel \u00eenc\u00e2t aici nu vom face dec\u00e2t s\u0103 trecem \u00een revist\u0103 \u00eempreun\u0103 pa\u0219ii unei \u0219edin\u021be tipice de medita\u021bie, lucr\u00e2nd cu Canalul central P\u0103trunz\u0103tor, cu Orbita Microcosmic\u0103 (Canalul Conduc\u0103tor \u0219i cel al Concep\u021biei), cu poarta energetic\u0103 din cre\u0219tetul capului \u0219i cu alte \u201ec\u0103i\u201d majore care transmit energie de-a lungul Orbitei Microcosmice. Figura 47 schi\u021beaz\u0103 c\u0103ile majore prin care trece energia \u00een timpul acestei medita\u021bii. \u0218ede\u021bi \u00eentr-o postur\u0103 comod\u0103, fie cu picioarele \u00eencruci\u0219ate pe podea, cu o pernu\u021b\u0103 care s\u0103 v\u0103 ridice pelvisul \u0219i s\u0103 v\u0103 sprijine coloana vertebral\u0103, fie pe marginea unui taburet sau scaun jos. Dac\u0103 nu a\u021bi practicat un set de exerci\u021bii de medita\u021bie prin mi\u0219care \u00eenainte s\u0103 sta\u021bi jos, preg\u0103ti\u021bi-v\u0103 mai \u00eent\u00e2i, folosind pa\u0219ii preliminari descri\u0219i mai sus (vezi p. 237). \n\nFig. 47. Principalele c\u0103i energetice \u00een medita\u021bia taoist\u0103: Canalul Conduc\u0103tor, cel al Concep\u021biei, cel P\u0103trunz\u0103tor \u0219i Canalul-Centur\u0103; C\u00e2mpurile Elixirelor Superior \u0219i Inferior \nPune\u021bi-v\u0103 m\u00e2inile separat deasupra coapselor, cu palmele \u00een sus, \u00eenchide\u021bi ochii \u0219i petrece\u021bi primele c\u00e2teva minute lucr\u00e2nd exclusiv cu respira\u021bia. Urm\u0103ri\u021bi fluxul de aer care intr\u0103 \u0219i iese din n\u0103ri, concentra\u021bi-v\u0103 aten\u021bia asupra celor patru etape ale respira\u021biei \u0219i aplica\u021bi cele trei bloc\u0103ri pentru a stimula circula\u021bia s\u00e2ngelui \u0219i a energiei \u0219i pentru a armoniza organele interne. Atunci c\u00e2nd respira\u021bia decurge lin \u0219i corpul se simte echilibrat \u0219i stabil, \u00eenceta\u021bi s\u0103 v\u0103 mai concentra\u021bi asupra celor patru stadii \u0219i a bloc\u0103rilor \u0219i l\u0103sa\u021bi, pur \u0219i simplu, respira\u021bia s\u0103 func\u021bioneze normal, cu abdomenul care se dilat\u0103 \u0219i se contract\u0103 odat\u0103 cu urcarea \u0219i cobor\u00e2rea respira\u021biei. Acum, concentra\u021bi-v\u0103 asupra cre\u0219tetului capului \u0219i vizualiza\u021bi o coloan\u0103 de lumin\u0103 limpede \u0219i alb\u0103, care intr\u0103 \u00een timpul inspira\u021biei \u0219i coboar\u0103 de-a lungul Canalului central P\u0103trunz\u0103tor, p\u00e2n\u0103 \u00een c\u00e2mpul elixirului inferior, ce se g\u0103se\u0219te exact sub ombilic, unde se adun\u0103 \u0219i formeaz\u0103 un glob str\u0103lucitor de lumin\u0103 puternic\u0103. Sau poate prefera\u021bi s\u0103 vizualiza\u021bi energia ca \u0219i cum ar forma o acumulare de lumin\u0103 lichid\u0103 chiar sub ombilic. \u00cen timpul expira\u021biei, l\u0103sa\u021bi energia acumulat\u0103 s\u0103 se condenseze \u0219i s\u0103 devin\u0103 \u0219i mai str\u0103lucitoare. Inspira\u021bi \u0219i atrage\u021bi \u0219i mai mult\u0103 energie luminoas\u0103 \u00een jos prin cre\u0219tetul capului, percep\u00e2nd senza\u021bia de pulsa\u021bie de la nivelul por\u021bii energetice pe m\u0103sur\u0103 ce energia intr\u0103 \u00een sistem \u0219i urm\u00e2nd-o de-a lungul canalului central p\u00e2n\u0103 \u00een c\u00e2mpul elixirului inferior. \u00cencerca\u021bi s\u0103 nu pierde\u021bi din vedere aceast\u0103 lumin\u0103 la nivelul ochilor min\u021bii: intensifica\u021bi vizualizarea odat\u0103 cu fiecare respira\u021bie, concentr\u00e2ndu-v\u0103 aten\u021bia asupra culorii \u0219i luminozit\u0103\u021bii sale \u0219i a oric\u0103ror alte calit\u0103\u021bi distinctive pe care le manifest\u0103. Poate c\u0103 dumneavoastr\u0103 o vede\u021bi alb\u0103 sau aurie, albastr\u0103 sau roz, de culoarea piersicii sau ro\u0219ie; poate fi cald\u0103 sau rece, umed\u0103 sau uscat\u0103, lin\u0103 sau vibrant\u0103. Nu \u00eencerca\u021bi s\u0103 dicta\u021bi aceste aspecte fizice: nu trebuie dec\u00e2t s\u0103 o vede\u021bi \u0219i s\u0103 o sim\u021bi\u021bi a\u0219a cum ajunge la dumneavoastr\u0103 \u0219i s\u0103 permite\u021bi ochilor min\u021bii s\u0103 \u00eei observe activitatea. Dup\u0103 aproximativ o s\u0103pt\u0103m\u00e2n\u0103 de practic\u0103, \u201eMarea de Energie\u201d din c\u00e2mpul elixirului inferior se va umple, iar energia adunat\u0103 acolo va fi gata s\u0103 curg\u0103 de-a lungul bazei coloanei vertebrale \u0219i s\u0103 intre \u00een circula\u021bie \u00een Orbita Microcosmic\u0103, prin intermediul coccisului, care este prima cale a Canalului Conduc\u0103tor, ce ridic\u0103 energia de-a lungul coloanei vertebrale, p\u00e2n\u0103 \u00een c\u00e2mpul elixirului superior din cap. Concentra\u021bi-v\u0103 asupra senza\u021biei pe care v-o produce energia \u00een timp ce se mi\u0219c\u0103 \u00een regiunea sacral\u0103, timp de aproximativ o s\u0103pt\u0103m\u00e2n\u0103, p\u00e2n\u0103 c\u00e2nd se deschide calea inferioar\u0103, apoi l\u0103sa\u021bi energia s\u0103 se ridice \u00een mod natural p\u00e2n\u0103 la urm\u0103toarea cale, care este Poarta Vie\u021bii, situat\u0103 de-a lungul coloanei vertebrale, exact \u00een spatele ombilicului. De fiecare dat\u0103 c\u00e2nd v\u0103 a\u0219eza\u021bi s\u0103 practica\u021bi aceast\u0103 medita\u021bie, \u00eencepe\u021bi din cre\u0219tetul capului, urma\u021bi energia pe m\u0103sur\u0103 ce coboar\u0103 \u00een c\u00e2mpul elixirului inferior, privi\u021bi cum se intensific\u0103 \u0219i cum str\u0103luce\u0219te acolo, apoi l\u0103sa\u021bi-o s\u0103 se reverse \u0219i s\u0103 curg\u0103 \u00een jos spre coccis, p\u00e2n\u0103 c\u00e2nd ajunge \u00een punctul p\u00e2n\u0103 la care progresase la ultima \u0219edin\u021b\u0103 de medita\u021bie, apoi petrece\u021bi restul \u0219edin\u021bei lucr\u00e2nd \u00een continuare \u00een sus, din acel punct. Maestrul Han Yu-mo, care pred\u0103 \u00een Taiwan medita\u021bia taoist\u0103 folosind energia intern\u0103, a elaborat un program de practic\u0103 de opt s\u0103pt\u0103m\u00e2ni ce se concentreaz\u0103 asupra deschiderii \u0219i extinderii circuitului Orbitei Microcosmice pentru circula\u021bia energiei (fig. 48). A\u0219adar, s\u0103 urm\u0103m aceast\u0103 metod\u0103 d\u00e2nd citate din c\u00e2teva fragmente din cartea lui Directions for Meditational Techniques (Indica\u021bii pentru tehnici de medita\u021bie), tradus\u0103 \u00een englez\u0103 de Daniel Reid \u0219i de Ronald Brown \u0219i publicat\u0103 \u00een 1994 la Taipei. Aceast\u0103 carte poate fi comandat\u0103 direct la centrul de medita\u021bie al maestrului Han (vezi pagina). Iat\u0103 cum func\u021bioneaz\u0103: prima s\u0103pt\u0103m\u00e2n\u0103 \u2013 lucrul cu \u201ePoarta Palatului Medicinei\u201d. Aceasta este poarta prin care trece spiritul primordial, intr\u00e2nd \u0219i ie\u0219ind din corp, \u0219i reprezint\u0103 punctul principal de intrare pentru energia psihic\u0103. Este situat la jum\u0103tatea distan\u021bei dintre cre\u0219tetul capului \u0219i \u00eenceputul frun\u021bii. Vizualiza\u021bi-v\u0103 pe dumneavoastr\u0103 \u00een\u0219iv\u0103 ca fiind o vaz\u0103 \u00een form\u0103 de plosc\u0103, gura plo\u0219tii fiind \u00een cre\u0219tetul capului, \u0219i atrage\u021bi \u00eencet energia psihic\u0103 \u00een corpul dumneavoastr\u0103 prin aceast\u0103 deschiz\u0103tur\u0103. Dup\u0103 ce a\u021bi practicat acest exerci\u021biu timp de trei-cinci zile, ve\u021bi \u00eencepe s\u0103 sim\u021bi\u021bi un fel de presiune \u00een acest punct sau o senza\u021bie de m\u00e2nc\u0103rime, ca \u0219i cum s-ar t\u00e2r\u00ee furnici \u00een jurul r\u0103d\u0103cinilor firelor de p\u0103r. Aceast\u0103 senza\u021bie indic\u0103 faptul c\u0103 respectiva poart\u0103 energetic\u0103 a \u00eenceput s\u0103 se deschid\u0103; a doua s\u0103pt\u0103m\u00e2n\u0103 \u2013 lucrul cu \u201eMarea Mare a C\u00e2mpului Elixirului\u201d. Acest punct se afl\u0103 la cinci centimetri sub ombilic, la jum\u0103tatea distan\u021bei dintre peretele abdominal \u0219i coloana vertebral\u0103. Este fundamentul tuturor practicilor cu energia intern\u0103. Vizualiza\u021bi-v\u0103 pe dumneavoastr\u0103 ca fiind o vaz\u0103 de forma unei plo\u0219ti, baza acestei plo\u0219ti fiind localizat\u0103 \u00een C\u00e2mpul Elixirului, \u0219i imagina\u021bi-v\u0103 c\u0103 interiorul vazei \u00eembr\u0103\u021bi\u0219eaz\u0103 Marea de energie... Atrage\u021bi \u00eencet energia \u00een jos \u00een aceast\u0103 zon\u0103 pe m\u0103sur\u0103 ce respira\u021bi... Ve\u021bi avea o senza\u021bie de c\u0103ldur\u0103 \u00een acel punct, care va continua s\u0103 persiste \u0219i atunci c\u00e2nd \u0219ede\u021bi. Acest lucru are loc deoarece C\u00e2mpul Elixirului cap\u0103t\u0103 form\u0103 treptat \u0219i se umple cu energie; \nFig. 48. Principalele puncte de for\u021b\u0103 din medita\u021bia prin energia intern\u0103 din Orbita Microcosmic\u0103: punctul \u201ePalatul Medicinei\u201d din cre\u0219tetul capului punctul \u201eOchiului Ceresc\u201d din C\u00e2mpul Elixirului Superior \u201eTerasa Central\u0103\u201d din inim\u0103 \u201eMarea de Energie\u201d din C\u00e2mpul Elixirului Inferior \u201eConfluen\u021ba Yin\u201d din perineu \u201eV\u00e2rful Cozii\u201d din coccis \u201ePoarta Vie\u021bii\u201d dintre rinichi \u201eMarele Ciocan\u201d dintre umeri \u201ePerna de Jad\u201d din punctul \u00een care se unesc g\u00e2tul \u0219i cutia cranian\u0103 a treia s\u0103pt\u0103m\u00e2n\u0103 \u2013 lucrul cu \u201eGaura de pe Fundul M\u0103rii\u201d. Localizat\u0103 \u00een v\u00e2rful coccisului, \u00een partea terminal\u0103 a coloanei vertebrale, acesta este punctul \u00een care energia se scurge din Marea C\u00e2mpului Elixirului atunci c\u00e2nd e plin\u0103. De asemenea, este poarta spre Canalul Conduc\u0103tor, care se \u00eentinde de la coccis p\u00e2n\u0103 la cap. Dup\u0103 ce energia este acumulat\u0103 \u00een C\u00e2mpul Elixirului timp de dou\u0103-trei s\u0103pt\u0103m\u00e2ni, Marea se va umple cu energie, care se va scurge automat din acel moment, prin Gaura de pe Fundul M\u0103rii \u0219i va intra, astfel, \u00een poarta Canalului Conduc\u0103tor. Va produce o senza\u021bie de c\u0103ldur\u0103, presiune \u0219i furnic\u0103turi acolo, ca \u0219i o senza\u021bie de \u00eenfigere ascendent\u0103; a patra s\u0103pt\u0103m\u00e2n\u0103 \u2013 lucrul cu \u201ePoarta Vie\u021bii\u201d Poarta Vie\u021bii este localizat\u0103 chiar \u00een spatele ombilicului de-a lungul coloanei vertebrale. Este primul punct principal de putere de pe Canalul Conduc\u0103tor. Dup\u0103 ce medita\u021bi o perioad\u0103 de timp \u0219i deplasa\u021bi energia din C\u00e2mpul Elixirului \u00een jos, spre Gaura de pe Fundul M\u0103rii, energia se va ridica \u00een mod natural p\u00e2n\u0103 \u00een punctul Poarta Vie\u021bii, f\u0103r\u0103 nici un fel de efort con\u0219tient. C\u00e2nd energia ajunge \u00een acest punct, produce senza\u021bia unui plasture de energie pur\u0103 care este lipit pe piele. De asemenea, vor exista senza\u021bii foarte concrete de c\u0103ldur\u0103, frig \u0219i furnic\u0103turi \u00een acea zon\u0103; a cincea s\u0103pt\u0103m\u00e2n\u0103 \u2013 lucrul cu \u201eMarele Ciocan\u201d. Marele Ciocan este punctul \u00een care se intersecteaz\u0103 axele orizontal\u0103 \u0219i vertical\u0103 ale scheletului, asemenea punctului central de pe o cruce. Este al doilea punct principal de putere de pe Canalul Conduc\u0103tor. Dup\u0103 ce medita\u021bi o vreme, energia va curge \u00een mod natural \u00een sus din Poarta Vie\u021bii, p\u00e2n\u0103 \u00een acest punct. Ve\u021bi sim\u021bi \u00een acest punct o presiune \u00eenso\u021bit\u0103 de senza\u021bii de fierbin\u021beal\u0103, umfl\u0103tur\u0103 \u0219i furnic\u0103turi, ca \u0219i cum a\u021bi lipi un petec de p\u00e2nz\u0103 \u00een aceast\u0103 zon\u0103. De asemenea, ve\u021bi sim\u021bi energia cum urc\u0103 \u0219i coboar\u0103. Dup\u0103 c\u00e2teva s\u0103pt\u0103m\u00e2ni de practic\u0103, energia va intra \u0219i va ie\u0219i prin acest punct, \u00een func\u021bie de necesit\u0103\u021bile corpului; a \u0219asea s\u0103pt\u0103m\u00e2n\u0103 \u2013 lucrul cu \u201ePoarta Misterioas\u0103\u201d. Poarta Misterioas\u0103 este punctul prin care spiritul yin primordial al unei persoane (\u201eembrionul spiritual\u201d) intr\u0103 \u0219i iese din corp \u00een stadiile de medita\u021bie extrem de avansat\u0103. Este situat pu\u021bin deasupra punctului de la jum\u0103tatea distan\u021bei dintre ochi. Atunci c\u00e2nd cele trei puncte majore care se g\u0103sesc de-a lungul Canalului Conduc\u0103tor se umplu cu energie, aceasta se va ridica automat deasupra capului \u0219i se va aduna la nivelul Por\u021bii Misterioase. Poarta Misterioas\u0103 este cel\u0103lalt punct prin care energia poate fi atras\u0103 \u00een corp. Atunci c\u00e2nd practica de medita\u021bie a unei persoane a ajuns \u00een acest stadiu, persoana respectiv\u0103 poate s\u0103ri direct \u00een punctul acesta, pentru a absorbi energia psihic\u0103 din Cer \u0219i din P\u0103m\u00e2nt; A \u0219aptea s\u0103pt\u0103m\u00e2n\u0103 \u2013 lucrul cu punctul \u201eCurtea Galben\u0103\u201d. Situat \u00een centrul pieptului, Curtea Galben\u0103 este intersec\u021bia central\u0103 de circuit pentru procesul autonom de respira\u021bie al corpului \u0219i constituie primul punct de for\u021b\u0103 important situat de-a lungul Canalului Concep\u021biei, care se \u00eentinde de la cap, prin partea frontal\u0103 a corpului, p\u00e2n\u0103 la perineu. Practicantul poate acum s\u0103 atrag\u0103 energie psihic\u0103 \u00een sistemul s\u0103u, fie prin Poarta Palatului Medicinei, fie prin intermediul Por\u021bii Misterioase. Energia va fi sim\u021bit\u0103 cum coboar\u0103 p\u00e2n\u0103 \u00een acest punct de la nivelul frun\u021bii, prin Poarta Misterioas\u0103, nas, gur\u0103 \u0219i cerul gurii. Va produce senza\u021bia unui mu\u0219uroi de furnici care umbl\u0103 pe sub piele \u00een acest punct; A opta s\u0103pt\u0103m\u00e2n\u0103 \u2013 lucrul cu \u201eCanalul Centur\u0103\u201d. Canalul-Centur\u0103 \u00eenconjur\u0103 complet talia, la nivelul ombilicului. Atunci c\u00e2nd energia se deplaseaz\u0103 \u00een acest punct, acest lucru reprezint\u0103 primul indiciu clar al faptului c\u0103 Orbita Microcosmic\u0103 format\u0103 de Canalele Conduc\u0103tor \u0219i al Concep\u021biei s-a deschis complet \u0219i este plin\u0103 de energie. Atunci c\u00e2nd energia circul\u0103 la acest nivel, pe piele va ap\u0103rea senza\u021bia unor furnici care se t\u00e2r\u0103sc chiar sub suprafa\u021ba ei. Cele mai bune momente pentru practicarea medita\u021biei prin nemi\u0219care \u00een pozi\u021bie \u0219ez\u00e2nd\u0103 sunt orele din zori, pe la miezul nop\u021bii sau \u00eentre ele, atunci c\u00e2nd energia yang este ascendent\u0103 \u0219i \u00ee\u0219i atinge punctul maxim. Unele persoane se trezesc \u00een mijlocul nop\u021bii special ca s\u0103 practice aceast\u0103 medita\u021bie, dup\u0103 care se culc\u0103 din nou. Fiecare \u0219edin\u021b\u0103 de medita\u021bie trebuie s\u0103 dureze \u00eentre 20 \u0219i 45 de minute. \u0218edin\u021bele mai lungi au tendin\u021ba de a fi contraproductive, deoarece circula\u021bia s\u00e2ngelui este adesea blocat\u0103 la nivelul picioarelor sau al p\u0103r\u021bii inferioare a spatelui, ceea ce blocheaz\u0103, la r\u00e2ndul s\u0103u energia, \u00een timp ce \u0219edin\u021bele mai scurte nu ofer\u0103 suficient timp corpului, respira\u021biei \u0219i min\u021bii s\u0103 ajung\u0103 la starea de echilibru \u0219i armonie necesar\u0103 pentru ca sistemul energetic uman s\u0103 poat\u0103 asimila energiile subtile din univers \u0219i s\u0103 le deplaseze \u00een Orbita Microcosmic\u0103. Este, de asemenea, important, s\u0103 exersa\u021bi zilnic, astfel \u00eenc\u00e2t por\u021bile \u0219i canalele s\u0103 r\u0103m\u00e2n\u0103 deschise \u0219i active. Sintagma energie psihic\u0103 se refer\u0103 la forme extrem de rafinate ale energiei universale libere, care pot stimula con\u0219tiin\u021ba primordial\u0103 atunci c\u00e2nd sunt asimilate de sistemul uman \u00een timpul medita\u021biei. Aceast\u0103 energie este omniprezent\u0103 \u00een mediu, dar, pentru majoritatea oamenilor, trece \u201eca g\u00e2sca prin ap\u0103\u201d, deoarece poate intra \u00een sistemul uman dac\u0103 por\u021bile \u0219i canalele care o transmit sunt deschise \u0219i func\u021bioneaz\u0103, iar acest lucru poate fi realizat doar prin medita\u021bie. Aceast\u0103 energie nu numai c\u0103 treze\u0219te con\u0219tiin\u021ba spiritual\u0103, ci poate fi \u0219i transformat\u0103 \u00een chakre pentru a fi folosit\u0103 \u00een alte scopuri, cum ar fi vindecarea, creativitatea, vitalitatea fizic\u0103 \u0219i a\u0219a mai departe. Fiind cea mai puternic\u0103 energie din univers, for\u021ba sa include toate func\u021biile energiilor inferioare \u0219i poate fi a\u0219adar utilizat\u0103 pentru a \u00eentre\u021bine toate func\u021biile de baz\u0103 \u00een via\u021b\u0103. \u00cen plus, din moment ce aceasta este energia omnipotent\u0103 asociat\u0103 cu spiritul \u0219i \u201espiritul controleaz\u0103 energia \u0219i energia controleaz\u0103 esen\u021ba\u201d, aceast\u0103 energie poate fi transformat\u0103 cu ajutorul facult\u0103\u021bilor spirituale ale vizualiz\u0103rii \u0219i voin\u021bei pentru a produce orice tip de esen\u021b\u0103 cerut\u0103 de corp. Cu alte cuvinte, dac\u0103 practica dumneavoastr\u0103 este suficient de avansat\u0103, ve\u021bi putea s\u0103 v\u0103 \u201ehr\u0103ni\u021bi\u201d literal, pur \u0219i simplu prin asimilarea \u0219i depozitarea resurselor abundente din aceast\u0103 energie \u0219i prin transformarea ei dup\u0103 necesit\u0103\u021bi, pentru repararea celulelor, producerea s\u00e2ngelui, generarea c\u0103ldurii \u0219i a\u0219a mai departe. Aceasta este metoda care \u00eei \u00eentre\u021bine pe yoghini, ajut\u00e2ndu-i s\u0103 reziste \u00een timpul posturilor de 200 de zile \u00een Himalaya, prin aceast\u0103 metod\u0103 se explic\u0103 principiul regimului bi-gu de ab\u021binere periodic\u0103 de la m\u00e2ncare practicat de taoi\u0219ti \u0219i modul \u00een care a\u0219a-numi\u021bii \u201ebreatharieni\u201d, care renun\u021b\u0103 la orice fel de m\u00e2ncare permanent, continu\u0103 s\u0103 tr\u0103iasc\u0103 mult \u0219i s\u0103 fie s\u0103n\u0103to\u0219i f\u0103r\u0103 s\u0103 m\u0103n\u00e2nce. Pentru persoanele c\u0103rora le este foame din momentul c\u00e2nd se trezesc diminea\u021ba poate p\u0103rea greu de imaginat s\u0103 rezi\u0219ti m\u0103car dou\u0103 zile, cu at\u00e2t mai pu\u021bin dou\u0103 sute de zile, f\u0103r\u0103 m\u00e2ncare, dar acum o sut\u0103 de ani, p\u0103rea la fel de dificil de imaginat c\u0103 oamenii pot sta \u00eentr-o ma\u0219in\u0103rie care \u00eei transport\u0103 \u00een zbor pe deasupra oceanului, cu viteza de 950 km/h. Concluzia e c\u0103, asemenea aerodinamicii, dinamica lucrului cu energia intern\u0103 implicat\u0103 \u00een sus\u021binerea vie\u021bii fiziologice exclusiv prin intermediul respira\u021biei se bazeaz\u0103 pe principii \u0219tiin\u021bifice universal valabile, iar acestea pot fi \u00eenv\u0103\u021bate \u0219i st\u0103p\u00e2nite de oricine este dispus s\u0103 le pun\u0103 \u00een practic\u0103. \u00cenainte de \u00eencheierea unei \u0219edin\u021be de medita\u021bie, este o idee bun\u0103 s\u0103 dizolva\u021bi orice vizualizare cu care lucra\u021bi, s\u0103 \u00eenchide\u021bi ochii min\u021bii \u0219i s\u0103 v\u0103 odihni\u021bi, pur \u0219i simplu, timp de c\u00e2teva minute, \u00eentr-o stare primordial\u0103 de vid, str\u0103lucire \u0219i energie, cultiv\u00e2nd, astfel, con\u0219tiin\u021ba \u201eperlei str\u0103lucitoare\u201d a spiritului nemuritor care \u201enu se na\u0219te \u0219i nu moare\u201d. Conform viziunilor hinduist\u0103, budist\u0103 \u0219i taoist\u0103, starea fundamental\u0103 a \u00eentregului univers, ca \u0219i aceea a fiec\u0103rei fiin\u021be, la orice nivel al existen\u021bei, are trei calit\u0103\u021bi naturale esen\u021biale: \u201evid\u201d \u2013 aceasta \u00eenseamn\u0103 c\u0103 toate elementele universului sunt, \u00een mod esen\u021bial, imateriale, lipsite de form\u0103 material\u0103 concret\u0103 \u0219i c\u0103 toate lucrurile materiale sunt a\u0219adar efemere \u0219i iluzorii \u0219i, \u00een cele din urm\u0103, \u201eireale\u201d. Astfel, corpul fizic este, \u00een esen\u021ba sa, doar un v\u00e2rtej rapid de energie organizat\u0103, temporar stabil\u0103 \u00een spa\u021biu \u0219i timp \u0219i a\u0219adar, asemenea tuturor formelor de materie compozit\u0103, asemenea corpului din carne \u0219i oase, se va dizolva, \u00een cele din urm\u0103, \u0219i va disp\u0103rea. Doar spiritul, care este imaterial, e real \u0219i permanent \u0219i \u00ee\u0219i transcende limitele temporale \u00een spa\u021biu \u0219i timp \u0219i a\u0219adar numai spiritul poate s\u0103 supravie\u021buiasc\u0103 mor\u021bii \u0219i s\u0103 ating\u0103 starea nemuritoare a existen\u021bei; \u201estr\u0103lucitor\u201d \u2013 vidul esen\u021bial al universului \u0219i spiritului nu este asemenea unui vid \u00eentunecos sau unei \u201eg\u0103uri negre\u201d din spa\u021biu. Acesta str\u0103luce\u0219te datorit\u0103 str\u0103lucirii inerente, o lumin\u0103 puternic\u0103 independent\u0103 de lumina reflectat\u0103 de la stele. Acea lumin\u0103 puternic\u0103 reprezint\u0103 str\u0103lucirea con\u0219tiin\u021bei. Aceasta este natura inerent str\u0103lucitoare a inteligen\u021bei creatoare care lucreaz\u0103 \u00een spatele interac\u021biunii constante dintre form\u0103 \u0219i vid \u0219i a transform\u0103rilor constante ale energiei \u0219i materiei care produc universul manifest \u0219i fac lumea \u201es\u0103 se \u00eenv\u00e2rt\u0103\u201d. \u00cen microcosmul sistemului uman, aceea\u0219i str\u0103lucire radiaz\u0103 din flac\u0103ra etern\u0103 a con\u0219tiin\u021bei care sclipe\u0219te \u00een spiritul fiec\u0103rei fiin\u021be din univers; \u201eenergia\u201d \u2013 aceast\u0103 baz\u0103 vid\u0103, str\u0103lucitoare \u00een mod natural a spiritului primordial este inundat\u0103 de energia nelimitat\u0103 de poten\u021bial infinit. Aceast\u0103 energie reprezint\u0103 \u201emateria prim\u0103\u201d de baz\u0103 a universului, materialul imaterial din care apar toate formele \u0219i materiile \u0219i \u00een care se dizolv\u0103, \u00een cele din umr\u0103, toate materiile compozite. Aceast\u0103 energie inerent\u0103 este controlat\u0103 de lumina str\u0103lucitoare a con\u0219tiin\u021bei \u0219i reac\u021bioneaz\u0103 imediat la chemarea spiritului creator care invadeaz\u0103 \u00eentregul univers. \n\n\u00cen concluzie, lumea noastr\u0103 \u0219i toate lucrurile \u0219i fiin\u021bele din ea, asemenea tuturor lumilor de peste tot, se limiteaz\u0103, \u00een cele din urm\u0103, la un spa\u021biu vid str\u0103lucitor invadat de energie infinit\u0103 \u0219i toate aceste trei calit\u0103\u021bi esen\u021biale \u2013 vidul imaterial, con\u0219tiin\u021ba str\u0103lucitoare \u0219i energia infinit\u0103 \u2013 reprezint\u0103 numitorul comun \u00een toate ecua\u021biile vie\u021bii \u0219i \u00een toat\u0103 existen\u021ba din univers. Singurele condi\u021bii pentru atingerea nemuririi spirituale sunt con\u0219tiin\u021ba acestor trei realit\u0103\u021bi elementare ale vie\u021bii \u0219i aplicarea con\u0219tient\u0103 a acestor fapte ca baz\u0103 a comportamentului zilnic al unei persoane \u0219i a perspectivei acesteia. Atunci c\u00e2nd realitatea acestor trei elemente este, \u00eentr-adev\u0103r, \u00een\u021beleas\u0103, con\u0219tiin\u021ba luminat\u0103 apare \u00een mod spontan \u0219i e atins\u0103 nemurirea spiritual\u0103. Acesta este scopul suprem al tuturor practicilor spirituale, iar atingerea lui reprezint\u0103 singurul motiv cu adev\u0103rat important pentru conservarea s\u0103n\u0103t\u0103\u021bii \u0219i prelungirea vie\u021bii corpului fizic. A\u0219adar, e o idee bun\u0103 s\u0103 \u00eencheia\u021bi fiecare \u0219edin\u021b\u0103 de medita\u021bie cu un scurt salt \u00een oceanul universal de vid, con\u0219tiin\u021b\u0103 \u0219i energie, \u00een starea primordial\u0103 de existen\u021b\u0103 nemuritoare ce preced\u0103 na\u0219terea \u0219i supravie\u021buie\u0219te dup\u0103 moarte \u0219i nu \u00eenceteaz\u0103 niciodat\u0103, doar ca s\u0103 v\u0103 reaminti\u021bi c\u0103 locul spre care v\u0103 \u00eendrepta\u021bi este exact acela\u0219i cu locul din care veni\u021bi. \n\nMedita\u021bia \u00een picioare \nMedita\u021bia prin nemi\u0219care se poate practica \u0219i \u00een picioare. Aceast\u0103 pozi\u021bie este convenabil\u0103 \u0219i pentru practicarea medita\u021biei prin nemi\u0219care imediat dup\u0103 ce a\u021bi terminat o serie de exerci\u021bii prin mi\u0219care, mai ales dup\u0103 o \u0219edin\u021b\u0103 de exerci\u021bii pentru colectarea energiei numite \u201eArmonizarea energiilor interne \u0219i externe\u201d (vezi pagina 229), care v\u0103 situeaz\u0103 \u00een postura corect\u0103 pentru medita\u021bia \u00een picioare. Medita\u021bia prin nemi\u0219care \u00een picioare deplaseaz\u0103 energia \u00eentr-un mod oarecum diferit de medita\u021bia \u00een pozi\u021bie \u0219ez\u00e2nd\u0103. \u00cen afar\u0103 de faptul c\u0103 deschide Orbita Microcosmic\u0103, aceasta extinde \u0219i circula\u021bia energiei prin canalele principale ale bra\u021belor \u0219i picioarelor, deschiz\u00e2nd, astfel, toate cele opt canale ale Orbitei Macrocosmice. \u00cen postura \u0219ez\u00e2nd\u0103, energia extern\u0103 intr\u0103 \u00een sistem, \u00een primul r\u00e2nd, prin Poarta Palatului Medicinei, situat\u0103 \u00een cre\u0219tetul capului, dar, atunci c\u00e2nd sta\u021bi \u00een picioare, energia intr\u0103 \u0219i prin Poarta Palatului Muncii de pe palme \u0219i prin Poarta Izvorului Clocotitor de pe t\u0103lpi. Practica \u00een picioare func\u021bioneaz\u0103 a\u0219adar cu o band\u0103 mai larg\u0103 de frecven\u021be ale energiei terestre \u0219i celeste dec\u00e2t practica \u00een pozi\u021bie \u0219ez\u00e2nd\u0103, care lucreaz\u0103, \u00een primul r\u00e2nd, cu cele mai \u00eenalte forme de energie asociate con\u0219tiin\u021bei spirituale. \u00cen posturile \u00een picioare, exist\u0103 o distan\u021b\u0103 mai mare \u0219i, \u00een consecin\u021b\u0103, o pant\u0103 mai mare de poten\u021bial \u00eentre polul yang de pe cre\u0219tetul capului \u0219i polul yin de pe t\u0103lpi, \u00een compara\u021bie cu pozi\u021bia \u0219ez\u00e2nd\u0103, \u00een care baza coloanei vertebrale formeaz\u0103 un terminal cu p\u0103m\u00e2ntul. Energia se deplaseaz\u0103 a\u0219adar cu mai mult\u0103 for\u021b\u0103 dinamic\u0103 atunci c\u00e2nd sta\u021bi \u00een picioare, aceasta fiind o modalitate bun\u0103 de a intensifica vitalitatea \u0219i de a energiza corpul, dar care poate \u0219i s\u0103 distrag\u0103 aten\u021bia de la aspectele mai subtile ale activit\u0103\u021bii spirituale. Posturile \u0219ez\u00e2nde atrag con\u0219tiin\u021ba mai ad\u00e2nc \u00een alchimia intern\u0103 a energiei \u0219i spiritului din chakre \u0219i din c\u0103ile cele mai importante ale Orbitei Microcosmice, \u00een timp ce medita\u021bia \u00een picioare concentreaz\u0103 aten\u021bia mai mult asupra circula\u021biei energiei prin \u00eentregul circuit Macrcosmic \u0219i a\u0219adar intensific\u0103 for\u021ba fizic\u0103. Medita\u021bia \u00een picioare \u00eent\u0103re\u0219te \u0219i scutul extern de Energie Protectoare care ap\u0103r\u0103 corpul \u00eempotriva invaziilor provocate de energiile ambientale negative, a for\u021belor deviante \u0219i a entit\u0103\u021bilor r\u0103uvoitoare \u0219i m\u0103re\u0219te rezisten\u021ba la cauzele externe ale bolilor. Este o idee bun\u0103 s\u0103 practica\u021bi ambele stiluri de medita\u021bie prin nemi\u0219care \u2013 \u0219ez\u00e2nd \u0219i st\u00e2nd \u00een picioare \u2013 pentru a v\u0103 familiariza cu beneficiile relative ale fiec\u0103reia. Statul \u00een picioare este, probabil, mai benefic pentru s\u0103n\u0103tate \u0219i longevitate, \u00een timp ce \u0219ezutul este, \u00een mod cert, cel mai bun mod de a cultiva energia intern\u0103 pentru activitatea spiritual\u0103 \u0219i de a dezvolta puterile spirituale cum sunt clarviziunea \u0219i clarauzul. Principalele dou\u0103 pozi\u021bii \u00een picioare pentru medita\u021bia prin nemi\u0219care sunt ilustrate \u00een fig. 49 a \u0219i b. \u00cen prima postur\u0103, \u00eentre t\u0103lpi trebuie s\u0103 fie o distan\u021b\u0103 egal\u0103 cu l\u0103\u021bimea umerilor, a\u0219ezate paralel, ca \u00een postura clasic\u0103 a Calului (vezi p. 153) folosit\u0103 pentru medita\u021bia prin mi\u0219care. Dup\u0103 ce v\u0103 freca\u021bi palmele una de alta p\u00e2n\u0103 se \u00eenc\u0103lzesc, \u021bine\u021bi m\u00e2inile pu\u021bin ridicate \u00een fa\u021b\u0103, cu coatele \u00eendoite, cu punctele lao-gong de pe palme aliniate exact, fa\u021b\u0103 \u00een fa\u021b\u0103. Ochii pot fi \u021binu\u021bi fie \u00eenchi\u0219i, fie \u00eentredeschi\u0219i, privirea nefocalizat\u0103 fiind \u00eendreptat\u0103 spre spa\u021biul dintre palme. Preg\u0103tirea preliminar\u0103 a corpului \u0219i a respira\u021biei este aceea\u0219i ca \u0219i \u00een cazul practicii \u00een pozi\u021bie \u0219ez\u00e2nd\u0103, dar aceasta poate fi omis\u0103 dac\u0103 practica\u021bi imediat dup\u0103 o serie de exerci\u021bii prin mi\u0219care. \u00cen afar\u0103 de faptul c\u0103 lucra\u021bi cu por\u021bile energetice de pe cap, aceast\u0103 pozi\u021bie deschide \u0219i por\u021bile de pe palme \u0219i t\u0103lpi. De exemplu, pute\u021bi s\u0103 atrage\u021bi energia \u00een interior prin cre\u0219tetul capului, s\u0103 o cobor\u00ee\u021bi \u00een c\u00e2mpul elixirului inferior \u0219i s\u0103 o canaliza\u021bi \u00een afar\u0103 prin palme, cre\u00e2nd, astfel, un c\u00e2mp de for\u021b\u0103 din ce \u00een ce mai puternic \u00eentre m\u00e2ini. De asemenea, pute\u021bi \u00eencerca s\u0103 atrage\u021bi energie terestr\u0103 \u00een sus prin por\u021bile Izvorului Clocotitor de pe t\u0103lpi \u0219i s\u0103 o ridica\u021bi \u00een circula\u021bia general\u0103 prin Orbita Microcosmic\u0103 sau s\u0103 o elimina\u021bi prin palme. Sau pute\u021bi \u00eencerca s\u0103 lucra\u021bi exclusiv cu punctele din palme \u0219i s\u0103 \u201erespira\u021bi\u201d prin ele, apropiindu-le \u00een timpul inspira\u021biei \u0219i dep\u0103rt\u00e2ndu-le \u00een timpul expira\u021biei, concentr\u00e2ndu-v\u0103 aten\u021bia asupra senza\u021biilor produse de energia care se deplaseaz\u0103 prin m\u00e2ini \u0219i prin bra\u021be. O alt\u0103 metod\u0103 const\u0103 \u00een perceperea con\u0219tient\u0103 a \u00eentregului c\u00e2mp energetic din jurul corpului dumneavoastr\u0103, pe m\u0103sur\u0103 ce se dilat\u0103 \u0219i se contract\u0103 odat\u0103 cu inspira\u021bia \u0219i expira\u021bia, acesta fiind un bun mod de a v\u0103 \u00eent\u0103ri scutul de Energie Protectoare. Energia este \u00eentotdeauna prezent\u0103 \u00een\u0103untrul \u0219i \u00een jurul sistemului uman, dar direc\u021bia \u00een care se deplaseaz\u0103 \u0219i modul cum ac\u021bioneaz\u0103 \u00een sistem depinde \u00een totalitate de felul \u00een care mintea dumneavoastr\u0103 alege s\u0103 lucreze cu ea. \n\nFig. 49. Posturi pentru medita\u021bia st\u00e2nd \u00een picioare: Postura Calului, cu m\u00e2inile \u00eentinse pu\u021bin \u00een fa\u021b\u0103 \u0219i palmele fa\u021b\u0103 \u00een fa\u021b\u0103 Postur\u0103 a Calului mai larg\u0103, cu m\u00e2inile pu\u021bin \u00eentinse pe p\u0103r\u021bi \u0219i cu palmele spre exterior \nCealalat\u0103 pozi\u021bie \u00een picioare necesit\u0103 o postur\u0103 pu\u021bin mai larg\u0103, cu picioarele dep\u0103rtate la un unghi de 45 de grade \u0219i cu m\u00e2inile, care trebuie mai \u00eent\u00e2i \u00eenc\u0103rcate prin frecarea palmelor una de alta, pu\u021bin ridicate \u00een afar\u0103, spre p\u0103r\u021bi, cu palmele \u00eenainte \u0219i cu degetele relaxate. Evita\u021bi blocarea coatelor \u0219i a genunchilor, astfel \u00eenc\u00e2t energia s\u0103 treac\u0103 u\u0219or prin aceste puncte. \u00cen timp ce prima postur\u0103, \u00een care palmele sunt \u00eendreptate una spre alta, repune \u00een circula\u021bie energia extras\u0103 din surse externe, aceast\u0103 postur\u0103 se concentreaz\u0103 mai mult asupra schimbului de energie dintre sistemul uman \u0219i mediul extern. A\u0219adar, atunci c\u00e2nd folosi\u021bi aceast\u0103 postur\u0103, asigura\u021bi-v\u0103 c\u0103 sursa extern\u0103 pe care o ave\u021bi pentru schimbul de energie genereaz\u0103 energie pozitiv\u0103 puternic\u0103, pur\u0103, \u0219i nu energie poluat\u0103, negativ\u0103. De exemplu, medita\u021bia \u00een aceast\u0103 postur\u0103 este un mod foarte bun de realizare a schimbului de energie cu un ocean, un munte, o vale, o p\u0103dure, un templu sacru, o cascad\u0103 neatins\u0103, un copac b\u0103tr\u00e2n, uria\u0219 \u0219i alte izvoare naturale de energie pur\u0103. Nu trebuie dec\u00e2t s\u0103 sta\u021bi acolo, cu fa\u021ba spre sursa extern\u0103 de energie, cu punctele lao-gong \u00eendreptate direct spre ea, \u0219i s\u0103 respira\u021bi prin palme. Dup\u0103 un timp, pute\u021bi \u00eencerca \u0219i s\u0103 deschide\u021bi punctul Por\u021bii Misterioase dintre spr\u00e2ncene \u0219i s\u0103 atrage\u021bi energie \u0219i prin aceast\u0103 poart\u0103. \n\nColectarea \u0219i depozitarea \nCa \u0219i \u00een cazul medita\u021biei prin mi\u0219care, este important s\u0103 colecta\u021bi \u0219i s\u0103 depozita\u021bi energia \u00een c\u00e2mpul elixirului inferior dup\u0103 practica prin nemi\u0219care (vezi p. 229), de\u0219i nu e necesar s\u0103 investi\u021bi la fel de mult timp \u0219i efort \u00een aceast\u0103 etap\u0103 de practic\u0103, deoarece medita\u021bia prin nemi\u0219care colecteaz\u0103 \u0219i depoziteaz\u0103 \u00een mod natural energia \u00een c\u00e2mpul elixirului inferior. Dup\u0103 \u00eencheierea unei \u0219edin\u021be de medita\u021bie \u00een pozi\u021bie \u0219ez\u00e2nd\u0103 sau \u00een picioare, nu trebuie dec\u00e2t s\u0103 freca\u021bi palmele una de alta \u0219i s\u0103 le deplasa\u021bi pe deasupra zonei posterioare a capului \u0219i g\u00e2tului, apoi s\u0103 le pune\u021bi peste rinichi, \u0219i s\u0103 masa\u021bi u\u0219or timp de un minut \u0219i, \u00een cele din urm\u0103, s\u0103 \u00eencheia\u021bi \u00eentregul proces \u0219i s\u0103 \u00eenchide\u021bi por\u021bile prin masarea ombilicului. Finaliza\u021bi cu o plec\u0103ciune de recuno\u0219tin\u021b\u0103 fa\u021b\u0103 de univers \u0219i un jur\u0103m\u00e2nt c\u0103 ve\u021bi \u00eemp\u0103rt\u0103\u0219i cu ceilal\u021bi puterea \u0219i \u00een\u021belepciunea pe care le-a\u021bi dob\u00e2ndit. \n\nToate acestea pot p\u0103rea mai u\u0219or de zis dec\u00e2t de f\u0103cut, dar, de fapt, c\u00e2nd este vorba despre alchimia intern\u0103 a lucrului cu energia \u0219i spiritul \u00een formele de qi gong prin nemi\u0219care, e mult mai u\u0219or de f\u0103cut dec\u00e2t de zis. Aceasta se \u00eent\u00e2mpl\u0103 deoarece \u00een practica prin nemi\u0219care avem de-a face cu energii deosebit de subtile \u0219i cu facult\u0103\u021bile con\u0219tiin\u021bei care se situeaz\u0103 dincolo de t\u0103r\u00e2mul cuvintelor \u0219i dincolo de limitele temporale ale spa\u021biului \u0219i timpului. Singurul mod de a v\u0103 angaja \u00een aceast\u0103 activitate este eliminarea cuvintelor \u0219i conceptelor \u0219i ac\u021bionarea \u00een totalitate prin intui\u021bie, voin\u021b\u0103 \u0219i impresii. Voin\u021ba este o facultate yang a spiritului ce mobilizeaz\u0103, transform\u0103 \u0219i dirijeaz\u0103 energia prin sistem, \u00een timp ce intui\u021bia e o facultate yin a spiritului, prin care energiile subtile \u0219i nivelurile superioare ale con\u0219tiin\u021bie pot fi percepute \u0219i \u00een\u021belese \u00een mod spontan. Chiar dac\u0103 nu sunte\u021bi con\u0219tien\u021bi de ceea ce se \u00eent\u00e2mpl\u0103 \u00een timp ce practica\u021bi, at\u00e2ta timp c\u00e2t pune\u021bi procesul \u00een mi\u0219care cu inten\u021bii clare \u0219i aplic\u00e2nd cu grij\u0103 principiile de baz\u0103, practica va lucra \u00een favoarea dumneavastr\u0103 \u0219i va avea rezultate pozitive. Ca \u00een orice tip de munc\u0103, tenacitatea ofer\u0103 beneficii \u00een ceea ce prive\u0219te lucrul cu energia \u0219i practica spiritual\u0103 \u0219i, \u00een scurt timp, ochii min\u021bii vor \u00eenv\u0103\u021ba s\u0103 perceap\u0103 sclipirea energiei universale \u00een lumina str\u0103lucitoare a con\u0219tiin\u021bei primordiale, iar inima dumneavoastr\u0103 va sim\u021bi cum leg\u0103turile str\u0103vechi cu \u00een\u021belepciunea etern\u0103, compasiunea nelimitat\u0103 \u0219i puterea infinit\u0103 se restabilesc \u0219i \u00eenfloresc. \n", " Semne \u0219i senza\u021bii, devieri \u0219i corec\u021bii \nAtunci c\u00e2nd cineva \u00eencepe s\u0103 practice qi gong, are aproape f\u0103r\u0103 excep\u021bie, unele reac\u021bii \u0219i senza\u021bii neobi\u0219nuite. \u00cen majoritatea cazurilor, acestea sunt semne normale de progres \u0219i nu reprezint\u0103 un motiv de \u00eengrijorare. Prin qi gong se reorganizeaz\u0103 complet \u00eentregul sistem energetic uman \u0219i se restructureaz\u0103, treptat, \u0219i corpul. Func\u021biile vitale de baz\u0103, cum ar fi respira\u021bia \u0219i circula\u021bia, reac\u021biile nervoase \u0219i cele imunitare, digestia \u0219i metabolismul devin toate mult mai eficiente, nivelurile de energie cresc cu mult \u0219i facult\u0103\u021bile spirituale superioare care au fost latente de la na\u0219tere sunt trezite \u00een mod spontan. Sistemul uman devine mai sensibil chiar \u0219i la cele mai subtile schimb\u0103ri ale energiilor ambientale ale mediului, inclusiv la vreme, schimb\u0103ri legate de anotimpuri, poluare, fenomene cosmice neobi\u0219nuite \u0219i a\u0219a mai departe. To\u021bi ace\u0219ti factori se combin\u0103 \u0219i produc o varietate de reac\u021bii \u00een corp \u0219i \u00een minte, pe m\u0103sur\u0103 ce sistemul \u00eencepe s\u0103 se adapteze la noii curen\u021bi de putere care pulseaz\u0103 prin el ca rezultat al practicii qi gong. Persoanele care sunt deosebit de sensibile la energie observ\u0103, de obicei, aceste reac\u021bii la pu\u021bin timp dup\u0103 ce \u00eencep s\u0103 practice qi gong, \u00een timp ce altele nu \u00eencep s\u0103 le perceap\u0103 dec\u00e2t dup\u0103 c\u00e2teva luni de practic\u0103 regulat\u0103. Iar al\u021bii observ\u0103 foarte pu\u021bine reac\u021bii sau nici una la aceste schimb\u0103ri. Indiferent de gradul dumneavoastr\u0103 individual de sensibilitate la aceste semne externe ale transform\u0103rilor interne, qi gong produce \u00eentotdeauna schimb\u0103ri fundamentale \u00een sistemul uman, fie c\u0103 sunte\u021bi con\u0219tient de ele sau nu, dar, dac\u0103 \u00eenv\u0103\u021ba\u021bi s\u0103 le recunoa\u0219te\u021bi, aceste semne sistematice pot fi foarte folositoare ca \u00eendrum\u0103ri pentru adaptarea practicii \u0219i monitorizarea progresului \u00een timp. Unele dintre cel mai des \u00eent\u00e2lnite reac\u021bii la qi gong sunt considerate a fi semne universale de progres, indic\u00e2nd, \u00een mod evident, faptul c\u0103 schimb\u0103rile pe termen lung au avut deja loc \u00een sistemul practicantului. Totu\u0219i, unele senza\u021bii sunt doar reac\u021bii naturale logice ale corpului \u0219i creierului la intensificarea respira\u021biei, a circula\u021biei \u0219i a altor func\u021bii vitale \u00een timpul practicii, ca rezultat direct al respira\u021biei abdominale profunde. Reac\u021biile care reflect\u0103 schimb\u0103rile fundamentale din sistem dispar, de obicei, dup\u0103 o perioad\u0103 de timp, pe m\u0103sur\u0103 ce corpul \u0219i mintea se adapteaz\u0103 la aceste transform\u0103ri, \u00een timp ce reac\u021biile fiziologice la respira\u021bia \u0219i circula\u021bia \u00eembun\u0103t\u0103\u021bite apar, de obicei, de fiecare dat\u0103 c\u00e2nd exerci\u021biile qi gong sunt practicate adecvat, de\u0219i v\u0103 ve\u021bi obi\u0219nui cur\u00e2nd cu ele \u0219i nu vi se vor mai p\u0103rea ciudate. Majoritatea semnelor \u0219i senza\u021biilor se manifest\u0103 la nivel fizic, cum ar fi senza\u021biile de cald \u0219i frig, durere \u0219i presiune, transpira\u021bia \u0219i m\u00e2nc\u0103rimile. Altele se manifest\u0103 la nivel psihic \u0219i, uneori, aceste reac\u021bii \u00eel tulbur\u0103 \u0219i \u00eel alarmeaz\u0103 pe practicant, chiar dac\u0103 sunt relativ inofensive. \u00centr-adev\u0103r, unele semne psihice trebuie percepute ca motiv de bucurie, deoarece indic\u0103 o \u201erevela\u021bie spiritual\u0103\u201d (shen-tung) major\u0103. Reac\u021biile psihice la qi gong apar din dou\u0103 surse principale. Una este reprezentat\u0103 de revitalizarea func\u021biilor cerebrale stagnante ale min\u021bii umane temporale, cum ar fi \u00eembun\u0103t\u0103\u021birea prodigioas\u0103 a memoriei \u0219i \u00eenv\u0103\u021b\u0103rii, activarea talentelor creatoare latente \u0219i a\u0219a mai departe, datorit\u0103 stimul\u0103rii pe care qi gong o provoac\u0103 multor por\u021biuni ale creierului ce nu au mai fost utilizate niciodat\u0103 p\u00e2n\u0103 atunci. Pe m\u0103sur\u0103 ce aceste p\u0103r\u021bi nefolosite p\u00e2n\u0103 atunci sunt \u201econectate\u201d pentru prima dat\u0103, brusc \u00eencep s\u0103 se manifeste tot felul de talente creatoare \u0219i puteri cerebrale pe care nu a\u021bi \u0219tiut niciodat\u0103 c\u0103 le ave\u021bi. Cealalt\u0103 surs\u0103 de senza\u021bii fizice \u00een practica qi gong este pur spiritual\u0103, nefiind rezultatul \u00eembun\u0103t\u0103\u021birilor \u00een func\u021bionarea creierului. Pe m\u0103sur\u0103 ce practicantul progreseaz\u0103 spre stadii mai avansate de alchimie intern\u0103 \u0219i \u00eencepe s\u0103 cultive con\u0219tiin\u021ba universal\u0103 a spiritului primordial, pot ap\u0103rea semnale care indic\u0103 vitalizarea puterilor spirituale ascunse anterior, cum ar fi telepatia, percep\u021bia extrasenzorial\u0103, clarviziunea \u0219i a\u0219a mai departe. Aceste puteri, care sunt uneori descrise \u00een psihologia occidental\u0103 ca \u201eparanormale\u201d sau \u201esupranaturale\u201d, sunt, de fapt, absolut naturale luate ca atare de adep\u021bii ce practic\u0103 yoga avansat\u0103 \u00een toate tradi\u021biile mistice. Totu\u0219i, din moment ce adep\u021bii care ajung s\u0103 aib\u0103 astfel de puteri \u0219i le arat\u0103 rareori neinin\u021bia\u021bilor, acestea sunt adesea privite cu suspiciune de oamenii de r\u00e2nd, ca \u0219i cum ar fi forme de magie. De\u0219i majoritatea reac\u021biilor care apar ca rezultat al practicii qi gong sunt fie semne pozitive de progres, fie reac\u021bii fiziologice naturale ale corpului \u0219i creierului la \u00eembun\u0103t\u0103\u021birile func\u021biilor vitale, unele senza\u021bii indic\u0103 devieri ale energiei \u0219i acestea trebuie tratate \u00eentotdeauna cu m\u0103suri corective prompte, pentru a preveni apari\u021bia auzarea problemelor. Devierile pot ap\u0103rea atunci c\u00e2nd energia r\u0103m\u00e2ne blocat\u0103 \u00een anumite p\u0103r\u021bi ale corpului, cum ar fi capul, sau \u00een meridiane, din cauza datorit\u0103 tensiunii sau a altor elemente obstructive. Devierile mai pot ap\u0103rea \u0219i atunci c\u00e2nd energia intr\u0103 \u00een canalul gre\u0219it \u0219i nu este transformat\u0103 \u0219i echilibrat\u0103 adecvat \u00een timpul practicii. Printre factorii care pot produce devieri se num\u0103r\u0103 postura proast\u0103, metodele de respira\u021bie incorecte, necompletarea stadiilor de practic\u0103 de \u00eenc\u0103lzire \u0219i/sau relaxare \u0219i neglijarea respect\u0103rii precau\u021biilor elementare, cum ar fi practicarea atunci c\u00e2nd sunte\u021bi tulburat din punct de vedere emo\u021bional, c\u00e2nd vremea este nefavorabil\u0103 sau condi\u021biile cosmice sunt anormale. Atunci c\u00e2nd apar devieri, m\u0103surile corective trebuie aplicate imediat, \u00eenainte de a avea repercusiuni asupra sistemelor circulator, nervos sau endocrin sau de a afecta alte p\u0103r\u021bi ale corpului. Mai \u00eent\u00e2ivom trece \u00een revist\u0103 c\u00e2teva dintre cele mai obi\u0219nuite semne de progres \u00een practic\u0103 \u0219i unele dintre senza\u021biile fizice naturale produse ca reac\u021bie la lucrul cu energia, apoi vom trata devierile cel mai des \u00eent\u00e2lnite \u0219i vom discuta despre m\u0103surile care pot fi luate pentru corectarea lor. \n\nSemne de progres \u0219i senza\u021bii \u00een practic\u0103 \nAmor\u021beala \u0219i furnic\u0103turile \nAmor\u021beala \u0219i furnic\u0103turile sunt senza\u021bii normale \u00een stadiile incipiente ale practicii qi gong. C\u00e2nd medita\u021bi timp de 20-30 de minute sau mai mult, s\u00e2ngele pompat \u00een picioare se poate bloca, mai ales \u00een postura lotusului, ceea ce provoac\u0103 amor\u021beal\u0103. Acest lucru se poate \u00eent\u00e2mpla \u0219i atunci c\u00e2nd sta\u021bi \u00een picioare \u00een postura Calului o perioad\u0103 lung\u0103 de timp, \u00eenainte ca mu\u0219chii \u0219i tendoanele s\u0103 se obi\u0219nuiasc\u0103 s\u0103 men\u021bin\u0103 aceast\u0103 pozi\u021bie. Odat\u0103 cu practica prelungit\u0103, aceast\u0103 reac\u021bie dispare, pe m\u0103sur\u0103 ce \u00eencheieturile se relaxeaz\u0103, mu\u0219chii se fortific\u0103, iar sistemul circulator se adapteaz\u0103 la irigarea \u021besuturilor \u00een condi\u021bii de presiune. \u00centre timp, pute\u021bi ameliora senza\u021bia de amor\u021beal\u0103 prin pauze f\u0103cute pentru a v\u0103 \u00eentinde, masa \u0219i/sau lovi u\u0219or picioarele, pentru a stimula circula\u021bia. Furnic\u0103turile apar, de obicei, mai ales la nivelul m\u00e2inilor \u0219i picioarelor. Acestea pot avea dou\u0103 cauze. Una dintre ele este intensificarea microcircula\u021biei \u00een extremit\u0103\u021bi, ceea ce atrage resurse suplimentare de s\u00e2nge \u0219i energie, p\u00e2n\u0103 la nivelul degetelor. Cealalt\u0103 cauz\u0103 este \u00eembun\u0103t\u0103\u021birea transmiterii impulsurilor nervoase prin sistemul nervos, ceea ce se aseam\u0103n\u0103, oarecum, cu m\u0103rirea intensit\u0103\u021bii curentului \u00eentr-un sistem electric. Odat\u0103 ce sistemul nervos se adapteaz\u0103 la aceast\u0103 schimbare, furnic\u0103turile vor disp\u0103rea treptat. \n\nTremur\u0103turile \nTremur\u0103turile apar adesea \u00een stadiile incipiente de practic\u0103, fiind o reac\u021bie natural\u0103 a mu\u0219chilor la circula\u021bia intensificat\u0103 a s\u00e2ngelui \u0219i la \u00eembun\u0103t\u0103\u021birea transmiterii a impulsurilor nervoase. O alt\u0103 cauz\u0103 frecvent\u0103 a tremur\u0103turilor este tensiunea muscular\u0103 cronic\u0103 la nivelul diferitelor p\u0103r\u021bi ale corpului, cum ar fi umerii sau spatele. Pe m\u0103sur\u0103 ce energia circul\u0103 prin canale, orice tensiune muscular\u0103 pe care o \u00eent\u00e2lne\u0219te \u00een calea sa are tendin\u021ba de a bloca fluxul liber de energie, determin\u00e2nd mu\u0219chii s\u0103 tremure atunci c\u00e2nd energia \u00eencearc\u0103 s\u0103 for\u021beze \u021besuturile tensionate. Tremuratul poate ap\u0103rea \u0219i ca rezultat al suprasolicit\u0103rii, cum ar fi statul \u00een picioare prea mult timp \u00een postura Calului sau efectuarea unui efort muscular prea mare \u00een timpul exerci\u021biilor. Uneori, tremuratul apare \u00een mod spontan \u00een timpul practicii qi gong, chiar \u0219i \u00een absen\u021ba tensiunii musculare sau a suprasolicit\u0103rii, \u0219i nu ca urmare a intensific\u0103rii circula\u021biei sau func\u021biilor nervoase. Poate ap\u0103rea la nivelul bra\u021belor sau al picioarelor, al abdomenului sau chiar \u0219i al \u00eentregului corp. Tremuratul spontan este un semn evident de progres, deoarece \u00eenseamn\u0103 c\u0103 principalele canale ale sistemului energetic se deschid \u0219i c\u0103 energia curge liber prin ele. Tremur\u0103turile de acest fel nu trebuie s\u0103 fie nici \u00eencurajate, nici descurajate, ci, pur \u0219i simplu, observate \u0219i l\u0103sate s\u0103 \u00ee\u0219i urmeze cursul normal. De obicei, \u00eenceteaz\u0103 la fel de brusc cum au \u00eenceput \u0219i, dup\u0103 ce corpul \u2013 mai ales mu\u0219chii \u0219i nervii \u2013 se obi\u0219nuie\u0219te cu nivelul superior de putere din sistem, tremur\u0103turile de acest fel se diminueaz\u0103 treptat, p\u00e2n\u0103 dispar. \n\nSenza\u021bia de c\u0103ldur\u0103 \nSenza\u021biile de c\u0103ldur\u0103 pe care le ave\u021bi \u00een diferite p\u0103r\u021bi ale corpului \u00een timpul practicii pot ap\u0103rea ca urmare imediat\u0103 a \u00eembun\u0103t\u0103\u021birii circula\u021biei s\u00e2ngelui \u0219i energiei spre diferite p\u0103r\u021bi ale corpului ce au fost private \u00eenainte de o circula\u021bie adecvat\u0103. \u00cen acest caz, senza\u021bia va disp\u0103rea sau se va diminua treptat, pe m\u0103sur\u0103 ce nervii din \u021besuturile respective se obi\u0219nuiesc cu efectul de stimulare. Senza\u021bia de c\u0103ldur\u0103 poate ap\u0103rea \u00een anumite p\u0103r\u021bi ale corpului, ca rezultat al circula\u021biei neuniforme a energiei \u00een timpul practicii, din cauza posturii incorecte, a tehnicii de respira\u021bie incomplete, a tensiunii musculare, a dezechilibrului emo\u021bional \u0219i a altor factori. \u00cen acest caz, trebuie s\u0103 acorda\u021bi mai mult\u0103 aten\u021bie preceptelor fundamentale \u0219i aten\u021bion\u0103rilor legate de practic\u0103 \u0219i s\u0103 face\u021bi ajust\u0103rile de rigoare. Un alt tip de c\u0103ldur\u0103 sim\u021bit\u0103 adesea \u00een qi gong este cea numit\u0103 uneori \u201ec\u0103ldur\u0103 psihic\u0103\u201d. C\u0103ldura de acest tip este generat\u0103 doar de energie, mai ales atunci c\u00e2nd ea activeaz\u0103 puterile latente din chakre \u0219i indic\u0103 progresul efectiv \u00een practic\u0103. De exemplu, pe m\u0103sur\u0103 ce energia sacral\u0103 \u00eencepe s\u0103 urce \u00een for\u021b\u0103 prin canalele spinale, aceasta stimuleaz\u0103 puterile latente din diferite chakre situate de-a lungul coloanei vertebrale \u0219i, pe m\u0103sur\u0103 ce aceste facult\u0103\u021bi \u00eencep s\u0103 se activeze, se genereaz\u0103 c\u0103ldur\u0103. Kundalini yoga din tradi\u021bia hindus\u0103 \u0219i tummo yoga din Tibet, \u00een care c\u0103ldura este generat\u0103 \u00een abdomen prin tehnicile respira\u021biei profunde \u0219i vizualiz\u0103rii, reprezint\u0103 alte exemple de practici ale energiei interne care provoac\u0103 senza\u021bii de c\u0103ldur\u0103 psihic\u0103. Senza\u021bia de c\u0103ldur\u0103 poate fi sim\u021bit\u0103 \u0219i atunci c\u00e2nd prin qi gong se activeaz\u0103 reac\u021biile de vindecare ale corpului. Dac\u0103 sunt prezente bacteriile, toxinele \u0219i al\u021bi factori care provoac\u0103 boli, sistemul imunitar poate \u201e\u00eenc\u0103lzi\u201d effectiv \u00eentregul sistem, pentru a le \u201earde\u201d. Aceasta este o reac\u021bie normal\u0103 de vindecare \u0219i indic\u0103 faptul c\u0103 practica elimin\u0103 cu succes factorii care provoac\u0103 boli \u0219i deterior\u0103ri la nivelul corpului. \u00cen acest caz, c\u00e2nd factorii respectivi sunt elimina\u021bi din sistem, c\u0103ldura produs\u0103 pentru a-i trata se va diminua \u00een mod natural. \n\nSenza\u021bia de frig \nSenza\u021biile de frig experimentate \u00een timpul practicii qi gong se pot datora mai multor factori. \u00cen cazul medita\u021biei prin nemi\u0219care \u00een pozi\u021bie \u0219ez\u00e2nd\u0103, mai ales \u00een timpul iernii, se pot datora, pur \u0219i simplu, unei pierderi nete de c\u0103ldur\u0103, pe m\u0103sur\u0103 ce corpul radiaz\u0103 c\u0103ldura \u00een mediul \u00eenconjur\u0103tor, care este mai rece dec\u00e2t el. \u00cen acest caz, trebuie s\u0103 purta\u021bi haine suficient de c\u0103lduroase sau s\u0103 v\u0103 pune\u021bi o p\u0103tur\u0103 pe spate \u00een timpul practicii prin nemi\u0219care. Atunci c\u00e2nd practica\u021bi exerci\u021bii prin nemi\u0219care, chiar \u0219i pe vreme rece, aceasta nu este, de obicei, o problem\u0103, deoarece corpul va genera suficient\u0103 c\u0103ldur\u0103 interioar\u0103 pentru a compensa frigul din exterior. Dac\u0103 practica\u021bi qi gong atunci c\u00e2nd sunte\u021bi tulburat din punct de vedere emo\u021bional, mai ales dac\u0103 ave\u021bi sentimente de fric\u0103 cronic\u0103 sau a\u021bi suferit sperieturi, senza\u021biile de frig reprezint\u0103 un efect secundar obi\u0219nuit \u0219i pot ap\u0103rea chiar \u0219i atunci c\u00e2nd este extrem de cald afar\u0103. Tensiunea nervoas\u0103 poate, de asemenea, s\u0103 declan\u0219eze senza\u021bii de frig \u00een timpul practicii. Exersarea \u00een astfel de condi\u021bii este contrar\u0103 preceptelor fundamentale ale practicii \u0219i blocheaz\u0103 circula\u021bia energiei, ceea ce inhib\u0103, la r\u00e2ndul ei, circula\u021bia s\u00e2ngelui, mai ales spre extremit\u0103\u021bi, provoc\u00e2nd senza\u021bii de frig. Senza\u021biile de frig pot fi \u0219i un semn de detoxifiere. Dac\u0103 \u00een corp sunt foarte multe toxine, qi gong va stimula sistemul imunitar, care va elimina elementele toxice din corp, provoc\u00e2nd fiori \u0219i tremur\u0103turi ocazionale. Aceasta este o reac\u021bie natural\u0103 la procesul de detoxifiere \u0219i un semn pozitiv c\u0103 practica dumneavoastr\u0103 func\u021bioneaz\u0103, cur\u0103\u021b\u00e2ndu-v\u0103 corpul \u0219i purific\u00e2ndu-v\u0103 energia. Un alt tip de senza\u021bie de frig pe care o pute\u021bi avea uneori \u00een timpul practicii este a\u0219a-numitul \u201efior qi\u201d. Aceasta nu are nimic de-a face cu frigul \u00een sine, ci este, mai cur\u00e2nd, o manifestare a deplas\u0103rii qi-ului prin canale, mai ales de-a lungul suprafe\u021bei corpului. Este posibil s\u0103 sim\u021bi\u021bi deodat\u0103 un fior care v\u0103 str\u0103bate coloana vertebral\u0103 \u00een sus \u0219i \u00een jos sau v\u0103 face pielea de g\u0103in\u0103, pe bra\u021be \u0219i picioare. Aceasta este o reac\u021bie fiziologic\u0103 la energia care trece prin canalele ce erau blocate \u0219i, de obicei, dispare dup\u0103 ce nervii din respectivele p\u0103r\u021bi ale corpului se obi\u0219nuiesc cu noua stimulare. \n\nTranspira\u021bia \nTranspira\u021bia cald\u0103 este o reac\u021bie la practica qi gong, indic\u00e2nd faptul c\u0103 energia circul\u0103 prin canale. Pe m\u0103sur\u0103 ce energia se deplaseaz\u0103 prin sistem, aceasta determin\u0103 porii s\u0103 se deschid\u0103, permi\u021b\u00e2nd, astfel, ca energia de Foc excesiv\u0103 s\u0103 se elimine prin piele sub form\u0103 de transpira\u021bie cald\u0103. Acesta este un semn exterior al energiei care se deplaseaz\u0103 la interior \u0219i indic\u0103 faptul c\u0103 practica decurge bine. Transpira\u021bia este mai comun\u0103 \u00een formele de qi gong prin mi\u0219care, dar poate ap\u0103rea \u0219i \u00een practica prin nemi\u0219care. \u00cen cazul medita\u021biei prin nemi\u0219care, de\u0219i corpul este \u021binut nemi\u0219cat la exterior, energia se deplaseaz\u0103 \u00een interior, deschide porii \u0219i \u00eempinge la suprafa\u021b\u0103 c\u0103ldura excesiv\u0103, pentru a o elimina. Dac\u0103 exist\u0103 mult\u0103 energie de Foc excesiv\u0103 \u00een sistem, transpira\u021bia va ap\u0103rea chiar \u0219i atunci c\u00e2nd exersa\u021bi pe vreme rece. C\u00e2nd se \u00eent\u00e2mpl\u0103 acest lucru, trebuie s\u0103 v\u0103 \u0219terge\u021bi corpul cu un prosop imediat dup\u0103 practic\u0103 \u0219i s\u0103 v\u0103 pune\u021bi haine uscate. Evita\u021bi s\u0103 face\u021bi du\u0219, cel pu\u021bin 20-30 de minute dup\u0103 practic\u0103, pentru a le permite porilor s\u0103 se \u00eenchid\u0103 din nou. \n\nDurerea \n\u00cen stadiile incipiente de practic\u0103, pute\u021bi sim\u021bi durere \u00een anumite p\u0103r\u021bi ale corpului, din cauza for\u021bei insuficiente a mu\u0219chilor \u0219i tendoanelor. Dureaz\u0103 aproximativ \u0219ase luni de practic\u0103 regulat\u0103 pentru ca mu\u0219chii \u0219i tendoanele de la picioare s\u0103 aib\u0103 suficient\u0103 for\u021b\u0103 pentru a sprijini corpul \u00een postura Calului pe perioade lungi de timp. \u00cen cazul practicii prin nemi\u0219care \u00een pozi\u021bie \u0219ez\u00e2nd\u0103, durerea poate ap\u0103rea la nivelul p\u0103r\u021bii inferioare a spatelui \u0219i la nivelul taliei, deoarece mu\u0219chii \u0219i tendoanele din aceste p\u0103r\u021bi ale corpului se \u00eentind \u0219i se fortific\u0103 pentru a men\u021bine aceast\u0103 pozi\u021bie. O alt\u0103 cauz\u0103 a durerii este postura incorect\u0103. Dac\u0103 adopta\u021bi o pozi\u021bie \u00een picioare sau \u0219ez\u00e2nd, f\u0103r\u0103 a acorda aten\u021bie punctelor elementare ale posturii, circula\u021bia poate fi blocat\u0103 la nivelul genunchilor, gleznelor, taliei \u0219i/sau al p\u0103r\u021bii inferioare a spatelui, provoc\u00e2nd durere \u00een respectivele zone ale corpului. Acest lucru se poate \u00eent\u00e2mpla \u0219i dac\u0103 \u00eencepe\u021bi s\u0103 practica\u021bi qi gong f\u0103r\u0103 s\u0103 v\u0103 \u00eenc\u0103lzi\u021bi, mai \u00eent\u00e2i, mu\u0219chii \u0219i tendoanele \u0219i s\u0103 v\u0103 relaxa\u021bi \u00eencheieturile cu o serie de exerci\u021bii preg\u0103titoare care s\u0103 v\u0103 relaxeze \u0219i s\u0103 v\u0103 echilibreze corpul. \n\nDurerile de cap \u0219i de ochi \nSenza\u021biile de durere de cap \u0219i de ochi sunt, de obicei, urm\u0103ri ale tehnicilor incorecte de respira\u021bie \u00een timpul practicii. Dac\u0103 mintea nu este concentrat\u0103 asupra respira\u021biei \u00een timpul practicii, exist\u0103 tendin\u021ba de a re\u021bine respira\u021bia prea mult timp la \u00eencheierea inspira\u021biei. Din moment ce inspira\u021bia ridic\u0103 energia prin canalele spinale, spre cap, re\u021binerea respira\u021biei prea mult timp determin\u0103 energia \u0219i s\u00e2ngele s\u0103 se acumuleze \u00een cap, cre\u00e2nd o stagnare \u0219i o presiune acolo, care pot cauza o zv\u00e2cnire dureroas\u0103, mai ales \u00een ochi. O alt\u0103 posibil\u0103 cauz\u0103 de disconfort la nivelul capului \u0219i ochilor este tensiunea la nivelul g\u00e2tului \u0219i umerilor, care blocheaz\u0103 fluxul liber de energie \u0219i s\u00e2nge spre cap. O a treia surs\u0103 a acestei reac\u021bii este neefectuarea unei serii de exerci\u021bii de relaxare pentru colectarea \u0219i depozitarea energiei \u00een abdomenul inferior, la sf\u00e2r\u0219itul unei \u0219edin\u021be de practic\u0103. Atunci c\u00e2nd se \u00eent\u00e2mpl\u0103 acest lucru, energia excesiv\u0103 r\u0103m\u00e2ne \u00een cap, ceea ce poate provoca o senza\u021bie dureroas\u0103 de zv\u00e2cnire. \u00cen cazul practicii prin nemi\u0219care \u00een pozi\u021bie \u0219ez\u00e2nd\u0103, durerea de ochi poate ap\u0103rea c\u00e2nd practicianul \u00eencearc\u0103 s\u0103-\u0219i concentreze ochii asupra v\u00e2rfului nasului, ca metod\u0103 de a-\u0219i \u00eendrepta aten\u021bia spre interior. C\u00e2nd practica\u021bi qi gong, fie prin mi\u0219care, fie prin nemi\u0219care, ochii trebuie s\u0103 fie \u00eentotdeauna nefocaliza\u021bi \u0219i complet relaxa\u021bi. Dac\u0103 \u00eencerca\u021bi s\u0103 v\u0103 concentra\u021bi privirea \u00eentr-un anumit punct pe durata unei \u0219edin\u021be de practic\u0103 va ap\u0103rea o tensiune \u00een mu\u0219chii globilor oculari, ceea ce produce o durere de ochi zv\u00e2cnitoare. Aceasta poate fi ameliorat\u0103 dac\u0103 v\u0103 freca\u021bi palmele una de alta p\u00e2n\u0103 se \u00eenc\u0103lzesc \u0219i le amplasa\u021bi deasupra ochilor \u00eenchi\u0219i, \u021bin\u00e2ndu-le acolo timp de un minut sau dou\u0103. A\u0219adar, durerile de cap \u0219i de ochi nu sunt semne de progres, ci, mai degrab\u0103, semnale care indic\u0103 o tehnic\u0103 incorect\u0103. Atunci c\u00e2nd respira\u021bia e lin\u0103, c\u00e2nd ochii sunt nefocaliza\u021bi \u0219i tensiunea de la nivelul g\u00e2tului \u0219i al umerilor este eliberat\u0103, aceste senza\u021bii dispar, de obicei, imediat. \n\nInsomnia \nMul\u021bi practican\u021bi trec printr-o perioad\u0103 de insomnie c\u00e2nd \u00eencep s\u0103 practice qi gong pentru prima dat\u0103. Aceasta este o reac\u021bie normal\u0103 \u0219i nu e motiv de \u00eengrijorare. Prin qi gong stimuleaz\u0103 secre\u021bia de hormoni \u0219i neurotransmi\u021b\u0103tori, se intensific\u0103 circula\u021bia s\u00e2ngelui \u0219i a energiei prin sistem, mai ales la nivelul creierului, \u0219i se activeaz\u0103 zone extinse ale acestuia care erau latente \u00eenainte. Rezultatul de ansamblu ale acestor efecte sunt intensificarea vitalit\u0103\u021bii, activarea puterilor cerebrale latente \u0219i adaptarea ritmului de somn al corpului. Dup\u0103 ce corpul \u0219i creierul se vor obi\u0219nui cu starea de vitalitate intensificat\u0103 \u0219i secre\u021biile abundente de hormoni \u0219i neurotransmi\u021b\u0103tori, sistemul \u00ee\u0219i va stabili noi modele de somn care presupun mai pu\u021bin timp pentru dormit propriu-zis, dar ofer\u0103 mai mult\u0103 odihn\u0103. \u00centre timp, pute\u021bi adormi mai u\u0219or noaptea \u00een timpul perioadei ini\u021biale de insomnie, dac\u0103 v\u0103 concentra\u021bi aten\u021bia asupra etapei de expira\u021bie, atunci c\u00e2nd v\u0103 culca\u021bi. Pe m\u0103sur\u0103 ce expira\u021bi, vizualiza\u021bi fiecare parte a corpului dumneavoastr\u0103 \u00een timp ce devine din ce \u00een ce mai relaxat\u0103, \u00eencep\u00e2nd cu t\u0103lpile \u0219i urc\u00e2nd spre picioare, pe trunchi, cobor\u00e2nd pe bra\u021be \u0219i m\u00e2ini \u0219i urc\u00e2nd \u00eenapoi, de-a lungul g\u00e2tului, spre cap. \n\nExcitarea sexual\u0103 \nExcitarea sexual\u0103 intensificat\u0103 e un semn pozitiv de progres \u00een qi gong, indic\u00e2nd faptul c\u0103 respira\u021bia abdominal\u0103 profund\u0103 este efectuat\u0103 corect. Atunci c\u00e2nd respira\u021bi profund la nivelul abdomenului, acest lucru stimuleaz\u0103 secre\u021bia de hormoni la nivelul glandelor din zona sacral\u0103, mai ales \u00een testicule \u0219i ovare, iar acest lucru determin\u0103 intensificarea dorin\u021bei sexuale \u0219i a sensibilit\u0103\u021bii la stimularea sexual\u0103. Energia rinichilor, care controleaz\u0103 dorin\u021ba sexual\u0103, cre\u0219te \u0219i datorit\u0103 respira\u021biei diafragmatice profunde, datorit\u0103 efectului de masaj stimulativ pe care \u00eel are diafragma atunci c\u00e2nd coboar\u0103 pe cortexul suprarenal. De\u0219i aceast\u0103 manifestare poate fi interpretat\u0103 ca semn de progres, b\u0103rba\u021bii trebuie s\u0103 fie \u00een mod special aten\u021bi s\u0103 nu foloseasc\u0103 gre\u0219it aceast\u0103 energie sexual\u0103 intentisificat\u0103 \u00een scopuri hedoniste. Fluidele sexuale reprezint\u0103 combustibilul de baz\u0103 \u00een alchimia intern\u0103 \u0219i, dac\u0103 resursele suplimentare de esen\u021b\u0103 sexual\u0103 generate prin qi gong sunt irosite \u00een activitatea sexual\u0103 obi\u0219nuit\u0103, \u00een loc s\u0103 fie transformate \u00een energie \u0219i ridicate spre cap pentru a hr\u0103ni spiritul, lipsa de vitalitate care rezult\u0103 este chiar mai mare dec\u00e2t cea experimentat\u0103 atunci c\u00e2nd nu practica\u021bi qi gong, deoarece la fiecare ejaculare se vor elimina cantit\u0103\u021bi mai mari de fluid. A\u0219adar, este recomandabil s\u0103 practica\u021bi yoga sexual\u0103 taoist\u0103 cu un partener sau masajul personal f\u0103r\u0103 partener, pentru a v\u0103 regla \u0219i a repune \u00een circula\u021bie energia sexual\u0103, ca regim suplimentar de sprijinire \u0219i intensificare a practicii qi gong. \n\nEructa\u021biile, tusea \u0219i flatula\u021biile \nPrin qi gong se elimin\u0103 efectiv elementele toxice \u0219i energia stagnant\u0103 din organele interne \u0219i, uneori, acestea sunt evacuate prin eructa\u021bii, tuse \u0219i flatula\u021bii. Acestea reprezint\u0103 un semn normal al detoxifierii \u0219i sunt o indica\u021bie pozitiv\u0103 a faptului c\u0103 exerci\u021biile qi gong practicate corect. Persoanele cu afec\u021biuni cronice ale stomacului \u0219i ficatului, de exemplu, pot avea accese frecvente de eructa\u021bii \u00een timpul practicii. Dac\u0103 pl\u0103m\u00e2nii sunt congestiona\u021bi, poate ap\u0103rea tusea, pentru a elibera \u0219i elimina mucozit\u0103\u021bile. Dac\u0103 intestinele sunt pline de gaze din cauza digestiei incomplete sau a prezen\u021bei parazi\u021bilor, ele vor fi eliminate prin anus. Aceste reac\u021bii nu trebuie s\u0103 fie \u00eempiedicate, deoarece indic\u0103 faptul c\u0103 are loc un proces de cur\u0103\u021bare. Atunci c\u00e2nd organele interne se reechilibreaz\u0103 \u0219i func\u021biile lor reintr\u0103 \u00een normal, aceste reac\u021bii se vor diminua \u00een mod natural \u0219i vor \u00eenceta. Dac\u0103 \u00een sistemul dumneavoastr\u0103 sunt extrem de multe toxine \u00een momentul \u00een care \u00eencepe\u021bi s\u0103 practica\u021bi qi gong pentru prima dat\u0103, mai ales din cauza consumului excesiv de alcool \u0219i droguri, \u00een afar\u0103 de eructa\u021bii, tuse \u0219i flatula\u021bii, este posibil \u0219i s\u0103 v\u0103 curg\u0103 nasul, s\u0103 ave\u021bi ochii umezi \u0219i s\u0103 c\u0103sca\u021bi \u00een mod frecvent. \u0218i acestea sunt semne normale de detoxifiere \u0219i se vor diminua treptat, pe m\u0103sur\u0103 ce sistemul dumneavoastr\u0103 elimin\u0103 toxinele acumulate. Pute\u021bi accelera acest proces prin m\u0103rirea timpului de practic\u0103, p\u00e2n\u0103 \u00een momentul c\u00e2nd corpul dumneavoastr\u0103 este cur\u0103\u021bat complet, dup\u0103 care pute\u021bi reduce pu\u021bin timpul de practic\u0103. \n\nAme\u021beala \nAme\u021beala poate ap\u0103rea ca urmare a c\u00e2torva factori. Dac\u0103 exist\u0103 dezechilibre la nivelul reac\u021biilor chimice din creier atunci c\u00e2nd \u00eencepe\u021bi s\u0103 practica\u021bi qi gong sau dac\u0103 por\u021biuni mari din creier au fost private cronic de oxigenare suficient\u0103 o perioad\u0103 lung\u0103 de timp, reinstaurarea secre\u021biilor adecvate de neurotransmi\u021b\u0103tori esen\u021biali \u0219i oxigenarea intensificat\u0103 a \u021besuturilor creierului pot provoca senza\u021bii de ame\u021beal\u0103. Aceasta se diminueaz\u0103, de obicei, dup\u0103 c\u00e2teva luni, c\u00e2nd creierul se obi\u0219nuie\u0219te s\u0103 func\u021bioneze cu un nivel superior de esen\u021b\u0103 \u0219i energie. Senza\u021bia de ame\u021beal\u0103 poate ap\u0103rea \u0219i din cauza elimin\u0103rii toxinelor acumulate la nivelul creierului \u0219i g\u00e2tului. Pe m\u0103sur\u0103 ce aceste particule toxice sunt eliberate \u0219i eliminate, ele pot provoca senza\u021bii temporare de ame\u021beal\u0103 atunci c\u00e2nd circul\u0103 prin creier. Ame\u021beala poate fi provocat\u0103 \u0219i de re\u021binerea respira\u021biei o perioad\u0103 prea lung\u0103 de timp sau de respira\u021bia prea intens\u0103. \n\nM\u00e2nc\u0103rimile \nSenza\u021biile de m\u00e2nc\u0103rime \u00een timpul practicii qi gong sunt normale \u00een stadiile incipiente. Pe m\u0103sur\u0103 ce energia circul\u0103 prin piele, pentru a \u00eent\u0103ri scutul defensiv de Energie Protectoare din jurul corpului, uneori ve\u021bi avea senza\u021bia c\u0103 ni\u0219te insecte mici se t\u00e2r\u0103sc pe sau chiar sub suprafa\u021ba pielii. Acest lucru se poate \u00eent\u00e2mpla \u0219i atunci c\u00e2nd practica\u021bi Respira\u021bia prin Por\u021bi Energetice (vezi p. 216). Pe m\u0103sur\u0103 ce energia este atras\u0103 \u00een corp prin diferite por\u021bi energetice, poate ap\u0103rea o senza\u021bie de m\u00e2nc\u0103rime \u00een zona respectiv\u0103, mai ales \u00een cre\u0219tetul capului; acesta e un semn pozitiv de progres. \n\nSenza\u021biiile de greutate \u0219i de u\u0219urime \nSenza\u021biile de u\u0219urime \u0219i de greutate sunt reac\u021bii normale la cre\u0219terea asimil\u0103rii energiei din natur\u0103 \u0219i din cosmos. Infuziile puternice de energie terestr\u0103 au tendin\u021ba de a produce senza\u021bii de greutate, \u00een timp ce fluxul intensificat de energie celest\u0103 poate produce senza\u021bii de u\u0219urime, ca \u0219i cum corpul ar fi pe cale s\u0103 se ridice de la sol \u0219i s\u0103 pluteasc\u0103. Aceasta este, pur \u0219i simplu, modalitatea nervilor de a reac\u021biona la nivelurile crescute de energie din Cer \u0219i din P\u0103m\u00e2nt care circul\u0103 prin sistemul uman. Senza\u021bia de greutate se va diminua dup\u0103 o perioad\u0103 de timp, pe m\u0103sur\u0103 ce corpul se va obi\u0219nui cu fluxul suplimentar de energie terestr\u0103. Totu\u0219i, senza\u021biile de u\u0219urime pot continua s\u0103 aib\u0103 loc pe o perioad\u0103 nedefinit\u0103 de timp, mai ales \u00een cazul practicii prin nemi\u0219care \u00een pozi\u021bie \u0219ez\u00e2nd\u0103, care are tendin\u021ba de a ridica energia \u00een sistemul uman \u0219i, uneori, chiar proiecteaz\u0103 energia con\u0219tiin\u021bei spirituale \u00een afar\u0103, prin por\u021bile energetice de pe cre\u0219tetul capului sau frunte. Aceasta este o indica\u021bie pozitiv\u0103 de progres, dar, atunci c\u00e2nd se \u00eent\u00e2mpl\u0103 acest lucru, trebuie s\u0103 v\u0103 folosi\u021bi voin\u021ba pentru a v\u0103 atrage con\u0219tiin\u021ba din nou \u00een corp, \u00eenainte de \u00eencheierea unei \u0219edin\u021be de medita\u021bie. \n\nR\u00e2sul, pl\u00e2nsul \u0219i \u021bipetele \nAccesele bru\u0219te de r\u00e2s sau de pl\u00e2ns sau izbucnirile spontane de \u021bipete \u00een timpul practicii qi gong sunt reac\u021bii absolut normale, care indic\u0103 faptul c\u0103 dezechilibrele care erau bine \u00eenr\u0103d\u0103cinate \u00een organele vitale \u0219i \u00een energiile asociate acestora \u00eencep s\u0103 fie reechilibrate cu succes. Totu\u0219i, multe persoane se alarmeaz\u0103 at\u00e2t de tare din cauza acestui fenomen, \u00eenc\u00e2t \u00ee\u0219i \u00eencheie brusc practica. Departe de a fi un motiv de alarmare, acestea reprezint\u0103 semne pozitive de progres, indic\u00e2nd faptul c\u0103 s\u0103n\u0103tatea este restabilit\u0103 la cele mai profunde niveluri. Aminti\u021bi-v\u0103 c\u0103 fiecare dintre emo\u021biile pe care le ave\u021bi este asociat\u0103 unui anumit organ, cum ar fi furia, care este asociat\u0103 ficatului, frica rinichilor, bucuria inimii \u0219i a\u0219a mai departe. Vorbirea este una dintre cele mai puternice manifest\u0103ri ale energiei din sistemul uman. A\u0219adar, dac\u0103 exist\u0103 mult\u0103 furie acumulat\u0103 \u00een ficat, qi gong o va scoate la iveal\u0103 \u0219i o va elimina din sistem, restabilind a\u0219adar echilibrul adecvat la nivelul ficatului. \u021aipetele reprezint\u0103 unul dintre modurile cele mai eficiente de a elibera furia de acest fel acumulat\u0103 \u0219i de a o dispersa \u00een atmosfer\u0103. \u00cen acela\u0219i fel, jalea poate fi eliminat\u0103 din pl\u0103m\u00e2ni prin accesele bru\u0219te de pl\u00e2ns, iar r\u00e2sul poate fi folosit pentru echilibrarea energiei vesele a inimii. Echilibrul emo\u021bional ce rezult\u0103 este unul dintre efectele cele mai benefice pentru s\u0103n\u0103tate pe care le are qi gong. Aceste reac\u021bii sunt \u0219i moduri de eliminare a altor forme de energie stagnant\u0103 din sistem. Este posibil s\u0103 sim\u021bi\u021bi, deodat\u0103, o infuzie puternic\u0103 de energie care circul\u0103 de-a lungul coloanei vertebrale \u0219i care erupe sub forma unui acces de r\u00e2s necontrolat. Este posibil, de asemenea, s\u0103 \u00eencepe\u021bi, deodat\u0103, s\u0103 c\u00e2nta\u021bi. Nu trebuie s\u0103 v\u0103 alarmeze nici una dintre aceste reac\u021bii, deoarece sunt modalit\u0103\u021bi foarte eficiente prin care sistemul energetic se reechilibraz\u0103 \u00een mod spontan. \n\nMi\u0219carea spontan\u0103 \nAceasta este o alt\u0103 reac\u021bie normal\u0103 \u00een qi gong, care uneori \u00eei alarmeaz\u0103 pe novici. Atunci c\u00e2nd corpul, respira\u021bia \u0219i mintea intr\u0103 \u00eentr-o stare profund\u0103 de calm \u00een timpul practicii, mi\u0219c\u0103rile bru\u0219te ale capului, membrelor, trunchiului sau ale \u00eentregului corp pot ap\u0103rea spontan, f\u0103r\u0103 voia practicantului. Acest lucru indic\u0103 faptul c\u0103 dezechilibrele bine \u00eenr\u0103d\u0103cinate \u00een sistemul energetic \u00eencep s\u0103 fie corectate \u0219i c\u0103 energia stagnant\u0103 \u00eencepe s\u0103 fie eliminat\u0103 din sistem prin diferite canale \u0219i por\u021bi. Dac\u0103 exist\u0103 vreun blocaj \u00eentr-un meridian, pot ap\u0103rea mi\u0219c\u0103ri spontane ale p\u0103r\u021bilor corpului \u00een care se afl\u0103 blocajele, pe m\u0103sur\u0103 ce energia for\u021beaz\u0103 circula\u021bia \u00een locul respectiv \u0219i o deschide. Un dansator, de exemplu, poate avea mi\u0219c\u0103ri spontane necontrolate la nivelul picioarelor, atunci c\u00e2nd energia din canalele respective este reechilibrat\u0103. Este posibil ca o persoan\u0103 ce are probleme cu spatele s\u0103 \u00eenceap\u0103 s\u0103 tremure \u0219i s\u0103 se cutremure din \u00eentreaga coloan\u0103, ca \u0219i cum ar dansa twist dup\u0103 o melodie pe care doar ea o poate auzi. Acest lucru indic\u0103 faptul c\u0103 se redeschid canalele spinale care erau blocate de mult timp \u0219i c\u0103 circula\u021bia energiei spinale \u00eencepe s\u0103 fie restabilit\u0103 \u0219i reechilibrat\u0103. Astfel de schimb\u0103ri spontane, care sunt \u00eentotdeauna semne de progres, nu trebuie s\u0103 fie nici \u00eencurajate, nici descurajate. Pur \u0219i simplu, trebuie s\u0103 le l\u0103sa\u021bi s\u0103 aib\u0103 loc \u00een mod natural, s\u0103 \u00ee\u0219i urmeze cursul \u0219i s\u0103 se \u00eencheie \u00een ritmul lor. Dac\u0103 devin deosebit de intense, pute\u021bi s\u0103 v\u0103 a\u0219eza\u021bi pe podea \u0219i s\u0103 v\u0103 rostogoli\u021bi pentru a facilita procesul de reechilibrare. \n\nPuterile supranaturale \nManifestarea puterilor supranaturale indic\u0103 progresul la cele mai \u00eenalte niveluri de practic\u0103. Pe m\u0103sur\u0103 ce alchimia intern\u0103 progreseaz\u0103 \u0219i spiritul primordial este trezit progresiv, exist\u0103 o varietate de puteri spirituale care pot fi activate spontan. De\u0219i acesta este un semn foarte bun, necesit\u0103 \u0219i foarte mult\u0103 atutodisciplin\u0103 \u0219i virtute spiritual\u0103, pentru a nu fi distras de acestea sau, \u0219i mai r\u0103u, a \u00eencerca s\u0103 le folosi\u021bi pentru faima \u0219i averea personal\u0103. Conform tuturor marilor tradi\u021bii mistice ale lumii, manifestarea puterilor spirituale ezoterice reprezint\u0103 un semn clar c\u0103 practicantul se apropie de cea mai \u00eenalt\u0103 stare de con\u0219tiin\u021b\u0103. Aceste puteri sunt o binecuv\u00e2ntare din partea universului, dar reprezint\u0103 \u0219i un adev\u0103rat test al sincerit\u0103\u021bii \u0219i integrit\u0103\u021bii spirituale ale practicantului, deoarece exist\u0103 \u00eentotdeauna tentan\u021bia de a utiliza aceste puteri pentru profitul personal. Atunci c\u00e2nd se \u00eent\u00e2mpl\u0103 acest lucru, \u00eentreaga baz\u0103 datorit\u0103 c\u0103reia au fost ob\u021binute puterile este erodat\u0103 \u0219i ele se pierd \u00een cur\u00e2nd, l\u0103s\u00e2ndu-l pe practicant doar cu regrete. Puterile supranaturale se pot manifesta sub forma viziunilor str\u0103lucitoare ale zeit\u0103\u021bilor, energiilor \u0219i fenomenelor cosmice care apar \u00een ochii min\u021bii, sub forma sunetelor \u0219i vocilor auzite \u00een minte \u0219i a revela\u021biilor spontane din trecut, prezent \u0219i viitor. Viziunile zeit\u0103\u021bilor pot indica ob\u021binerea puterii de a realiza o comuniune cu entit\u0103\u021bile spirituale din alte dimensiuni ale universului. Vocile pot reprezenta sunetele emise de zeit\u0103\u021bi sau de alte spirite care \u00eencearc\u0103 s\u0103 comunice cu practicantul alert sau unde de g\u00e2nduri ce vin din min\u021bile altor persoane, indic\u00e2nd activarea puterilor telepatice. Viziunile intuitive legate de anumite evenimente care trebuie s\u0103 aib\u0103 loc \u00een viitor reflect\u0103 ob\u021binerea clarviziunii. Toate aceste semne trebuie tratate cu cel mai mare respect \u0219i cu aten\u021bie. De asemenea, dureaz\u0103 mult timp s\u0103 \u00eenv\u0103\u021ba\u021bi cum s\u0103 interpreta\u021bi astfel de viziuni, sunete \u0219i revela\u021bii \u0219i cum s\u0103 le folosi\u021bi corespunz\u0103tor. Acestea nu trebuie s\u0103 fie niciodat\u0103 discutate dec\u00e2t cu un maestru spiritual cu calific\u0103ri \u00eenalte \u0219i nici nu trebuie s\u0103 li se acorde prea mult\u0103 aten\u021bie sau valoare. Atunci c\u00e2nd apar \u00een timpul practicii, observa\u021bi-le \u0219i pute\u021bi, eventual, s\u0103 le nota\u021bi \u00eentr-un jurnal personal, dar nu trebuie s\u0103 exersa\u021bi niciodat\u0103 doar \u00een scopul cultiv\u0103rii acestor fenomene. La urma urmei, sunt doar efecte secundare ale practicii, semnale care apar pe calea spre obiectivul final. A\u0219adar, dac\u0103 ve\u021bi amplasa semnalele \u00een centrul aten\u021biei, ve\u021bi pierde, cu siguran\u021b\u0103, calea \u0219i nu ve\u021bi mai avea \u00een vedere obiectivul final. \u00cen ceea ce prive\u0219te utilizarea acestor puteri spirituale ezoterice \u00een scopuri practice, trebuie s\u0103 fi\u021bi extrem de atent s\u0103 face\u021bi acest lucru doar atunci c\u00e2nd este absolut necesar, pentru a-i ajuta pe al\u021bii la nevoie \u0219i numai atunci c\u00e2nd metodele conven\u021bionale nu func\u021bioneaz\u0103. Este foarte important s\u0103 nu v\u0103 asuma\u021bi merite personale sau s\u0103 pretinde\u021bi recompense pentru astfel de impresii \u0219i revela\u021bii, ci s\u0103 le pune\u021bi pe seama universului din care provin \u0219i s\u0103 le oferi\u021bi ca daruri celor ce au nevoie de ele. Dar, atunci c\u00e2nd apar, trebuie s\u0103 face\u021bi un gest de recuno\u0219tin\u021b\u0103 \u0219i apreciere fa\u021b\u0103 de univers, cum ar fi o u\u0219oar\u0103 \u00eenclinare a capului, o rug\u0103ciune de mul\u021bumire \u0219optit\u0103 sau recitarea silabei sacre (mantra) adecvate. Astfel de gesturi \u00eent\u0103resc leg\u0103tura \u00een dezvoltare dintre spiritul individual al unei persoane \u0219i spiritul primordial al universului \u0219i ajut\u0103 la a \u00eempiedicarea orgoliului personal s\u0103 \u00ee\u0219i revendice meritele sau profitul de pe urma acestor puteri. \n\nDevieri \u0219i corec\u021bii \nDurerile de cap \nDurerile de cap de tipul celor discutate la pagina 258 reprezint\u0103 un semn de folosire a tehnicilor incorecte \u00een stadiile incipiente de practic\u0103 qi gong \u0219i, de obicei, \u00eenceteaz\u0103 atunci c\u00e2nd se respect\u0103 cu mai mult\u0103 grij\u0103 preceptele fundamentale de practic\u0103. Totu\u0219i, dac\u0103 durerile continu\u0103 s\u0103 apar\u0103 chiar \u0219i dup\u0103 ce a\u021bi exersat regulat timp de c\u00e2teva luni \u0219i dac\u0103 persist\u0103 chiar \u0219i dup\u0103 ce se \u00eencheie o \u0219edin\u021b\u0103 de practic\u0103 \u00eenseamn\u0103 c\u0103 este posibil s\u0103 fi avut loc o deviere energetic\u0103 pe care trebuie s\u0103 o corecta\u021bi. Durerile de acest fel sunt, cel mai adesea, provocate de energia excesiv\u0103 \u0219i de s\u00e2ngele blocat la nivelul capului. Dac\u0103 respira\u021bia este realizat\u0103 adecvat \u0219i postura e corect\u0103, cauza se afl\u0103, cel mai probabil, la nivelul min\u021bii. Unele persoane sunt at\u00e2t de dornice s\u0103 aib\u0103 rezultate rapide \u00een urma practicii, \u00eenc\u00e2t au tendin\u021ba de a-\u0219i for\u021ba min\u021bile s\u0103 se concentreze exclusiv \u0219i excesiv asupra c\u0103ut\u0103rii rezultatelor, \u00een loc s\u0103 se focalizeze \u00eentr-o manier\u0103 mai relaxat\u0103 pur \u0219i simplu asupra punctelor elementare ale practicii. Atunci c\u00e2nd se \u00eent\u00e2mpl\u0103 acest lucru, este atras\u0103 prea mult\u0103 energie \u00een cap \u0219i e men\u021binut\u0103 acolo de starea de concentrare mental\u0103. Aceasta, la r\u00e2ndul ei, atrage o cantitate excesiv\u0103 de s\u00e2nge \u00een creier \u2013 \u201es\u00e2ngele urmeaz\u0103 energia acolo unde \u00eel conduce\u201d \u2013, provoc\u00e2nd o presiune care poate da na\u0219tere durerilor de cap. Dac\u0103 nici nu se acord\u0103 suficient\u0103 aten\u021bie respira\u021biei din cauza concentr\u0103rii excesive asupra rezultatelor, persoana respectiv\u0103 are tendin\u021ba de a re\u021bine respira\u021bia prea mult timp, ceea ce priveaz\u0103 creierul de alimentarea suficient\u0103 cu oxigen \u0219i permite cantit\u0103\u021bii de dioxid de carbon s\u0103 creasc\u0103, iar acest lucru poate contribui la apari\u021bia durerilor de cap. Aceast\u0103 ner\u0103bdare v\u0103 poate face \u0219i s\u0103 neglija\u021bi etapa final\u0103 de relaxare a practicii, care complic\u0103, din nou, problema, l\u0103s\u00e2nd tot excesul de s\u00e2nge ce s-a acumulat \u00een creier s\u0103 stagneze acolo pe tot parcursul zilei \u0219i nop\u021bii. \u00cen cele din urm\u0103, orice ner\u0103bdare care se manifest\u0103 \u00een timpul practicii are tendin\u021ba de a provoca o tensiune muscular\u0103 la nivelul g\u00e2tului, care blocheaz\u0103 fluxul de s\u00e2nge \u0219i energie ce iese din cap, prelungind, astfel, durerile de cap. Corec\u021bii \u2013 atunci c\u00e2nd \u00eencepe o astfel de durere de cap, trebuie s\u0103 \u00eentrerupe\u021bi practica imediat \u0219i s\u0103 lua\u021bi m\u0103suri pentru a elimina excesul de s\u00e2nge \u0219i energie din cap. \u00cen primul r\u00e2nd, roti\u021bi umerii \u0219i \u00eentinde\u021bi-v\u0103 g\u00e2tul pentru a elibera tensiunea \u00een aceste zone. Regla\u021bi-v\u0103 respira\u021bia, astfel \u00eenc\u00e2t s\u0103 elimina\u021bi etapa de comprimare (adic\u0103 nu v\u0103 opri\u021bi pentru comprimare dup\u0103 inspira\u021bie) \u0219i concentra\u021bi-v\u0103 aten\u021bia asupra expira\u021biilor lungi, lente, printre buzele f\u0103cute pung\u0103, ca \u0219i cum a\u021bi sufla \u00een lum\u00e2n\u0103rile de pe tort. Acest tip de respira\u021bie determin\u0103 energia s\u0103 coboare prin partea din fa\u021b\u0103 a corpului, p\u00e2n\u0103 \u00een abdomenul inferior, iar dac\u0103 g\u00e2tul este complet relaxat, fluxul de energie care iese din cap nu va fi obstruc\u021bionat. O alt\u0103 m\u0103sur\u0103 pe care o pute\u021bi lua const\u0103 \u00een masarea t\u00e2mplelor cu \u00eencheieturile sau v\u00e2rfurile degetelor \u0219i aplicarea presopuncturii \u00een punctele Iazul V\u00e2ntului, situate la baza cutiei craniene, acolo unde g\u00e2tul se une\u0219te cu capul (vezi sec\u021biunea despre presopunctur\u0103 din capitolul 6, p. 146). Mai pute\u021bi freca palmele una de alta p\u00e2n\u0103 se \u00eenc\u0103lzesc, apoi pune\u021bi o palm\u0103 pe cre\u0219tetul capului \u0219i masa\u021bi u\u0219or, cu o mi\u0219care circular\u0103, iar cealalt\u0103 pe ombilic mas\u00e2nd \u0219i acest punct cu mi\u0219c\u0103ri circulare. Pe m\u0103sur\u0103 ce face\u021bi acest lucru, vizualiza\u021bi energia care curge de-a lungul por\u021bii frontale a corpului, ca o cascad\u0103, dren\u00e2nd capul \u0219i umpl\u00e2nd c\u00e2mpul elixirului inferior. \u00cen cele din urm\u0103, acorda\u021bi mai mult timp pentru etapa de relaxare, dup\u0103 practica principal\u0103, \u00eemping\u00e2nd energia excesiv\u0103 \u00een abdomenul inferior, pentru depozitare. Continua\u021bi s\u0103 aplica\u021bi aceste m\u0103suri p\u00e2n\u0103 c\u00e2nd dispar durerile de cap. \n\nPresiunea din C\u00e2mpul Elixirului Superior \nAtunci c\u00e2nd se acumuleaz\u0103 energie excesiv\u0103 \u00een c\u00e2mpul elixirului superior din cap, mai ales dup\u0103 perioade prelungite de medita\u021bie folosind Orbita Microcosmic\u0103 \u00een postura \u0219ez\u00e2nd\u0103, aceasta poate provoca o senza\u021bie difuz\u0103 de zv\u00e2cnire \u00eentre ochi. Aceasta \u00eenseamn\u0103 c\u0103, \u00een loc s\u0103 circule lin prin acel punct, energia se acumuleaz\u0103 \u0219i stagneaz\u0103 acolo. Aceasta este o deviere a a energie care, dac\u0103 nu e corectat\u0103, poate provoca, \u00een cele din urm\u0103, migrene cronice, dureri de ochi \u0219i vedere \u00eence\u021bo\u0219at\u0103. Corec\u021bii \u2013 atunci c\u00e2nd sim\u021bi\u021bi o presiune de acest fel \u00eentre ochi, lua\u021bi o pauz\u0103 pentru a elibera energia din acel punct. Freca\u021bi palmele una de alta p\u00e2n\u0103 se \u00eenc\u0103lzesc, apoi folosi\u021bi v\u00e2rfurile ar\u0103t\u0103toarelor \u0219i degetelor mijlocii pentru a masa \u00eencet zona dintre ochi, cu o mi\u0219care circular\u0103. Dup\u0103 \u0219ase sau \u0219apte mi\u0219c\u0103ri circulare, atrage\u021bi energia \u00een afar\u0103, spre p\u0103r\u021bile laterale ale capului, pres\u00e2nd degetele cu putere pe linia de deasupra spr\u00e2ncenelor \u0219i deplas\u00e2ndu-le \u00een jos, dincolo de urechi, de-a lungul liniei maxilarului, p\u00e2n\u0103 la b\u0103rbie, apoi dep\u0103rta\u021bi degetele de b\u0103rbie, pentru a elimina energia excesiv\u0103 \u00een atmosfer\u0103. Un alt mod de a face acest lucru const\u0103 \u00een folosirea degetelor pentru cobor\u00e2rea energiei stagnante dintre ochi, de-a lungul p\u0103r\u021bilor laterale ale nasului, p\u00e2n\u0103 la col\u021burile gurii, dup\u0103 care la \u00eendrepta\u021bi \u00een jos de b\u0103rbie, pentru a elimina energia din cap. \n\nPresiunea din C\u00e2mpul Elixirului Median \nSenza\u021biile nepl\u0103cute de presiune \u00een plexul solar indic\u0103, de obicei, faptul c\u0103 s-a acumulat energie stagnant\u0103 \u00een acel punct sau c\u0103 diafragma a fost suprasolicitat\u0103 ori ambele. Dac\u0103 aceast\u0103 deviere nu este corectat\u0103, poate provoca inflama\u021bii dureroase ale diafragmei \u0219i o senza\u021bie de balonare \u00een plexul solar, din cauza stagn\u0103rii energiei \u00een acest centru energetic major. Acest lucru poate fi cauzat de \u00eencercarea de a for\u021ba diafragma s\u0103 respire mai profund dec\u00e2t permite flexibilitatea ei natural\u0103, mai ales atunci c\u00e2nd practica\u021bi respira\u021bia abdominal\u0103 invers\u0103, dac\u0103 exist\u0103 tensiune la nivelul pieptului \u0219i coastelor \u00een timpul practicii \u0219i/sau dac\u0103 exersa\u021bi c\u00e2nd v\u0103 afla\u021bi \u00eentr-o stare de tulburarea emo\u021bional\u0103, care are tendin\u021ba de a bloca energia \u00een plexul solar. Corec\u021bii \u2013 \u00een primul r\u00e2nd, acorda\u021bi o aten\u021bie deosebit\u0103 respira\u021biei dumneavoastr\u0103 \u0219i asigura\u021bi-v\u0103 c\u0103 nu folosi\u021bi prea mult\u0103 for\u021b\u0103 pentru a deplasa diafragma. De obicei, dureaz\u0103 \u00eentre trei \u0219i \u0219ase luni de practic\u0103 regulat\u0103 p\u00e2n\u0103 c\u00e2nd diafragma devine suficient de flexibil\u0103 pentru a putea respira ad\u00e2nc f\u0103r\u0103 s\u0103 exercita\u021bi o for\u021b\u0103 excesiv\u0103 asupra ei. Dac\u0103 vede\u021bi c\u0103 v\u0103 for\u021ba\u021bi s\u0103 respira\u021bi \u00een timpul practicii, relaxa\u021bi pu\u021bin ritmul \u0219i l\u0103sa\u021bi diafragma s\u0103 se \u00eentind\u0103 doar at\u00e2t c\u00e2t \u00eei permite flexibilitatea natural\u0103. Flexibilitatea natural\u0103 a diafragmei va cre\u0219te treptat, iar respira\u021bia dumneavoastr\u0103 va deveni propor\u021bional mai profund\u0103 de la sine, f\u0103r\u0103 s\u0103 o for\u021ba\u021bi. O m\u0103sur\u0103 corectiv\u0103 mai imediat\u0103 const\u0103 \u00een frecarea palmelor \u00eentre ele p\u00e2n\u0103 se \u00eenc\u0103lzesc, dup\u0103 care trebuie s\u0103 pune\u021bi o palm\u0103 direct pe plexul solar \u0219i cealalt\u0103 peste prima \u0219i s\u0103 masa\u021bi circular, exercit\u00e2nd o presiune ferm\u0103 \u0219i uniform\u0103. Dup\u0103 \u0219ase-opt mi\u0219c\u0103ri circulare, retrage\u021bi palmele \u00een direc\u021bii opuse, mas\u00e2nd coastele inferioare \u0219i \u00eendrept\u00e2nd palmele spre p\u0103r\u021bile laterale ale cutiei toracice, apoi \u00een jos spre \u0219olduri. C\u00e2nd palmele ajung pe \u0219olduri, arunca\u021bi-le \u00een afar\u0103 pe p\u0103r\u021bi, pentru a elimina energia stagnant\u0103 \u00een atmosfer\u0103. \n\nPresiunea din C\u00e2mpul Elixirului Inferior \nPresiunea sub form\u0103 de senza\u021bie de zv\u00e2cnire \u0219i tremur\u0103turi necontrolate \u00een regiunea ombilicului indic\u0103 fatpul c\u0103 energia a r\u0103mas blocat\u0103 \u00een peretele abdominal \u0219i stagneaz\u0103 acolo. Pentru colectare \u0219i depozitare, energia trebuie s\u0103 ajung\u0103 \u00een profunzimea c\u00e2mpului elixirului inferior din spatele ombilicului, sub acesta, acolo unde nu produce presiune \u0219i nu stagneaz\u0103, din moment ce circul\u0103 liber din acest punct, prin cele opt canale majore ale Orbitei Macrocosmice. Presiunea sub form\u0103 de zv\u00e2cnire apare totu\u0219i \u00een peretele abdominal atunci c\u00e2nd a fost atras\u0103 prea mult\u0103 energie \u00een mu\u0219chii abdominali, \u00een timpul practicii respira\u021biei profunde. Acesta este, de obicei, rezultatul tension\u0103rii excesive, \u00een \u00eencercarea de a respira mai profund. De\u0219i peretele abdominal trebuie, cu siguran\u021b\u0103, s\u0103 se deplaseze pentru ca respira\u021bia s\u0103 se realizeze cu ajutorul diafragmei, dilatarea \u0219i contractarea trebuie s\u0103 se efectueze cu un minimum de efort muscular. Efortul excesiv antreneaz\u0103 o cantitate excesiv\u0103 de s\u00e2nge \u0219i energie \u00een \u021besuturi, iar tensiunea muscular\u0103 care rezult\u0103 blocheaz\u0103 s\u00e2ngele \u0219i energia acolo, provoc\u00e2nd presiune, tremur\u0103turi \u0219i stagnare. Dac\u0103 acest aspect nu este corectat, poate provoca indigestie, flatula\u021bie \u0219i disconfort la nivelul stomacului \u0219i al tractului intestinal inferior. Corec\u021bii \u2013 verifica\u021bi-v\u0103 respira\u021bia pentru a v\u0103 asigura c\u0103 nu v\u0103 suprasolicita\u021bi mu\u0219chii abdominali \u0219i adapta\u021bi-v\u0103 tehnica \u00een consecin\u021b\u0103. Pentru o ameliorare mai rapid\u0103, freca\u021bi palmele una de alta p\u00e2n\u0103 se \u00eenc\u0103lzesc, pune\u021bi o palm\u0103 deasupra ombilicului \u0219i cealalt\u0103 peste prima \u0219i masa\u021bi circular. Dup\u0103 \u0219ase-opt mi\u0219c\u0103ri, \u00eendep\u0103rta\u021bi pamele una de alta, f\u0103r\u0103 a le desprinde de suprafa\u021ba corpului, \u0219i masa\u021bi \u00een jos, spre zona inghinal\u0103, trece\u021bi de organele sexuale \u0219i continua\u021bi s\u0103 cobor\u00e2\u021bi, spre partea interioar\u0103 a coapselor, p\u00e2n\u0103 la genunchi. C\u00e2nd palmele ajung la genunchi, arunca\u021bi-le lateral, departe de picioare, pentru a dispersa energia stagnant\u0103 \u00een atmosfer\u0103. \n\nPresiunea \u0219i/sau durerea \u00een zona \u0219alelor \nPresiunea \u0219i durerea \u00een zona \u0219alelor sunt cauzate, de obicei, de postura incorect\u0103, mai ales \u00een cazul practicii prin nemi\u0219care \u00een pozi\u021bie \u0219ez\u00e2nd\u0103. Dac\u0103 \u0219ira spin\u0103rii nu e \u021binut\u0103 dreapt\u0103 \u0219i spatele este l\u0103sat s\u0103 se curbeze \u00een timpul practicii qi gong, energia se blocheaz\u0103 \u0219i stagneaz\u0103 acolo, provoc\u00e2nd senza\u021bii de presiune \u0219i durere. Diminuarea circula\u021biei sanguine care rezult\u0103 reduce alimentarea cu oxigen \u0219i permite acumularea dioxidului de carbon, a acidului lactic \u0219i a altor reziduuri metabolice \u00een mu\u0219chii ce sprijin\u0103 coloana, provoc\u00e2nd tensiune \u0219i, uneori, crampe. Ele blocheaz\u0103, la r\u00e2ndul lor, fluxul energetic \u0219i m\u0103resc presiunea \u0219i durerea, iar dac\u0103 aceast\u0103 deviere nu este corectat\u0103, poate s\u0103 interfereze cu transmiterile nervoase de la nivelul canalului spinal. Corec\u021bii \u2013 dac\u0103 observa\u021bi o presiune care pulseaz\u0103 sau o durere la nivelul \u0219alelor \u00een timpul practicii, trebuie s\u0103 v\u0103 opri\u021bi, \u00een primul r\u00e2nd, s\u0103 corecta\u021bi aceast\u0103 situa\u021bie \u0219i s\u0103 restabili\u021bi fluxul liber de s\u00e2nge \u0219i energie, apoi s\u0103 v\u0103 ajusta\u021bi postura pentru a preveni revenirea devierii. Freca\u021bi palmele una de alta p\u00e2n\u0103 se \u00eenc\u0103lzesc, pune\u021bi-le deasupra rinichilor \u0219i masa\u021bi \u00een jos, spre fese, \u00een mod repetat. Pute\u021bi ajuta la restabilirea circula\u021biei \u0219i prin folosirea dosului palmei pentru a lovi energic ambele p\u0103r\u021bi ale coloanei inferioare, de la rinichi \u00een jos, spre coccis. O alt\u0103 m\u0103sur\u0103 corectiv\u0103 const\u0103 \u00een practicarea \u00eentinderilor spinale prezentate ca exerci\u021bii de \u00eenc\u0103lzire pentru medita\u021bia prin nemi\u0219care \u00een capitolul 10 (vezi p. 238). Dac\u0103 folosi\u021bi postura cu picioarele \u00eencruci\u0219ate pentru practica \u00een pozi\u021bie \u0219ez\u00e2nd\u0103 \u0219i \u00eenc\u0103 mai sim\u021bi\u021bi presiune \u00een zona \u0219alelor, chiar \u0219i dup\u0103 ce v-a\u021bi ajustat postura, \u00eencerca\u021bi s\u0103 amplasa\u021bi o pernu\u021b\u0103 mai groas\u0103 sau s\u0103 mai ad\u0103uga\u021bi un prosop \u00eemp\u0103turit peste pernu\u021b\u0103, sub fese, pentru a ridica \u0219i mai mult pelvisul \u0219i a reduce sarcina care apas\u0103 pe coloana inferioar\u0103. \n\nPolu\u021biile nocturne \nAceast\u0103 deviere apare, de obicei, doar la b\u0103rba\u021bi \u0219i indic\u0103 faptul c\u0103 exist\u0103 cantit\u0103\u021bi de secre\u021bii sexuale care se adun\u0103 \u00een regiunea sacral\u0103, f\u0103r\u0103 a fi transformate \u00een energie \u0219i ridicate spre cap, pentru a se combina cu energia celest\u0103 \u0219i a hr\u0103ni spiritul. Respira\u021bia abdominal\u0103 profund\u0103 stimuleaz\u0103 glandele sexuale din regiunea sacral\u0103 s\u0103 m\u0103reasc\u0103 produc\u021bia de hormoni \u0219i sperm\u0103, dar, dac\u0103 aceast\u0103 esen\u021b\u0103 sexual\u0103 intensificat\u0103 nu este transformat\u0103 \u00een energie \u0219i nu circul\u0103 prin restul sistemului, ea cre\u0219te presiunea de eliberare \u00een partea de jos \u0219i, uneori, aceast\u0103 eliberare se produce \u00een timpul somnului, sub form\u0103 de polu\u021bii nocturne sau a\u0219a-numitele \u201evise umede\u201d. \u0218i \u00een MTC, ca \u0219i \u00een qi gong, acest mod de pierdere a spermei este considerat a fi deosebit de d\u0103un\u0103tor pentru b\u0103rba\u021bi, deoarece ejacul\u0103rile sunt complet necontrolate. \u00cen afar\u0103 de faptul c\u0103 sec\u0103tuiesc toate resursele suplimentare de sperm\u0103 pre\u021bioas\u0103 produse ca rezultat al practicii qi gong, aceste polu\u021bii determin\u0103 \u0219i o s\u0103r\u0103cire total\u0103 a energiei sexuale. Dac\u0103 astfel de sec\u0103tuiri apar o dat\u0103 sau de dou\u0103 ori pe s\u0103pt\u0103m\u00e2n\u0103 sau mai mult \u0219i nu se iau m\u0103suri corective, aceast\u0103 deviere poate cauza o diminuarea vitalit\u0103\u021bii, deficien\u021b\u0103 imunitar\u0103 \u0219i rezisten\u021b\u0103 sc\u0103zut\u0103, pierdere grav\u0103 a fluidelor cerebrospinale (din care corpul produce mai mult\u0103 sperm\u0103) \u0219i tulburarea lucidit\u0103\u021bii mentale, a memoriei \u0219i a altor func\u021bii cerebrale. Corec\u021bii \u2013 dac\u0103 aceast\u0103 deviere \u00eencepe s\u0103 se manifeste, b\u0103rba\u021bii trebuie s\u0103 o corecteze imediat, lu\u00e2nd urm\u0103toarele m\u0103suri. Practica\u021bi blocarea anal\u0103 frecvent \u00een timpul zilei \u0219i al nop\u021bii, pentru a fortifica \u021besuturile canalului urogenital, pentru ca sperma s\u0103 nu fie eliminat\u0103 at\u00e2t de u\u0219or. Aceasta ajut\u0103 \u0219i la ridicarea energiei sexuale din regiunea sacral\u0103 prin coccis, \u00een Canalul Conduc\u0103tor, spre cap, pentru alimentarea spiritului, reduc\u00e2nd, astfel, presiunea \u00een partea de jos. Noaptea, \u00eenainte de culcare, practica\u021bi postura de yoga cunoscut\u0103 sub numele de \u201eLum\u00e2narea\u201d (sprijini\u021bi-v\u0103 pe umeri, cu palmele bine pozi\u021bionate pe rinichi, ca s\u0103 formeze un fundament pentru sus\u021binerea picioarelor ridicate deasupra capului). Aceast\u0103 pozi\u021bie ajut\u0103 la scurgerea fluidelor sexuale excesive \u0219i a energiei din zona sacral\u0103 \u0219i reduce presiunea care produce ejacul\u0103rile din timpul somnului. Probabil, cel mai bine este s\u0103 practica\u021bi yoga sexual\u0103 de tip Cultivare Dual\u0103 cu un partener care s\u0103 coopereze, angaj\u00e2ndu-v\u0103 \u00een contacte sexuale prelungite \u00een care s\u0103 re\u021bine\u021bi inten\u021bionat ejacularea. Aceast\u0103 practic\u0103 \u00eent\u0103re\u0219te cu mult puterea de contractare a canalului urogenital \u0219i induce o reac\u021bie instinctiv\u0103 de contractare a canalului \u0219i de re\u021binere a emiterii de sperm\u0103 atunci c\u00e2nd apare ejacularea chiar \u0219i \u00een timpul celui mai fierbinte vis umed. \n\nSurplusul de energie \nDac\u0103 v\u0103 reface\u021bi rezerva de energie mai repede dec\u00e2t o pute\u021bi deplasa lin prin canale, se poate produce devierea surplusului de energie. Acest lucru se \u00eent\u00e2mpl\u0103, de obicei, atunci c\u00e2nd practican\u021bii \u00eencep\u0103tori devin prea ner\u0103bd\u0103tori s\u0103 ob\u021bin\u0103 rezultate \u0219i concentreaz\u0103 prea mult\u0103 aten\u021bie asupra atragerii \u00een sistem a unei cantit\u0103\u021bi mai mari de energie extern\u0103 dec\u00e2t pot transforma intern, acord\u00e2nd prea pu\u021bin\u0103 aten\u021bie punctelor elementare ale posturii \u0219i respira\u021biei, neav\u00e2nd abilit\u0103\u021bile de a deplasa energia prin canale suficient de bine dezvoltate. Aceast\u0103 tendin\u021b\u0103 de a acapara mai mult\u0103 putere dec\u00e2t este sistemul preg\u0103tit s\u0103 trateze determin\u0103 energia excesiv\u0103 s\u0103 se acumuleze \u00een diferite p\u0103r\u021bi ale corpului \u0219i, dac\u0103 nu e corectat\u0103, poate s\u0103 produc\u0103 afec\u021biuni grave ale organelor, s\u0103 supra\u00eenc\u0103lzeasc\u0103 s\u00e2ngele, s\u0103 creeze tensiune nervoas\u0103 \u0219i s\u0103 dea na\u0219tere altor probleme. Corec\u021bii \u2013 dac\u0103 energia se acumuleaz\u0103 prea repede \u00een interior \u0219i \u00eencepe s\u0103 produc\u0103 presiune, c\u0103ldur\u0103 corporal\u0103 \u0219i tensiune excesive, trebuie s\u0103 \u00eencetini\u021bi ritmul sau s\u0103 \u00eentrerupe\u021bi practica o vreme. Petrece\u021bi mai mult timp practic\u00e2nd medita\u021bia prin nemi\u0219care \u00een pozi\u021bie \u0219ez\u00e2nd\u0103 \u0219i mai pu\u021bin exerci\u021bii prin mi\u0219care. Revede\u021bi preceptele de baz\u0103 ale practicii \u0219i acorda\u021bi mai mult\u0103 aten\u021bie corpului \u0219i respira\u021biei. Atunci c\u00e2nd lucra\u021bi direct cu energia, concentra\u021bi-v\u0103 exclusiv asupra deplas\u0103rii acesteia prin canale, nu asupra atragerii unei cantit\u0103\u021bi suplimentare de energie prin por\u021bile energetice. \n\nEnergia prost canalizat\u0103 \nAtunci c\u00e2nd energia s-a intensificat datorit\u0103 perioadelor prelungite de practic\u0103 regulat\u0103, dar mintea r\u0103m\u00e2ne distras\u0103, agitat\u0103 \u0219i nu este armonizat\u0103 cu trupul \u0219i respira\u021bia, energia poate s\u0103 devieze \u0219i s\u0103 intre pe canalul gre\u0219it, dezechilibr\u00e2nd \u00eentregul sistem energetic \u0219i provoc\u00e2nd congestionare, c\u0103ldur\u0103 excesiv\u0103, suprastimulare, conflicte energetice sau alte probleme la nivelul organelor \u0219i \u021besuturilor specifice asociate canalului respectiv. Printre primele semne ale energiei prost canalizate se num\u0103r\u0103 durerea \u0219i presiunea inexplicabile \u00een anumite p\u0103r\u021bi ale corpului, mai ales \u00een plexul solar sau \u00een abdomen, senza\u021bia de durere sfredelitoare, care radiaz\u0103 \u00een afar\u0103 \u0219i nu poate fi atribuit\u0103 durerilor de mu\u0219chi, posturii incorecte sau circula\u021biei proaste. Dac\u0103 nu este corectat\u0103, aceast\u0103 deviere poate s\u0103 afecteze func\u021biile vitale, s\u0103 produc\u0103 boli \u0219i un disconfort intens. Corec\u021bii \u2013 dac\u0103 sim\u021bi\u021bi c\u0103 energia a fost prost canalizat\u0103, \u00eentrerupe\u021bi practica imediat, culca\u021bi-v\u0103 pe spate \u00een pozi\u021bia \u201eCadavrului\u201d (vezi p. 158) \u0219i face\u021bi un efort con\u0219tient, r\u0103bd\u0103tor s\u0103 v\u0103 relaxa\u021bi complet at\u00e2t \u00eentregul corp, c\u00e2t \u0219i mintea. Atunci c\u00e2nd tot corpul devine profund relaxat, iar mintea este calm\u0103, toate canalele energetice se deschid, permi\u021b\u00e2nd ca energia care a intrat pe calea gre\u0219it\u0103 s\u0103 fie redirec\u021bionat\u0103 \u00een sensul corect. Acest lucru se \u00eent\u00e2mpl\u0103 \u00een mod natural, f\u0103r\u0103 efort, dar numai atunci c\u00e2nd corpul \u0219i mintea sunt complet relaxate, iar respira\u021bia este bine reglat\u0103. Nu mai practica\u021bi qi gong at\u00e2t timp c\u00e2t \u00eenc\u0103 mai sim\u021bi\u021bi durere sau presiune \u00een zona respectiv\u0103, dar continua\u021bi s\u0103 lua\u021bi m\u0103suri pentru relaxarea \u00eentregului corp, p\u00e2n\u0103 c\u00e2nd toat\u0103 energia prost canalizat\u0103 este reorientat\u0103 \u00een canalele normale \u0219i simptomele de disconfort dispar. C\u00e2nd re\u00eencepe\u021bi practica regulat\u0103, reveni\u021bi la punctele elementare o vreme, lucr\u00e2nd la echilibrarea corpului, respira\u021biei \u0219i min\u021bii \u00eenainte de a v\u0103 concentra din nou aten\u021bia direct asupra energiei. \n\nLe\u0219inul \nAceasta este o deviere rareori \u00eent\u00e2lnit\u0103 \u00een qi gong, iar pericolul principal implicat \u00een acest caz apare atunci c\u00e2nd c\u0103de\u021bi pe o suprafa\u021b\u0103 dur\u0103, caz \u00een care v\u0103 pute\u021bi lovi la cap sau v\u0103 pute\u021bi fractura oasele, dac\u0103 exersa\u021bi \u00een picioare. Le\u0219inul poate fi provocat de respira\u021bia prea rapid\u0103 sau prea intens\u0103, dac\u0103 re\u021bine\u021bi respira\u021bia prea mult \u00een timpul etapei de comprimare, dac\u0103 v\u0103 ridica\u021bi prea brusc dup\u0103 o \u0219edin\u021b\u0103 prelungit\u0103 de practic\u0103 \u00een care a\u021bi stat a\u0219ezat sau dac\u0103 ridica\u021bi capul prea repede dintr-o pozi\u021bie aplecat\u0103, \u00een timpul exerci\u021biilor prin mi\u0219care. To\u021bi ace\u0219ti factori pot provoca schimb\u0103ri bru\u0219te ale circula\u021biei s\u00e2ngelui \u0219i ale nivelurilor de oxigen din creier, provoc\u00e2nd ame\u021beal\u0103 grav\u0103 \u0219i pierderea temporar\u0103 a cuno\u0219tin\u021bei. Dac\u0103 aceast\u0103 deviere nu este corectat\u0103 \u0219i continu\u0103 s\u0103 apar\u0103 \u00een mod frecvent, poate s\u0103 provoace dezechilibre grave ale func\u021biei cerebrale \u0219i creasc\u0103 riscul leziunilor datorate c\u0103derilor necontrolate. Corec\u021bii \u2013 prima m\u0103sur\u0103 corectiv\u0103 pentru prevenirea le\u0219inului const\u0103 \u00een u\u0219urarea etapei de comprimare a respira\u021biei. Continua\u021bi s\u0103 practica\u021bi respira\u021bia diafragmatic\u0103 profund\u0103, dar nu folosi\u021bi la fel de mult\u0103 for\u021b\u0103 pentru a inspira sau a v\u0103 \u021bine respira\u021bia \u0219i respira\u021bi suficient de \u00eencet \u0219i de u\u0219or \u00eenc\u00e2t s\u0103 nu v\u0103 auzi\u021bi sunetul propriului suflu. De asemenea, fi\u021bi atent s\u0103 aplica\u021bi blocarea la nivelul g\u00e2tului dup\u0103 inspira\u021bie, pentru a preveni urcarea unei cantit\u0103\u021bi prea mari de s\u00e2nge prin arterele carotide spre creier. Dup\u0103 o \u0219edin\u021b\u0103 \u00een care a\u021bi stat a\u0219ezat, \u00eentinde\u021bi-v\u0103 bra\u021bele \u0219i g\u00e2tul, masa\u021bi sau lovi\u021bi u\u0219or capul \u0219i inspira\u021bi profund de c\u00e2teva ori, pentru a stimula \u0219i reechilibra circula\u021bi, s\u00e2ngelui \u00eenainte de a v\u0103 ridica u\u0219or. Atunci c\u00e2nd practica\u021bi exerci\u021bii prin mi\u0219care \u00een care este nevoie s\u0103 apleca\u021bi capul p\u00e2n\u0103 la nivelul taliei sau mai jos \u00een timpul expira\u021biei, ave\u021bi grij\u0103 s\u0103 ridica\u021bi capul foarte \u00eencet c\u00e2nd expira\u021bi \u0219i s\u0103 v\u0103 ab\u021bine\u021bi de la comprimarea respira\u021biei dup\u0103 astfel de manevre, pentru a evita schimb\u0103rile excesiv de bru\u0219te \u00een echilibrul s\u00e2ngelui \u0219i al altor fluide din creier. \n\nSemnele, senza\u021biile \u0219i devierile pot fi toate foarte folositoare \u00een qi gong, ca indicatori ai modului cum se deplaseaz\u0103 \u0219i se dezvolt\u0103 energia \u00een sistem \u0219i ai manierei \u00een care progreseaz\u0103 practica unei persoane, dar \u0219i ca factori de \u00eendrumare pentru realizarea ajust\u0103rilor \u00een ceea ce prive\u0219te tehnica, pentru a preveni efectele negative cauzate de practica defectuoas\u0103. Dac\u0103 sunte\u021bi familiarizat cu aceste senza\u021bii \u0219i efecte secundare diferite, pute\u021bi preveni \u0219i alarmarea inutil\u0103 \u0219i confuzia atunci c\u00e2nd acestea apar, ceea ce \u00eei permite fiec\u0103rui practicant s\u0103 \u00ee\u0219i adapteze cu fine\u021be practica personal\u0103 la modul \u00een care sistemul s\u0103u individual reac\u021bioneaz\u0103 la lucrul cu energia. Asemenea indicatoarelor rutiere de pe autostrad\u0103, semnele \u0219i senza\u021biile v\u0103 ajut\u0103 s\u0103 v\u0103 men\u021bine\u021bi practica pe direc\u021bie, v\u0103 semnaleaz\u0103 c\u00e2nd este momentul s\u0103 v\u0103 completa\u021bi rezervele \u0219i previn devierea \u00een lucrul cu energia. \n", " Qi gong \u0219i Tao pentru Cultivarea Vie\u021bii: o cale sistematic\u0103 spre s\u0103n\u0103tate, longevitate \u0219i putere spiritual\u0103 \nQi gong a evoluat ca parte integrant\u0103 a cuprinz\u0103torului sistem de \u00eengrijire a s\u0103n\u0103t\u0103\u021bii \u0219i prelungire a vie\u021bii, cunoscut sub numele de yang-sheng dao, \u201eTao pentru Cultivarea Vie\u021bii\u201d. Bazat pe principiile taoiste tradi\u021bionale ale echilibrului \u0219i armoniei, legilor naturale \u0219i energiei universale, Tao pentru Cultivarea Vie\u021bii este un sistem sinergetic de autocultivare care implic\u0103 fiecare aspect al vie\u021bii zilnice \u00een ansamblul practicii qi gong. Dac\u0103 se practic\u0103 qi gong f\u0103r\u0103 a se adopta restul sistemului yang-sheng, beneficiile sale pentru s\u0103n\u0103tate \u00een perspectiv\u0103 se diminueaz\u0103 mult \u0219i posibilitatea devierilor energetice cre\u0219te. De exemplu, dac\u0103 nu v\u0103 schimba\u021bi regimul alimentar pentru a reduce consumul de m\u00e2nc\u0103ruri care creeaz\u0103 aciditate, obiceiurile dumneavoastr\u0103 alimentare vor intra \u00een conflict direct cu practica qi gong, anul\u00e2nd beneficiile alcaline ale respira\u021biei profunde. Dac\u0103 nu cultiva\u021bi virtu\u021bile universale ale \u00een\u021belepciunii \u0219i compasiunii odat\u0103 cu puterea universal\u0103 a energiei, este mai probabil ca orgoliul \u0219i emo\u021biile dumneavoastr\u0103 s\u0103 \u00eendrepte puterea nou-descoperit\u0103 spre folosirea \u00een scopuri deviante. A\u0219adar, dac\u0103 v\u0103 hot\u0103r\u00e2\u021bi s\u0103 practica\u021bi qi gong pentru a v\u0103 proteja s\u0103n\u0103tatea \u0219i a v\u0103 prelungi via\u021ba, v\u0103 sf\u0103tuim s\u0103 adopta\u021bi \u00eentregul sistem yang-sheng ca mod de via\u021b\u0103. Acesta va face ca trupul, energia \u0219i mintea s\u0103 lucreze \u00eempreun\u0103 ca o echip\u0103, pentru a v\u0103 atinge obiectivele \u0219i a le men\u021bine pe calea Tao, maximiz\u00e2nd beneficiile \u0219i minimaliz\u00e2nd defectele \u0219i devierile provocate de obiceiurile contraproductive ale corpului \u0219i min\u021bii. Exist\u0103 dou\u0103 fa\u021bete ale cultiv\u0103rii vie\u021bii cu ajutorul practicii qi gong. Pe de o parte, \u00eenv\u0103\u021ba\u021bi s\u0103 include\u021bi practica qi gong \u00een fiecare aspect al vie\u021bii dumneavoastr\u0103 cotidiene. Pe de alt\u0103 parte, \u00eenv\u0103\u021ba\u021bi s\u0103 adapta\u021bi fiecare aspect al vie\u021bii dumneavoastr\u0103 pentru a completa \u0219i sprijini practica qi gong. S\u0103 vedem ce \u00eenseamn\u0103 aceasta. \n\nAplicarea principiilor qi gong \u00een via\u021ba de fiecare zi \nUna dintre cele mai eficiente modalit\u0103\u021bi de promovare a s\u0103n\u0103t\u0103\u021bii \u0219i longevit\u0103\u021bii prin qi gong const\u0103 \u00een aplicarea preceptelor practicii \u0219i principiilor Tao \u00een general \u00een activit\u0103\u021bile obi\u0219nuite ale vie\u021bii de fiecare zi. Dac\u0103 \u00eenv\u0103\u021ba\u021bi s\u0103 regla\u021bi corpul, respira\u021bia \u0219i mintea \u00een vederea preg\u0103tirii pentru fiecare activitate din via\u021b\u0103 \u00een acela\u0219i mod \u00een care le regla\u021bi pentru o \u0219edin\u021b\u0103 de qi gong, v\u0103 extinde\u021bi practica pentru a include fiecare aspect al vie\u021bii \u0219i o prelungi\u021bi pe perioada \u00eentregii zile. De fapt, unul dintre principalele scopuri \u00een qi gong const\u0103 \u00een a \u00eenv\u0103\u021ba cum s\u0103 \u00eencetini\u021bi ritmul, s\u0103 ad\u00e2nci\u021bi, s\u0103 echilibra\u021bi, s\u0103 armoniza\u021bi \u0219i s\u0103 controla\u021bi fiecare activitate a vie\u021bii zilnice, pe baza modului \u00een care lucra\u021bi cu trupul, respira\u021bia \u0219i mintea \u00een \u0219edin\u021bele de practic\u0103, \u0219i a aplica tehnicile conserv\u0103rii \u0219i cultiv\u0103rii energiei la activit\u0103\u021bile obi\u0219nuite, \u0219i nu doar \u00een practica formal\u0103. Dup\u0103 cum afirma maestrul Zen Haikuin, \u201emedita\u021bia \u00een timpul activit\u0103\u021bii este infinit superioar\u0103 medita\u021biei \u00een nemi\u0219care.\u201d Prin aceasta, a vrut s\u0103 spun\u0103 c\u0103 meditatorii trebuie s\u0103 \u00ee\u0219i mute practica de pe pernu\u021ba de medita\u021bie \u0219i s\u0103 o aduc\u0103 \u00een buc\u0103t\u0103rie, \u00een dormitor, \u00een gr\u0103din\u0103, la serviciu \u0219i peste tot, 24 de ore pe zi, \u0219i trebuie s\u0103 se poarte \u00een orice moement \u0219i \u00een orice loc conform aceluia\u0219i spirit pe care \u00eel cultiv\u0103 \u00een timp ce mediteaz\u0103 \u00een nemi\u0219care. Un exemplu fundamental al modului \u00een care v\u0103 pute\u021bi aduce practica \u00een via\u021ba de fiecare zi este reprezentat de respira\u021bie. Este foarte important s\u0103 respira\u021bi con\u0219tient \u0219i corect \u00een orice moment, nu doar \u00een timp ce practica\u021bi qi gong. Chiar \u0219i numai acest lucru va face mai mult dec\u00e2t toate medicamentele din lume la un loc pentru a v\u0103 proteja s\u0103n\u0103tatea \u0219i a v\u0103 prelungi via\u021ba. Dac\u0103 respira\u021bi corect la serviciu, v\u0103 vor cre\u0219te cu mult productivitatea \u0219i creativitatea, oboseala va fi prevenit\u0103, iar dumneavoastr\u0103 ve\u021bi deveni, practic, imun la stres \u0219i la tulbur\u0103rile emo\u021bionale \u0219i acest lucru v\u0103 va ajuta s\u0103 v\u0103 men\u021bine\u021bi mintea concentrat\u0103 asupra sarcinii curente. Respira\u021bia corect\u0103 \u00een dormitor constituie un element de baz\u0103 \u00een yoga sexual\u0103 taoist\u0103, permi\u021b\u00e2ndu-le b\u0103rba\u021bilor s\u0103 \u00ee\u0219i controleze ejacularea \u0219i femeilor s\u0103 deplaseze energia orgasmic\u0103. Dac\u0103 respira\u021bi corect \u00een timp ce lucra\u021bi \u00een gr\u0103din\u0103, citi\u021bi o carte, sta\u021bi la coad\u0103 la banc\u0103, conduce\u021bi ma\u0219ina \u0219i a\u0219a mai departe, fiecare activitate este transformat\u0103 \u00eentr-un fel de \u0219edin\u021b\u0103 qi gong \u0219i fiecare respira\u021bie efectuat\u0103 \u00een acest mod mai adaug\u0103 o m\u0103sur\u0103 de energie echilibrat\u0103 \u00een vederea atingerii obiectivelor s\u0103n\u0103t\u0103\u021bii \u0219i longevit\u0103\u021bii. Cele trei atribute ale mi\u0219c\u0103rii \u00een practica qi gong \u2013 u\u0219oar\u0103, lent\u0103 \u0219i lin\u0103 \u2013 pot fi aplicate tuturor mi\u0219c\u0103rilor din via\u021ba de fiecare zi. Obi\u0219nui\u021bi-v\u0103 s\u0103 v\u0103 mi\u0219ca\u021bi lent \u0219i con\u0219tient, s\u0103 p\u0103\u0219i\u021bi u\u0219or, s\u0103 v\u0103 coordona\u021bi activit\u0103\u021bile lin \u0219i, astfel, totul \u00een via\u021b\u0103 va deveni o \u201emedita\u021bie prin mi\u0219care\u201d. \u00cen ziua de azi, se pare c\u0103 oamenii au senza\u021bia c\u0103, dac\u0103 se gr\u0103besc pe perioada \u00eentregii zile, vor putea realiza mai multe \u0219i vor \u201eeconomisi timp\u201d, dar aceasta este o gre\u0219eal\u0103. Cu c\u00e2t v\u0103 deplasa\u021bi mai repede \u0219i v\u0103 gr\u0103bi\u021bi mai tare, cu at\u00e2t mai repede pare s\u0103 treac\u0103 timpul, cu at\u00e2t mai multe gre\u0219eli face\u021bi pe traseu \u0219i, \u00een realitate, reu\u0219i\u021bi s\u0103 realiza\u021bi mult mai pu\u021bin. Dac\u0103 v\u0103 gr\u0103bi\u021bi, timpul trece mai repede, ceea ce scurtez\u0103, practic, via\u021ba. Timpul este, la urma urmei, relativ, dup\u0103 cum a dovedit Einstein, spre satisfac\u021bia \u0219tiin\u021bei moderne. Punctul de referin\u021b\u0103 relativ este mintea: cu c\u00e2t mintea se mi\u0219c\u0103 mai repede, cu at\u00e2t timpul trece mai rapid. La un nivel mai mult fiziologic \u0219i mai pu\u021bin filozofic, dac\u0103 v\u0103 deplasa\u021bi lent, u\u0219or \u0219i lin \u00een orice moment, sistemul nervos autonom este men\u021binut pe modul de operare restaurativ, parasimpatic, care prelunge\u0219te via\u021ba, chiar \u0219i atunci c\u00e2nd lucra\u021bi, mai ales dac\u0103 se practic\u0103 respira\u021bia abdominal\u0103 profund\u0103 \u00een orice moment. \u00cen acest caz vedem din nou cum putem s\u0103 transform\u0103m orice activitate \u00eentr-o form\u0103 de practic\u0103 \u0219i s\u0103 aducem beneficiile vindec\u0103toare care protejeaz\u0103 via\u021ba \u00een activit\u0103\u021bile noastre zilnice. Este, pur \u0219i simplu, o chestiune de tehnic\u0103. Echilibrul \u0219i armonia, care sunt preceptele principale ale practicii, trebuie s\u0103 func\u021bioneze \u0219i ca \u00eendrum\u0103ri generale pentru toate aspectele vie\u021bii cotidiene. Practicarea modera\u021biei \u00een toate aspectele, evitarea extremelor, cultivarea echilibrului \u0219i aderarea la \u201eModul de Aur\u201d au reprezentat dintotdeauna principii fundamentale \u00een Tao pentru Cultivarea Vie\u021bii \u0219i ast\u0103zi sunt mai importante ca niciodat\u0103. R\u0103d\u0103cinile vie\u021bii umane se g\u0103sesc \u00een natur\u0103 \u0219i \u00een cosmos, nu \u00een industrie \u0219i tehnologie, iar qi gong ne arat\u0103 cum s\u0103 hr\u0103nim aceste r\u0103d\u0103cini \u0219i s\u0103 ne armoniz\u0103m via\u021ba cu ritmurile naturale \u0219i cu legile universului. Prin practica qi gong, \u00eencepem s\u0103 ne d\u0103m seama de impactul pe care for\u021bele externe \u0219i c\u00e2mpurile de putere \u00eel pot avea asupra energiilor noastre interne, nu doar \u00een timpul practicii, ci \u00een orice moment. Acest lucru, la r\u00e2ndul s\u0103u, ne poate inspira s\u0103 ne cur\u0103\u021b\u0103m mediul energetic prin minimalizarea expunerii noastre la c\u00e2mpurile electromagnetice d\u0103un\u0103toare, cum ar fi cele generate de televizoare, usc\u0103toare de p\u0103r \u0219i alte aparate de uz casnic, s\u0103 ne adapt\u0103m regimul alimentar la schimb\u0103rile determinate de anotimpuri \u00een nivelul energiei ambientale, \u0219i nu la cele mai noi mode culinare \u0219i s\u0103 lu\u0103m \u0219i alte m\u0103suri practice de echilibrare a energiei \u0219i de armonizare a sistemelor noastre cu c\u00e2mpurile externe. Probabil cea mai important\u0103 lec\u021bie pe care practica qi gong o ofer\u0103 vie\u021bii de fiecare zi o reprezint\u0103 concentrarea aten\u021biei mai mult asupra energiei interne ca factor principal \u00een via\u021b\u0103 \u0219i acordarea unei importan\u021be mai mici aparen\u021belor exterioare. Atunci c\u00e2nd cunoa\u0219tem alte persoane, c\u00e2nd opt\u0103m pentru un loc adecvat \u00een care s\u0103 lucr\u0103m \u0219i s\u0103 locuim, c\u00e2nd alegem culorile pentru \u00eembr\u0103c\u0103minte \u0219i decora\u021biuni, c\u00e2nd rezolv\u0103m o disput\u0103 sau analiz\u0103m o situa\u021bie de orice fel, trebuie s\u0103 ne obi\u0219nuim s\u0103 avem \u00een vedere la factorii energetici ineren\u021bi implica\u021bi \u0219i s\u0103 nu ne l\u0103s\u0103m p\u0103c\u0103li\u021bi de aparen\u021be sau uimi\u021bi de ra\u021bionaliz\u0103ri. Odat\u0103 ce a\u021bi determinat ecua\u021bia de baz\u0103 a energiei implicate \u00eentr-o anumit\u0103 situa\u021bie sau decizie, este o chestiune relativ simpl\u0103 s\u0103 aplica\u021bi acelea\u0219i principii fundamentale care predomin\u0103 \u00een qi gong pentru ob\u021binerea echilibrului \u00een toate ecua\u021biile energetice ale vie\u021bii. Energia se manifest\u0103 \u00een modalit\u0103\u021bi multiple \u2013 prin culori, mirosuri, sunete, alimente, sex, emo\u021bii \u2013 dar natura sa fundamental\u0103 este universal\u0103 \u0219i, de aceea, reac\u021bioneaz\u0103 \u00eentotdeauna conform acelora\u0219i legi universale ale natruii. Prin qi gong ne familiariz\u0103m cu natura fundamental\u0103 a energiei \u0219i \u00eenv\u0103\u021b\u0103m care sunt legile universale ce o controleaz\u0103. Prin aplicarea acestei naturi \u0219i a acestor legi \u00een toate activit\u0103\u021bile vie\u021bii cotidiene, economisim mult timp \u0219i mult\u0103 energie, iar timpul \u0219i energia sunt, la urma urmei, cele mai pre\u021bioase bunuri ale vie\u021bii. \n\nCultivarea vie\u021bii ca fundament pentru qi gong \nSistemul yang-sheng de cultivare a vie\u021bii constituie o abordare chinez\u0103 str\u0103veche a s\u0103n\u0103t\u0103\u021bii \u0219i longevit\u0103\u021bii, bazat\u0103 pe acelea\u0219i principii fundamentale care se reg\u0103sesc \u00een toate artele \u0219i \u0219tiin\u021bele taoiste tradi\u021bionale. Din aceste r\u0103d\u0103cini filozofice r\u0103sare un arbore al s\u0103n\u0103t\u0103\u021bii care are ca ramuri regimul alimentar, plantele medicinale, exerci\u021biile fizice, sexul, medita\u021bia \u0219i alte discipline, toate acestea lucr\u00e2nd cu acelea\u0219i energii fundamentale ale Cerului \u0219i P\u0103m\u00e2ntului, conform acelora\u0219i principii de baz\u0103 ale echilibrului \u0219i armoniei. Arta qi gong, \u00een sine, lucreaz\u0103 direct cu energia \u0219i, de aceea, este practica pricipal\u0103 \u00een Tao pentru Cultivarea Vie\u021bii. Alte practici, cum ar fi regimul alimentar, suplimentele \u0219i yoga sexual\u0103, se concentreaz\u0103 asupra altor diverse manifest\u0103ri ale energiei \u00een corp, \u00een timp ce cultivarea atitudinii, comportamentului \u0219i virtu\u021bilor spirituale corecte ofer\u0103 ghidarea adecvat\u0103 a energiei \u00een minte. Sistemul yang-sheng adun\u0103 la un loc multe fire diferite ale vie\u021bii pentru a realiza o p\u00e2nz\u0103 a s\u0103n\u0103t\u0103\u021bii \u0219i longevit\u0103\u021bii ale c\u0103rei modele reflect\u0103 ritmurile eterne \u0219i legile universale ale naturii \u0219i cosmosului. Pentru a parafraza afirma\u021bia lui Lao Zi din Tao te king, \u201eCerul \u0219i P\u0103m\u00e2ntul rezist\u0103 tocmai pentru c\u0103 func\u021bioneaz\u0103 \u00een acord cu Tao\u201d. Dac\u0103 v\u0103 armoniza\u021bi via\u021ba cu Cerul \u0219i P\u0103m\u00e2ntul \u0219i o tr\u0103i\u021bi \u00een acord cu Tao, \u0219i dumneavoastr\u0103 pute\u021bi rezista. S\u0103 vedem care sunt c\u00e2teva dintre modurile cum pute\u021bi realiza acest lucru. \n\nAlimenta\u021bia \nAlimentele reprezint\u0103 sursa postnatal\u0103 principal\u0103 de Energie veritabil\u0103 care sus\u021bine via\u021ba uman\u0103 corporal\u0103 pe p\u0103m\u00e2nt, oferind materia prim\u0103 pentru stadiul de transformare a esen\u021bei \u00een energie din alchimia intern\u0103. Speciali\u0219tilor nutri\u021bioni\u0219ti le place s\u0103 ne reaminteasc\u0103 faptul c\u0103 \u201esuntem ceea ce m\u00e2nc\u0103m\u201d, \u00een timp ce mae\u0219trii qi gong ne \u00eenva\u021b\u0103 c\u0103 \u201esuntem energie\u201d. A\u0219adar, tot ceea ce m\u00e2nca\u021bi trebuie s\u0103 v\u0103 ofere tipul de energie care creeaz\u0103 un corp s\u0103n\u0103tos \u0219i sus\u021bine via\u021ba. \u00cen Tao pentru Diet\u0103, bioenergia, \u0219i nu biochimia este barometrul fundamental al valorii nutritive a alimentelor. Principiile yin \u0219i yang \u0219i cele Cinci Energii Elementare care controleaz\u0103 energia \u00een qi gong \u0219i regleaz\u0103 organele vitale \u0219i func\u021biile lor \u00een medicina tradi\u021bional\u0103 chinez\u0103 se aplic\u0103 \u00een acela\u0219i fel \u0219i pentru stabilirea rela\u021biilor energetice \u00een alimenta\u021bie \u0219i pentru cultivarea unei \u201ediete echilibrate\u201d. S\u0103 lu\u0103m, de exemplu, enzimele. Acestea sunt implicate \u00een fiecare func\u021bie metabolic\u0103 \u0219i activitate biologic\u0103 din corp. Pentru a produce enzime, corpul trebuie s\u0103 investeasc\u0103 nu doar proteine, vitamine \u0219i minerale valoroase, ci \u0219i cel mai pre\u021bios \u201eelement nutritiv\u201d dintre toate \u2013 energia. A\u0219adar, cu c\u00e2t mai multe enzime asimil\u0103m prin alimenta\u021bie, cu at\u00e2t mai pu\u021bin\u0103 energie trebuie s\u0103 consum\u0103m pentru a le produce \u00een corpul nostru \u0219i cu at\u00e2t mai mult\u0103 energie este p\u0103strat\u0103 pentru alte scopuri. Dietele moderne sunt notorii pentru deficien\u021ba de enzime, acestea fiind distruse c\u00e2nd m\u00e2ncarea este supra\u00eenc\u0103lzit\u0103, tratat\u0103 chimic sau rafinat\u0103 industrial. \u00cen plus, enzimele sunt necesare pentru digestie \u0219i, de aceea, natura, \u00een \u00een\u021belepciunea sa universal\u0103, a \u00eenzestrat alimentele integrale cu resurse abundente de enzime specializate pe care le necesit\u0103 fiecare tip de m\u00e2ncare pentru a fi digerate adecvat dup\u0103 ce ajung \u00een tractul digestiv. Dar, atunci c\u00e2nd consum\u0103m fast-food, m\u00e2ncare semipreparat\u0103 sau orice alt tip de alimente f\u0103r\u0103 enzime, nu numai c\u0103 nu reu\u0219im s\u0103 asimil\u0103m cantit\u0103\u021bi suficiente din acest element nutritiv esen\u021bial pentru a ne \u00eentre\u021bine s\u0103n\u0103tatea, ci ne \u0219i sec\u0103tuim \u00een continuare sistemul \u0219i ne consum\u0103m energia, for\u021b\u00e2ndu-ne corpul s\u0103 produc\u0103 mari cantit\u0103\u021bi de enzime digestive pentru asimilarea alimentelor lipsite de elemente nutiritive pe care le consum\u0103m. Acest tip de \u201enutri\u021bie negativ\u0103\u201d gole\u0219te rezervele corpului de esen\u021b\u0103 nutri\u021bional\u0103 \u0219i \u00eei sec\u0103tuie\u0219te energia. \u00cen loc s\u0103 ofere corpului materia prim\u0103 a vie\u021bii \u0219i s\u0103 furnizeze sistemului energetic ingredientele esen\u021biale pentru generarea energiei, regimurile alimentare moderne tensioneaz\u0103 organele interne \u0219i ne golesc rezervele de energie, afect\u00e2ndu-ne s\u0103n\u0103tatea, \u00een loc s\u0103 o protejeze. Ca \u0219i \u00een qi gong, Marele Principiu yin \u0219i yang este principalul element de control al echilibrului energetic \u00een alimenta\u021bie. Toate alimentele pot fi clasificate pe categorii yin sau yang \u00een fucn\u021bie de tipul de energie pe care \u00eel elibereaz\u0103 \u00een sistem atunci c\u00e2nd sunt digerate. M\u00e2nc\u0103rurile yang au tendin\u021ba de a \u00eenc\u0103lzi \u0219i stimula organele interne, \u00een timp ce m\u00e2nc\u0103rurile yin au un efect calmant de r\u0103cire. Acest principiu poate fi folosit pentru selectarea alimentelor astfel \u00eenc\u00e2t s\u0103 ajute la atingerea echilibrului energetic optim \u00een sistemul uman. De exemplu, pentru cineva cu un metabolism lent \u0219i cu o constitu\u021bie yin, o diet\u0103 echilibrat\u0103 ar include mai multe elemente yang stimulative, cu efect de \u00eenc\u0103lzire, \u0219i mai pu\u021bine elemente yin, \u00een timp ce o persoan\u0103 cu prea mult\u0103 energie fierbinte yang \u0219i-ar putea echilibra regimul alimentar prin favorizarea alimentelor yin cu efect de r\u0103cire \u0219i reducerea elementelor yang cu efect de \u00eenc\u0103lzire. \u00cen nutri\u021bia occidental\u0103 se consider\u0103 c\u0103 o \u201ediet\u0103 echilibrat\u0103\u201d \u00eenseamn\u0103 acela\u0219i lucru pentru toat\u0103 lumea, aceasta fiind realizat\u0103 pe baza compozi\u021biei biochimice a alimentelor \u00een sine, \u00een timp ce \u00een medicina tradi\u021bional\u0103 chinez\u0103 dietele sunt echilibrate \u00een func\u021bie de caracteristicile energetice constitutive ale fiec\u0103rui individ. Acest aspect al echilibrului yin-yang \u00een alimente poate fi folosit \u0219i pentru reechilibrarea dietei \u00een timpul anului, \u00een func\u021bie de schimb\u0103rile legate de anotimpuri. Iarna, c\u00e2nd corpul are nevoie de mai mult\u0103 c\u0103ldur\u0103, se adaug\u0103 mai multe alimente yang la regimul alimentar, \u00een timp ce vara c\u0103ldura exterioar\u0103 este contrabalansat\u0103 prin consumarea pr\u0103duselor mai r\u0103coritoare. Abordarea tradi\u021bional\u0103 chinez\u0103 a energeticii alimentelor, care sugereaz\u0103 \u00eendrum\u0103ri alimentare ce produc efecte asupra energiei umane care sunt sinergetice cu practica qi gong, difer\u0103 semnificativ de abordarea occidental\u0103. S\u0103 lu\u0103m, de exemplu, salatele de legume crude pe care mul\u021bi nutri\u021bioni\u0219ti occidentali le recomand\u0103 ca fiind o alegerea excelent\u0103 pentru toat\u0103 lumea, \u00een fiecare zi \u0219i \u00een fiecare anotimp \u0219i pe care multe femei occidentale le m\u0103n\u00e2nc\u0103 excluz\u00e2nd orice alt aliment, pentru a-\u0219i controla greutatea. Conform rela\u021biilor energetice yin-yang, salatele din legume crude sunt extrem de yin, ceea ce \u00eenseamn\u0103 c\u0103 genereaz\u0103 energie yin foarte rece \u00een sistemul uman. M\u00e2nc\u0103rurile yin, excesiv de reci, sunt contraindicate majorit\u0103\u021bii femeilor, \u00een medicina chinez\u0103, \u0219i aproape tuturor persoanelor pe vreme rece de iarn\u0103. Dac\u0103 practica\u021bi qi gong \u0219i nu lua\u021bi \u00een considerare echilibrul energetic yin-yang \u00een regimul dumneavastr\u0103 alimentar, este posibil s\u0103 ajunge\u021bi s\u0103 v\u0103 crea\u021bi devieri \u00een sistemul energetic, care s\u0103 intre \u00een conflict direct cu practica \u0219i s\u0103 se anuleze unele dintre beneficiile acesteia. Un alt aspect important al echilibrului yin-yang \u00een alimenta\u021bie este balan\u021ba alcalin-acid sau pH-ul. \u00cen ziua de azi oamenii consum\u0103 mult prea multe m\u00e2nc\u0103ruri care creeaz\u0103 aciditate (yang), ceea ce provoac\u0103 acidoza cronic\u0103 a s\u00e2ngelui \u0219i a fluidelor intercelulare, acesta fiind unul dintre factorii principali ce contribuie la multe boli degenerative comune, cum ar fi artirta, osteoporoza, tensiunea arterial\u0103 ridicat\u0103, imunodeficien\u021ba, cancerul \u0219i multe altele. Principalul vinovat culinar al acestei nebunii alimentare este zah\u0103rul rafinat, unul dintre elementele care produc cel mai mult acid din lume \u0219i, a\u0219a cum s-a discutat la pagina 187, cele mai d\u0103un\u0103toare sunt b\u0103uturile r\u0103coritoare carbogazoase dulci. Un pahar de 360 ml din cea mai popular\u0103 b\u0103utur\u0103 r\u0103coritoare din lume, CocaCola con\u021bine aproximativ nou\u0103 linguri\u021be de zah\u0103r rafinat, care acidifiaz\u0103 fluxul sanguin uman at\u00e2t de mult, \u00eenc\u00e2t ar fi nevoie de 32 de pahare de ap\u0103 alcalin\u0103 pentru a neutraliza acest acid. Evident, nimeni nu bea 32 de pahare de ap\u0103 alcalin\u0103 de fiecare dat\u0103 c\u00e2nd consum\u0103 o doz\u0103 de cola. Pe de alt\u0103 parte, dac\u0103 trupul nu ar lua m\u0103suri imediate pentru reechilibrarea pH-ului din s\u00e2nge, dup\u0103 ingerarea unei astfel de b\u0103uturi acide, a\u021bi muri \u00een mai pu\u021bin de un minut. A\u0219adar, corpul consum\u0103 calciul din oase \u0219i din\u021bi \u0219i \u00eel introduce \u00een fluxul sanguin, pentru a contracara aciditatea cauzat\u0103 de zah\u0103rul \u0219i carbonatarea din corp. Dar acest lucru \u00eenseamn\u0103 \u0219i c\u0103 persoanele care consum\u0103 mult zah\u0103r, mai ales sub forma b\u0103uturilor r\u0103coritoare carbogazoase, ca \u0219i a unor m\u00e2nc\u0103ruri acide, cum ar fi carnea sau produsele lactate, consum\u0103 calciu din din\u021bi \u0219i oase. Acesta este motivul pentru care at\u00e2t de multe persoane din America \u00ee\u0219i pierd din\u021bii \u0219i deja sufer\u0103 de osteoporoz\u0103 \u00een jurul v\u00e2rstei de 40 de ani. \u00cen consecin\u021b\u0103, calciul a devenit unul dintre cele mai importante elemente nutritive care necesit\u0103 surse suplimentare \u00een regimurile alimentare moderne. Calciul nu e doar cea mai important\u0103 materie prim\u0103 pentru oase \u0219i din\u021bi \u0219i cel mai eficient agent alcalinizant al corpului, pentru contracarea acidozei, ci \u0219i un element absolut esen\u021bial pentru transmiterea nervoas\u0103 \u0219i secre\u021bia hormonal\u0103 \u0219i a\u0219adar joac\u0103 un rol vital \u00een reac\u021bia curativ\u0103 PNI care este provocat\u0103 de qi gong. Dac\u0103 regimul dumneavoastr\u0103 alimentar nu con\u021bine suficient calciu, multe dintre beneficiile de \u00eent\u0103rire a imunit\u0103\u021bii pe care le ofer\u0103 qi gong sunt compromise. \u00cen afar\u0103 de consumarea m\u00e2nc\u0103rurilor bogate \u00een calciu \u0219i evitarea alimentelor care consum\u0103 calciu din cauza propriet\u0103\u021bilor lor acidifiante, este bine \u0219i s\u0103 lua\u021bi suplimente de calciu sau s\u0103 be\u021bi ap\u0103 bogat\u0103 \u00een calciu ionizat. \u021aine\u021bi minte totu\u0219i c\u0103 trupul nu poate asimila calciu f\u0103r\u0103 resurse suficiente de vitamina D, pe care corpul o produce ca reac\u021bie la expunerea pielii la soare. Echilibrul pH din s\u00e2nge \u0219i din alte fluide corporale se afl\u0103 \u00een str\u00e2ns\u0103 leg\u0103tur\u0103 cu echilibrul energetic \u0219i cu circula\u021bia energiei \u0219i de aceea este at\u00e2t de important s\u0103 regla\u021bi echilibrul pH-ului prin regim alimentar. pH-ul adecvat este sus\u021binut, \u00een principal, de mineralele alcaline, mai ales de calciu, \u0219i regimul alimentar e unica surs\u0103 a acestor minerale. Acestea func\u021bioneaz\u0103 \u0219i ca electroli\u021bi pentru depozitarea \u0219i transmiterea energiei \u00een diferite fluide vitale ale corpului. Energia nu circul\u0103 liber printr-un mediu acid \u0219i, de aceea, acidoza s\u00e2ngelui \u0219i a altor fluide contracareaz\u0103 beneficiile practicii qi gong. Persoanele ce practic\u0103 qi gong trebuie s\u0103 fie foarte atente la aspectul legat de pH al echilibrului yin-yang din dieta lor, s\u0103 favorizeze m\u00e2nc\u0103rurile care produc un efect alcalinizant \u0219i s\u0103 evite consumul excesiv de m\u00e2nc\u0103ruri acide. Lista ce urmeaz\u0103, care enumer\u0103 o varietate de m\u00e2nc\u0103ruri acide \u0219i alcaline \u00een ordinea t\u0103riei, poate fi folosit\u0103 ca ghid general pentru realizarea unei diete echilibrate din punctul de vedere al pH-ului: \nM\u00e2nc\u0103ruri acide zah\u0103r orez g\u0103lbenu\u0219 de ou ov\u0103z ton carne de pui carne de porc carne de vit\u0103 br\u00e2nz\u0103 orz crevete p\u00e2ine unt M\u00e2nc\u0103ruri alcaline ghimbir spanac ciuperci varz\u0103 cartofi ridichi dovlecel tulpin\u0103 de bambus gulie albu\u0219 de ou pere, struguri pepene verde soia \nCele Cinci Energii Elementare \u00ee\u0219i manifest\u0103 activitatea \u0219i la nivelul elementelor sub forma celor Cinci Arome, fiecare dintre acestea av\u00e2nd o afinitate natural\u0103 pentru un anumit sistem organ-energie din corp. M\u00e2nc\u0103rurile acre de Lemn pot fi a\u0219adar consumate pentru a tonifia ficatul \u0219i vezica biliar\u0103, m\u00e2nc\u0103rurile dulci de P\u0103m\u00e2nt se consum\u0103 pentru splin\u0103 \u0219i stomac, produsele s\u0103rate de Ap\u0103 pentru rinichi \u0219i vezic\u0103 \u0219i a\u0219a mai departe. Atunci c\u00e2nd folosi\u021bi qi gong pentru a vindeca sau a tonifia un anumit organ sau o func\u021bie vital\u0103, acest aspect al rela\u021biei energetice alimentare poate fi folosit pentru suplimentarea beneficiilor alimentare ale practicii qi gong. Exist\u0103 multe modalit\u0103\u021bi prin care se pot aplica preceptele practicii qi gong pentru cultivarea obiceiurilor alimentare ce produc efecte energetice nutri\u021bionale care sunt sinergetice cu beneficiile ob\u021binute prin qi gong: un exemplu simplu este principiul lentorii, ce guverneaz\u0103 at\u00e2t respira\u021bia, c\u00e2t \u0219i mi\u0219c\u0103rile corporale \u00een qi gong. Aplicat la alimenta\u021bie, acesta afirm\u0103 c\u0103 alimentele trebuie consumate \u00eencet, ceea ce \u00eenseamn\u0103 c\u0103 trebuie s\u0103 fie mestecate foarte bine \u00eenainte de a fi \u00eenghi\u021bite. Chiar \u0219i numai aceast\u0103 m\u0103sur\u0103 \u00eembun\u0103t\u0103\u021be\u0219te cu mult digestia \u0219i asimila\u021bia, deoarece permite predigerarea alimentelor cu ajutorul enzimelor salivare din cavitatea bucal\u0103. Astfel, se economisesc multe enzime \u0219i alte forme de energie digestiv\u0103 din stomac \u0219i se m\u0103re\u0219te cantitatea de elemente nutritive eliberate pentru asimila\u021bie. \u00cen concluzie, ob\u021bine\u021bi mai mult\u0103 energie \u0219i esen\u021b\u0103 nutri\u021bional\u0103 pe unitate de m\u00e2ncare consumat\u0103, conserv\u00e2nd, \u00een acela\u0219i timp, mult\u0103 energie \u0219i esen\u021b\u0103 enzimatic\u0103 vital\u0103 atunci c\u00e2nd m\u00e2nca\u021bi \u00eencet \u0219i v\u0103 mesteca\u021bi m\u00e2ncarea at\u00e2t de con\u0219tient la mas\u0103 cum respira\u021bi \u0219i v\u0103 mi\u0219ca\u021bi corpul \u00een timpul practicii qi gong. Cealalt\u0103 modalitate de reglare a regimului alimentar \u0219i de echilibrare a \u00eentregului sistem digestiv \u00een tradi\u021bia taoist\u0103 const\u0103 \u00een ab\u021binerea total\u0103 de la m\u00e2ncare din c\u00e2nd \u00een c\u00e2nd. Acest regim, cunoscut sub numele de bi-gu (ab\u021binerea de la semin\u021be), a fost deja discutat mai devreme. Postul periodic este unul dintre cele mai bune moduri de cur\u0103\u021bare a tractului digestiv, purificare \u0219i echilibrare a s\u00e2ngelui \u0219i de detoxifiere a \u00eentregului corp. Atunci c\u00e2nd este combinat cu practica qi gong, acest regim m\u0103re\u0219te cu mult eficien\u021ba alchimiei interne a digestiei \u0219i a metabolismului, obi\u0219nuind sistemul s\u0103 extrag\u0103 mai mult\u0103 energie din rezervele de esen\u021b\u0103 disponibile ale corpului. \u0218i, la fel cum alimentele pot fi folosite pentru vindecarea anumitor afec\u021biuni, ab\u021binerea de la m\u00e2ncare poate fi folosit\u0103 pentru a vindeca \u00eentregul corp prin declan\u0219area unei opera\u021biuni interioare de cur\u0103\u021benie general\u0103 pe scar\u0103 larg\u0103, prin care se elimin\u0103 toate reziduurile toxice \u0219i se \u00eentinere\u0219te \u00eentregul sistem. Cititorii ce doresc s\u0103-\u0219i schimbe regimul alimentar conform principiilor nutritive taoiste tradi\u021bionale \u0219i s\u0103-\u0219i armonizeze obiceiurile alimentare cu practica qi gong pot consulta capitolele despre diet\u0103 \u0219i nutri\u021bie din lucr\u0103rile mele anterioare, The Tao of Health, Sex and Longevity \u0219i Guarding the Three Treasures, \u00een care Tao pentru diet\u0103 este discutat detaliat. \n\nApa \n\u00cen ceea ce prive\u0219te conductivitatea energiei, apa \u0219i mineralele ionizate sunt cele mai importante elemente nutri\u021bionale din sistemul uman \u0219i, \u00eempreun\u0103, ele constituie elementele cunoscute sub numele de electroli\u021bi, fluide bogate \u00een minerale care conduc energia \u0219i o depoziteaz\u0103 \u00een \u021besuturi. \u00cen plus, apa este cea mai bogat\u0103 surs\u0103 de minerale ionizate pentru corpul uman, dar numai dac\u0103 e pur\u0103, alcalin\u0103 \u0219i lipsit\u0103 de aditivi chimici. Unul dintre motivele pentru care yoghinii hindu\u0219i \u0219i c\u0103lug\u0103rii taoi\u0219ti preferau s\u0103 tr\u0103iasc\u0103 \u0219i s\u0103 practice \u00een mun\u021bii \u00eenal\u021bi e faptul c\u0103 apa de izvor de la munte este bogat\u0103 \u00een calciu \u0219i alte minerale alcaline esen\u021biale sub form\u0103 ionizat\u0103 \u0219i, de asemenea, con\u021bine mult oxigen. Consumarea acestei ape intensific\u0103 energia intern\u0103 \u00een a\u0219a m\u0103sur\u0103 \u00eenc\u00e2t nevoia de m\u00e2ncare solid\u0103 este diminuat\u0103 semnificativ. De asemenea, confer\u0103 o funda\u021bie puternic\u0103 pentru activitatea spiritual\u0103 superioar\u0103, prin m\u0103rirea capacit\u0103\u021bii corpului de a depozita, transforma \u0219i deplasa energia. Oxigenul este alt element important din ap\u0103. Acesta ajut\u0103 la men\u021binerea echilibrului pH adecvat, prin promovarea alcalinit\u0103\u021bii \u0219i, de asemenea, ajut\u0103 corpul la detoxificarea celulelor \u0219i \u021besuturilor. \u00cen plus, av\u00e2nd \u00een vedere c\u0103 oxigenul disponibil \u00een atmosfer\u0103 s-a redus cu jum\u0103tate \u00een ultimii dou\u0103 sute de ani, apa a devenit mai important\u0103 ca niciodat\u0103 ca surs\u0103 suplimentar\u0103 de oxigen. Cea mai bun\u0103 metod\u0103 de ob\u021binere a oxigenului din ap\u0103 este tratarea apei cu ozon \u0219i apoi conservarea ei. Apa ozonat\u0103 poate fi folosit\u0103 \u0219i pentru b\u0103i, clisme, irig\u0103ri intestinale \u0219i sp\u0103l\u0103turi vaginale, toate aceste metode facilit\u00e2nd asimilarea resurselor abundente de oxigen din apa ozonat\u0103. Din p\u0103cate, apa potabil\u0103 public\u0103 de ast\u0103zi a devenit o surs\u0103 de elemente chimice toxice, \u0219i nu de minerale esen\u021biale \u0219i oxigen. Clorul \u0219i fluorul, care sunt adesea ad\u0103ugate \u00een resursele publice de ap\u0103 din toat\u0103 lumea, sunt, ambele, otr\u0103vuri atestate. \u00cen plus, resursele publice de ap\u0103 sunt \u00eenc\u0103rcate cu plumb, cadmiu, aluminiu \u0219i alte metale toxice. \u201eSunte\u021bi ceea ce be\u021bi\u201d chiar mai mult dec\u00e2t ceea ce m\u00e2nca\u021bi, pentru c\u0103 mai mult de 80% din compozi\u021bia corpului este ap\u0103. Puritatea \u0219i echilibrul pH ale apei sunt a\u0219adar mult mai importante pentru s\u0103n\u0103tate \u0219i longevitate dec\u00e2t \u00een cazul alimentelor \u0219i ar fi \u00een\u021belept persoanele ce practic\u0103 de qi gong s\u0103 se asigure c\u0103 tot ceea ce beau are efecte benefice, \u0219i nu contrare celor produse de celelalte practici pentru s\u0103n\u0103tate pe care le folosesc. Cel mai bun mod de a prepara \u0219i echilibra apa de b\u0103ut, altfel \u00eenc\u00e2t s\u0103 sus\u021bin\u0103 alchimia intern\u0103, s\u0103 depoziteze \u0219i s\u0103 transmit\u0103 energia \u0219i s\u0103 promoveze s\u0103n\u0103tatea, const\u0103 \u00een a o trece mai \u00eent\u00e2i printr-un ionizator de ap\u0103 pentru a ioniza mineralele, a filtra toxinele, a \u00eendep\u0103rta acizii \u0219i a alcaliniza apa (acest procedeu produce substan\u021ba cunoscut\u0103 sub numele de \u201emicroap\u0103\u201d) \u0219i a o trata cu ozon. Aparatele folosite pentru ambele procedee sunt acum disponibile \u00een comer\u021b \u0219i pot fi comandate de la produc\u0103torul precizat \u00een lista din anex\u0103 (vezi p. ). \n\nSuplimentele \nFolosirea cump\u0103tat\u0103 a plantelor medicinale \u0219i a suplimentelor nutritive poate fi de mare ajutor ca form\u0103 de sprijin sinergetic pentru qi gong. \u00cen China, practica qi gong \u0219i plantele medicinale au fost folosite \u00eempreun\u0103 timp de mii de ani, at\u00e2t pentru prevenirea \u0219i vindecarea bolilor, c\u00e2t \u0219i \u00een artele mar\u021biale \u0219i \u00een educa\u021bia spiritual\u0103. Medicina chinez\u0103 clasific\u0103 \u0219i prescrie plantele medicinale \u00een func\u021bie de efectul lor asupra sistemului energetic uman \u0219i, dup\u0103 mai mult de 5 000 de ani de experien\u021b\u0103 clinic\u0103, efectele specifice a mai bine de 2 000 de ierburi din farmacopeea chinez\u0103 au fost toate \u00eenregistrate \u00een detaliu. Aceste informa\u021bii pot fi de mare ajutor pentru adaptarea sistemului dumneavoastr\u0103 energetic pe m\u0103sur\u0103 ce practica qi gong progreseaz\u0103. \u00cen lucrarea mea anterioar\u0103 A Handbook of Chinese Healing Herbs pute\u021bi g\u0103si informa\u021bii detaliate asupra naturii \u0219i modului de folosin\u021b\u0103 a mai bine de o sut\u0103 de plante medicinale diferite \u0219i 35 de preparate compuse. Suplimentele sub form\u0103 de preparate din plante medicinale se clasific\u0103 \u00een trei mari categorii. Categoria cea mai favorizat\u0103 de persoanele ce practic\u0103 qi gong \u0219i de chinezi \u00een general este cea a plantelor \u0219i preparatelor tonice, cunoscut\u0103 \u00een chinez\u0103 sub numele de Medicina superioar\u0103 (shang-yao). Tonicele sunt menite s\u0103 fie luate doar atunci c\u00e2nd ave\u021bi o stare de s\u0103n\u0103tate bun\u0103 \u0219i scopul lor este acela de a v\u0103 \u00eent\u0103ri s\u0103n\u0103tatea, intensific\u00e2ndu-v\u0103 imunitatea, \u00eentre\u021bin\u00e2nd vitalitatea \u0219i stimul\u00e2nd func\u021biile vitale, inclusiv poten\u021ba sexual\u0103 \u0219i facult\u0103\u021bile mentale. Datorit\u0103 efectelor lor stimulative asupra producerii de hormoni, tonicele sunt din ce \u00een ce mai favorizate pentru beneficiile lor de \u00eent\u00e2rziere a \u00eemb\u0103tr\u00e2nirii, pe m\u0103sur\u0103 ce \u00eenainta\u021bi \u00een v\u00e2rst\u0103. Pot fi luate sub form\u0103 de pastile, prafuri, ceaiuri, lichide, extracte sau pot fi ad\u0103ugate \u00een m\u00e2ncare. A doua categorie este format\u0103 din preparate constitu\u021bionale. Aceste preparate au menirea de a produce efecte care compenseaz\u0103 dezechilibrele constitu\u021bionale din sistemul energetic al unui individ. Dac\u0103, de exemplu, o persoan\u0103 are un sistem digestiv instabil din na\u0219tere, trebuie s\u0103 ia un preparat din plante care intensific\u0103 func\u021biile digestive. Persoanele cu deficien\u021be constitu\u021bionale pot folosi preparate medicinale pentru a le echilibra sistemul, dup\u0103 care pot reduce treptat \u0219i elimina plantele medicinale, pe m\u0103sur\u0103 ce practica qi gong \u00eencepe s\u0103 corecteze afec\u021biunea. Folosirea ierburilor pentru intensificarea efectelor practicii qi gong economise\u0219te timp \u00een astfel de cazuri. A treia categorie este reprezentat\u0103 de preparatele curative, care sunt folosite doar atunci c\u00e2nd simptomele bolilor au ap\u0103rut deja. Plantele curative pot fi folosite pentru u\u0219urarea simptomelor, dar \u0219i pentru vindecarea cauzelor fundamentale ale bolilor, iar preparatele sunt ajustate la o s\u0103pt\u0103m\u00e2n\u0103 sau dou\u0103, pe m\u0103sur\u0103 ce vindecarea avanseaz\u0103. C\u00e2nd sistemul \u00ee\u0219i recap\u0103t\u0103 echilibrul \u0219i boala este \u00eenl\u0103turat\u0103, tratamentul cu plante medicinale \u00eenceteaz\u0103, dup\u0103 care se poate lua un preparat tonic sau constitu\u021bional adecvat, pentru a preveni reapari\u021bia unui dezechilibru similar. Cel\u0103lalt tip de supliment este nutritiv, cum ar fi vitaminele, mineralele, enzimele \u0219i concentratele alimentare. Pute\u021bi g\u0103si oriunde informa\u021bii detaliate asupra acestui subiect, de aceea nu este nevoie s\u0103 repet\u0103m aceste lucruri aici \u0219i nu trebuie dec\u00e2t s\u0103 subliniem importan\u021ba deosebit\u0103 a supliment\u0103rii cu minerale pentru practica qi gong. Datorit\u0103 rolului crucial al electroli\u021bilor \u0219i al enzimelor \u00een sintez\u0103, mineralele sunt elemente vitale \u00een toate transform\u0103rile esen\u021bei \u00een energie din corpul uman \u0219i acestea sunt implicate \u0219i \u00een depozitarea \u0219i circula\u021bia energiei. De asemenea, trebuie s\u0103 subliniem c\u0103 mineralele sunt mult mai greu de asimilat dec\u00e2t alte suplimente nutritive \u0219i, de aceea, trebuie luate sub mai multe forme, pentru a asigura resurse suficiente. Toate preparatele cu multe vitamine con\u021bin \u0219i un spectru de minerale, iar acestea pot fi suplimentate mai departe prin folosirea apei alcaline (de preferin\u021b\u0103, preparat\u0103 prin ionizare), a sucurilor proaspete din legume crude \u0219i a s\u0103rii integrale de mare. \u0218i ave\u021bi grij\u0103, mai ales, s\u0103 lua\u021bi destul calciu. \n\nYoga sexual\u0103 \u201eNici cele mai bune medicamente \u0219i cea mai bun\u0103 m\u00e2ncare din lume nu v\u0103 pot ajuta s\u0103 atinge\u021bi longevitatea dac\u0103 nu cunoa\u0219te\u021bi \u0219i nu practica\u021bi Tao pentru Yin \u0219i Yang.\u201d A\u0219a scria marele alchimist taoist Ko Hung acum 1 700 de ani. Yoga sexual\u0103 a jucat un rol central \u00een Tao pentru Cultivarea Vie\u021bii \u00eenc\u0103 de la \u00eenceputurile civiliza\u021biei chineze, acum 5 000 de ani, c\u00e2nd, se spune, \u00cemp\u0103ratul Galben a atins nemurirea, folosind metoda \u201econtactului f\u0103r\u0103 scurgere\u201d \u00een rela\u021biile sale sexuale cu un harem de 1 200 de femei. \u00cen Secretele dormitorului de jad, Peng Tze, acest \u201eMatusalem al chinezilor\u201d, despre care se spune c\u0103 a tr\u0103it p\u00e2n\u0103 la v\u00e2rsta de 800 de ani, explic\u0103 faptul c\u0103, pentru b\u0103rba\u021bi, sperma este f\u00e2nt\u00e2na fundamental\u0103 a vie\u021bii, ce trebuie s\u0103 fie conservat\u0103 cu aten\u021bie \u00een timpul contactului sexual: \n\u00cen contactul sexual, sperma trebuie privit\u0103 ca fiind cea mai pre\u021bioas\u0103 substan\u021b\u0103. Dac\u0103 o p\u0103streaz\u0103, b\u0103rbatul \u00ee\u0219i protejeaz\u0103 via\u021ba. De fiecare dat\u0103 c\u00e2nd ejaculeaz\u0103, pierderea spermei trebuie s\u0103 fie compensat\u0103 prin absorbirea esen\u021bei femeii. \n\nSecre\u021biile sexuale constituie cea mai puternic\u0103 form\u0103 de esen\u021b\u0103 vital\u0103 a corpului pentru alchimia intern\u0103, iar energia sexual\u0103 este cel mai puternic tip de energie pentru cultivarea vitalit\u0103\u021bii spirituale. Pentru b\u0103rba\u021bi, importan\u021ba conserv\u0103rii spermei prin reglarea atent\u0103 a frecven\u021bei ejacul\u0103rii nu poate fi supraestimat\u0103, mai ales dup\u0103 v\u00e2rsta de 40 de ani, deoarece nimc nu macin\u0103 vitalitatea b\u0103rba\u021bilor mai repede dec\u00e2t activitatea sexual\u0103 necump\u0103tat\u0103. Dup\u0103 cum explic\u0103 Fata Simpl\u0103, consilierul-\u0219ef al \u00cemp\u0103ratului Galben pe probleme sexuale, \u201edac\u0103 un b\u0103rbat \u00eenva\u021b\u0103 s\u0103-\u0219i regleze ejacularea \u00een timpul contactului sexual, poate avea beneficii importante de pe urma acestei practici. Re\u021binerea spermei este foarte benefic\u0103 pentru s\u0103n\u0103tatea b\u0103rba\u021bilor\u201d. Chiar dac\u0103 femeile nu trebuie s\u0103 fie preocupate de pierderea esen\u021bei sexuale \u00een timpul actului sexual \u0219i pot a\u0219adar s\u0103 se bucure de c\u00e2te orgasme doresc, yoga sexual\u0103 \u00eei este de ajutor \u0219i femeii, doearece o \u00eenva\u021b\u0103 cum s\u0103 transforme energia sexual\u0103, s\u0103 o ridice spre cap pentru a hr\u0103ni spiritul \u0219i s\u0103 o deplaseze prin \u00eentregul sistem, pentru a intensifica vitalitatea \u0219i a m\u0103ri imunitatea. \u00cen yoga sexual\u0103 taoist\u0103, b\u0103rbatul \u0219i femeia sunt egali, iar actul sexual devine o metafor\u0103 vie a alchimiei interne activate de qi gong. Dup\u0103 cum explic\u0103 Fata Simpl\u0103: \nAtunci c\u00e2nd b\u0103rba\u021bii \u0219i femeile se implic\u0103 \u00een sex f\u0103r\u0103 constr\u00e2ngeri, f\u0103c\u00e2nd schimib de fluide corporale \u0219i respir\u00e2nd prin respira\u021bia celuilalt, este ca \u0219i cum Focul \u0219i Apa s-ar \u00eent\u00e2lni \u00een propor\u021bii perfecte, astfel \u00eenc\u00e2t nici una nu o \u00eenvinge pe cealalt\u0103. B\u0103rbatul \u0219i femeia sunt asemenea fluxului \u0219i refluxului \u00een timpul contactului sexual, mi\u0219c\u00e2ndu-se asemnea valurilor \u0219i curen\u021bilor m\u0103rii, mai \u00eent\u00e2i \u00eentr-un sens, apoi \u00een cel\u0103lalt, dar \u00eentotdeauna \u00een armonie cu Marea Maree (orgasmul feminin). Multe dintre tehnicile foloiste \u00een practica qi gong pentru reglarea respira\u021biei \u0219i energiei pot fi folosite de b\u0103rba\u021bi \u0219i pentru controlarea ejacul\u0103rii \u0219i de femei pentru transformarea \u0219i deplasarea energie sexuale \u00een timpul actului sexual. Blocarea anal\u0103, de exemplu, este cea mai important\u0103 m\u0103sur\u0103 preventiv\u0103 \u00eempotriva ejacul\u0103rii premature la b\u0103rba\u021bi \u0219i principala tehnic\u0103 pentru ridicarea energiei orgasmice din zona sacral\u0103 p\u00e2n\u0103 la creierul mare, pentru femei. \n\nCum \u00eenv\u0103\u021b\u0103m s\u0103 \u201ebloc\u0103m poarta\u201d \nContractarea \u0219i relaxarea ritmice ale sfincterului anal pot fi practicate \u00een orice moment, oriunde \u0219i \u00een orice pozi\u021bie. Ave\u021bi grij\u0103 s\u0103 contracta\u021bi at\u00e2t sfincterul extern, c\u00e2t \u0219i pe cel intern \u0219i s\u0103 men\u021bine\u021bi contrac\u021bia timp de c\u00e2teva secunde \u00eenainte de a-l relaxa. Atunci c\u00e2nd folosi\u021bi blocarea anal\u0103 pentru controlul ejacul\u0103rii, trebuie s\u0103 o aplica\u021bi cu putere, pe m\u0103sur\u0103 ce pl\u0103m\u00e2nii dumneavoastr\u0103 se umplu, s\u0103 o men\u021bine\u021bi str\u00e2ns \u00een timp ce re\u021bine\u021bi pu\u021bin respira\u021bia, dar nu o relaxa\u021bi \u00een timpul expira\u021biei, a\u0219a cum a\u021bi face \u00een mod obi\u0219nuit \u00een timpul exerci\u021biilor de respira\u021bie. Men\u021bine\u021bi blocarea \u00eenchis\u0103 str\u00e2ns pe perioada a dou\u0103 sau trei cicluri respiratorii complete sau at\u00e2t c\u00e2t ave\u021bi nevoie pentru a v\u0103 reveni \u0219i a rec\u0103p\u0103ta controlul. Doar atunci o pute\u021bi elibera, \u00eencet \u0219i u\u0219or. \u021aine\u021bi minte c\u0103 acest exerci\u021biu este benefic \u0219i pentru femei, deoarece tonific\u0103 \u00eentreaga diafragm\u0103 urogenital\u0103 \u0219i ridic\u0103 energia sexual\u0103. Mu\u0219chii ce controleaz\u0103 sfincterele anale pot fi contracta\u021bi mai departe, pentru a exercita control asupra prostatei, a uretrei \u0219i a \u00eentregului ax genital. Atunci c\u00e2nd este aplicat\u0103 corect, pute\u021bi sim\u021bi cum aceast\u0103 contrac\u021bie extins\u0103 v\u0103 ridic\u0103 \u00eentregul plan\u0219eu pelvian, pe m\u0103sur\u0103 ce \u00eenchide canalul urogenital. Aceast\u0103 blocare extins\u0103 a anusului, prostatei \u0219i penisului, \u00eempreun\u0103 cu re\u021binerea respira\u021biei, e cheia ce \u201eblocheaz\u0103 poarta\u201d, o cheie pe care fiecare b\u0103rbat \u0219i-o fabric\u0103 singur prin practicarea zilnic\u0103 a unui singur exerci\u021biu simplu ce este la fel de u\u0219or de \u021binut minte \u0219i de efectuat ca \u0219i mersul la toalet\u0103. Iat\u0103 cum se realizaez\u0103: \u00een timp ce urina\u021bi, cu c\u00e2teva secunde \u00eenainte s\u0103 se opreasc\u0103 fluxul de urin\u0103, bloca\u021bi puternic anusul \u0219i contracta\u021bi axul genital, pentru a \u201estr\u00e2nge\u201d uretra \u0219i a opri fluxul, ca \u0219i cum \u201ev-a\u021bi \u021bine\u201d \u00een timp ce c\u0103uta\u021bi o toalet\u0103. Dup\u0103 o secund\u0103 sau dou\u0103, relaxa\u021bi contrac\u021bia, l\u0103sa\u021bi fluxul de urin\u0103 s\u0103 continue, apoi porni\u021bi-l imediat din nou. Fiecare str\u00e2ngere va provoca o eliminare puternic\u0103 de urin\u0103 rezidual\u0103, pe m\u0103sur\u0103 ce uretra se contract\u0103. Repeta\u021bi acest lucru de trei-cinci ori sau p\u00e2n\u0103 c\u00e2nd nu mai iese urin\u0103 atunci c\u00e2nd str\u00e2nge\u021bi, apoi men\u021bine\u021bi ultima contrac\u021bie timp de cinci-zece secunde, \u00een timp ce v\u0103 \u00eembr\u0103ca\u021bi. Pute\u021bi intensifica \u0219i mai mult efectele acestui exerci\u021biu dac\u0103 sta\u021bi pe v\u00e2rfuri \u00een timp ce \u00eel efectua\u021bi. Dac\u0103 un b\u0103rbat efectueaz\u0103 acest exerci\u021biu \u00een mod regulat, de fiecare dat\u0103 c\u00e2nd urineaz\u0103, va practica \u00een mod automat metoda corect\u0103 de \u201eblocare a por\u021bii\u201d \u00een timpul actului sexual \u2013 de c\u00e2teva ori pe zi, \u00een fiecare zi. \n\nMi\u0219carea ascendent\u0103 orgasmic\u0103 la femei \nB\u0103rba\u021bii trebuie s\u0103 \u00eenve\u021be s\u0103-\u0219i controleze ejacularea pentru a preveni pierderea esen\u021bei \u0219i energiei \u00een timpul actului sexual. De\u0219i femeile nu trebuie s\u0103 se preocupe de pierderea esen\u021bei \u0219i energiei \u00een timpul ejacul\u0103rii, ele experimenteaz\u0103 o pierdere semnificativ\u0103 de energie vital\u0103 prin menstrua\u021bie \u0219i prin del\u0103sarea treptat\u0103 a mu\u0219chilor vaginali. Pentru a reduce astfel de pierderi, femeile pot practica \u201eMi\u0219carea ascendent\u0103 orgasmic\u0103\u201d. Mu\u0219chiul-cheie \u00een acest exerci\u021biu este cel pubococcigian, care mai e numit \u0219i \u201eMu\u0219chiul iubirii\u201d, ce controleaz\u0103 labiile, vaginul \u0219i alte p\u0103r\u021bi ale organului sexual feminin. \u00cenainte de a \u00eencerca s\u0103 realizeze Mi\u0219carea ascendent\u0103 orgasmic\u0103, femeile trebuie s\u0103 practice timp de c\u00e2teva luni str\u00e2ngerea \u0219i tonifierea Mu\u0219chiului iubirii, prin practicarea constrac\u021biilor profunde ale anusului \u0219i perineului \u0219i extinderea contrac\u021biei p\u00e2n\u0103 \u00een vagin. Chiar \u0219i numai acest exerci\u021biu va reduce, \u00een cele din urm\u0103, s\u00e2ngerarea menstrual\u0103, va preveni pierderea de qi prin vagin, va stimula secre\u021biile la nivelul glandelor sacrale \u0219i va ajuta la deschiderea canalelor inferioare ale Orbitei Microcosmice. Mi\u0219carea ascendent\u0103 orgasmic\u0103 este tehnica prin care femeile \u00ee\u0219i pot direc\u021biona energia orgasmului spre interior \u0219i \u00een sus, prin canalele energetice spinale, astfel \u00eenc\u00e2t energia sexual\u0103 s\u0103 se r\u0103sp\u00e2ndeasc\u0103 spre toate p\u0103r\u021bile corpului \u0219i la toate organele vitale, prin re\u021beaua de meridiane. Aceast\u0103 metod\u0103 nu conserv\u0103 doar energia \u0219i tonific\u0103 organele, ci produce \u0219i un orgasm corporal total, pe care doar femeile \u00eel pot experimenta. Pentru a cultiva Mi\u0219carea ascendent\u0103 orgasmic\u0103, exersa\u021bi mai \u00eent\u00e2i singur\u0103 \u0219i neexcitat\u0103, dup\u0103 cum urmeaz\u0103. \u0218ede\u021bi pe marginea unui taburet sau scaun \u0219i realiza\u021bi respira\u021bia Muget (vezi p. 162) timp de c\u00e2teva minute. Apoi, inspira\u021bi lent \u0219i profund, re\u021bine\u021bi respira\u021bia \u0219i bloca\u021bi \u00eentregul corp, \u00eencel\u0219t\u00e2ndu-v\u0103 t\u0103lpile \u0219i pumnii, contract\u00e2nd anusul, perineul \u0219i vaginul \u0219i aplic\u00e2nd \u0219i bloc\u0103rile de la nivelul g\u00e2tului \u0219i al abdomenului. Ap\u0103sa\u021bi limba pe cerul gurii, \u00eenclina\u021bi regiunea sacral\u0103 \u00een fa\u021b\u0103 pentru a \u00eendrepta curbura din coloana inferioar\u0103 \u0219i da\u021bi-v\u0103 ochii peste cap. Apoi, expira\u021bi lent pe n\u0103ri, pe m\u0103sur\u0103 ce elibera\u021bi u\u0219or toate bloc\u0103rile \u0219i relaxa\u021bi to\u021bi mu\u0219chii \u0219i vizualiza\u021bi energia care urc\u0103 de-a lungul coloanei vertebrale. Dup\u0103 ce practica\u021bi acest exerci\u021biu timp de c\u00e2teva s\u0103pt\u0103m\u00e2ni, \u00eencerca\u021bi-l \u00eentr-o stare de autoexcitare, aplic\u00e2nd bloc\u0103rile \u0219i re\u021binerea atunci c\u00e2nd sunte\u021bi cam \u00een propor\u021bie de 95% spre limita orgasmului. C\u00e2nd \u00eencepe\u021bi s\u0103 sim\u021bi\u021bi c\u0103 se acumuleaz\u0103 c\u0103ldur\u0103 \u00een vagin \u0219i perineu, iar energia v\u0103 furnic\u0103 de-a lungul coloanei \u00een timpul acestui exerci\u021biu, atunci sunte\u021bi gata s\u0103 \u00eel practica\u021bi \u00een timpul actului sexual cu un partener. \u00cen timpul contactului sexual propriu-zis, cel mai important lucru este s\u0103 \u00eencepe\u021bi s\u0103 aplica\u021bi Mi\u0219carea ascendent\u0103 orgasmic\u0103 \u00eenainte s\u0103 \u00eenceap\u0103 contrac\u021biile orgasmice propriu-zise ale vaginului, dar dup\u0103 ce energia orgasmului a fost deja stimulat\u0103 \u00een interior. Chiar \u00eenainte de orgasm, bloca\u021bi por\u021bile, \u00eent\u0103ri\u021bi mu\u0219chii, inspira\u021bi profund \u0219i re\u021bine\u021bi respira\u021bia. Apoi \u00eenclina\u021bi pelvisul \u00een fa\u021b\u0103 pentru a \u00eendrepta coloana \u0219i efectua\u021bi \u00eentre \u0219ase \u0219i nou\u0103 contrac\u021bii profunde ale mu\u0219chiului pubococcigian. Atunci c\u00e2nd este realizat corect, dup\u0103 o exersare \u00eendelungat\u0103, acest procedeu va determina contrac\u021biile orgasmice s\u0103 inverseze fluxul energiei sexuale \u00een timpul orgasmului, \u00eendrept\u00e2nd-o \u00een sus, prin canalele spinale, \u0219i nu \u00een afar\u0103, prin vagin, \u0219i va invada \u00eentregul corp cu senza\u021bia extatic\u0103 a orgasmului. \n\n\u00cen ciuda nout\u0103\u021bii din punctul de vedere al sexualit\u0103\u021bii conven\u021bionale, controlul ejacul\u0103rii este, de fapt, la fel de natural ca respira\u021bia sau flexarea mu\u0219chilor. Cel mai dificil de \u00eensu\u0219it pentru majoritatea b\u0103rba\u021bilor este mentalitatea legat\u0103 de controlul ejacul\u0103rii. Pe m\u0103sur\u0103 ce sperma se acumuleaz\u0103 \u0219i senza\u021biile deosebite asociate unei ejacul\u0103ri iminente \u00eencep s\u0103 inunde corpul, b\u0103rba\u021bii au tendin\u021ba de a-\u0219i pierde hot\u0103r\u00e2rea \u0219i \u00ee\u0219i abandoneaz\u0103 disciplina fizic\u0103. O voce s\u00e2c\u00e2itoare r\u0103sun\u0103 \u00een mintea lor, tent\u00e2ndu-i cu argumente retorice: \u201eD\u0103-i b\u0103taie! De ce nu? D\u0103-l naibii de Tao! Via\u021ba e scurt\u0103!\u201d. B\u0103rba\u021bii care se supun acestei voci diabolice descoper\u0103 adeseori c\u0103, \u00eentr-adev\u0103r, \u201evia\u021ba e scurt\u0103\u201d. \u00cencep\u0103torii se pl\u00e2ng adesea c\u0103 re\u021binerea spermei este \u201eimposibil\u0103\u201d sau c\u0103 \u00eei las\u0103 cu o senza\u021bie de plin \u00een scrot, cunoscut\u0103 sub numele de \u201etesticule de \u00eendr\u0103gostit\u201d, ori c\u0103 partenerele lor nu \u201ecoopereaz\u0103\u201d suficient. C\u00e2nd \u00eencerca\u021bi pentru prima dat\u0103 re\u021binerea spermei, presiunea postcoital\u0103 la nivelul testiculelor este absolut natural\u0103 \u0219i nu trebuie s\u0103 v\u0103 alarmeze. Este provocat\u0103 de o schimbare fundamental\u0103 a unui obicei fizic \u0219i reprezint\u0103 o reorganizare complet\u0103 a aparatului ejaculator. Aceasta nu este cu nimic diferit\u0103 de senza\u021bia de balonare sau anxietate pe care o ave\u021bi \u00een stomac de fiecare dat\u0103 c\u00e2nd face\u021bi o schimbare major\u0103 \u0219i permanent\u0103 a obicieiurilor alimentare. Dup\u0103 ce corpul se obi\u0219nuie\u0219te cu mecanica \u0219i biochimia noii rutine, toate efectele secundare incomode dispar complet. \u00centre timp, v\u0103 pute\u021bi ameliora acea \u201esenza\u021bie de plin\u201d cu ajutorul c\u00e2torva minute de respira\u021bie profund\u0103 postcoital\u0103 \u0219i dac\u0103 masa\u021bi u\u0219or regiunea dintre anus \u0219i scrot. Pentru a ajuta la u\u0219urarea drumului pentru \u00eencep\u0103tori pe calea spre controlul ejacul\u0103rii, v\u0103 ofer cinci \u00eendrum\u0103ri fundamentale: \u00een primul r\u00e2nd, lua\u021bi-v\u0103 so\u021bia sau iubita ca partener\u0103. Un b\u0103rbat nu poate st\u0103p\u00e2ni controlul ejacul\u0103rii cu persoane str\u0103ine. Are nevoie de o femeie care \u00eel cunoa\u0219te foarte bine \u0219i care st\u0103p\u00e2ne\u0219te principiile \u0219i practicile implicate. O partener\u0103 \u00een\u021beleg\u0103toare \u0219i r\u0103bd\u0103toare \u00eel ajut\u0103 pe b\u0103rbatul novice, la fel cum Fata Simpl\u0103 \u00eel ajuta pe \u00cemp\u0103ratul Galben, garant\u00e2ndu-i cooperarea total\u0103 \u0219i o rela\u021bie lipsit\u0103 de griji. Odat\u0103 ce b\u0103rbatul st\u0103p\u00e2ne\u0219te metoda, o poate folosi cu orice partener\u0103; \u00eencepe\u021bi cu practicarea controlului ejacul\u0103rii \u00een timpul zilei, promi\u021b\u00e2ndu-v\u0103 pl\u0103cerea unei ejacul\u0103ri mai t\u00e2rziu \u00een acea zi sau noaptea. Astfel, este mult mai u\u0219or s\u0103 ignora\u021bi sfatul pe care vi-l d\u0103 vocea interioar\u0103 pe m\u0103sur\u0103 ce se apropie momentul ejacul\u0103rii, deoarece v\u0103 pute\u021bi a\u0219tepta s\u0103 ave\u021bi o ejaculare \u00een timpul unui al doilea contact sexual ulterior; odat\u0103 ce a\u021bi \u00eenv\u0103\u021bat s\u0103 reprima\u021bi ejacularea \u00een timpul zilei, \u00eencerca\u021bi s\u0103 s\u0103ri\u021bi peste r\u0103sf\u0103\u021bul unei ejacul\u0103ri ulterioare \u0219i \u00eencepe\u021bi s\u0103 experimenta\u021bi obiectiv reac\u021biile dumneavoastr\u0103 fiziologice \u0219i psihologice la contactul sexual f\u0103r\u0103 ejaculare. Observa\u021bi-v\u0103 vitalitatea fizic\u0103 \u0219i receptivitatea mental\u0103 dup\u0103 actul sexual f\u0103r\u0103 ejaculare, m\u00e2ndri\u021bi-v\u0103 cu noul autocontrol pe care l-a\u021bi realizat \u0219i bucura\u021bi-v\u0103 de satisfac\u021bia din ce \u00een ce mai mare pe care o ob\u021bine partenerul dumneavoastr\u0103 de pe urma talentelor dumneavoastr\u0103 sexuale. c\u00e2nd a\u021bi reu\u0219it s\u0103 st\u0103p\u00e2ni\u021bi ambele metode, precum \u0219i mentalitatea asupra controlului ejacul\u0103rii, permanentiza\u021bi-v\u0103 acest obicei, adopt\u00e2ndu-l ca metod\u0103 contraceptiv\u0103; urma\u021bi-v\u0103 instinctele \u0219i experien\u021ba personal\u0103 pentru a determina frecven\u021ba ideal\u0103 de ejaculare. La fiecare cinci sau \u0219ase ani, mic\u0219ora\u021bi frecven\u021ba ejacul\u0103rii, \u00een func\u021bie de aceia\u0219i factori, f\u0103r\u0103 a mic\u0219ora frecven\u021ba contactelor sexuale. Acest lucru va ajusta \u00een mod automat obiceiurile dumneaovastr\u0103 sexuale, pentru ca acestea s\u0103 se potriveasc\u0103 necesti\u0103\u021bilor \u00eenaint\u0103rii \u00een v\u00e2rst\u0103, \u0219i garanteaz\u0103 suficiente rezerve de esen\u021b\u0103 \u0219i energie pentru a acoperi pierderile asociate cu \u00eenaintarea \u00een v\u00e2rst\u0103. \n\nDac\u0103 practic\u0103 \u00een mod tenace, unii b\u0103rba\u021bi pot \u00eenv\u0103\u021ba s\u0103 se apropie chiar de limita ejacul\u0103rii \u0219i s\u0103 se bucure de toate senza\u021biile asociate cu aceasta, f\u0103r\u0103 a v\u0103rsa un strop de sperm\u0103. Aceste senza\u021bii sunt similare unei serii de \u201eminiorgasme\u201d pe care le experimenteaz\u0103 uneori femeile \u00eenainte de \u201ebig bang\u201d-ul final. \n\nRespira\u021bia diafragmatic\u0103 profund\u0103, cu o re\u021binere prelungit\u0103 \u00een timpul etapei de comprimare, este o alt\u0103 modalitate de controlare a ejacul\u0103rii \u0219i de deplasare a energiei \u00een yoga sexual\u0103 taoist\u0103. \u00cen schimb, rezervele suplimentare de esen\u021b\u0103 \u0219i energie acumulate practic\u00e2nd yoga sexual\u0103 taoist\u0103 ofer\u0103 un combustibil puternic pentru alchimia intern\u0103 din qi gong, \u00eent\u0103rind imunitatea, for\u021ba \u0219i vitalitatea spirituale. Un alt motiv pentru care persoanele ce practic\u0103 activ qi gong trebuie s\u0103-\u0219i regleze activitatea seuxual\u0103 \u00een conformitate cu Tao pentru Yin \u0219i Yang este faptul c\u0103 energia sexual\u0103 e implicat\u0103 \u00een emo\u021biile umane, a\u0219a cum se \u00eent\u00e2mpl\u0103 de obicei \u00een via\u021b\u0103, \u0219i v\u0103 poate \u00eentoarce pe dos via\u021ba, provoc\u00e2nd tot felul de complica\u021bii inutile \u00een rela\u021biile umane. Yoga sexual\u0103 taoist\u0103 trece dincolo de emo\u021biile umane prin ridicarea energiei sexuale pure din regiunea sacral\u0103, rafin\u00e2nd-o \u00een canalele \u0219i centrii energetici care se afl\u0103 de-a lungul coloanei vertebrale \u0219i urc\u00e2nd-o direct spre creier, pentru a hr\u0103ni spiritul. Acest lucru nu numai c\u0103 \u00eempiedic\u0103 instincul sexual animalic s\u0103 controleze comportamentul uman prin inflamarea orgoliului \u0219i tulburarea emo\u021biilor, ci plaseaz\u0103 energia sexual\u0103 sub comanda direct\u0103 a spiritului \u0219i, astfel, aceasta poate fi exprimat\u0103 cu \u00een\u021belepciune \u0219i compasiune, nu cu poft\u0103 trupeasc\u0103. \u00cen cele din urm\u0103, yoga sexual\u0103 produce armonie sexual\u0103 \u0219i fericire \u00eentre b\u0103rbat \u0219i femeie \u00een c\u0103snicie, iar acest lucru, la r\u00e2ndul s\u0103u, ofer\u0103 stabilitatea emo\u021bional\u0103 necesar\u0103 pentru un progres rapid \u00een qi gong. Asemenea Focului, energia sexual\u0103 masculin\u0103 are tendin\u021ba natural\u0103 de a se aprinde repede, de a arde intens, dup\u0103 care se stinge, \u00een timp ce energia feminin\u0103, asemenea Apei, necesit\u0103, de obicei, mult timp pentru a se \u00eenc\u0103lzi, dar, odat\u0103 ce se \u00eenfierb\u00e2nt\u0103, r\u0103m\u00e2ne a\u0219a mai mult timp. Tao pentru Yin \u0219i Yang \u00eei \u00eenva\u021b\u0103 pe b\u0103rba\u021bi s\u0103 \u00ee\u0219i controleze Focul astfel \u00eenc\u00e2t s\u0103 ard\u0103 mai \u00eencet \u0219i s\u0103 dureze mai mult timp, put\u00e2nd, astfel, determina Apa feminin\u0103 s\u0103 fiarb\u0103 complet \u0219i men\u021bin\u00e2nd-o fierbinte at\u00e2t timp c\u00e2t are nevoie femeia pentru a se sim\u021bi complet satisf\u0103cut\u0103. Aspectul mereu practic al principiilor Tao ofer\u0103, astfel, o modalitate pentru cuplurile de \u00eendr\u0103gosti\u021bi s\u0103 \u00ee\u0219i foloseasc\u0103 energia sexual\u0103 pentru s\u0103n\u0103tate, longevitate \u0219i dezvoltare spiritual\u0103, maximiz\u00e2nd, \u00een acela\u0219i timp, pl\u0103cerea reciproc\u0103 rezultat\u0103 din actul sexual. \n\nPuterea vidului \nTermenul vid apare de nenum\u0103rate ori \u00een \u00eenv\u0103\u021b\u0103mintele mistice orientale, deoarece vidul este natura esen\u021bial\u0103 a tuturor formelor de existen\u021b\u0103 \u0219i reprezint\u0103 fundamentul primordial din care r\u0103sar toate formele manifeste \u0219i la care acestea se \u0219i \u00eentorc, \u00een cele din urm\u0103. Reprezint\u0103 \u0219i natura de baz\u0103 a energiei \u0219i spiritului, for\u021bele imateriale care modeleaz\u0103 universul manifest. \u00cen lumea modern\u0103 a comer\u021bului \u0219i a consumerismului compulsiv, toate spa\u021biile \u0219i momentele goale sunt umplute obsesiv cu ajutorul construc\u021biilor, decora\u021biilor, afi\u0219elor, distrac\u021biilor senzoriale \u0219i divertismentului \u0219i, astfel, valoarea practic\u0103 \u0219i puterea expresiv\u0103 a vidului au fost uitate pe scar\u0103 larg\u0103. Totu\u0219i, din punctul de vedere al utilit\u0103\u021bii func\u021bionale, nimic nu este mai practic \u0219i mai puternic dec\u00e2t vidul, dup\u0103 cum ilustreaz\u0103 Lao Zi cu claritate \u00een Tao te king: \nPunem treizeci de spi\u021be la un loc \u0219i spunem c\u0103 avem o roat\u0103; Dar utilitatea ro\u021bii depinde de spa\u021biul unde nu este nimic. Fr\u0103m\u00e2nt\u0103m lutul pentru a face un vas; Dar utilitatea vasului depinde de spa\u021biul unde nu este nimic. Spargem pere\u021bii pentru u\u0219i \u0219i ferestre, ca s\u0103 facem o cas\u0103; Dar utilitatea casei depinde de spa\u021biile unde nu este nimic. \n\nAstfel, la fel cum profit\u0103m de ceea ce este, trebuie s\u0103 recunoa\u0219tem \u0219i utilitatea a ceea ce nu este. A\u0219adar, o zical\u0103 taoist\u0103 str\u0103veche ne sf\u0103tuie\u0219te: \u201eCei care se lupt\u0103 pentru longevitate trebuie s\u0103 \u00ee\u0219i \u00eentre\u021bin\u0103 cele \u00abPatru Viduri\u00bb\u201d. Cele Patru Viduri reprezint\u0103 \u00eendrum\u0103ri folositoare \u00een Tao pentru Cultivarea Vie\u021bii, reamintindu-ne zilnic de utilitatea vidului \u00een toate aspectele vie\u021bii: mintea goal\u0103 \u2013 lucrurile pe care nu le g\u00e2ndim ne sunt mult mai folositoare dec\u00e2t sporov\u0103iala speculativ\u0103 cu care ne umplem, de obicei, mintea. \u00cen\u021belepciunea nu r\u0103sare niciodat\u0103 din fantezii lene\u0219e \u0219i g\u00e2ndire discursiv\u0103, ci, mai cur\u00e2nd, din percep\u021bia intuitiv\u0103 direct\u0103 a adev\u0103rului, care se poate realiza doar atunci c\u00e2nd mintea este lini\u0219tit\u0103 \u0219i lipsit\u0103 de g\u00e2nduri. Motivul pentru care medita\u021bia este at\u00e2t de important\u0103 \u00een tradi\u021biile mistice orientale este faptul c\u0103 acesta e modul cel mai eficient de a experimenta puritatea primordial\u0103 \u0219i puterea vidului, chiar \u0219i numai pentru c\u00e2teva momente, \u0219i c\u0103 vidul este fundamentul original al con\u0219tiin\u021bei iluminate. Totu\u0219i, pentru a avea utilitate practic\u0103 \u00een via\u021ba de fiecare zi, acest vid al min\u021bii trebuie s\u0103 fie introdus \u0219i \u00een activit\u0103\u021bile obi\u0219nuite; altfel, r\u0103m\u00e2ne un simplu exerci\u021biu mental; stomacul gol \u2013 Acest lucru ne aminte\u0219te c\u0103 l\u0103comia preg\u0103te\u0219te un drum rapid spre morm\u00e2nt \u0219i \u00eempiedic\u0103 progresul pe calea autocultiv\u0103rii. Tendin\u021ba oamenilor de a m\u00e2nca prea mult este agravat\u0103 \u0219i mai mult ast\u0103zi de supermarketuri, restaurante fast-food, magazine cu m\u00e2ncare semipreparat\u0103, livr\u0103ri la domiciliu \u0219i campanii de publicitate \u00een mas\u0103. Nimic nu polueaz\u0103 corpul mai repede dec\u00e2t umplerea excesiv\u0103 a stomacului cu o combina\u021bie aleatorie de m\u00e2nc\u0103ruri denaturate, care pot fi digerate doar par\u021bial \u0219i ale c\u0103ror reziduuri putrezite r\u0103m\u00e2n \u0219i stagneaz\u0103 \u00een tractul digestiv timp de c\u00e2teva s\u0103pt\u0103m\u00e2ni, luni sau ani, polu\u00e2nd s\u00e2ngele prin osmoz\u0103 \u0219i provoc\u00e2nd o stare cronic\u0103 de acidoz\u0103 sau toxemie. Pe de alt\u0103 parte, golirea complet\u0103 a stomacului ca \u00een perioada de ab\u021binere de la m\u00e2ncare (bi-gu) practicat\u0103 de adep\u021bii qi gong este, de departe, cea mai bun\u0103 metod\u0103 de detoxifiere a sistemului, de purificare a s\u00e2ngelui \u0219i de alcalinizare a \u021besuturilor \u0219i fluidelor corporale. M\u00e2nca\u021bi doar atunci c\u00e2nd v\u0103 este foame, \u0219i nu numai ca s\u0103 umple\u021bi stomacul gol. Din punctul de vedere al practicii qi gong, stomacul gol este mult mai folositor pentru lucrul cu energia dec\u00e2t stomacul plin; buc\u0103t\u0103ria goal\u0103 \u2013 o metod\u0103 bun\u0103 de a men\u021bine stomacul gol este p\u0103strarea buc\u0103t\u0103riei goale. Dac\u0103 depozita\u021bi cantit\u0103\u021bi mari de m\u00e2ncare \u00een buc\u0103t\u0103rie, nu numai c\u0103 ve\u021bi stimula m\u00e2ncatul excesiv, ci ve\u021bi l\u0103sa \u0219i m\u00e2ncarea s\u0103 se \u00eenvecheasc\u0103 \u0219i s\u0103 se acreasc\u0103. Cu c\u00e2t ave\u021b mai pu\u021bin\u0103 m\u00e2ncare \u00een buc\u0103t\u0103rie, cu at\u00e2t ave\u021bi tendin\u021ba de a fi mai atent la ceea ce m\u00e2nca\u021bi \u0219i cu at\u00e2t mai des trebuie s\u0103 ie\u0219i\u021bi s\u0103 cump\u0103ra\u021bi de m\u00e2ncare. \u00cen ziua de azi, datorit\u0103 congelatoarelor \u0219i cuptoarelor cu microunde, unele persoane nu merg la cump\u0103r\u0103turi mai mult de o dat\u0103 pe lun\u0103, supravie\u021buind exclusiv cu m\u00e2ncare semipreparat\u0103, procesat\u0103 industrial \u0219i congelat\u0103, \u00eenc\u0103lzit\u0103 la microunde. Sf\u0103tuim orice persoan\u0103 care dore\u0219te s\u0103 beneficieze \u00een totalitate de pe urma practicii qi gong regulate s\u0103 consume doar m\u00e2nc\u0103ruri proaspete \u00een cantit\u0103\u021bi moderate \u0219i s\u0103 elimine din buc\u0103t\u0103rie toate m\u00e2nc\u0103rurile semipreparate \u0219i procesate artificial. Dac\u0103 sunte\u021bi, pur \u0219i simplu, prea lene\u0219 s\u0103 v\u0103 prepara\u021bi m\u00e2ncare proasp\u0103t\u0103 acas\u0103, pute\u021bi merge \u00een ora\u0219 s\u0103 m\u00e2nca\u021bi la restaurante care servesc m\u00e2ncare dietetic\u0103 integral\u0103. Costul nu ar trebui s\u0103 fie o problem\u0103 \u00een acest caz, deoarece, dac\u0103 urma\u021bi \u00eendrumarea \u201estomacului gol\u201d \u0219i reduce\u021bi cantitatea, \u00eembun\u0103t\u0103\u021bind calitatea m\u00e2nc\u0103rii pe care o consuma\u021bi, nu este nevoie s\u0103 cheltui\u021bi mul\u021bi bani ca s\u0103 m\u00e2nca\u021bi \u00een ora\u0219; camera goal\u0103 \u2013 intra\u021bi \u00eentr-o discotec\u0103 \u00een orice sear\u0103, \u00een orice ora\u0219 din lume, \u0219i ve\u021bi experimenta contrariul absolut al \u201ecamerei goale\u201d. Muzica ce v\u0103 \u021biuie \u00een urechi vibreaz\u0103 prin aerul condi\u021bionat plin de fum, \u00een timp ce becurile str\u0103lucitoare, laserele \u0219i jocurile de lumini v\u0103 bombardeaz\u0103 ochii \u0219i v\u0103 invadeaz\u0103 creierul cu o barier\u0103 constant\u0103 de distrac\u021bie senzorial\u0103 care \u00eempiedic\u0103 p\u00e2n\u0103 \u0219i un singur moment de vid s\u0103 apar\u0103 \u00een minte. Aceea\u0219i cacofonie haotic\u0103 \u0219i aglomera\u021bie vizual\u0103 predomin\u0103 \u00een magazinele universale, \u00een malluri, birouri \u0219i case particulare. A\u0219a cum am discutat mai devreme, microcosmosul interior al sistemului uman reflect\u0103 condi\u021biile energetice predominante ale macrocosmosului extern \u0219i orice energie extern\u0103 la care ne expunem sistemele \u00ee\u0219i imprim\u0103 modelul asupra energiilor noastre interne. Astfel, cu c\u00e2t percepem mai mult\u0103 aglomera\u021bie \u0219i mai mult haos \u00een mediul nostru imediat, cu at\u00e2t mai haotice \u0219i mai aglomerate ne devin mintea \u0219i energia. Nu pute\u021bi face mare lucru s\u0103 simplifica\u021bi \u0219i s\u0103 armoniza\u021bi energiile predominante \u00een spa\u021biile publice, dar, cu siguran\u021b\u0103, v\u0103 pute\u021bi controla propriul spa\u021biu privat \u00een care locui\u021bi. Gr\u0103dinile \u0219i decora\u021biunile interioare Zen din Japonia sunt menite s\u0103 lini\u0219teasc\u0103 \u0219i s\u0103 goleasc\u0103 mintea, imprim\u00e2nd simplitatea \u0219i armonia lor natural\u0103 asupra sistemului energetic uman, \u00eendep\u0103rt\u00e2nd, astfel, artificialitatea \u0219i complexitatea g\u00e2ndirii umane \u0219i permi\u021b\u00e2nd vidului s\u0103 apar\u0103 \u00een mod natural \u00een minte. De\u0219i pare spartan\u0103, o camer\u0103 goal\u0103 este plin\u0103 de poten\u021biale revela\u021bii \u0219i de energie, atunci c\u00e2nd mintea uman\u0103 percepe o astfel de camer\u0103 \u0219i se acordeaz\u0103 cu vidul predominant, diferite tipuri de energii \u0219i con\u0219tiin\u021be \u00eencep s\u0103 se nasc\u0103 \u00een mod spontan, inund\u00e2nd mintea cu tipul de putere primordial\u0103 \u0219i con\u0219tiin\u021b\u0103 care pot ap\u0103rea doar din vid. Qi gong \u0219i alte regimuri taoiste de s\u0103n\u0103tate se bazeaz\u0103 pe puterea poten\u021bial\u0103 \u0219i con\u0219tiin\u021ba care r\u0103sar din vid. \u00cen plus, principiul vidului se manifest\u0103 \u00een multe alte moduri subtile \u00een Tao pentru Cultivarea Vie\u021bii, cum ar fi superioritatea re\u021binerii fa\u021b\u0103 de agresiune, a lini\u0219tii fa\u021b\u0103 de zgomot, a nonac\u021biunii fa\u021b\u0103 de ac\u021biune, a nemi\u0219c\u0103rii fa\u021b\u0103 de vitez\u0103, a abstinen\u021bei fa\u021b\u0103 de permisivitate \u0219i a\u0219a mai departe. Ata\u0219amentul uman fa\u021b\u0103 de forma material\u0103 este cel care creeaz\u0103 at\u00e2t de mult\u0103 l\u0103comie \u0219i iluzie \u00een via\u021b\u0103 \u0219i care determin\u0103 oamenii s\u0103 aprecieze c\u00e2\u0219tigul material, \u0219i nu virtutea spiritual\u0103, numai ca s\u0103-\u0219i dea seama \u00een momentul mor\u021bii c\u0103 \u201eaverile nu pot fi luate \u00een morm\u00e2nt\u201d. Con\u0219tiin\u021ba este totu\u0219i un bun intern, ce v\u0103 urmeaz\u0103 de la o existen\u021b\u0103 la alta, astfel \u00eenc\u00e2t orice revela\u021bie spiritual\u0103 pe care o ave\u021bi \u00een timpul vie\u021bii devine dividend permanent de valoare etern\u0103. Pentru a avea astfel de revela\u021bii valoroase, trebuie s\u0103 v\u0103 cultiva\u021bi \u00een\u021belegerea \u0219i aprecierea implicite ale puterii vidului. Cultivarea celor Patru Viduri \u00een via\u021ba zilnic\u0103 ne \u00eenva\u021b\u0103 s\u0103 recunoa\u0219tem valoarea \u0219i utilitatea practic\u0103 a vidului \u0219i ne familiarizeaz\u0103 cu terenul nemuririi spirituale. \n\nCultivarea min\u021bii corecte pentru practic\u0103 \u201eMintea corect\u0103\u201d reprezint\u0103 unul dintre preceptele de baz\u0103 ale \u201eC\u0103ii nobile a celor opt principii\u201d predate de Buddha ca modalitate de \u00eendep\u0103rtare a suferin\u021bei \u0219i atingere a eliber\u0103rii spirituale. Dac\u0103 nu ave\u021bi atitudinea corect\u0103 \u0219i o viziune de ansamblu asupra vie\u021bii, nici o practic\u0103 din lume nu v\u0103 poate aduce pace sufleteasc\u0103, s\u0103n\u0103tate fizic\u0103, fericire \u0219i longevitate. Exist\u0103 o tendin\u021b\u0103 foarte puternic\u0103 \u00een ziua de azi s\u0103 credem c\u0103 totul poate fi realizat doar cu ajutorul \u0219tiin\u021bei \u0219i tehnologiei, al medicinei moderne \u0219i dietei, al exerci\u021biilor fizice \u0219i al altor c\u00e2torva metode externe, f\u0103r\u0103 a lua \u00een considerare deloc cel mai important factor \u2013 con\u0219tiin\u021ba. Unul dintre principalele scopuri ale practicii qi gong este cultivarea \u201eenergiei corecte\u201d ca baz\u0103 func\u021bional\u0103 pentru \u201emintea corect\u0103\u201d. Atunci c\u00e2nd sistemele noastre energetice sunt deficiente \u0219i dezechilibrate, blocate cu energie stagnant\u0103, \u00eenfundate din cauza toxinelor \u0219i tensiunilor \u0219i \u00een dezacord cu for\u021bele naturii \u0219i ale cosmosului, acest lucru nu produce doar boli fizice \u0219i degener\u0103ri, ci \u0219i tulbur\u0103ri mentale \u0219i dezechilibre emo\u021bionale. Dac\u0103 energia este pur\u0103, puternic\u0103 \u0219i bine echilibrat\u0103, corpul \u0219i mintea dumneavoastr\u0103 vor fi la fel. Pe de alt\u0103 parte, din moment ce \u201espiritul controleaz\u0103 energia\u201d, este la fel de important s\u0103 cultiva\u021bi virtutea spiritual\u0103 ca baz\u0103 pentru lucrul cu energia. Un spirit mali\u021bios genereaz\u0103 energie mali\u021bioas\u0103, iar o minte furioas\u0103 determin\u0103 energia cultivat\u0103 prin qi gong s\u0103 devieze spre furie, de\u0219i qi gong poate ajuta, cu siguran\u021b\u0103, la echilibrarea \u0219i armonizarea min\u021bii prin hr\u0103nirea spiritului cu energie primordial\u0103 pur\u0103 generat\u0103 de alchimia intern\u0103. Exist\u0103 o limit\u0103 a m\u0103surii \u00een care energia poate influen\u021ba spiritul. Dup\u0103 cum \u0219tim deja, spiritul este autoritatea suprem\u0103 din sistemul uman \u0219i de aceea are puterea de a \u00eenvinge energia. De aceea, mintea \u00eens\u0103\u0219i trebuie s\u0103 fac\u0103 un efort con\u0219tient pentru a cultiva virtutea spiritual\u0103 ca baz\u0103 pentru practic\u0103. Indiferent de c\u00e2t de mult\u0103 energie este recoltat\u0103 din univers \u0219i c\u00e2t de bine este cultivat\u0103 aceasta \u00een sistemul uman, dac\u0103 mintea uman\u0103 deviaz\u0103 de la calea \u00een\u021belepciunii \u0219i compasiunii trasat\u0103 de spiritul primordial \u0219i sfideaz\u0103 legile universale ale naturii \u0219i cosmosului, ea va urma aceea\u0219i chemare deviant\u0103 \u0219i va manifesta aceea\u0219i activitate delincvent\u0103, deoarece energia urmeaz\u0103 \u00eentotdeauna mintea. \u00centr-adev\u0103r, unul dintre motivele pentru care \u00een ziua de azi at\u00e2t de multe persoane sunt bolnave, tr\u0103iesc pu\u021bin \u0219i sunt limitate din punct de vedere spiritual este faptul c\u0103 \u00ee\u0219i subjug\u0103 resursele proprii de energie vital\u0103 g\u00e2ndurilor nesincere \u0219i inten\u021biilor deviante. Am discutat deja despre puterea g\u00e2ndirii pozitive ca baz\u0103 pentru stimularea reac\u021biilor de vindecare proprii corpului. G\u00e2ndirea pozitiv\u0103 include perspectiva general\u0103 pe care o persoan\u0103 o are asupra vie\u021bii \u0219i cultiv\u0103 un punct de vedere optimist, elimin\u00e2nd atitudinile cinice \u0219i pesimismul \u00eentunecat care au devenit at\u00e2t de la mod\u0103 \u00een zilele noastre. De prea multe ori, oamenii eticheteaz\u0103 g\u00e2ndirea pozitiv\u0103 ca fiind o simpl\u0103 dorin\u021b\u0103 optimist\u0103, deoarece le este fric\u0103 s\u0103 aib\u0103 \u00eencredere \u00een puterea spiritual\u0103 \u0219i nu vor s\u0103 cultive \u201emintea corect\u0103\u201d ca baz\u0103 pentru via\u021b\u0103. Exist\u0103 totu\u0219i un rezervor extraordinar de putere de transformare \u00eencuiat \u00een minte, iar cheia eliber\u0103rii acestei puteri este o atitudine pozitiv\u0103 fa\u021b\u0103 de via\u021b\u0103. Acest lucru \u00eenseamn\u0103, de fapt, c\u0103 energia dumneavoastr\u0103 este capabil\u0103 s\u0103 realizeze orice crede\u021bi dumneavoastr\u0103 c\u0103 poate s\u0103 fac\u0103, deoarece \u201espiritul controleaz\u0103 energia\u201d. O atitudine pozitiv\u0103 \u00eendreapt\u0103 \u00eentotdeauna energia \u00eentr-o direc\u021bie pozitiv\u0103, iar \u201emintea corect\u0103\u201d \u00eendreapt\u0103 \u00een mod natural energia pe \u201ecalea corect\u0103\u201d. To\u021bi adev\u0103ra\u021bii mae\u0219tri qi gong investesc mult \u00een a-i \u00eenv\u0103\u021ba pe studen\u021bii lor c\u0103 purtarea lor obi\u0219nuit\u0103 \u00een via\u021ba de fiecare zi stabile\u0219te tonul pentru \u00eentreaga lor practic\u0103 \u0219i c\u0103 practica privat\u0103 \u0219i via\u021ba public\u0103 nu pot fi separate niciodat\u0103. Dac\u0103, \u00eentr-adev\u0103r, \u00een\u021belege\u021bi \u0219i accepta\u021bi concep\u021bia c\u0103 toate fenomenele din via\u021b\u0103 reflect\u0103 interac\u021biunea dintre energiile universale \u0219i c\u0103 toate rela\u021biile sunt controlate de interac\u021biunea dintre c\u00e2mpurile energetice personale ale indivizilor implica\u021bi, atunci trebuie s\u0103 v\u0103 da\u021bi seama de adev\u0103rul afirma\u021biei c\u0103 \u201enici un om nu tr\u0103ie\u0219te izolat\u201d. Din punctul de vedere al energiei, nu exist\u0103 limite concrete \u00eentre obiecte \u0219i persoane, deoarece toate c\u00e2mpurile energetice radiaz\u0103 spre exterior la infinit \u0219i a\u0219adar se intersecteaz\u0103, \u00een cele din urm\u0103, cu toate celelalte lucruri din univers. Astfel, dac\u0103 jum\u0103tate din oamenii de pe planet\u0103 sufer\u0103 \u0219i sunt neferici\u021bi, acea energie negativ\u0103 va afecta, \u00een mod inevitabil, \u0219i restul persoanelor de pe glob, indiferent dac\u0103 sunt con\u0219tiente de acest lucru sau nu. Min\u021bile nefericite proiecteaz\u0103 energie negativ \u0219i corpurile bolnave genereaz\u0103 c\u00e2mpuri energetice bolnave, iar aceste energii \u0219i c\u00e2mpuri transmit o und\u0103 de nefericire \u00een toate direc\u021biile, produc\u00e2nd atmosfer\u0103 planetar\u0103 negativ\u0103 care afecteaz\u0103, \u00een cele din urm\u0103, toate celelalte persoane din lume. Construind ziduri \u00eenalte \u0219i instal\u00e2nd por\u021bi de o\u021bel \u00een jurul casei dumneavoastr\u0103, ve\u021bi putea s\u0103-i \u021bine\u021bi departe pe ho\u021bi \u0219i s\u0103 v\u0103 proteja\u021bi posesiunile materiale de furt, dar acestea nu vor putea s\u0103 \u021bin\u0103 departe energia negativ\u0103 a nefericirii altor persoane \u0219i s\u0103 v\u0103 protejeze de influen\u021ba negativ\u0103 a acesteia. Conform acestei concep\u021bii, comportamentul lacom \u0219i egoist fa\u021b\u0103 de ceilal\u021bi este \u00eentotdeauna contraproductiv, deoarece \u00eei determin\u0103 pe ceilal\u021bi s\u0103 proiecteze energie negativ\u0103 care se \u00eentoarce \u0219i le d\u0103uneaz\u0103 celor care genereaz\u0103 l\u0103comia. \u00cen acela\u0219i fel, atunci c\u00e2nd \u00eei ajut\u0103m pe al\u021bii \u0219i \u00eei facem ferici\u021bi, ne ajut\u0103m, astfel, \u0219i pe noi \u0219i ne facem ferici\u021bi, deoarece fercirea pe care le-o provoc\u0103m altora prin comportamentul nostru este proiectat\u0103 din nou spre noi prin min\u021bile lor. Chiar dac\u0103 nu reu\u0219im s\u0103-i ajut\u0103m pe al\u021bii \u00een mod explicit, ar trebui, cel pu\u021bin, s\u0103 ne ab\u021binem de la a face r\u0103u, evit\u00e2nd, astfel, s\u0103 invoc\u0103m impactul negativ al animozit\u0103\u021bii celorlal\u021bi. Dac\u0103 mai facem un pas \u0219i ne str\u0103duim s\u0103-i ajut\u0103m pe al\u021bii, ne vom c\u00e2\u0219tiga recuno\u0219tin\u021ba lor ve\u0219nic\u0103. Recuno\u0219tin\u021ba \u0219i animozitatea sunt calit\u0103\u021bi foarte diferite \u00een ceea ce prive\u0219te tipul de energie pe care-l genereaz\u0103 \u0219i \u00eel proiecteaz\u0103 asupra celorlal\u021bi. Dac\u0103 v\u0103 c\u00e2\u0219tiga\u021bi animozitatea \u00eendeajuns de multor persoane, nu este nici o \u00eendoial\u0103 c\u0103 efectele cumulative ale energiei negative pe care o proiecteaz\u0103 vor avea un impact negativ puternic asupra vie\u021bii dumneavoastr\u0103, la fel cum energia recuno\u0219tin\u021bei poate aduce beneficii extraordinare. Acest argument nu se limiteaz\u0103 doar la considera\u021biile morale: este o realitate fundamental\u0103 a vie\u021bii, un principiu energetic universal \u0219i, \u00een consecin\u021b\u0103, un element important \u00een practic\u0103. Datorit\u0103 importan\u021bei majore a energiei \u00een via\u021b\u0103, rela\u021biile umane ofer\u0103 un teren extrem de fertil pentru antrenarea \u00een lucrul cu energia. Acest lucru este adev\u0103rat mai ales \u00een cazul rela\u021biilor personale de familie, \u00een care sunt implicate emo\u021biile. Dup\u0103 cum \u0219tie toat\u0103 lumea, chinezii acord\u0103 o mare importan\u021b\u0103 rela\u021biilor de familie, consider\u00e2nd c\u0103 familia este un microcosmos al societ\u0103\u021bii, al statului \u0219i al \u00eentregului cosmos. Dinamica energiilor dintre p\u0103rin\u021bi \u0219i copii \u0219i dintre fra\u021bi constituie un teren de antrenament pentru modul \u00een care energia personal\u0103 este exprimat\u0103 \u00een general \u00een lume. Rela\u021biile dintre profesor \u0219i elev, maestru \u0219i discipol au fost \u0219i ele considerate a fi sacre, deoarece profesorul \u0219i maestrul \u00eei \u00eenva\u021b\u0103 pe cei tineri cum s\u0103-\u0219i st\u0103p\u00e2neasc\u0103 energiile animalice instinctive pentru a deservi scopurile superioare ale Cerului, P\u0103m\u00e2ntului \u0219i Umanit\u0103\u021bii. Toate aceste rela\u021bii din via\u021b\u0103 pot oferi lec\u021bii pre\u021bioase pentru practica qi gong \u0219i toate preceptele echilibrului \u0219i armoniei dup\u0103 care se ghideaz\u0103 qi gong pot fi aplicate cu rezultate la fel de benefice \u00een rela\u021biile interumane. Probabil cel mai important element pentru cultivarea min\u021bii corecte pentru a urma calea practicii spirituale \u0219i a lucrului cu energia este iubirea. Iubirea, \u00een sensul compasiunii necondi\u021bionate \u0219i altruiste pentru ceilal\u021bi, pare s\u0103 se fi demodat complet \u00een lumea contemporan\u0103 de ast\u0103zi \u0219i pu\u021bini sunt cei care atribuie deteriorarea rapid\u0103 a s\u0103n\u0103t\u0103\u021bii umane \u00een lume absen\u021bei iubirii. Marele artist mar\u021bial Chang San-feng, care este considerat a fi creat stilul Tai Chi Chuan acum \u0219ase sute de ani, \u0219i-a rezumat \u00eentreaga viziune asupra vie\u021bii spun\u00e2nd: \u201eA\u0219adar, celor ce vor s\u0103 \u0219tie cum s\u0103 trateze lumea, le sugerez: Iubi\u021bi Oamenii\u201d. Acesta nu este un \u00eendemn moral de doi bani s\u0103 fi\u021bi oameni de treab\u0103, ci, mai cur\u00e2nd, o lec\u021bie fundamental\u0103 pentru lucrul cu energia \u0219i pentru puterea spiritual\u0103. Universul, a c\u0103rui putere o st\u0103p\u00e2nim atunci c\u00e2nd practic\u0103m qi gong, este un organism viu ce are un spirit, iar acest spirit este \u00eendrumat de \u00een\u021belepciune \u0219i compasiune. Toat\u0103 energia noastr\u0103 provine din univers \u0219i se \u00eentoarce, \u00een cele din urm\u0103, \u00een acesta. Pentru a ne alimenta via\u021ba \u00eemprumut\u0103m din univers at\u00e2ta energie c\u00e2t\u0103 avem nevoie sau at\u00e2ta c\u00e2t ne permite practica, dar, pentru ca aceasta s\u0103 lucreze pozitiv \u00een favoarea noastr\u0103, energia universal\u0103 trebuie utilizat\u0103 \u00een conformitate cu celelalte dou\u0103 virtu\u021bi universale de care este legat\u0103 \u00een mod inseparabil la sursa sa primordial\u0103 \u2013 \u00een\u021belepciunea \u0219i compasiunea. \u00cen aceast\u0103 er\u0103 pragmatic\u0103 a \u0219tiin\u021bei \u0219i tehnologiei, oamenii au tendin\u021ba de a trece cu vederea puterea iubirii, dar nu ave\u021bi nevoie de o viziune deosebit\u0103 pentru a observa cu claritate c\u0103 \u0219tiin\u021ba \u0219i tehnologia, despre care se poate spune c\u0103 reprezint\u0103 energia ne\u00eembl\u00e2nzit\u0103 de iubire, nu au adus nici s\u0103n\u0103tate, nici fericire \u00een lume. Dac\u0103 iubirea ar fi fost luat\u0103 \u00een serios ca \u00eendrumare pentru utilizarea energiei, nu s-ar fi permis niciodat\u0103 ca energia atomic\u0103 s\u0103 fie folosit\u0103 pentru a produce arme de distrugere \u00een mas\u0103. Aceast\u0103 afirma\u021bie poate p\u0103rea evident\u0103, poate chiar naiv\u0103, dar realitatea este \u00een continuare aceea c\u0103 iubirea e cea mai bun\u0103 metod\u0103 preventiv\u0103 \u00eempotriva folosirii deviante a energiei, iar autocultivarea spiritual\u0103 este cea mai bun\u0103 modalitate de a \u00een\u021belege c\u0103 \u00een\u021belepciunea, iubirea \u0219i energia sunt virtu\u021bi triunale inseparabile, care trebuie s\u0103 fie cultivate \u00eentotdeauna \u00eempreun\u0103. Pentru a cultiva iubirea, trebuie s\u0103 o practica\u021bi zilnic, exact la fel cum cultiva\u021bi energia \u0219i \u00een\u021belepciunea. Iat\u0103 c\u00e2teva moduri \u00een care pute\u021bi cultiva iubirea ca \u201emodalitate de a trata lumea\u201d. \u00cencerca\u021bi s\u0103 \u00eembr\u0103\u021bi\u0219a\u021bi pe cineva de cel pu\u021bin \u0219ase ori pe zi. \u00cembr\u0103\u021bi\u0219a\u021bi persoanele respective str\u00e2ns \u0219i face\u021bi acela\u0219i lucru \u0219i atunci c\u00e2nd practica\u021bi qi gong \u2013 cu trupul relaxat, cu respira\u021bia profund\u0103 \u0219i lent\u0103, cum mintea lini\u0219tit\u0103 \u0219i goal\u0103. Dac\u0103 v\u0103 relaxa\u021bi cu adev\u0103rat \u00een timpul unei \u00eembr\u0103\u021bi\u0219\u0103ri \u0219i sunte\u021bi atent la modul cum v\u0103 sim\u021bi\u021bi, ve\u021bi fi uimit de cantitatea mare de energie pozitiv\u0103 pe care o genereaz\u0103 \u2013 \u0219i de c\u00e2t de mult\u0103 energie negativ\u0103 elibereaz\u0103 din sistem. \u00cenv\u0103\u021ba\u021bi s\u0103 spune\u021bi \u201eTe iubesc\u201d. Este uimitor c\u00e2t de dificil e pentru majoritatea oamenilor de azi s\u0103 spun\u0103 aceste cuvinte. Atunci c\u00e2nd \u00eei spune\u021bi cuiva \u201eTe iubesc\u201d \u0219i sunte\u021bi sincer, \u00eei transmite\u021bi persoanei respective energie vidnec\u0103toare \u0219i \u00eei intensifica\u021bi s\u0103n\u0103tatea \u0219i fericirea. Acest lucru pare destul de simplu \u00een principiu, dar \u00een practic\u0103 multe persoane \u00eent\u00e2mpin\u0103 dificult\u0103\u021bi. \u00cen plus, dac\u0103 pute\u021bi spune acest lucru cu inima deschis\u0103, ve\u021bi observa c\u0103 v\u0103 sim\u021bi\u021bi foarte bine, c\u0103 se na\u0219te mult\u0103 putere \u00eentre dumneavoastr\u0103 \u0219i receptor \u0219i c\u0103, \u00eentr-un fel, acesta este un lucru bun. Evita\u021bi furia cu orice pre\u021b. Furia ofile\u0219te p\u00e2n\u0103 \u0219i cea mai \u00eengrijit\u0103 gr\u0103din\u0103 a iubirii. Aceasta genereaz\u0103 energie extrem de volatil\u0103 \u0219i foarte distructiv\u0103, iar pesoana ce sufer\u0103 cel mai mult din cauza furiei este cea care o exprim\u0103, \u0219i nu cea spre care este \u00eendreptat\u0103. A\u0219adar, dac\u0103 v\u0103 \u00eenfuria\u021bi, nu face\u021bi dec\u00e2t s\u0103 v\u0103 r\u0103ni\u021bi pe dumneavoastr\u0103 \u00een\u0219iv\u0103, \u0219i nu pe ceilal\u021bi, de\u0219i schimb\u0103rile bru\u0219te de dispozi\u021bie pot, cu siguran\u021b\u0103, s\u0103 devin\u0103 enervante pentru cei din jurul dumneavoastr\u0103. C\u00e2t despre qi gong, o izbuncire scurt\u0103 de furie anuleaz\u0103 total beneficiile cumulate ale multor s\u0103pt\u0103m\u00e2ni de practic\u0103, deci \u0219i \u00een acest caz, ca \u0219i \u00een cazul iubirii, persoana care exprim\u0103 energia respectiv\u0103 este cea mai afectat\u0103 de ea. Aplica\u021bi Regula de Aur: ce \u021bie nu-\u021bi place altuia nu-i face. De\u0219i pare simplu, oamenii fac \u00een mod constant lucruri care le d\u0103uneaz\u0103 altora, at\u00e2t timp c\u00e2t au senza\u021bia ca ,,pot sc\u0103pa nepedepsi\u021bi\u201d. Dar, c\u00e2nd este vorba de generarea energiei nu pot sc\u0103pa niciodat\u0103. Dac\u0103 face\u021bi ceva inten\u021bionat \u0219tiind c\u0103 rezultatele ac\u021biunii dumneavoastr\u0103 vor r\u0103ni alt\u0103 persoan\u0103, acest lucru decla\u0219eaz\u0103 o reac\u021bie \u00een lan\u021b a dinamicii energetice care se abate, \u00een cele din urm\u0103, asupra dumneavoastr\u0103. Aceasta este baza karmei \u00een g\u00e2ndirea oriental\u0103. Dac\u0103 nu le face\u021bi r\u0103u altora, nu v\u0103 face\u021bi r\u0103u nici dumneavoastr\u0103. D\u0103rui\u021bi \u00eentotdeauna \u00eenainte de a primi \u0219i nu v\u0103 va lipsi niciodat\u0103 nimic. D\u0103ruirea este o expresie a iubirii. Dac\u0103 exist\u0103 ceva ce v\u0103 dori\u021bi cu adev\u0103rat \u00een via\u021b\u0103, cel mai rapid mod de a ob\u021bine acel lucru const\u0103 \u00een a le d\u0103rui celorlal\u021bi ceea ce-\u0219i doresc, iar acest lucru va antrena un flux de energie pozitiv\u0103 \u00een direc\u021bia dumneaovastr\u0103. De fiecare dat\u0103 c\u00e2nd v\u0103 exprima\u021bi energia dumneavoastr\u0103 personal\u0103 prin iubire, ca atunci c\u00e2nd d\u0103rui\u021bi ceva, primi\u021bi energie din partea celorlal\u021bi cu acelea\u0219i inten\u021bii. Asemenea tuturor celorlalte lucruri legate de iubire, acesta \u00eei poate p\u0103rea simplist omului din epoca \u0219tiin\u021bei \u0219i tehnologiei, dar \u00een practic\u0103 func\u021bioneaz\u0103 cu adev\u0103rat. \u00cencerca\u021bi \u2013 o s\u0103 v\u0103 plac\u0103 la nebunie! Qi gong reprezint\u0103, f\u0103r\u0103 \u00eendoial\u0103, una dintre cele mai rapide c\u0103i din lume c\u0103tre s\u0103n\u0103tate \u0219i longevitate, dar, pentru ca aceast\u0103 metod\u0103 s\u0103 lucreze \u00een favoarea dumneavoastr\u0103, trebuie s-o practica\u021bi \u00een contextul complet din care a ap\u0103rut. Aceasta \u00eenseamn\u0103 c\u0103 trebuie s\u0103 cultiva\u021bi \u00een\u021belepciunea \u0219i compasiunea odat\u0103 cu energia \u0219i s\u0103 utiliza\u021bi energia cu \u00een\u021belepciune \u0219i compasiune. Aspectul cel mai important dintre toate const\u0103 \u00een a v\u0103 proteja s\u0103n\u0103tatea \u0219i a v\u0103 vindeca bolile atunci c\u00e2nd m\u0103surile preventive e\u0219ueaz\u0103 \u0219i a v\u0103 asuma responsabilitatea pentru comportamentul dumneavoastr\u0103 \u0219i pentru consecin\u021bele pe care le are asupra vie\u021bii dumneavoastr\u0103. Qi gong ne \u00eenva\u021b\u0103 cum s\u0103 ne lu\u0103m via\u021ba \u00een m\u00e2ini, ar\u0103t\u00e2ndu-ne cum s\u0103 ne manevr\u0103m energia personal\u0103 \u0219i s\u0103 cultiv\u0103m o rela\u021bie direct\u0103 cu universul. Asemenea tuturor rela\u021biilor din care \u00eenv\u0103\u021b\u0103m ceva \u0219i ob\u021binem rezultate benefice, respectul este un factor esen\u021bial \u00een rela\u021bia dintre o fiin\u021b\u0103 uman\u0103 \u0219i spiritul universului. Acesta din urm\u0103 creeaz\u0103 via\u021ba prin organizarea puterii energiei cu \u00een\u021belepciune \u0219i iubire. Cei care invoc\u0103 aceast\u0103 putere trebuie s\u0103 fac\u0103 acest lucru cu respectul adecvat pentru \u00een\u021belepciunea \u0219i iubirea ce o controleaz\u0103, deoarece, \u00een marea ordine a universului, \u00een\u021belepciunea, iubirea \u0219i puterea sunt inseparabile. Astfel, cei ce practic\u0103 qi gong sunt determina\u021bi s\u0103 cultive \u00een\u021belepciunea \u0219i iubirea odat\u0103 cu energia, pentru ca puterea pe care o extrag din univers s\u0103 nu fie folosit\u0103 \u00een alte scopuri deviante de ignoran\u021ba, l\u0103comia \u0219i agresivitatea min\u021bii umane. Tao pentru Cultivarea Vie\u021bii ofer\u0103 cel mai adecvat context pentru practica qi gong, tocmai pentru c\u0103 regleaz\u0103 fiecare aspect al vie\u021bii umane, folosind acelea\u0219i principii de baz\u0103 ale \u00een\u021belepciunii \u0219i iubirii care guverneaz\u0103 puterea la cele mai \u00eenalte niveluri ale universului, atr\u0103g\u00e2nd fiecare aspect al vie\u021bii cotidiene \u00een practic\u0103, nel\u0103s\u00e2nd loc pentru auto\u00een\u0219elare \u0219i deviere. \n\nPostfa\u021b\u0103 \n\u00cen prefa\u021ba la Guarding the Three Treasures, autorul afirm\u0103: \u201eCeea ce conteaz\u0103 \u00een medicin\u0103 este utilitatea sa practic\u0103, \u0219i nu acordul teoretic cu no\u021biunile condi\u021bionate cultural\u201d. Aceast\u0103 afirma\u021bie este adev\u0103rat\u0103 \u00een mod special cu referire la qi gong. Premisa medical\u0103 chinez\u0103 elementar\u0103 c\u0103 dezechilibrul energetic este cauza pricipal\u0103 a tuturor bolilor, at\u00e2t mentale, c\u00e2t \u0219i fizice, \u0219i c\u0103, \u00een consecin\u021b\u0103, lucrul cu energia e modalitatea cea mai eficient\u0103 de vindecare, dar \u0219i de prevenire a bolilor, nu se suprapune nicicum paradigmei chimice / mecanice a s\u0103n\u0103t\u0103\u021bii umane \u0219i a vindec\u0103rii c\u0103reia medicina occidental\u0103 modern\u0103 \u00eenc\u0103 i se mai supune. Totu\u0219i, simplul fapt c\u0103 qi gong a dat rezultate at\u00e2t de bune pe o perioad\u0103 at\u00e2t de mare de timp \u0219i pentru at\u00e2t de mult persoane \u00een prevenirea \u0219i vindecarea bolilor, \u00eent\u00e2rzierea \u00eemb\u0103tr\u00e2nirii \u0219i prelungirea vie\u021bii, echilibrarea emo\u021biilor \u0219i \u201emul\u021bumirea sufleteas\u0103\u201d este un motiv suficient de bun pentru a \u00eencepe s\u0103 practica\u021bi qi gong ast\u0103zi, \u00een timp ce \u00eenc\u0103 se mai desf\u0103\u0219oar\u0103 studii care s\u0103-i dovedeasc\u0103 eficacitatea din punctul de vedere al \u0219tiin\u021bei occidentale moderne. \u00cen plus, persoanele care practic\u0103 qi gong ca modalitate de cultivare a s\u0103n\u0103t\u0103\u021bii \u0219i hr\u0103nire a vie\u021bii descoper\u0103 cur\u00e2nd pe cont propriu, f\u0103r\u0103 a mai avea nevoie de dovezi suplimentare, faptul c\u0103 qi gong construie\u0219te o funda\u021bie puternic\u0103 pentru s\u0103n\u0103tate \u0219i longevitate, cre\u00e2nd, \u00een acela\u0219i timp, o cale eficient\u0103 spre dezvoltarea spiritual\u0103. \u00cen qi gong, dovada se g\u0103se\u0219te \u00een practic\u0103. Prin qi gong, se dezvolt\u0103 con\u0219tiin\u021ba leg\u0103turii inerente supreme \u00eentre corp \u0219i minte \u0219i se cultiv\u0103 controlul voli\u021bional asupra energiei ca punte principal\u0103 care leag\u0103 facult\u0103\u021bile mentale ale spiritului de func\u021biile fizice ale corpului. \u00cen acela\u0219i timp, qi gong creeaz\u0103 con\u0219tiin\u021ba acut\u0103 a interac\u021biunii dintre lumea intern\u0103 a s\u00e2ngelui \u0219i respira\u021biei, a oaselor \u0219i mu\u0219chilor, a g\u00e2ndurilor \u0219i sentimentelor din interiorul sistemului uman \u0219i lumea extern\u0103 de uscat \u0219i ape, cer \u0219i p\u0103m\u00e2nt, planete \u0219i stele care-l \u00eenconjur\u0103. \u0218i \u00een acest caz, qi are rolul de intermediar func\u021bional \u00eentre cele dou\u0103 lumi, unind energiile microcosmului uman cu for\u021bele macrocosmului universal. Qi gong ofer\u0103, astfel, pentru fiecare individ, o modalitate practic\u0103 de stabilire a unei rela\u021bii personale directe cu universul \u0219i de accesare a rezervelor infinite de putere primordial\u0103, cultiv\u00e2nd, \u00een acela\u0219i timp, \u00een\u021belepciunea \u0219i compasiunea care provin din aceea\u0219i surs\u0103. Pentru cei care nu au sim\u021bit niciodat\u0103 efectele \u00een\u0103l\u021b\u0103toare produse de qi gong asupra corpului, energiei \u0219i min\u021bii, toate acestea pot p\u0103rea prea frumoase ca s\u0103 fie adev\u0103rate, dar cei ce practic\u0103 qi gong zilnic \u0219tiu din experien\u021b\u0103 c\u0103 un corp bine echilbrat, un sistem energetic dinamic \u0219i un spirit armonios atrag toate lucrurile bune \u00een via\u021b\u0103, la fel de sigur cum lumina atrage o molie. Qi gong \u00eel \u00eenva\u021b\u0103 pe practicant dou\u0103 lec\u021bii care au utilit\u0103\u021bi multiple \u00een via\u021b\u0103. \u00cen primul r\u00e2nd, demonstreaz\u0103 modul \u00een care mintea poate controla corpul prin invocarea comenzii sale ordonate primordial asupra energiei \u00een \u201eUniunea Triptic\u0103\u201d a esen\u021bei, energiei \u0219i spiritului \u0219i, pe de alt\u0103 parte, felul \u00een care corpul poate hr\u0103ni mintea prin intermediul alchimiei interne a celor Trei Comori prin care esen\u021ba este transformat\u0103 pentru a produce energie, iar energia e rafinat\u0103 pentru a hr\u0103ni spiritul. \u00cen al doilea r\u00e2nd, qi gong ne \u00eenva\u021b\u0103 c\u0103 lumea interioar\u0103 a sistemului uman \u0219i lumea exterioar\u0103 a naturii \u0219i cosmosului se reflect\u0103 una pe alta \u0219i se influen\u021beaz\u0103 reciproc \u0219i c\u0103 orice lucru care se \u00eent\u00e2mpl\u0103 \u00een lumea macrocosmic\u0103 are \u00eentotdeauna repercusiuni directe asupra microcosmului. Aceast\u0103 informa\u021bie ne ajut\u0103 s\u0103 cultiv\u0103m o homeostaz\u0103 s\u0103n\u0103toas\u0103 \u0219i armonioas\u0103 \u00eentre energiile noastre interne \u0219i for\u021bele externe care le modeleaz\u0103 \u0219i s\u0103 ne folosim mintea \u00een mod creator pentru a st\u0103p\u00e2ni puterea universului \u00een beneficiul nostru \u0219i al altora. Cu mult timp \u00een urm\u0103, \u00een Tibet, Al Cincilea Dalai Lama, care \u00een\u021belegea \u0219i utiliza ecua\u021bia alchimic\u0103 \u00eentre sexualitate \u0219i spiritualitate, a afirmat: \u201eDac\u0103 oamenii ar practica activitatea spiritual\u0103 cu tot at\u00e2ta energie \u0219i entuziasm c\u00e2t dedic\u0103 incursiunilor sexuale, to\u021bi ar deveni ni\u0219te Buddha complet ilumina\u021bi chiar \u00een aceast\u0103 via\u021b\u0103\u201d. Ca s\u0103-l parafraz\u0103m, dac\u0103 oamenii din ziua de azi ar investi la fel de mult timp \u0219i efort pentru a lucra cu energia \u0219i a o economisi c\u00e2t petrec juc\u00e2ndu-se cu ea \u0219i risipind-o, toat\u0103 lumea s-ar bucura de o stare de s\u0103n\u0103tate mai bun\u0103 \u0219i de longevitate, chiar \u00een aceast\u0103 via\u021b\u0103. Energia este bunul cel mai de pre\u021b al vie\u021bii, iar qi gong ne arat\u0103 cum s\u0103 ne administr\u0103m rezerva personal\u0103 de energie astfel \u00eenc\u00e2t aceasta s\u0103 aib\u0103 beneficii maxime la nivelul s\u0103n\u0103t\u0103\u021bii \u0219i longevit\u0103\u021bii, produc\u00e2nd, \u00een acela\u0219i timp, dividende spirituale \u0219i oferindu-ne o surs\u0103 inepuizabil\u0103 de for\u021b\u0103 pe care o vom putea utiliza la nesf\u00e2r\u0219it, a\u0219a cum ne asigur\u0103 Lao Zi \u00een Tao te king: \u201eOric\u00e2t de mult a\u021bi folosi-o, nu va seca niciodat\u0103!\u201d. \n\nAnex\u0103 \nAdrese utile \nAdresele enumerate aici v\u0103 pot fi de ajutor \u00een localizarea profesorilor califica\u021bi de qi gong, a cursurilor \u0219i atelierelor, ca \u0219i a c\u0103r\u021bilor, materialelor video \u0219i a altor resurse despre qi gong \u0219i despre alte subiecte asociate acestuia. Aceast\u0103 list\u0103 este doar o mic\u0103 mostr\u0103 din toate resursele disponibile la ora actual\u0103 \u00een domeniu \u0219i v-o oferim pentru ca persoanele interesate s\u0103 aib\u0103 posibilitatea de a-\u0219i stabili propria re\u021bea de contacte cu profesori, asocia\u021bii, practican\u021bi \u0219i furnizori de produse legate de qi gong. \n\nAsocia\u021bii de qi gong \nSUA \u0219i Canada: \nThe Qigong Institute and the East West Academy of Healing Arts 450 Sutter Street, Suite 2104, San Francisco, CA 94108 Tel.: (415) 788-2227; Fax: (415) 788-2242 (Cursuri particulare de qi gong; terapie prin qi gong; consulta\u021bii sanitare particulare; re\u021bele de qi gong \u0219i referin\u021be; materiale) \nDr. Wong Chung-siu 940 Washington Street, San Francisco, CA 94108 Tel.: (415) 788-1008 (Reprezentant al Societ\u0103\u021bii de cercet\u0103ri Guo Lin pentru terapia qi gong pentru cancer; consulta\u021bii \u0219i tratamente sanitare personale) \nThe International Chi-Kung Directory PO Box 19708, Boulder, CP 80301 Tel.: (303) 422-3131; Fax: (303) 442-3141 (Ofer\u0103 referin\u021be despre profesori \u0219i asocia\u021bii de qi gong din America de Nord) \nChi Kung Association of America 571 Selby Avenue, St Paul, MN 55102 Tel.: (888) 218-7788/(612) 291-7772; Fax: (612) 291-7779 \nYang\u2019s Martial Arts Association (YMAA) 38 Hyde Park Avenue, Jamaica Plains, MA 02130-4132 Tel.: (617) 524-9235; Fax: (617) 524-4184/(800) 669-8892 (Cursuri de arte mar\u021biale, qi gong, masaj qi gong; consiliere personal\u0103 \u00een qi gong; c\u0103r\u021bi \u0219i materiale video instructive) \nSun Do (\u201eWay of the Immortals\u201d) Centre Maestrul Hyunmoon Kim, 45 South Main Street, Suite 90, West Hartford, CT 06107 Tel.: (860) 523-5260 \nQigong Human Life Research Foundation PO Box 5327, Cleveland, OH 44101 Tel.: (216) 475-4712 (Cursuri de qi gong; newsletter; referin\u021be) \nChinese National Chi Kung Institute 2068 Sunnyside Drive, Brentwood, TN 37027 Tel.: (615) 370-8992; Fax: (615) 371-8990 (Cursuri de qi gong; materiale video instructive \u0219i cursuri prin coresponden\u021b\u0103; comenzi po\u0219tale) \nQigong Academy 8103 Marlborough Avenue, Cleveland, OH 44129 Tel.: (216) 842-9628 (Cursuri particulare de qi gong) \nThe Chi-Kung School PO Box 19708, Boulder, CO 80301 Tel.: (303) 442-3131; Fax: (303) 442-2141 (Cursuri particulare de qi gong; consiliere sanitar\u0103 personal\u0103) \nChina Healthways Institute 117 Avenida Granada, San Clemente, CA 92672 Tel.: (714) 361-3976; Fax: (714) 498-0947/(800) 743 5608 (Informa\u021bii, referin\u021be \u0219i cursuri de qi gong; distribuitori ai \u201ema\u0219inii qi gong\u201d \u2013 Qigong Machine \u2013 produse \u00een China) \nEast West Academy of Healing Arts PO Box 18097, 2225 West 41st Avenue, Vancouver, BC V6M 4L3 Tel.: (604) 224-1824/527-5477 (Cursuri \u0219i ateliere de qi gong; consulta\u021bii particulare) \nShou-yu Liang Wushu Institute 7951 No. 4 Road, Richmond, BC Tel.: (604) 228-3604/273-9648 (Cursuri de qi gong \u0219i arte mar\u021biale) \nYan Xin Qi Gong Culture Center 198 Allendale Road, Suite 402, King of Prussia, PA 19406 Tel.: (601) 265-3370 e-mail: alp@op.net; www.qigong.net \nAustralia: \nQigong Association of Australia 458 White Horse Road, Surrey Hills, Victoria 3127 Tel.: 61 03 9836-6961; Fax: 61 03 9830-5608 (Cursuri, ateliere, referin\u021be) \nTai Chi and Qigong Institute GPOF Box 66, Adelaide 5001, SA Tel.: 61 85 9281-8555; Fax: 61 85 9282240 (Cursuri \u0219i informa\u021bii despre Tai Chi \u0219i qi gong) \nMarea Britanie: \nThe Qigong Institute 18 Swan Street, Manchester M4 5JN, Lancs Tel.: (44) 0161 832-8204 (Cursuri \u0219i ateliere de qi gong; consulta\u021bii personale) \nBritish Acupuncture Council 206-208 Latimer Road, London W10 6RE Tel.: (44) 0181 964-0222 (Contacta\u021bi pentru a afla informa\u021bii despre \u0219coli \u0219i facult\u0103\u021bi de medicin\u0103 chinez\u0103 \u0219i detalii despre practican\u021bi) \nCouncil for Complementary and Alternative Medicine 38 Mount Pleasant, London WC1X 0AP \nRegister of Chinese Herbal Medicine 21 Warbreck Road, London W12 8NS (Contacta\u021bi pentru detalii despre practican\u021bi califica\u021bi \u00een bioterapie) \nRegister of Chinese Massage Therapy PO Box 8739, London N28 \nPractican\u021bi de qi gong: \nLinda Chase Broda The Village Hall, 168 Palatine Road, Manchester M20 2GH Tel.: (44) 0161 445-1568; Fax: (44) 0161 445-9568 \nZhi-Zing \u0219i Zhen-Di Wan Chinese Heritage, 15 Dawson Place, London W2 4TH Tel.: (44) 0171 229-7187 \nLin Jun Wen 3 New College Parade, Finchley Road, London NW3 5EP Tel.: (44) 0171 722-9808; Fax: (44) 0171 722-7341 \nFeng Shui Network PO Box 2133, London W1A 1RL Tel.: (44) 0171 935-8935 Fax: (44) 0171 935-9295 \nBritish Council for Martial Arts Senior Coach 28 Linden Farm Drive, Countesthorpe, Leicester LE8 5SX Tel/Fax: (44) 0116 277-4260 \nThe Zero Balancing Association UK 36 Richmond Road, Cambridge CB4 3PU Tel / Fax: (44) 01223 315-480 \nChina: \nThe World Academic Society of Medical Qigong He Ping Jie Bei Kou Bei San Huan Lu 29, Beijing 100013 Tel.: 86 10 422-5566, int. 2347; Fax: 86 10 421-1591 (Informa\u021bii despre qi gong medical \u0219i referin\u021be despre profesori \u0219i vindec\u0103tori qi gong) \nThe International Qigong Science Association Somatic Science Research Center, Dept of Electrical Engineering Xan Jiao Tong University, Xian, Shaanxi Province 7100049 (Lucr\u0103ri de cercetare; informa\u021bii \u0219tiin\u021bifice; referin\u021be despre profesori \u0219i vindec\u0103tori) \nChina Wushu Association 3 An-Din Road, Chao-Yang District, Beijing 100101 Tel.: 86 10 491-2150 (Cursuri de arte mar\u021biale \u0219i qi gong; referin\u021be, informa\u021bii) \nTaiwan: \nLo Te-hsiu 136 Lung Men Street, Sanchung District, Taipei, Taiwan Tel.: 8862 975-8768; Fax: 8862 873-6222 (Cursuri particulare de qi gong; ateliere; consulta\u021bii personale) \nSung Yang Taoist Meditation Center (Maestrul Han Yun-mo) 33-8, Ta-Lin Village, Ping Ling District, Taipei, Taiwan Tel.: 8862 665-6995; Fax: 8862 665-6996 (cursuri \u0219i materiale tip\u0103rite despre medita\u021bia taoist\u0103) \nPietre pre\u021bioase cu energie planetar\u0103 \nAstral Gemstone Talismans Richard S. Brown, specialist \u0219i designer de pietre pre\u021bioase planetare Langsuan Balcony, 3rd Floor 99/22 Soi 7, Langsuan Road, Bangkok 10330, Thailand Tel.: 66 2 252-1230/251-0577 Fax: 66 2 252-1230/241-2535 e-mail: agt-gems@comnet4.ksc.net.th/http://www.agt-gems.com/ (Talismane din pietre pre\u021bioase astrale, cu design special pentru echilibrarea energiilor \u00een func\u021bie de necesit\u0103\u021bile personale) \nAparate de energie electromagnetic\u0103, generatoare de ioni negativi \u0219i de ozon \u0219i alte produse din aceea\u0219i categorie \nTools for Exploration 47 Paul Drive, San Rafael, CA 94903 SUA Tel.: (415) 499-9050; Fax: (415) 499-9047/(888) 748-6657 (Aparate electromagnetice de \u00eenalt\u0103 tehnologie, pentru intensificarea \u0219i echilibrarea energiilor umane; generatoare de ioni negativi \u0219i de ozon; ionizatoare de ap\u0103, ozonatoare \u0219i purificatoare; lumin\u0103 de spectru solar complet) * Prin aceasta, autorul face referire la o replic\u0103 din piesa Romeo \u0219i Julieta a lui William Shakespeare; varianta \u00een limba rom\u00e2n\u0103, \u00een traducerea lui \u0218t.O. Iosif, este urm\u0103toarea: \u201eUn trandafir, oricum \u00eei spui, \u00ee\u021bi d\u0103 acela\u0219i scump parfum!\u201d, cf. William Shakespeare, Romeo \u0219i Julieta (actul II, scena 2), Editura Pandora, T\u00e2rgovi\u0219te (n.tr.). \u2217 Fiecare \u201earz\u0103tor\u201d este asociat uneia dintre cele trei cavit\u0103\u021bi principale ale corpului: toracele, abdomenul \u0219i pelvisul. \u2217 \u00cen limba englez\u0103, cuv\u00e2ntul heaven are doar accep\u021biunea de \u201erai, ceruri\u201d,, iar pentru \u201ebolt\u0103 cereasc\u0103, cer\u201d, exist\u0103 cuv\u00e2ntul sky. \u00cen limba rom\u00e2n\u0103 \u00een schimb, putem folosi cer at\u00e2t pentru \u201erai\u201d (a\u0219a cum este folosit \u00een text atunci c\u00e2nd e scris cu majuscul\u0103), c\u00e2t \u0219i pentru \u201ebolt\u0103 cereasc\u0103\u201d. Situa\u021bia este similar\u0103 celei din limba chinez\u0103 explicate \u00een text (n.tr.). \u2217 Tradus literal, Flower Power \u00eenseamn\u0103 \u201eputerea florilor\u201d. \n\nFILENAME \\p D:\\microsoft\\worduri\\Qi gong_operat.doc\t PAGE 283 \n"]}