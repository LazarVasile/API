{"Chapters": ["VLADIMIR NABOKOV VORBE\u015eTE, MEMORIE \nPOLIROM 2007 \nVLADIMIR NABOKOV VORBE\u015eTE, MEMORIE o autobiografie rescris\u0103 \nVladimir Nabokov s-a n\u0103scut la Sankt Petersburg \u00cen 1899. Era fiul cel mai mare al unei familii bogate, extrem de cultivate \u015fi cu o ferm\u0103 orientare liberal\u0103. C\u00e2nd bol\u015fevicii au luat puterea, familia a p\u0103r\u0103sit Rusia, mut\u00e2ndu-se mai \u00cent\u00e2i la Londra, apoi la Berlin (1923-1937), unde Nabokov, dup\u0103 ce a absolvit Trinity College din Cambridge \u015fi ulterior la Paris (1937-1940), unde a \u00cenceput s\u0103 scrie sub pseudonimul Sirin. \u00centre 1923 \u015fi 1940, a publicat romane, povestiri, piese de teatru, poezii \u015fi traduceri din limba rus\u0103, afirm\u00e2ndu-se ca unul dintre cei mai importan\u0163i scriitori ru\u015fi din emigra\u0163ie. \u00cen 1940, se stabile\u015fte \u00cempreun\u0103 cu so\u0163ia \u015fi fiul lui \u00cen America, unde va fi lector la Wellesley College din 1941 p\u00e2n\u0103 \u00cen 1948. Apoi va func\u0163iona ca profesor de literatur\u0103 rus\u0103 la Universitatea Cornell \u015fi Harvard p\u00e2n\u0103 la retragerea sa din \u00cenv\u0103\u0163\u0103m\u00e2nt \u00cen 1959. Nabokov \u015fi-a publicat primul roman \u00cen limba englez\u0103, Adev\u0103rata via\u0163\u0103 a lui Sebastian Knight, \u00cen 1941. \u00cei urmeaz\u0103, \u00cen ritm sus\u0163inut, celelalte titluri: Ada: R\u00e2sete \u00cen \u00centuneric; Pnin; Duzina lui Nabokov; Invita\u0163ie la o decapitare; Mary; Bend Sinister; Glorie; Foc palid; Lucruri transparente; O frumuse\u0163e rus\u0103 \u015fi alte povestiri; Darul; Ap\u0103rarea; Ochiul; Rege, regin\u0103, t\u00e2lhar; Opinii ferme; Poezii \u015fi probleme; Inventarea valsului; Privi\u0163i arlechinii; Tiranii distru\u015fi; Detalii ale unui apus de soare; \u015fi desigur, romanul s\u0103u cel mai cunoscut, Lolita, care i-a adus celebritatea interna\u0163ional\u0103 \u015fi a fost ecranizat. A publicat de asemenea traduceri din Pu\u015fkin \u015fi Lermontov \u015fi un studiu despre Gogol. \u00cen 1973 i s-a decernat Medalia Na\u0163ional\u0103 American\u0103 pentru Literatur\u0103. Vladimir Nabokov moare \u00cen 1977 la Montreux, \u00cen Elve\u0163ia. \n\nUn critic \u00cel descria pe Nabokov drept \u201eunul dintre romancierii cei mai originali care au ap\u0103rut dup\u0103 Proust \u015fi Joyce\u2026\u201c. Pe l\u00e2ng\u0103 faptul c\u0103 a reu\u015fit s\u0103 st\u0103p\u00e2neasc\u0103 superb o a doua limb\u0103, engleza, \u015fi s\u0103 fac\u0103 dovada unei extraordinare m\u0103iestrii narative \u015fi descriptive, el \u015fi-a \u00cemplinit menirea printr-o concep\u0163ie vizionar\u0103, prin verv\u0103 romantic\u0103 \u015fi printr-o extraordinar\u0103 capacitate de \u00cen\u0163elegere a specificului uman, tr\u0103s\u0103turi caracteristice, dealtfel, \u00centregii lui crea\u0163ii. \u2026\u2026\u2026.. \n\nVLADIMIR NABOKOV VORBE\u015eTE, MEMORIE o autobiografie rescris\u0103 Traducere din limba englez\u0103 \u015fi note de SANDA ARONESCU Edi\u0163ia a doua, revizuit\u0103 \nPOLIROM 2007 \nPentru V\u00e9ra \nCuv\u00e2nt \u00cenainte Lucrarea de fa\u0163\u0103 este o culegere, sistematic corelat\u0103, de amintiri personale ce se desf\u0103\u015foar\u0103 pe un spa\u0163iu geografic de la St. Petersburg la St. Nazaire \u015fi acoper\u0103 o perioad\u0103 de treizeci \u015fi \u015fapte de ani, din august p\u00e2n\u0103 \u00cen mai 1940, cu numai c\u00e2teva incursiuni \u00cen spa\u0163iul temporal ulterior. Eseul care a ini\u0163iat aceast\u0103 serie corespunde cu ce a devenit aici capitolul al cincilea. L-am scris \u00cen francez\u0103, sub titlul \u201eMademoiselle O\u201c, \u00cen urm\u0103 cu treizeci de ani, la Paris, unde Jean Paulhan l-a publicat \u00cen cel de-al doilea num\u0103r al revistei Mesure, \u00cen 1936. Exist\u0103 o fotografie (publicat\u0103 recent \u00cen James Joyce la Paris de Gis\u00e8le Freund) care imortalizeaz\u0103 acest eveniment, numai c\u0103 eu am fost identificat gre\u015fit (\u00cen grupul Mesure, st\u00e2nd relaxat \u00cen jurul unei mese de gr\u0103din\u0103 din piatr\u0103) drept \u201eAudiberti\u201c. \u00cen America, unde am emigrat pe data de 28 mai 1940, \u201eMademoiselle O\u201c a fost tradus\u0103 de r\u0103posata Hilda Ward \u00cen englez\u0103, rev\u0103zut\u0103 de mine \u015fi publicat\u0103 de Edward Weeks \u00cen num\u0103rul din ianuarie 1943 al Mensualului Atlantic (care a fost \u015fi prima revist\u0103 care mi-a publicat povestirile scrise \u00cen America). Colaborarea mea cu The New Yorker a \u00cenceput (prin Edmond Wilson) cu o scurt\u0103 poezie \u00cen aprilie 1942, urmat\u0103 de alte piese ocazionale. Dar prima mea scriere \u00cen proz\u0103 a ap\u0103rut acolo abia pe 3 ianuarie 1948; aceasta a fost \u201ePortretul unchiului meu\u201c (capitolul al treilea din lucrarea complet\u0103) scris\u0103 \u00cen iulie 1947 la Columbine Lodge, Estes Park, Colorado, unde so\u0163ia mea, copilul meu \u015fi eu n-am mai fi putut locui mult timp, dac\u0103 Harold Ross n-ar fi dat lovitura cu fantoma trecutului meu. Aceea\u015fi revist\u0103 a mai publicat capitolul 4 (\u201eEduca\u0163ia mea englezeasc\u0103\u201c, 27 martie 1948), capitolul 6 (\u201eFluturi\u201c, 12 iunie 1948), capitolul 7 (\u201eColette\u201c, 31 iulie 1948) \u015fi capitolul 9 (\u201eEduca\u0163ia mea ruseasc\u0103\u201c, 18 septembrie 1948), toate scrise la Cambridge, Massachusetts, \u00centr-o perioad\u0103 de mare tensiune psihic\u0103 \u015fi fizic\u0103, precum \u015fi capitolul 2 (\u201ePortretul mamei mele\u201c, 9 aprilie 1949), capitolul 12 (\u201eTamara\u201c, 10 decembrie 1949), capitolul 8 (\u201eDiapozitive\u201c, 11 februarie 1950; investiga\u0163ia lui H.R.: \u201eAu fost Nabokovii o familie de tr\u0103sni\u0163i?\u201c); capitolul 1 (\u201eTrecutul perfect\u201c, 15 aprilie 1950) \u015fi capitolul 15 (\u201eGr\u0103dini \u015fi parcuri\u201c, 17 iunie 1950), toate scrise \u00cen Ithaca, New York. Dintre cele trei capitole r\u0103mase, capitolele 11 \u015fi 14 au ap\u0103rut \u00cen Revista Partizan\u0103 (\u201ePrima poezie\u201c, septembrie 1949 \u015fi \u201eExil\u201c, ianuarie-februarie 1951), iar capitolul 13 a ap\u0103rut \u00cen Harper\u2019s Magazine (\u201eLocuin\u0163e din Trinity Lane\u201c, ianuarie 1951). Versiunea englez\u0103 a eseului \u201eMademoiselle O\u201c a fost republicat\u0103 \u00cen volumul Nou\u0103 povestiri (New Directions, 1947) \u015fi \u00cen Duzina lui Nabokov (Doubleday, 1958; Heinemann, 1959; Biblioteca Popular\u0103, 1959; \u015fi Penguin Books, 1960); \u00cen cea din urm\u0103 colec\u0163ie am inclus \u015fi \u201ePrima iubire\u201c, care a devenit r\u0103sf\u0103\u0163ata antologi\u015ftilor. De\u015fi am scris aceste capitole \u00cen succesiunea haotic\u0103 reflectat\u0103 \u00cen datele primelor apari\u0163ii mai sus-men\u0163ionate, ele au umplut perfect anumite goluri din mintea mea, care au respectat actuala succesiune a capitolelor. Aceast\u0103 succesiune a fost stabilit\u0103 \u00cen 1936, odat\u0103 cu instalarea pietrei de temelie care cuprindea deja \u00cen str\u0103fundurile ei nev\u0103zute diverse h\u0103r\u0163i, orare, o colec\u0163ie de cutii de chibrituri, un ciob de sticl\u0103 rubinie \u015fi chiar \u2013 acum \u00cemi dau seama \u2013 perspectiva pe care o aveam din balconul meu asupra lacului Geneva, \u015fi oazele lui de lumin\u0103, de la ora ceaiului, ast\u0103zi \u00centunecate cu li\u015fi\u0163ele \u015fi ra\u0163ele lui mo\u0163ate. De aceea, nu mi-a fost greu s\u0103 alc\u0103tuiesc un volum, pe care editura \u201eHarper & Bros\u201c din New York l-a publicat \u00cen 1951, cu titlul Dovezi concludente; dovezi concludente ale existen\u0163ei mele. Din p\u0103cate, aceast\u0103 expresie sugera o povestire poli\u0163ist\u0103 \u015fi mi-am propus s\u0103 intitulez edi\u0163ia britanic\u0103 Vorbe\u015fte, Mnemosina, dar mi s-a spus a\u015fa: \u201ecucoanele b\u0103tr\u00e2ne, dr\u0103gu\u0163ele de ele, n-o s\u0103 aib\u0103 chef s\u0103 cear\u0103 o carte al c\u0103rei titlu nu-l pot pronun\u0163a\u201c. Am mai cochetat cu titlul Anthemion, denumirea dat\u0103 unei combina\u0163ii florale cu caprifoi, const\u00e2nd din \u00cempletituri sofisticate \u015fi ciorchini at\u00e2rn\u0103tori, dar nu i-a pl\u0103cut nim\u0103nui; \u015fi astfel \u00cen cele din urm\u0103, ne-am hot\u0103r\u00e2t pentru Vorbe\u015fte, memorie (Gollancz, 1951 \u015fi Biblioteca Universal\u0103, New York, 1954). Traducerile sunt urm\u0103toarele: \u00cen rus\u0103, de c\u0103tre autor (Drughie Berega, Editura Cehov, New York, 1954), \u00cen francez\u0103, de Yvonne Davet (Autres Rivages, Gallimard, 1961), \u00cen italian\u0103, de Bruno Oddera (Parla, Ricordo, Mondadori, 1962), \u00cen spaniol\u0103, de Jaime Pi\u00f1eiro Gonzales (I Habla, memoria!, 1963) \u015fi \u00cen german\u0103, de Dieter E. Zimmer (Rowohlt, 1964). Cu aceasta se epuizeaz\u0103 cantitatea necesar\u0103 de informa\u0163ii bibliografice, pe care criticii nevrico\u015fi, deranja\u0163i de nota de la sf\u00e2r\u015fitul Duzinei lui Nabokov, sper s-o accepte la \u00cenceputul lucr\u0103rii de fa\u0163\u0103 dup\u0103 ce vor fi fost total hipnotiza\u0163i. \u00cen timp ce scriam prima versiune \u00cen America, eram handicapat de o lips\u0103 aproape total\u0103 de date referitoare la istoria familiei mele \u015fi, \u00cen consecin\u0163\u0103, de imposibilitatea de a-mi verifica memoria c\u00e2nd sim\u0163eam c\u0103 s-ar putea \u00cen\u015fela. Acum biografia tat\u0103lui meu a fost extins\u0103 \u015fi rev\u0103zut\u0103. S-au f\u0103cut numeroase alte revizuiri \u015fi ad\u0103ugiri, \u00cendeosebi \u00cen primele capitole. S-au deschis c\u00e2teva paranteze str\u00e2nse, l\u0103s\u00e2ndu-le s\u0103-\u015fi reverse con\u0163inutul \u00cenc\u0103 activ. Sau un obiect oarecare, o simpl\u0103 fic\u0163iune aleas\u0103 la \u00cent\u00e2mplare, f\u0103r\u0103 vreo semnifica\u0163ie faptic\u0103 \u00cen relatarea unui eveniment important, continua s\u0103 m\u0103 obsedeze de fiecare dat\u0103 c\u00e2nd reciteam acel pasaj \u00cen timp ce corectam \u015fpalturile la diverse edi\u0163ii, p\u00e2n\u0103 ce, \u00cen cele din urm\u0103, f\u0103c\u00e2nd un mare efort, ochelarii ale\u015fi \u00cen mod arbitrar (de care ar fi avut nevoie Mnemosina mai mult dec\u00e2t oricine) s-au metamorfozat \u00centr-o tabacher\u0103 \u00cen form\u0103 de carapace de stridie, pe care mi-o aminteam foarte clar, lic\u0103rind \u00cen iarba umed\u0103, sub un plop, pe Le Chemin du Pendu, unde am g\u0103sit, \u00cen acea zi a anului 1907, un fluture de noapte din familia Sfinx, rareori \u00cent\u00e2lnit\u0103 at\u00e2t de departe \u00cen vest, \u015fi unde, \u00cen urm\u0103 cu un sfert de secol, tata prinsese \u00cen plas\u0103 un fluture Peacock foarte rar \u00cen \u0163inuturile noastre \u00cemp\u0103durite din nord. \u00cen vara anului 1953, la o ferm\u0103 de l\u00e2ng\u0103 Portal, Arizona, \u00centr-o cas\u0103 \u00cenchiriat\u0103 \u00cen Ashland, Oregon, \u015fi \u00cen diverse moteluri din vest \u015fi din vestul mijlociu, am reu\u015fit, f\u0103c\u00e2ndu-mi timp \u00centre v\u00e2n\u0103toarea de fluturi \u015fi scrisul la Lolita \u015fi Pnin s\u0103 traduc Vorbe\u015fte, memorie, cu ajutorul so\u0163iei mele, \u00cen limba rus\u0103. Din cauza dificult\u0103\u0163ilor psihologice de a relua tema elaborat\u0103 \u00cen cartea mea Dar (Darul), am omis un capitol \u00centreg (11). Pe de alt\u0103 parte, am rev\u0103zut multe pasaje \u015fi am \u00cencercat s\u0103 ameliorez defectele amnezice ale originalului \u2013 spa\u0163ii lacunare, zone neclare, p\u0103r\u0163i mai vagi. Am descoperit c\u0103 uneori, printr-o concentrare profund\u0103 po\u0163i aduce o pat\u0103 neutr\u0103 \u00cen centrul aten\u0163iei \u00cenc\u00e2t astfel, s\u0103 po\u0163i identifica o perspectiv\u0103 ivit\u0103 brusc sau s\u0103 nume\u015fti un servitor anonim. Pentru actuala edi\u0163ie definitiv\u0103 a c\u0103r\u0163ii Vorbe\u015fte, memorie, pe l\u00e2ng\u0103 modific\u0103rile esen\u0163iale operate \u015fi ad\u0103ugirile stufoase f\u0103cute \u00cen textul englezesc originar, m-am folosit \u015fi de corecturile pe care le f\u0103cusem c\u00e2nd am tradus-o \u00cen rus\u0103. Rescrierea \u00cen englez\u0103 a unei noi versiuni ruse\u015fti a unei repovestiri \u00cen englez\u0103 a unor amintiri din Rusia, cum fusese ini\u0163ial, s-a dovedit a fi o munc\u0103 diabolic\u0103, dar m-am consolat oarecum cu g\u00e2ndul c\u0103 o asemenea metamorfoz\u0103 multipl\u0103, obi\u015fnuit\u0103 pentru fluturi, n-a mai fost experimentat\u0103 de nici o alt\u0103 fiin\u0163\u0103 omeneasc\u0103. Printre anomaliile memoriei, al c\u0103rei posesor \u015fi victim\u0103 n-ar fi trebuit s\u0103 \u00cencerce niciodat\u0103 s\u0103-\u015fi scrie autobiografia, cea mai grav\u0103 este tendin\u0163a de a pune retrospectiv semnul de egalitate \u00centre v\u00e2rsta mea \u015fi cea a secolului respectiv. Asta a dus la o serie de gafe cronologice remarcabil de consecvente \u00cen prima versiune a c\u0103r\u0163ii de fa\u0163\u0103. M-am n\u0103scut \u00cen aprilie 1899 \u015fi, \u00cen mod firesc, \u00cen prima treime a anului 1903 \u2013 s\u0103 zicem \u2013 , aveam \u00cen jur de trei ani; \u00cen luna august a aceluia\u015fi an mi s-a dezv\u0103luit c\u0103 acel categoric \u201e3\u201c (a\u015fa cum st\u0103 scris \u00cen \u201eTrecutul perfect\u201c ar trebui s\u0103 se refere la v\u00e2rsta secolului, nu la a mea, care era \u201e4\u201c \u015fi la fel de elastic\u0103 \u015fi de bombat\u0103 ca o pern\u0103 de cauciuc. \u00cen mod similar, la \u00cenceputul verii anului 1906 \u2013 vara \u00cen care am \u00cenceput s\u0103 colec\u0163ionez fluturi \u2013 aveam \u015fapte ani \u015fi nu \u015fase, dup\u0103 cum s-a afirmat ini\u0163ial \u00cen acel catastrofal paragraf al doilea al capitolului 6. Trebuie s\u0103 recunoa\u015ftem c\u0103 Mnemosina s-a dovedit a fi o fat\u0103 foarte neglijent\u0103. Toate datele sunt pe stil nou; noi am r\u0103mas \u00cen urm\u0103 cu dou\u0103sprezece zile fa\u0163\u0103 de restul lumii civilizate \u00cen secolul al nou\u0103sprezecelea \u015fi cu treisprezece zile, la \u00cenceputul secolului al dou\u0103zecilea. Pe stil vechi m-am n\u0103scut pe 10 aprilie, \u00cen zorii zilei, \u00cen ultimul an al secolului trecut, ceea ce \u00censemna (dac\u0103 a\u015f fi putut fi trecut imediat peste grani\u0163\u0103) 22 aprilie, \u00cen Germania, s\u0103 zicem; dar \u00centruc\u00e2t toate zilele mele de na\u015ftere au fost s\u0103rb\u0103torite, cu tot mai pu\u0163in fast, \u00cen secolul al dou\u0103zecilea, toat\u0103 lumea, inclusiv eu \u00censumi, fiind transfera\u0163i din cauza Revolu\u0163iei \u015fi a expatrierii din calendarul iulian \u00cen cel gregorian, am ad\u0103ugat treisprezece \u015fi nu dou\u0103sprezece zile la data de 10 aprilie. Eroarea este grav\u0103. Ce este de f\u0103cut? \u00cen cel mai recent pa\u015faport al meu v\u0103d c\u0103 este trecut \u201e23 aprilie\u201c sub \u201edata na\u015fterii\u201c, care este \u015fi data na\u015fterii lui Shakespeare, a nepotului meu Vladimir Sikorski, a lui Shirley Temple \u015fi a lui Hazel Brown (care, \u00cen plus, e trecut\u0103 pe pa\u015faportul meu). Aceasta este deci problema. Neputin\u0163a calculelor m\u0103 \u00cempiedic\u0103 s\u0103 \u00cencerc s-o rezolv. C\u00e2nd, dup\u0103 dou\u0103zeci de ani de absen\u0163\u0103, m-am \u00centors cu vaporul \u00cen Europa, am re\u00cennoit leg\u0103turile desf\u0103cute chiar \u00cenainte de a o fi p\u0103r\u0103sit. La aceste reuniuni de familie a fost judecat\u0103 cartea mea Vorbe\u015fte, memorie! Au fost examinate detalii de date \u015fi \u00cemprejur\u0103ri \u015fi s-a descoperit c\u0103 \u00cen multe cazuri m-am \u00cen\u015felat sau c\u0103 n-am cercetat \u00cendeajuns de profund o amintire vag\u0103, dar verificabil\u0103. Anumite chestiuni au fost repudiate de sf\u0103tuitorii mei, consider\u00e2ndu-le legende sau zvonuri, sau, dac\u0103 erau autentice, s-au dovedit a fi legate de alte evenimente sau perioade dec\u00e2t cele stabilite de o memorie fragil\u0103. V\u0103rul meu Serghei Sergheevici Nabokov mi-a dat informa\u0163ii pre\u0163ioase despre istoria familiei noastre. Ambele mele surori m-au mustrat furioase pentru felul \u00cen care am relatat c\u0103l\u0103toria noastr\u0103 la Biarritz (\u00cenceput\u0103 \u00cen Capitolul 7) \u015fi bombard\u00e2ndu-m\u0103 cu detalii precise, m-au convins c\u0103 am gre\u015fit omi\u0163\u00e2ndu-le (\u201ecu doici \u015fi m\u0103tu\u015fi\u201c!). Ceea ce n-am reu\u015fit \u00cenc\u0103 s\u0103 refac, din lipsa unor documente specifice, am preferat acum s\u0103 elimin pentru a p\u0103stra adev\u0103rul general. Pe de alt\u0103 parte, a ie\u015fit la iveal\u0103 \u015fi a fost inclus\u0103 \u00cen aceast\u0103 versiune final\u0103 a c\u0103r\u0163ii Vorbe\u015fte, memorie o serie de fapte referitoare la str\u0103mo\u015fi \u015fi la alte personaje. Sper s\u0103 scriu \u00centr-o bun\u0103 zi un volum Vorbe\u015fte, memorie care s\u0103 surprind\u0103 \u015fi perioada 1940-1960, petrecut\u0103 \u00cen America; \u00cen cazanele \u015fi creuzetele mele se mai produce \u00cenc\u0103 evaporarea anumitor substan\u0163e volatile \u015fi topirea unor anumite metale. Cititorul va g\u0103si \u00cen lucrarea de fa\u0163\u0103 referiri r\u0103zle\u0163e la romanele mele, dar \u00cen general am considerat c\u0103 a fost suficient\u0103 osteneala de a le scrie c\u0103 ele trebuie savurate ca atare. Ultimele mele prefe\u0163e la versiunile engleze ale volumelor Za\u015fcita Lujina, 1930, (Ap\u0103rarea, Weidenfeld & Nicolson, 1964), Otcianie, 1936) (Disperare, Weidenfeld & Nicolson, 1966), Prigla\u015fenie na kazn\u00ce, 1938 (Invita\u0163ie la o decapitare, Weidenfeld & Nicolson, 1959), Dar, 1952, devenit\u0103 serial (Darul, Weidenfeld & Nicolson, 1963) \u015fi Sogliadatai, 1938 (Ochiul, Weidenfeld & Nicolson, 1965) ofer\u0103 o descriere suficient de am\u0103nun\u0163it\u0103 \u015fi de picant\u0103, perioadei creatoare a trecutului meu european. Cei care doresc o list\u0103 mai detaliat\u0103 a c\u0103r\u0163ilor mele publicate au la dispozi\u0163ie o biografie complet\u0103 alc\u0103tuit\u0103 de Dieter E. Zimmer (Vladimir Nabokov Bibliographie des Gesamtwerks, Rowohlt, prima edi\u0163ie decembrie 1963; a doua edi\u0163ie rev\u0103zut\u0103, mai 1964). Cele dou\u0103 mut\u0103ri descrise \u00cen capitolul 14 au fost republicate \u00cen Probleme de \u015eah de Lipton, Matthews & Rice (Faber, 1963, p. 252). Cea mai amuzant\u0103 inven\u0163ie a mea este \u00cens\u0103 o problem\u0103 de \u201eMutare de retragere a albului\u201c pe care am dedicat-o lui E.A. Znosko-Borovski, publicat\u0103 de el prin anii treizeci (1934?) \u00cen cotidianul emigran\u0163ilor din Paris, Poslednie Novosti. Nu-mi amintesc \u00cendeajuns de limpede pozi\u0163ia pentru a o putea consemna aici, dar poate c\u0103 vreun iubitor de \u201e\u015fah cinstit\u201c (de care \u0163ine acest gen de probleme) o va c\u0103uta \u00centr-una din acele binecuv\u00e2ntate biblioteci unde ziarele vechi sunt transpuse pe microfilme, a\u015fa cum ar trebui s\u0103 se procedeze cu toate amintirile noastre. Cronicarii au citit prima versiune mai aten\u0163i dec\u00e2t vor citi aceast\u0103 nou\u0103 edi\u0163ie; doar unul dintre ei a observat \u201eatacul meu r\u0103ut\u0103cios\u201c la adresa lui Freud \u00cen primul paragraf al capitolului 8, sec\u0163iunea 2 \u015fi nici unul n-a descoperit numele unui mare caricaturist \u015fi omagiul pe care i l-am adus \u00cen ultima propozi\u0163ie din sec\u0163iunea 1, capitolul 11. Este foarte jenant pentru un scriitor s\u0103 fie nevoit s\u0103 sublinieze el \u00censu\u015fi asemenea lucruri. Anumite nume proprii au fost modificate pentru a nu-i ofensa pe cei vii \u015fi a nu-i tulbura pe cei mor\u0163i. Aceste modific\u0103ri sunt marcate prin ghilimele la index. Scopul principal a fost de a alc\u0103tui o list\u0103, \u00cen folosul meu, cu c\u00e2\u0163iva din oamenii \u015fi subiectele ce se refer\u0103 la trecut. Prezen\u0163a ei \u00cen aceast\u0103 carte \u00cei va deranja poate pe oamenii obi\u015fnui\u0163i, dar s-ar putea s\u0103 fie pe placul celor cu sim\u0163 de discern\u0103m\u00e2nt, fie \u015fi numai pentru c\u0103 \nPe fereastra acelui index Se ca\u0163\u0103r\u0103 o roz\u0103 \u015ei uneori o bl\u00e2nd\u0103 briz\u0103 ex Ponto adie. \n\nVladimir Nabokov 5 ianuarie 1966 Montreux fig Vorbe\u015fte, memorie ", " 1 1 Leag\u0103nul se balanseaz\u0103 deasupra unui abis \u015fi bunul sim\u0163 ne spune c\u0103 existen\u0163a noastr\u0103 este doar o cr\u0103p\u0103tur\u0103 de lumin\u0103 \u00centre dou\u0103 entit\u0103\u0163i de \u00centuneric. De\u015fi cele dou\u0103 sunt gemene, identice, omul, de regul\u0103, prive\u015fte cu mai mult calm abisul prenatal dec\u00e2t cel spre care se \u00cendreapt\u0103 (cu o vitez\u0103 de circa 4500 de b\u0103t\u0103i de inim\u0103 pe or\u0103). Am aflat totu\u015fi c\u0103 un t\u00e2n\u0103r cronofob a intrat \u00centr-un fel de panic\u0103 vizion\u00e2nd pentru prima oar\u0103 ni\u015fte filme f\u0103cute \u00cen familie cu c\u00e2teva s\u0103pt\u0103m\u00e2ni \u00cenainte de na\u015fterea sa. A v\u0103zut atunci o lume practic neschimbat\u0103 \u2013 aceea\u015fi cas\u0103, aceia\u015fi oameni \u2013 \u015fi atunci \u015fi-a dat seama c\u0103 el nu exista deloc acolo \u015fi c\u0103 nimeni nu depl\u00e2ngea absen\u0163a lui. A z\u0103rit-o pe mama lui f\u0103c\u00e2nd cu m\u00e2na de la o fereastr\u0103 de la etaj \u015fi acel gest nefamiliar l-a tulburat ca un misterios r\u0103mas-bun. Dar ceea ce l-a \u00censp\u0103im\u00e2ntat \u00cen mod deosebit a fost vederea unui c\u0103rucior de copil, nou-nou\u0163, st\u00e2nd acolo pe veranda de la intrare, cu aerul infatuat, de uzurpator, al unui sicriu; chiar \u015fi acesta era gol, de parc\u0103, \u00cen sensul invers al evenimentelor, p\u00e2n\u0103 \u015fi oasele lui s-ar fi dezintegrat. Asemenea fantezii nu sunt str\u0103ine celor care au p\u0103\u015fit de cur\u00e2nd \u00cen via\u0163\u0103. Sau, altfel spus, primele \u015fi ultimele tr\u0103iri tind s\u0103 aib\u0103 o not\u0103 adolescentin\u0103 \u2013 cu excep\u0163ia cazurilor, posibile, c\u00e2nd ele sunt \u00cendrumate de vreo religie venerabil\u0103 \u015fi rigid\u0103. Natura se a\u015fteapt\u0103 ca adultul s\u0103 accepte cele dou\u0103 neanturi, dinainte \u015fi de dup\u0103, cu aceea\u015fi indiferen\u0163\u0103 cu care accept\u0103 extraordinarele viziuni dintre ele. Imagina\u0163ia, suprema bucurie a nemuritorilor \u015fi a nematurilor, ar trebui limitat\u0103. Ca s\u0103 ne bucur\u0103m de via\u0163\u0103, nu trebuie s\u0103 ne bucur\u0103m prea mult de ea. Eu m\u0103 revolt \u00cen fa\u0163a acestei st\u0103ri de lucruri. Simt nevoia s\u0103-mi scot aceast\u0103 revolt\u0103 \u00cen exterior \u015fi s\u0103 \u00cengr\u0103desc natura. Mintea mea a f\u0103cut, \u00cen repetate r\u00e2nduri, eforturi uria\u015fe pentru a putea distinge \u015fi cea mai vag\u0103 lic\u0103rire personal\u0103 \u00cen \u00centunecimea impersonal\u0103 dintre extremele vie\u0163ii mele. Faptul c\u0103 aceast\u0103 \u00centunecime este produs\u0103 doar de zidurile timpului ce m\u0103 despart pe mine \u015fi pumnii mei zdreli\u0163i de lumea liber\u0103 a atemporalit\u0103\u0163ii este o convingere pe care o \u00cempart bucuros cu s\u0103lbaticul pictat \u00cen cele mai \u0163ip\u0103toare culori. Am c\u0103l\u0103torit \u00cenapoi \u00cen g\u00e2nd \u2013 \u015fi g\u00e2ndul se \u00cengusta tot mai mult, f\u0103r\u0103 speran\u0163\u0103, pe m\u0103sur\u0103 ce \u00cenaintam \u2013 \u00censpre regiuni \u00cendep\u0103rtate unde am b\u00e2jb\u00e2it \u00cen c\u0103utarea unei deschideri secrete, pentru a descoperi c\u0103 temni\u0163a timpului este sferic\u0103 \u015fi f\u0103r\u0103 ie\u015firi. Cu excep\u0163ia sinuciderii, am \u00cencercat totul. Mi-am lep\u0103dat identitatea, ca s\u0103 trec drept o n\u0103luc\u0103 tradi\u0163ional\u0103 \u015fi s\u0103 m\u0103 furi\u015fez \u00cen t\u0103r\u00e2murile care existau \u00cenainte ca eu s\u0103 fi fost conceput. Am suportat mental degradanta companie a doamnelor romanciere victoriene \u015fi a coloneilor \u00cen rezerv\u0103 care-\u015fi aminteau c\u0103 fuseser\u0103 \u00centr-o via\u0163\u0103 anterioar\u0103 sclavi mesageri pe un drum roman sau \u00cen\u0163elep\u0163i sub s\u0103lciile din Lhasa. Am scotocit prin cele mai vechi vise ale mele \u00cen c\u0103utarea unor chei \u015fi a unor indicii \u2013 \u015fi \u0163in s\u0103 afirm categoric c\u0103 resping total lumea vulgar\u0103, mizer\u0103, fundamental medieval\u0103 a lui Freud, cu c\u0103ut\u0103rile ei tr\u0103snite de simboluri sexuale (ca \u015fi cum ai c\u0103uta acrostihuri create de Bacon \u00cen operele lui Shakespeare) \u015fi cu micu\u0163ele ei embrioane care spioneaz\u0103 \u00cenver\u015funate, din l\u0103ca\u015furile lor naturale, via\u0163a amoroas\u0103 a p\u0103rin\u0163ilor lor. La \u00cenceput n-am fost con\u015ftient c\u0103 timpul, at\u00e2t de nem\u0103rginit la prima vedere, este o temni\u0163\u0103. Cercet\u00e2ndu-mi copil\u0103ria (ceea ce este lucrul cel mai bun de f\u0103cut dup\u0103 ce scormone\u015fti eternitatea cuiva) \u00centrev\u0103d trezirea con\u015ftiin\u0163ei ca pe o serie de str\u0103fulger\u0103ri distan\u0163ate, iar intervalele dintre ele se mic\u015foreaz\u0103 treptat, p\u00e2n\u0103 ce se formeaz\u0103 blocuri str\u0103lucitoare de percep\u0163ie, \u00ceng\u0103duind memoriei s\u0103 \u00cen\u015fface c\u00e2te ceva. Am \u00cenv\u0103\u0163at s\u0103 num\u0103r \u015fi s\u0103 vorbesc mai mult sau mai pu\u0163in simultan, la o v\u00e2rst\u0103 destul de fraged\u0103, dar \u00cen\u0163elegerea l\u0103untric\u0103 a faptului c\u0103 eu sunt eu \u015fi c\u0103 p\u0103rin\u0163ii mei sunt p\u0103rin\u0163ii mei a ap\u0103rut abia mai t\u00e2rziu, c\u00e2nd a fost direct asociat\u0103 cu descoperirea rela\u0163iei dintre v\u00e2rsta mea \u015fi v\u00e2rsta lor. Judec\u00e2nd dup\u0103 puternica lumin\u0103 solar\u0103, care \u00cemi inund\u0103 memoria, c\u00e2nd m\u0103 g\u00e2ndesc la aceast\u0103 revela\u0163ie, cu stropi de soare arunca\u0163i prin \u00cempletitura de verdea\u0163\u0103 ce \u00cencerca s\u0103-i acopere, prilejul acesta a fost poate aniversarea zilei de na\u015ftere a mamei, la sf\u00e2r\u015fitul verii, la \u0163ar\u0103, c\u00e2nd am pus \u00centreb\u0103ri \u015fi am c\u00e2nt\u0103rit r\u0103spunsurile primite. Toate acestea sunt a\u015fa cum ar trebui s\u0103 fie conform teoriei recapitul\u0103rii; \u00cenceputul con\u015ftiin\u0163ei reflexive din creierul celui mai \u00cendep\u0103rtat str\u0103mo\u015f al nostru a coincis precis cu prima percep\u0163ie a timpului. Deci c\u00e2nd formula proasp\u0103t\u0103 \u015fi ferche\u015f\u0103, recent descoperit\u0103, a propriei mele v\u00e2rste de patru ani a fost confruntat\u0103 cu formulele p\u0103rinte\u015fti, treizeci \u015fi trei \u015fi dou\u0103zeci \u015fi \u015fapte, s-a \u00cent\u00e2mplat ceva cu mine. Mi s-a administrat un \u015foc teribil de fortifiant. Supus parc\u0103 unui al doilea botez, mai cucernic dec\u00e2t cufundarea capului meu \u00cen ap\u0103, pe care o \u00cendurasem cu cincizeci de luni \u00cen urm\u0103, zbier\u00e2nd, pe jum\u0103tate \u00cenec\u00e2ndu-m\u0103 \u015fi pe jum\u0103tate victorios (prin u\u015fa \u00centredeschis\u0103, \u00cen spatele c\u0103reia un vechi obicei \u00cei silea pe p\u0103rin\u0163i s\u0103 se retrag\u0103, mama a izbutit s\u0103 repare boac\u0103na f\u0103cut\u0103 de protopopul Constantin Vetvenitski) m-am sim\u0163it azv\u00e2rlit brusc \u00centr-un mediu str\u0103lucitor \u015fi mobil care nu era altceva dec\u00e2t elementul pur al timpului. Acest mediu \u00cel \u00cempar\u0163i \u2013 a\u015fa cum cei care se scald\u0103 ferici\u0163i \u00cempart apa str\u0103lucitoare a m\u0103rii \u2013 cu f\u0103pturi care nu sunt tu \u00censu\u0163i, care \u0163i se al\u0103tur\u0103, \u00cempin\u015fi de \u015fuvoiul comun al timpului, un mediu total diferit de lumea spa\u0163ial\u0103, pe care nu numai omul, dar \u015fi maimu\u0163ele, \u015fi fluturii o pot percepe. \u00cen acea clip\u0103, am devenit extrem de con\u015ftient c\u0103 fiin\u0163a de dou\u0103zeci \u015fi \u015fapte de ani, \u00cenve\u015fm\u00e2ntat\u0103 \u00cen alb \u015fi roz, care m\u0103 \u0163inea de m\u00e2na st\u00e2ng\u0103, era mama \u015fi c\u0103 fiin\u0163a de treizeci \u015fi trei de ani, \u00cenve\u015fm\u00e2ntat\u0103 \u00centr-un alb necru\u0163\u0103tor \u015fi \u00cen auriu, care m\u0103 \u0163inea de m\u00e2na dreapt\u0103, era tata. \u00cen timp ce ei \u00cenaintau cu pas regulat, eu p\u0103\u015feam \u0163an\u0163o\u015f \u00centre ei, apoi alergam \u015fi iar\u0103\u015fi p\u0103\u015feam \u0163an\u0163o\u015f, din strop de soare \u00cen strop de soare, pe mijlocul unei c\u0103r\u0103ri, pe care ast\u0103zi o identific cu u\u015furin\u0163\u0103 cu o alee dintre tinerii stejari ornamentali din parcul mo\u015fiei noastre Vira, din fosta provincie St. Petersburg, din Rusia. \u00centr-adev\u0103r, de pe culmea timpului \u00cendep\u0103rtat, izolat\u0103 \u015fi aproape nelocuit\u0103, pe care m\u0103 aflu acum, v\u0103d diminutivul eului meu s\u0103rb\u0103torind, \u00cen acea zi de august a anului 1903, na\u015fterea vie\u0163ii con\u015ftiente. Fiin\u0163a care m\u0103 \u0163inea de m\u00e2na st\u00e2ng\u0103 \u015fi fiin\u0163a care m\u0103 \u0163inea de m\u00e2na dreapt\u0103 fuseser\u0103 poate am\u00e2ndou\u0103 prezente, \u015fi mai \u00cenainte, \u00cen vaga mea lume de copil mic, dar ele purtau atunci masca unui tandru incognito; acum vestimenta\u0163ia tatei, superba uniform\u0103 a Cavaleriei, cu acea plato\u015f\u0103 bombat\u0103, neted\u0103 \u015fi aurie, care-i sclipea pe piept \u015fi pe spate, ie\u015fea \u00cen eviden\u0163\u0103, ca un soare, \u015fi mul\u0163i ani dup\u0103 aceea m-a preocupat intens v\u00e2rsta p\u0103rin\u0163ilor mei, continu\u00e2nd s\u0103 m\u0103 informez asupra ei, ca un c\u0103l\u0103tor nervos care se intereseaz\u0103 de or\u0103 pentru a verifica un ceas nou. Trebuie men\u0163ionat c\u0103 tata efectuase serviciul militar cu mult \u00cenainte de na\u015fterea mea, deci presupun c\u0103 \u00cen ziua aceea \u00ce\u015fi pusese zorzoanele vechiului s\u0103u regiment, ca o glum\u0103 festiv\u0103. Unei glume \u00cei datorez deci prima mea str\u0103fulgerare de total\u0103 luciditate \u2013 care din nou are implica\u0163ii recapitulative, de vreme ce primele f\u0103pturi de pe p\u0103m\u00e2nt care au perceput timpul au fost \u015fi primele f\u0103pturi care au z\u00e2mbit. \n2 \u00cen spatele jocurilor mele de la v\u00e2rsta de patru ani, se afla pe\u015ftera primordial\u0103 (\u015fi nu cea pe care ar putea s-o b\u0103nuiasc\u0103 misticii freudieni). \u00cen mintea mea apare un divan mare, acoperit cu creton alb, cu frunze de trifoi negre, dintr-unul din saloanele de la Vira, ca un produs masiv al unei convulsii geologice de dinaintea \u00cenceputului istoriei. Istoria \u00cencepe (cu promisiunea frumoasei Grecii) nu departe de unul din capetele acestui divan, unde un ghiveci mare cu o tuf\u0103 de hortensii, cu flori bleu \u015fi c\u00e2teva verzui, ascundea pe jum\u0103tate, \u00centr-un col\u0163 al camerei, piedestalul unui bust de marmur\u0103 al Dianei. Pe peretele de care era lipit divanul, o alt\u0103 etap\u0103 a istoriei era marcat\u0103 de o gravur\u0103 cenu\u015fie cu ram\u0103 de ebonit\u0103 \u2013 unul din acele tablouri cu b\u0103t\u0103lii napoleoniene \u00cen care episodicul \u015fi alegoricul sunt adev\u0103ra\u0163ii adversari \u015fi unde se v\u0103d grupa\u0163i la un loc, \u00cen acela\u015fi plan vizual, un tobo\u015far r\u0103nit, un cal mort, trofee, un soldat, care st\u0103 s\u0103 \u00cenfig\u0103 baioneta \u00centr-altul, \u015fi invulnerabilul \u00cemp\u0103rat poz\u00e2nd cu generalii lui \u00cen mijlocul b\u0103t\u0103liei imortalizate. Cu ajutorul unei persoane adulte, care folosea mai \u00cent\u00e2i ambele m\u00e2ini \u015fi apoi un picior zdrav\u0103n, divanul era deplasat la c\u00e2\u0163iva centimetri de perete, pentru a se crea un pasaj \u00cengust deasupra c\u0103ruia eram apoi ajutat s\u0103-i construiesc cu grij\u0103 un acoperi\u015f din perne, \u00cenchiz\u00e2ndu-l la capete cu dou\u0103 perne mai mici. Marea mea bucurie era s\u0103 m\u0103 t\u00e2r\u0103sc apoi prin acest tunel cufundat \u00cen bezn\u0103, unde mai \u00cent\u00e2rziam un pic ca s\u0103 ascult muzica din urechile mele \u2013 acea vibra\u0163ie singular\u0103 at\u00e2t de familiar\u0103 b\u0103ie\u0163a\u015filor ascun\u015fi \u00cen cotloane pline de praf \u2013 \u015fi dup\u0103 aceea, cuprins de o delicioas\u0103 panic\u0103, o zbugheam rapid, trop\u0103ind \u00cen patru labe, spre cap\u0103tul \u00cendep\u0103rtat al tunelului, d\u0103deam pernele la o parte \u015fi eram \u00cent\u00e2mpinat de re\u0163eaua de raze de soare de pe parchet, sub \u00cempletitura de trestie a unui scaun vienez, \u015fi de dou\u0103 mu\u015fte juc\u0103u\u015fe care se a\u015fezau pe el cu r\u00e2ndul. O alt\u0103 senza\u0163ie de vis, \u015fi mai delicat\u0103, era furnizat\u0103 de un alt joc de-a pe\u015ftera, c\u00e2nd, dup\u0103 ce m\u0103 trezeam dis-de-diminea\u0163\u0103, \u00cemi f\u0103ceam un cort din a\u015fternuturi \u015fi-mi l\u0103sam imagina\u0163ia s\u0103 se joace, \u00cen mii de direc\u0163ii vagi, cu cear\u015fafurile ca ni\u015fte avalan\u015fe de z\u0103pad\u0103 \u015fi cu lumina firav\u0103 care p\u0103rea c\u0103 p\u0103trunde prin acoper\u0103m\u00e2ntul meu din penumbr\u0103, de la o imens\u0103 dep\u0103rtare, unde \u00cemi \u00cenchipuiam animale ciudate, palide, r\u0103t\u0103cind \u00centr-un peisaj cu lacuri. Amintirea p\u0103tu\u0163ului meu, cu plasele laterale din sfori mi\u0163oase de bumbac, \u00cemi retreze\u015fte de asemenea pl\u0103cerea de a \u0163ine \u00cen m\u00e2ini un anumit ou de cristal frumos, fermec\u0103tor de solid, din granit \u00centunecat, r\u0103mas de la un Pa\u015fte pe care nu-l mai \u0163in minte; aveam obiceiul s\u0103 mestec un col\u0163 al cear\u015fafului p\u00e2n\u0103 se uda complet \u015fi apoi \u00cenf\u0103\u015furam str\u00e2ns oul \u00cen el, ca s\u0103 pot admira \u015fi linge din nou luciul brun-ro\u015fcat al fa\u0163etelor frumos \u00cenf\u0103\u015furate, care r\u0103zb\u0103tea prin \u0163es\u0103tur\u0103 cu o miraculoas\u0103 perfec\u0163iune de str\u0103lucire \u015fi culoare. Dar nu atunci m-am apropiat cel mai mult de starea \u00cen care s\u0103 m\u0103 hr\u0103nesc din frumuse\u0163e. C\u00e2t de mic este cosmosul (ar \u00cenc\u0103pea \u00cen marsupiul unui cangur), c\u00e2t de jalnic \u015fi pl\u0103p\u00e2nd este \u00cen compara\u0163ie cu luciditatea uman\u0103, cu o singur\u0103 amintire individual\u0103 \u015fi cu exprimarea ei \u00cen cuvinte! Poate c\u0103 \u00cemi sunt exagerat de dragi primele impresii, dar am \u015fi un motiv s\u0103 fiu recunosc\u0103tor. Ele m-au c\u0103l\u0103uzit spre un veritabil Eden de senza\u0163ii vizuale \u015fi tactile. \u00centr-o noapte, \u00cen timpul unei c\u0103l\u0103torii \u00cen str\u0103in\u0103tate, \u00cen toamna anului 1903, \u00cemi amintesc c\u0103 m-am a\u015fezat \u00cen genunchi pe perna mea destul de plat\u0103, la geamul unui vagon de dormit (probabil \u00cen Trenul Mediteranean de Lux, de mult disp\u0103rut, acela care avea \u015fase vagoane vopsite \u00cen partea de jos \u00cen ro\u015fu \u201eterra-de-Sienna\u201c \u015fi t\u0103bliile \u00cen crem) \u015fi am v\u0103zut cu o emo\u0163ie inexplicabil\u0103 o m\u00e2n\u0103 de lumini ireale care clipeau spre mine de pe un deal \u00cendep\u0103rtat, \u015fi care apoi au disp\u0103rut \u00centr-un s\u0103cule\u0163 de catifea neagr\u0103: diamante pe care mai t\u00e2rziu le-am d\u0103ruit personajelor mele pentru a m\u0103 u\u015fura de povara bog\u0103\u0163iei mele. Probabil c\u0103 reu\u015fisem s\u0103 desfac \u015fi s\u0103 \u00cemping \u00cen sus transperantul dens de la cap\u0103tul patului \u015fi c\u0103lc\u00e2iele \u00cemi erau reci, dar \u015fedeam \u00cen continuare \u00cen genunchi s\u0103 privesc. Nimic nu este mai pl\u0103cut sau mai ciudat dec\u00e2t s\u0103 meditezi la ace\u015fti primi fiori. Ei apar\u0163in armonioasei lumi a copil\u0103riei perfecte \u015fi ca atare de\u0163in \u00cen memoria noastr\u0103 un contur plastic firesc, care poate fi trasat aproape f\u0103r\u0103 effort; abia c\u00e2nd apar amintirile adolescen\u0163ei, Mnemosina \u00cencepe s\u0103 devin\u0103 capricioas\u0103 \u015fi posac\u0103. Mai mult de at\u00e2t, eu sus\u0163in c\u0103, \u00cen ceea ce prive\u015fte capacitatea de a \u00cenmagazina impresii, copiii ru\u015fi din genera\u0163ia mea au trecut printr-o perioad\u0103 de geniu, de parc\u0103 destinul ar fi \u00cencercat s\u0103 fie drept cu ei, d\u0103ruindu-le mai mult dec\u00e2t li se cuvenea, av\u00e2nd \u00cen vedere cataclismul care urma s\u0103 lichideze toat\u0103 lumea pe care o cunoscuser\u0103. Geniul a disp\u0103rut dup\u0103 ce totul a fost \u00cenmagazinat, a\u015fa cum se \u00cent\u00e2mpl\u0103 \u015fi cu ceilal\u0163i copii mai speciali, copii minune \u2013 copila\u015fi frumu\u015fei, cu capete c\u00e2rlion\u0163ate, care flutur\u0103 baghete de dirijor sau \u00cembl\u00e2nzesc piane uria\u015fe, \u015fi care \u00cen cele din urm\u0103 ajung muzicieni de m\u00e2na a doua, cu priviri triste, boli ciudate \u015fi \u015fezutul u\u015for diform, ca de eunuc. Dar chiar \u015fi a\u015fa, misterul individual \u00cel va chinui \u00cen continuare pe memorialist. Nu pot g\u0103si nici \u00cen mediul \u00cenconjur\u0103tor, nici \u00cen ereditate instrumentul exact care m-a modelat, ruloul care a imprimat vie\u0163ii mele complicatul filigran al c\u0103rui model unic devine vizibil doar atunci c\u00e2nd lumina artei este f\u0103cut\u0103 s\u0103 r\u0103zbat\u0103 prin tichia de m\u0103sc\u0103rici a vie\u0163ii. \n3 Pentru a fixa corect \u00cen timp unele dintre amintirile mele din copil\u0103rie, trebuie s\u0103 m\u0103 orientez dup\u0103 comete \u015fi eclipse, a\u015fa cum procedeaz\u0103 istoricii c\u00e2nd abordeaz\u0103 fragmentele unei saga. \u00cen alte cazuri \u00cens\u0103, nu exist\u0103 penurie de date. M\u0103 v\u0103d, de pild\u0103, c\u0103\u0163\u0103r\u00e2ndu-m\u0103 pe st\u00e2ncile negre de pe \u0163\u0103rmul m\u0103rii, \u00cen timp ce domni\u015foara Norcott, o guvernant\u0103 molatec\u0103 \u015fi melancolic\u0103, care crede c\u0103 vin dup\u0103 ea, se plimb\u0103 mai departe pe plaja cotit\u0103, \u00cempreun\u0103 cu Serghei, fratele meu mai mic. Port o br\u0103\u0163ar\u0103 de juc\u0103rie. \u00cen timp ce m\u0103 t\u00e2r\u0103sc pe st\u00e2nci, repet mereu, ca un fel de incanta\u0163ie plin\u0103 de elan, \u00cembel\u015fugat\u0103 \u015fi profund satisf\u0103c\u0103toare, cuv\u00e2ntul englezesc \u201echildhood\u201c (copil\u0103rie), care sun\u0103 misterios \u015fi nou \u015fi devine tot mai str\u0103in pe m\u0103sur\u0103 ce se amestec\u0103 \u00cen min\u0163i\u015foara mea ticsit\u0103 \u015fi febril\u0103, cu Robin Hood \u015fi Scufi\u0163a Ro\u015fie, cu bonetele cafenii ale b\u0103tr\u00e2nelor z\u00e2ne coco\u015fate. \u00cen st\u00e2nci sunt scobituri pline cu ap\u0103 de mare c\u0103ldu\u0163\u0103 \u015fi \u015foaptele mele magice \u00censo\u0163esc anumite vr\u0103ji pe care eu le urzesc deasupra minusculelor bazine de safir. Locul unde m\u0103 aflu este desigur Abbazia, pe \u0163\u0103rmul Adriaticei. Obiectul de la \u00cencheietura m\u00e2inii mele, care arat\u0103 ca un inel de \u015fervet fantezi, confec\u0163ionat dintr-un fel de celuloid semitransparent, verde deschis cu roz, este o podoab\u0103 dintr-un pom de Cr\u0103ciun, pe care Onia, o veri\u015foar\u0103 dr\u0103gu\u0163\u0103, de aceea\u015fi v\u00e2rst\u0103 cu mine, mi-a dat-o la St. Petersburg, cu c\u00e2teva luni \u00cen urm\u0103. Am p\u0103strat-o, din motive sentimentale, p\u00e2n\u0103 ce s-au format \u00cen\u0103untru ni\u015fte dungi \u00cenchise la culoare, care am hot\u0103r\u00e2t \u00cen vis c\u0103 sunt \u015fuvi\u0163e din p\u0103rul meu, intrate cumva \u00cen substan\u0163a aceea sclipitoare odat\u0103 cu lacrimile mele, \u00cen timpul unei groaznice vizite la un frizer nesuferit din \u00cenvecinatul Fiume. \u00cen aceea\u015fi zi, \u00centr-un local de pe \u0163\u0103rmul m\u0103rii, tata a z\u0103rit, din \u00cent\u00e2mplare, \u00cen timp ce eram servi\u0163i, doi ofi\u0163eri japonezi, la o mas\u0103 al\u0103turat\u0103, \u015fi am plecat imediat \u2013 nu \u00cenainte ca eu s\u0103 \u00cen\u015ffac gr\u0103bit o \u00centreag\u0103 bombe cu \u015ferbet de l\u0103m\u00e2ie, pe care am t\u0103inuit-o \u00cen gura-mi pofticioas\u0103. Era \u00cen 1904. Aveam cinci ani. Rusia lupta \u00cempotriva Japoniei. Cu o pl\u0103cere plin\u0103 de r\u00e2vn\u0103, revista englezeasc\u0103 ilustrat\u0103 s\u0103pt\u0103m\u00e2nal\u0103, la care era abonat\u0103 domni\u015foara Norcott, reproducea scene de r\u0103zboi pictate de arti\u015fti japonezi ar\u0103t\u00e2nd cum locomotivele ruse\u015fti \u2013 reprezentate \u00cen mod ciudat de pictorii japonezi ca ni\u015fte juc\u0103rii \u2013 se vor scufunda \u00cen ap\u0103, dac\u0103 armata noastr\u0103 va \u00cencerca s\u0103 instaleze \u015fine peste ghea\u0163a \u00cen\u015fel\u0103toare a lacului Baikal. Dar dac\u0103 m\u0103 g\u00e2ndesc mai bine, \u00cen mintea mea exist\u0103 o amintire \u015fi mai timpurie despre acel r\u0103zboi. \u00centr-o dup\u0103-amiaz\u0103, la \u00cenceputul aceluia\u015fi an, \u00cen casa noastr\u0103 din St. Petersburg am fost dus din camera copiilor \u00cen biroul tatei, pentru a spune bun\u0103 ziua unui prieten al familiei, generalul Kuropatkin. \u00cen timp ce corpul lui masiv, str\u00e2ns \u00cen uniform\u0103, fo\u015fnea u\u015for, \u00cen dorin\u0163a de a m\u0103 amuza, el a \u00cempr\u0103\u015ftiat pe divanul pe care \u015fedea o m\u00e2n\u0103 de be\u0163e de chibrit, pun\u00e2nd zece dintre ele cap la cap, pentru a alc\u0103tui o linie orizontal\u0103, \u015fi a spus: \u201eAsta e marea pe vreme lini\u015ftit\u0103\u201c. Apoi a atins u\u015for fiecare pereche pentru a transforma linia dreapt\u0103 \u00centr-una fr\u00e2nt\u0103 \u2013 era \u201emarea pe furtun\u0103\u201c. A adunat chibriturile \u015fi se preg\u0103tea s\u0103 mai fac\u0103, \u2013 speram eu \u2013, \u00cenc\u0103 o scamatorie, c\u00e2nd am fost \u00centrerup\u0163i. A fost introdus aghiotantul lui, care i-a spus ceva. Morm\u0103ind enervat pe ruse\u015fte, Kuropatkin s-a ridicat greoi din locul lui \u015fi be\u0163ele de chibrit \u00cempr\u0103\u015ftiate pe divan s\u0103reau \u00cen toate p\u0103r\u0163ile pe m\u0103sur\u0103 ce corpu-I masiv se disloca. \u00cen ziua aceea, primise ordinul de a-\u015fi asuma comanda suprem\u0103 a armatei ruse din Extremul Orient. Acest incident a avut o urmare deosebit\u0103 cincisprezece ani mai t\u00e2rziu, c\u00e2nd, \u00centr-o anumit\u0103 etap\u0103 a fugii tatei din St. Petersburg-ul cucerit de bol\u015fevici, spre sudul Rusiei, a fost oprit, \u00cen timp ce traversa un pod, de un b\u0103tr\u00e2n care p\u0103rea un \u0163\u0103ran cu barb\u0103 c\u0103runt\u0103, \u00cembr\u0103cat \u00centr-un cojoc. \u00cei ceru tatei un foc. \u00cen clipa urm\u0103toare se recunoscur\u0103. Sper c\u0103 b\u0103tr\u00e2nul Kuropatkin, \u00cen travestiul lui rustic, a reu\u015fit s\u0103 evadeze din temni\u0163a sovietic\u0103, dar nu despre asta-i vorba. Ceea ce m\u0103 intereseaz\u0103 este evolu\u0163ia temei be\u0163elor de chibrit: acele be\u0163i\u015foare magice, pe care mi le ar\u0103tase, fuseser\u0103 bagatelizate \u015fi r\u0103t\u0103cite, armata lui se risipise \u015fi ea; totul se pr\u0103bu\u015fise \u00centre timp, ca trenule\u0163ele mele pe care \u00cen iarna lui 1904-1905 la Wiesbaden am \u00cencercat s\u0103 le fac s\u0103 mearg\u0103 pe sm\u00e2rcurile \u00cenghe\u0163ate din parcul hotelului Oranien. Urm\u0103rirea unor asemenea motive tematice, pe parcursul unei vie\u0163i, ar trebui s\u0103 fie, \u2013 cred eu \u2013, adev\u0103ratul scop al unei autobiografii. \n4 Sf\u00e2r\u015fitul dezastruoasei campanii a Rusiei \u00cen Extremul Orient a fost \u00censo\u0163it de violente tulbur\u0103ri interne. Ne\u00cenfrico\u015fat\u0103 de ele, mama s-a \u00centors la St. Petersburg, \u00cempreun\u0103 cu cei trei copii ai ei, dup\u0103 aproape un an de colindat prin sta\u0163iuni str\u0103ine. Asta se \u00cent\u00e2mpla la \u00cenceputul anului 1905. Chestiuni de stat solicitau prezen\u0163a tatei \u00cen Capital\u0103; Partidul Democratic Constitu\u0163ionalist, \u2013 printre ai c\u0103rui fondatori se num\u0103ra \u2013, va c\u00e2\u015ftiga \u00cen anul urm\u0103tor majoritatea \u00cen Primul Parlament. \u00cen vara aceea, \u00cen timpul uneia dintre scurtele lui \u015federi cu noi la \u0163ar\u0103, a constatat, r\u0103nit \u00cen patriotismul lui, c\u0103 fratele meu \u015fi cu mine \u015ftiam s\u0103 citim \u015fi s\u0103 scriem \u00cen englez\u0103, dar nu \u00cen rus\u0103 (\u00cen afar\u0103 de kakao \u015fi mama). S-a stabilit ca \u00cenv\u0103\u0163\u0103torul satului s\u0103 vin\u0103 \u00cen fiecare dup\u0103-amiaz\u0103 s\u0103 ne dea lec\u0163ii \u015fi s\u0103 ne duc\u0103 la plimbare. \u00cen sunetele ascu\u0163ite \u015fi vesele ale fluieratului care f\u0103cea parte din primul meu costuma\u015f de marinar, copil\u0103ria m\u0103 cheam\u0103 \u00cenapoi \u00cen acel trecut \u00cendep\u0103rtat, ca s\u0103 dau din nou m\u00e2na cu fermec\u0103torul meu dasc\u0103l. Vasili Martinovici Jernosekov avea o barb\u0103 castanie \u015fi pufoas\u0103, un cap chel, ochi alba\u015ftri ca de por\u0163elan, unul av\u00e2nd pe pleoap\u0103 o excrescen\u0163\u0103 fascinant\u0103. \u00cen prima zi c\u00e2nd a venit, a adus o cutie plin\u0103 cu ni\u015fte cuburi extrem de atr\u0103g\u0103toare care aveau pictat\u0103 c\u00e2te o liter\u0103 diferit\u0103 pe fiecare fa\u0163et\u0103; umbla cu ele de parc\u0103 ar fi fost ni\u015fte obiecte extraordinar de pre\u0163ioase, ceea ce, de altminteri, chiar erau (\u00cen afara faptului c\u0103 din ele se puteau face tunele splendide pentru trenule\u0163e). \u00cel venera pe tata, care recent reconstruise \u015fi modernizase \u015fcoala din sat. Arbora, ca un simbol de mod\u0103 veche al liber-cuget\u0103torului, o bogat\u0103 cravat\u0103 neagr\u0103, legat\u0103 neglijent ca o fund\u0103. C\u00e2nd mi se adresa mie, pe-atunci un b\u0103ie\u0163el, folosea persoana a doua plural \u2013 nu cu rigiditatea servitorilor \u015fi nici ca mama \u00cen momentele ei de mare tandre\u0163e, c\u00e2nd aveam febr\u0103 mare sau c\u00e2nd am pierdut un trenule\u0163 de pasageri (ca \u015fi cum singularul ar fi fost prea fragil ca s\u0103 suporte greutatea dragostei ei), ci cu franche\u0163ea politicoas\u0103 a unui b\u0103rbat vorbind Altuia pe care nu-l cunoa\u015fte suficient de bine pentru a-l tutui. Revolu\u0163ionar \u00cenfocat, vocifera vehement la adresa r\u0103t\u0103cirilor \u0163\u0103rii noastre \u015fi vorbea despre umanitate \u015fi libertate, despre r\u0103ul pe care-l produc r\u0103zboaiele \u015fi despre trista (dar interesanta, credeam eu) necesitate de a \u00cenl\u0103tura tiranii, iar uneori ne ar\u0103ta pe atunci populara carte pacifist\u0103 Doloi Orujie! (o traducere a lucr\u0103rii Die Waffen Nieder! de Bertha von Suttner) \u015fi m\u0103 bombarda pe mine, un copil de \u015fase ani, cu citate plicticoase; eu \u00cencercam s\u0103 le combat: la acea v\u00e2rst\u0103 fraged\u0103 \u015fi b\u0103t\u0103ioas\u0103 sus\u0163ineam v\u0103rsarea de s\u00e2nge, ap\u0103r\u00e2ndu-mi furios lumea mea de pistoale de juc\u0103rie \u015fi de cavaleri ai regelui Arthur. Sub regimul lui Lenin, c\u00e2nd to\u0163i radicalii necomuni\u015fti au fost persecuta\u0163i cu cruzime, Jernosekov a fost dus \u00centr-un lag\u0103r de munc\u0103 for\u0163at\u0103, dar a izbutit s\u0103 fug\u0103 \u00cen str\u0103in\u0103tate \u015fi a murit la Narva, \u00cen 1939. Lui \u00cei datorez \u00centr-un fel for\u0163a de a mai parcurge o etap\u0103 pe poteca mea personal\u0103 care se desf\u0103\u015foar\u0103 paralel cu drumul acelui deceniu fr\u0103m\u00e2ntat. C\u00e2nd \u00cen iulie 1906, \u0163arul a dizolvat Parlamentul, proced\u00e2nd neconstitu\u0163ional, c\u00e2\u0163iva membri, printre care \u015fi tata, au organizat o sesiune rebel\u0103 la Viborg \u015fi au scos un manifest care \u00cendemna oamenii s\u0103 se opun\u0103 Guvernului. Pentru asta au fost \u00centemni\u0163a\u0163i, dup\u0103 mai bine de un an \u015fi jum\u0103tate. Tata a petrecut trei luni la odihn\u0103, de\u015fi s-a sim\u0163it cam singur, \u00cen regim de carcer\u0103, cu c\u0103r\u0163ile lui, cu cada lui de baie rabatabil\u0103 \u015fi cu un exemplar al manualului de gimnastic\u0103 la domiciliu al lui J.P. Muller. Mama a p\u0103strat, p\u00e2n\u0103 la sf\u00e2r\u015fitul zilelor ei, scrisorile pe care el a reu\u015fit s\u0103 fac\u0103 s\u0103-i parvin\u0103 \u2013 epistole vesele scrise cu creionul pe h\u00e2rtie de toalet\u0103 (cele publicate de mine \u00cen 1956, \u00cen num\u0103rul 4 al revistei \u00cen limba rus\u0103 Vozdu\u015fn\u00ceie puti, la Editura Roman Grynberg din New York). Eram \u00cen \u0163ar\u0103 c\u00e2nd \u015fi-a rec\u0103p\u0103tat libertatea \u015fi \u00cenv\u0103\u0163\u0103torul satului a fost cel care a organizat festivit\u0103\u0163ile \u015fi a instalat pavilioanele (o parte din ele de-a dreptul ro\u015fii) pentru a-l primi pe tata \u00cen drum spre cas\u0103, de la gar\u0103, pe sub bol\u0163i alc\u0103tuite din crengi de brad \u015fi clopo\u0163ei, floarea preferat\u0103 a tatei. Noi, copiii, ne duseser\u0103m \u00cen sat \u015fi c\u00e2nd \u00cemi amintesc acea zi deosebit\u0103, v\u0103d foarte clar r\u00e2ul sc\u0103ldat \u00cen soare; podul, tabla str\u0103lucitoare a unei cutii de conserve l\u0103sate de un pescar pe balustrada lui de lemn; m\u0103gura acoperit\u0103 de tei, cu bisericu\u0163a trandafirie \u015fi cu mausoleul de marmur\u0103 \u00cen care se odihneau mor\u0163ii mamei; drumul pr\u0103fuit care ducea \u00cen sat; f\u00e2\u015fia de iarb\u0103 verde deschis, cu petice ple\u015fuve de sol nisipos, dintre drum \u015fi tufele de liliac din spatele c\u0103rora se i\u0163eau, \u00cen\u015firuite alandala, izbe de lemn acoperite cu mu\u015fchi; noua cl\u0103dire din piatr\u0103 a \u015fcolii, l\u00e2ng\u0103 cea veche din lemn; \u015fi \u00cen timp ce treceam \u00cen vitez\u0103 cu ma\u015fina, c\u0103\u0163elu\u015ful negru cu din\u0163i foarte albi care a \u0163\u00e2\u015fnit dintre c\u0103su\u0163e cu un elan \u00cenfrico\u015f\u0103tor, dar \u00centr-o t\u0103cere absolut\u0103, p\u0103str\u00e2ndu-\u015fi glasul pentru scurta izbucnire de care avea s\u0103 se bucure \u00cen clipa c\u00e2nd av\u00e2ntul lui mut l-a adus \u00cen sf\u00e2r\u015fit aproape de ma\u015fina care gonea pe l\u00e2ng\u0103 el. \n5 Vechiul \u015fi noul, tenta liberal\u0103 \u015fi cea patriarhal\u0103, o s\u0103r\u0103cie fatal\u0103 \u015fi o bog\u0103\u0163ie fatalist\u0103 s-au \u00cempletit \u00cen mod fantastic \u00cen acel ciudat prim deceniu al secolului nostru. De mai multe ori pe parcursul unei veri se putea \u00cent\u00e2mpla ca, \u00cen mijlocul pr\u00e2nzului, \u00cen luminoasa sufragerie cu multe ferestre, \u00cembr\u0103cat\u0103 \u00cen panel de stejar, de la primul etaj al conacului nostru de la Vira, majordomul Alexei s\u0103 se aplece cu o figur\u0103 nefericit\u0103, ca s\u0103-l informeze pe tata, cu glas sc\u0103zut (deosebit de sc\u0103zut c\u00e2nd aveam companie) c\u0103 un grup de \u0163\u0103rani dore\u015fte s\u0103 vorbeasc\u0103 afar\u0103 cu barin. Tata \u00ce\u015fi d\u0103dea repede la o parte \u015fervetul de pe genunchi \u015fi o ruga pe mama s\u0103-l scuze. Una din ferestrele dinspre apus ale sufrageriei d\u0103dea spre o por\u0163iune a aleii de l\u00e2ng\u0103 intrarea principal\u0103. Se vedeau v\u00e2rfurile tufelor de caprifoi din fa\u0163a verandei. Din direc\u0163ia aceea ajungea la urechile noastre zumzetul glasurilor de \u0163\u0103rani, invizibili pentru noi, d\u00e2ndu-i politico\u015fi bine\u0163e tatei, \u015fi el invizibil pentru noi. Parlament\u0103rile ulterioare, duse pe un ton obi\u015fnuit, nu se auzeau, \u00centruc\u00e2t ferestrele sub care aveau loc erau \u00cenchise ca s\u0103 nu intre c\u0103ldura \u00cen cas\u0103. Era probabil vorba de o solicitare de mediere a tatei \u00cen vreun conflict local sau de vreo subven\u0163ionare, de permisiunea de a str\u00e2nge recolta de pe o parte a mo\u015fiei sau de a t\u0103ia un p\u00e2lc de copaci pe care-i r\u00e2vneau de mult. Dac\u0103, dup\u0103 cum se \u00cent\u00e2mpla de obicei, solicitarea era satisf\u0103cut\u0103 pe loc, se auzea din nou acel zumzet \u015fi pe urm\u0103, \u00cen semn de recuno\u015ftin\u0163\u0103, bunul barin era supus la chinul na\u0163ional de a fi leg\u0103nat \u015fi azv\u00e2rlit \u00cen sus, apoi prins bine de c\u00e2teva perechi de bra\u0163e v\u00e2njoase. \u00cen sufragerie, fratelui meu \u015fi mie ni se spunea s\u0103 ne vedem de m\u00e2ncarea noastr\u0103. Mama, r\u0103mas\u0103 cu o delicates\u0103 \u00centre dou\u0103 degete, arunca o privire sub mas\u0103, s\u0103 vad\u0103 dac\u0103 nervosul \u015fi posacul ei dachshund era acolo. \u201eUn jour ils vont le laisser tomber\u201c se auzea glasul domni\u015foarei Golai, o cucoan\u0103 b\u0103tr\u00e2n\u0103, afectat\u0103 \u015fi pesimist\u0103, care fusese guvernanta mamei \u015fi mai locuia \u00cenc\u0103 la noi (cert\u00e2ndu-se \u00cengrozitor cu guvernantele noastre). Din locul meu de la mas\u0103 vedeam brusc, printr-una din ferestrele dinspre apus, un miraculos caz de levita\u0163ie. Acolo era expus\u0103, pentru o clip\u0103, silueta tatei \u00cen costumul lui alb de var\u0103, umflat de v\u00e2nt, desf\u0103\u015fur\u00e2ndu-se superb \u00cen v\u0103zduh, cu membrele \u00centr-o postur\u0103 ciudat de degajat\u0103 \u015fi cu fa\u0163a lui frumoas\u0103, imperturbabil\u0103, \u00centoars\u0103 spre cer. De trei ori zbura astfel, \u00cen strig\u0103tele puternice de hei-rup ale b\u0103rba\u0163ilor invizibili care-l aruncau \u00cen sus \u015fi a doua oar\u0103 se ridica mai sus dec\u00e2t prima dat\u0103 \u015fi apoi \u00cel vedeam \u00cen ultimul \u015fi cel mai \u00cenalt zbor, \u00cenclin\u00e2ndu-se, parc\u0103 definitiv, pe fondul albastru de cobalt al amiezii de var\u0103, ca unul din acele personaje paradisiace care plutesc confortabil, cu ve\u015fminte bogat drapate, pe tavanul boltit al bisericilor, \u00cen timp ce dedesubt, lum\u00e2n\u0103ri de cear\u0103 \u0163inute de m\u00e2ini muritoare se aprind una dup\u0103 alta, alc\u0103tuind un roi de fl\u0103c\u0103rui minuscule \u00cen fumul de t\u0103m\u00e2ie, iar preotul c\u00e2nt\u0103 ve\u015fnica pomenire \u015fi crinii funerari ascund chipul celui ce zace acolo, printre luminile ce lic\u0103resc \u00cen jur, \u00cen co\u015fciugul deschis. \n", " 2 1 De c\u00e2nd \u00cemi amintesc de mine \u00censumi (cu interes, cu amuzament, rareori cu admira\u0163ie sau sc\u00e2rb\u0103), am fost expus unor u\u015foare halucina\u0163ii. Unele sunt auditive, altele sunt optice, dar de nici unele n-am profitat prea mult. Vocile fatidice care l-au re\u0163inut pe Socrate sau au \u00cemboldit-o pe Janeta Darc au degenerat \u00cen cazul meu la nivelul unor sunete pe care le auzi \u00centre momentul c\u00e2nd ridici \u015fi cel c\u00e2nd tr\u00e2nte\u015fti la loc receptorul unui telefon care sun\u0103 ocupat. Chiar \u00cenainte de a adormi, percepeam deseori un fel de convorbire unilateral\u0103 care se purta \u00centr-o zon\u0103 adiacent\u0103 min\u0163ii, cu totul independent de \u015firul real al g\u00e2ndurilor mele. Este o voce neutr\u0103, degajat\u0103, anonim\u0103, pe care o aud rostind vorbe f\u0103r\u0103 nici o semnifica\u0163ie pentru mine \u2013 o propozi\u0163ie \u00cen englez\u0103 sau \u00cen rus\u0103, care nici m\u0103car nu mi se adreseaz\u0103 \u015fi at\u00e2t de banal\u0103, \u00cenc\u00e2t nici nu-mi vine s\u0103 ofer o mostr\u0103, de team\u0103 ca platitudinea pe care vreau s-o evoc s\u0103 nu fie viciat\u0103 de vreo semnifica\u0163ie c\u00e2t de m\u0103runt\u0103. Acest fenomen stupid pare a fi pandantul auditiv al anumitor viziuni premerg\u0103toare somnului, pe care de asemenea le cunosc bine. M\u0103 refer nu la imaginea mental\u0103 luminoas\u0103 (ca, de exemplu, chipul unui p\u0103rinte drag, decedat demult) invocat\u0103 printr-un efort de voin\u0163\u0103; acesta este unul dintre cele mai curajoase gesturi pe care le poate face spiritul uman. Nu este vorba nici de a\u015fa-numitele muscae volitantes \u2013 umbre aruncate pe celula retinal\u0103 de o umoare sticloas\u0103, care se v\u0103d ca ni\u015fte fire transparente plutind prin c\u00e2mpul vizual. Poate c\u0103 mai aproape de mirajele hipnogogice, la care m\u0103 g\u00e2ndesc, este pata de culoare, \u015focul de postimagine, cu care lampa pe care abia ai stins-o r\u0103ne\u015fte bezna palpebral\u0103. Totu\u015fi un asemenea \u015foc nu este neap\u0103rat adev\u0103ratul punct de plecare pentru lenta \u015fi constanta desf\u0103\u015furare de viziuni ce se perind\u0103 prin fa\u0163a ochilor mei \u00cenchi\u015fi. Ele apar \u015fi dispar, f\u0103r\u0103 ca observatorul somnoros s\u0103 participe la ele, dar se deosebesc esen\u0163ial de imaginile din vis, c\u0103ci el este st\u0103p\u00e2n pe sim\u0163urile lui. Deseori sunt grote\u015fti. Sunt s\u00e2c\u00e2it de profiluri de t\u00e2lhari, de c\u00e2te un pitic cu obrajii rumeni \u015fi tr\u0103s\u0103turi grosolane, cu o nar\u0103 sau o ureche umflat\u0103. Alteori \u00cens\u0103 fotismele mele sunt lini\u015ftitoare, devenind flou \u015fi atunci v\u0103d \u2013 de parc\u0103 ar fi proiectate pe partea interioar\u0103 a pleoapei \u2013 siluete cenu\u015fii umbl\u00e2nd printre stupi de albine sau mici papagali negri disp\u0103r\u00e2nd \u00cencet-\u00cencet, printre mun\u0163i \u00cenz\u0103pezi\u0163i sau un abur mov care se risipe\u015fte \u00cen spatele unor catarge mi\u015fc\u0103toare. Ca o \u00cencununare a celor spuse p\u00e2n\u0103 aici, voi prezenta un minunat caz de auz colorat. Poate c\u0103 \u201eauz\u201c nu este cuv\u00e2ntul foarte potrivit, de vreme ce senza\u0163ia de culoare pare a fi produs\u0103 prin \u00cens\u0103\u015fi ac\u0163iunea mea oral\u0103 de a alc\u0103tui o anumit\u0103 liter\u0103 \u00cen timp ce \u00cemi imaginez conturul ei. A lung din alfabetul fonetic englez (\u015fi la acest alfabet m\u0103 refer mai departe, cu excep\u0163ia cazurilor c\u00e2nd precizez c\u0103 este un altul) \u00cemi evoc\u0103 tenta lemnului ars de intemperii, \u00cen timp ce un a fran\u0163uzesc \u00cemi sugereaz\u0103 abanos lustruit. Acest grup negru mai include g tare (cauciuc vulcanizat) \u015fi r (o c\u00e2rp\u0103 murdar\u0103 de funingine care e sf\u00e2\u015fiat\u0103). N, ca f\u0103ina de ov\u0103z, l, neputincios \u015fi prost\u0103nac, precum \u015fi oglinjoara de m\u00e2n\u0103 cu dos de filde\u015f a lui o, fac parte din grupul alb. M\u0103 deruteaz\u0103 fran\u0163uzescul on, pe care-l v\u0103d ca suprafa\u0163a tensionat\u0103, care d\u0103 pe afar\u0103, a alcoolului dintr-un p\u0103h\u0103rel. Trec\u00e2nd la grupul albastru, g\u0103sim x-ul ca de o\u0163el, z ca un nor de furtun\u0103 \u015fi k sem\u0103n\u00e2nd cu meri\u015forul. \u00centruc\u00e2t exist\u0103 o interac\u0163iune subtil\u0103 \u00centre sunet \u015fi form\u0103, eu \u00cel v\u0103d pe q mai maro dec\u00e2t k, \u00cen timp ce s nu este bleu deschis precum c, ci o combina\u0163ie ciudat\u0103 de azuriu cu sidef. Nuan\u0163ele apropiate nu se contopesc \u015fi diftongii nu au culorile lor distincte, dec\u00e2t atunci c\u00e2nd sunt reprezenta\u0163i printr-un singur caracter \u00centr-o alt\u0103 limb\u0103 (astfel litera ruseasc\u0103 gri \u015fi pufoas\u0103, cu trei tulpini, reprezent\u00e2nd sunetul sh, o liter\u0103 la fel de veche ca apele n\u0103valnice ale Nilului, influen\u0163eaz\u0103 reprezentarea ei \u00cen englez\u0103). M\u0103 gr\u0103besc s\u0103 \u00cenchei lista p\u00e2n\u0103 nu sunt \u00centrerupt. \u00cen grupul verde, sunt: f, cel ca frunza de arin, p, ca un m\u0103r necopt \u015fi t, de culoarea fisticului. Pentru w nu g\u0103sesc ceva mai bun dec\u00e2t un verde \u00cenchis combinat cu violet. Sunetele galbene includ diversele e-uri, \u015fi i-uri, d-ul crem, y-ul auriu str\u0103lucitor \u015fi u, a c\u0103rui valoare alfabetic\u0103 nu o pot exprima dec\u00e2t prin \u201eal\u0103miu cu un luciu m\u0103sliniu\u201c. \u00cen grupul maro, sunt: nuan\u0163a bogat\u0103, cauciucat\u0103 a moalelui g, aceea, mai palid\u0103, a lui j \u015fi aceea de \u015fireturi bej a lui h. \u00cen sf\u00e2r\u015fit, printre cele ro\u015fii, b are nuan\u0163a denumit\u0103 de pictori \u201esiena\u201c ars\u0103, m este un pliseu de flanel roz, iar ast\u0103zi am g\u0103sit echivalentul perfect al lui v, acela de \u201ecuar\u0163 trandafiriu\u201c, \u00cen Dic\u0163ionarul Culorii al lui Maerz \u015fi Paul. Cuv\u00e2ntul pentru curcubeu, un curcubeu primitiv, dar categoric n\u0103molos, este aproape imposibil de pronun\u0163at \u00cen limbajul meu: kzspygv. Primul autor care a discutat despre audition color\u00e9e, a fost \u2013 din c\u00e2te \u015ftiu eu \u2013, un medic albinos, \u00cen 1812, la Erlangen. Confesiunile unui sinestet li se par probabil plictisitoare \u015fi pre\u0163ioase celor care sunt ocroti\u0163i de asemenea scurgeri \u015fi curen\u0163i prin ziduri mai solide dec\u00e2t ale mele. Mamei \u00cens\u0103, toate astea i se p\u0103reau foarte normale. Chestiunea a intrat \u00cen discu\u0163ie \u00centr-o zi din al \u015faptelea an de via\u0163\u0103 al meu, c\u00e2nd construiam un turn folosind o gr\u0103mad\u0103 din vechile cuburi ce reprezentau alfabetul. I-am spus ca din \u00cent\u00e2mplare c\u0103 toate erau gre\u015fit colorate. Am descoperit apoi c\u0103 unele dintre literele ei aveau aceea\u015fi nuan\u0163\u0103 cu ale mele \u015fi c\u0103, pe l\u00e2ng\u0103 asta, notele muzicale aveau asupra ei efecte optice. Mie nu-mi evocau absolut nici un cromatism. \u00cemi pare r\u0103u c\u0103 trebuie s-o spun, dar muzica nu \u00censeamn\u0103 pentru mine dec\u00e2t o \u00cen\u015firuire arbitrar\u0103 de sunete, mai mult sau mai pu\u0163in enervante. \u00cen anumite circumstan\u0163e sentimentale pot s\u0103 suport convulsiile unei viori cu sunet plin, dar pianul de concert \u015fi toate instrumentele de suflat, administrate \u00cen doze mici, m\u0103 plictisesc, iar \u00cen doze mai mari simt c\u0103-mi iau pielea de pe mine. \u00cen pofida numeroaselor opere la care eram supus s\u0103 asist \u00cen fiecare iarn\u0103 (cred c\u0103 am v\u0103zut Ruslan \u015fi Pikovaia Dama de cel pu\u0163in dou\u0103sprezece ori \u00cen decurs de numai ani), slaba mea reac\u0163ie fa\u0163\u0103 de muzic\u0103 era total anihilat\u0103 de cazna vizual\u0103 de a ne putea citi peste um\u0103rul lui Pimen sau de a \u00cencerca \u00cen zadar s\u0103-mi imaginez fluturii zbur\u00e2nd printre florile \u00centunecate din gr\u0103dina Julietei. Mama f\u0103cea tot ce putea ca s\u0103 \u00cencurajeze sensibilitatea mea general\u0103 fa\u0163\u0103 de stimulii vizuali. C\u00e2te acuarele a pictat pentru mine! Ce revela\u0163ie am avut c\u00e2nd mi-a ar\u0103tat liliacul crescut din combina\u0163ia ro\u015fului cu albastrul! \u00cen casa noastr\u0103 din St. Petersburg, scotea uneori dintr-o ni\u015f\u0103 secret\u0103 din peretele camerei ei de toalet\u0103 (\u00cen care m\u0103 n\u0103scusem), o gr\u0103mad\u0103 de bijuterii, ca s\u0103 m\u0103 amuze \u00cenainte de culcare. Eram foarte mic pe atunci \u015fi acele diademe, coliere \u015fi inele sclipitoare nu mi se p\u0103reau cu nimic mai prejos prin misterul \u015fi vraja pe care le r\u0103sp\u00e2ndeau, dec\u00e2t iluminarea ora\u015fului \u00cen timpul serb\u0103rilor imperiale, c\u00e2nd, \u00cen lini\u015ftea v\u0103tuit\u0103 a unei nop\u0163i geroase, uria\u015fe monograme, coroane \u015fi alte semne heraldice alc\u0103tuite din becuri colorate \u2013 safire, smaralde, rubine \u2013 lic\u0103reau cu un fel de obligativitate fermecat\u0103 deasupra corni\u015felor tivite cu z\u0103pad\u0103 de pe fa\u0163adele caselor din str\u0103zile reziden\u0163iale. \n2 Numeroasele mele boli din copil\u0103rie ne-au apropiat \u015fi mai mult pe mama \u015fi pe mine. C\u00e2nd eram mic, manifestam o \u00cenclina\u0163ie deosebit\u0103 pentru matematic\u0103, pe care mi-am pierdut-o total \u00cen tinere\u0163ea mea, ciudat de lipsit\u0103 de orice talent. Acest dar juca un rol oribil \u00cen lupta cu febra de amigdalit\u0103 sau scarlatin\u0103, c\u00e2nd sim\u0163eam sfere imense \u015fi numere uria\u015fe umfl\u00e2ndu-se necontenit \u00cen creierul care m\u0103 durea. Un profesor nechibzuit \u00cemi explicase logaritmii mult prea de timpuriu \u015fi citisem (\u00centr-o publica\u0163ie britanic\u0103, The Boy\u2019s Own Paper, parc\u0103) despre un calculator hindus care putea g\u0103si \u00cen exact dou\u0103 secunde r\u0103d\u0103cina a \u015faptea din \u2013 s\u0103 zicem \u2013 3529471145760275132301897342055866171392 (nu sunt sigur c\u0103 mi-l amintesc bine; \u00cen orice caz r\u0103d\u0103cina era 212). Asemenea mon\u015ftri erau z\u0103misli\u0163i de delirul meu \u015fi singurul mod \u00cen care \u00cei puteam \u00cempiedica s\u0103 m\u0103 scoat\u0103 \u00cen ghion\u0163i din mine \u00censumi era s\u0103-i ucid, extr\u0103g\u00e2ndu-le inimile. Dar erau mult prea puternici \u015fi eu st\u0103team treaz nop\u0163ile, alc\u0103tuind cu mult\u0103 cazn\u0103 propozi\u0163ii ciuntite, pentru a \u00cencerca s\u0103-i explic mamei tot felul de lucruri. \u00cen delirul meu ea recuno\u015ftea senza\u0163ii tr\u0103ite \u015fi de ea \u015fi \u00cen\u0163elegerea ei readucea universul meu \u00cen expansiune la o dimensiune newtonian\u0103. Viitorul specialist \u00centr-un domeniu literar at\u00e2t de plicticos precum autoplagiatul va dori s\u0103 confrunte experien\u0163a protagonistului din romanul meu, Darul, cu evenimentul originar. \u00centr-o zi, dup\u0103 o lung\u0103 boal\u0103, z\u0103c\u00e2nd \u00cen pat, \u00cenc\u0103 foarte sl\u0103bit, m-am pomenit c\u0103 m\u0103 cufund \u00centr-o neobi\u015fnuit\u0103 stare de euforie, sim\u0163indu-m\u0103 u\u015for \u015fi odihnit. \u015etiam c\u0103 mama plecase s\u0103-mi cumpere cadoul zilnic care \u00cemi f\u0103cea convalescen\u0163ele at\u00e2t de pl\u0103cute. Nu puteam ghici \u00cen ce va consta de data asta, dar prin cristalul st\u0103rii mele ciudat de transparente vedeam foarte vie imaginea ei str\u0103b\u0103t\u00e2nd strada Morskaia spre bulevardul Nevski. Z\u0103ream sania u\u015foar\u0103 tras\u0103 de un arm\u0103sar murg. Auzeam forn\u0103itul, cl\u0103mp\u0103nitul ritmic al testiculelor lui \u015fi bufnitura produs\u0103 de buc\u0103\u0163ile de z\u0103pad\u0103 \u00cenghe\u0163at\u0103 c\u00e2nd se loveau de partea din fa\u0163\u0103 a saniei. \u00cen fa\u0163a ochilor mei \u015fi ai mamei se profila spinarea vizitiului, \u00cen pufoaica lui albastr\u0103 \u015fi cu ceasul \u00cembr\u0103cat \u00cen piele (era dou\u0103 \u015fi dou\u0103zeci) prins \u00cen spate, la centur\u0103, pe sub care se rotunjeau ca un dovleac bucile uria\u015fului s\u0103u \u015fezut, bine \u00cenfofolit. Vedeam blana de foc\u0103 a mamei \u015fi, pe m\u0103sur\u0103 ce goneau tot mai iute prin ger, man\u015fonul pe care \u015fi-l ridica \u00cen fa\u0163\u0103 \u2013 acel gest gra\u0163ios al unei doamne din St. Petersburg, \u00cen timpul c\u0103l\u0103toriilor de iarn\u0103. Voluminoasa blan\u0103 de urs care o acoperea p\u00e2n\u0103 la talie era prins\u0103 \u00cen dou\u0103 col\u0163uri, prin ni\u015fte inele, de cele dou\u0103 m\u00e2nere laterale ale sp\u0103tarului scund al banchetei pe care \u015fedea. \u015ei \u00cen spatele ei, \u0163in\u00e2ndu-se de aceste m\u00e2nere, st\u0103tea \u00cen picioare pe un suport \u00cengust, deasupra extremit\u0103\u0163ilor din spate ale t\u0103lpilor saniei, un valet cu p\u0103l\u0103rie cu cocard\u0103. Urm\u0103rind \u00cen continuare sania, am v\u0103zut-o oprindu-se la magazinul Treumann (ustensile de scris, brelocuri de bronz, c\u0103r\u0163i de joc). Mama a ie\u015fit imediat din magazin, urmat\u0103 de valetul care ducea obiectul cump\u0103rat, aparent un creion. M-am mirat c\u0103 nu ducea ea singur\u0103 un obiect at\u00e2t de mic \u015fi aceast\u0103 nepl\u0103cut\u0103 problem\u0103 dimensional\u0103 a produs o vag\u0103 revenire, din fericire foarte scurt\u0103, a \u201eefectului de dilatare a min\u0163ii\u201c, care sperasem c\u0103 disp\u0103ruse odat\u0103 cu febra. \u00cen timp ce era din nou instalat\u0103 \u00cen sanie, am v\u0103zut cum ie\u015feau aburi din to\u0163i, inclusiv din cal. Am v\u0103zut de asemenea grimasa familiar\u0103 pe care a f\u0103cut-o desf\u0103c\u00e2ndu-\u015fi re\u0163eaua deas\u0103 a voalului legat prea str\u00e2ns peste fa\u0163\u0103 \u015fi, \u00cen timp ce scriu acest lucru, simt din nou pe buze senza\u0163ia de tandre\u0163e reticular\u0103 pe care o sim\u0163eam c\u00e2nd \u00cei s\u0103rutam obrazul acoperit cu voal \u2013 acea senza\u0163ie zboar\u0103 din nou spre mine cu un strig\u0103t de bucurie, dinspre trecutul cu z\u0103pezi albastre \u015fi cu ferestre albastre (perdelele nu sunt \u00cenc\u0103 trase). C\u00e2teva minute mai t\u00e2rziu, a intrat \u00cen camera mea. \u0162inea \u00cen bra\u0163e un pachet mare. \u00cen viziunea mea, dimensiunile lui fuseser\u0103 mult reduse \u2013 poate pentru c\u0103 eu rectificam subliminal ceea ce logica m\u0103 prevenea c\u0103 ar putea fi \u00cenc\u0103 temutele r\u0103m\u0103\u015fi\u0163e ale lumii dilatate a delirului. Obiectul se dovedi a fi un uria\u015f creion Faber poligonal, lung de un metru \u015fi jum\u0103tate \u015fi corespunz\u0103tor de gros. Fusese expus ca reclam\u0103 \u00cen vitrina magazinului \u015fi ea presupusese c\u0103 mi-l doream, a\u015fa cum \u00cemi doream orice obiect care nu era de v\u00e2nzare. Patronul magazinului s-a v\u0103zut obligat s\u0103 sune un agent al firmei, un anume \u201edoctor\u201c Libner (de parc\u0103 tranzac\u0163ia ar fi avut o semnifica\u0163ie patologic\u0103). \u00cen groaznicul r\u0103stimp al unei clipe, m-am \u00centrebat dac\u0103 v\u00e2rful era \u00centr-adev\u0103r din grafit. Era. C\u00e2\u0163iva ani mai t\u00e2rziu m-am convins, perfor\u00e2nd creionul \u00centr-o parte, c\u0103 mina se desf\u0103\u015fura pe toat\u0103 lungimea \u2013 o ilustrare perfect\u0103 a artei, de dragul artei, \u00cembr\u0103\u0163i\u015fat\u0103 \u015fi de doctorul Faber, \u015fi de doctorul Libner, de vreme ce creionul era prea mare pentru a fi folosit \u015fi, \u00centr-adev\u0103r, nici nu avea acest scop. \u201eO, da\u201c, spunea ea c\u00e2nd \u00cei vorbeam de cutare sau cutare senza\u0163ie neobi\u015fnuit\u0103. \u201eDa, cunosc toate astea\u201c, \u015fi, cu o candoare oarecum stranie, discuta despre fenomene precum vederea dubl\u0103, u\u015foare b\u0103t\u0103i \u00cen lemnul unor mese cu trei picioare, presim\u0163iri, sau senza\u0163ia de d\u00e9j\u00e0 vu. Str\u0103mo\u015fii ei direc\u0163i avuseser\u0103 \u00cenclina\u0163ii spre sectarism. Se ducea la biseric\u0103 doar \u00cen postul Pa\u015ftilor \u015fi de Pa\u015fti. Tendin\u0163ele ei schismatice se manifestau prin antipatia s\u0103n\u0103toas\u0103 fa\u0163\u0103 de ritualul Bisericii Greco-Catolice \u015fi a preo\u0163ilor ei. Sim\u0163ea o atrac\u0163ie profund\u0103 pentru latura moral\u0103 \u015fi poetic\u0103 a Evangheliei, dar nu sim\u0163ea nevoia s\u0103 se sprijine pe nici o dogm\u0103. \u00cenfrico\u015f\u0103toarea nesiguran\u0163\u0103 a vie\u0163ii de apoi, cu lipsa ei de intimitate, nu intra \u00cen vederile ei. Religiozitatea ei profund\u0103 \u015fi pur\u0103 se manifesta printr-o credin\u0163\u0103 egal\u0103 \u00cen existen\u0163a unei alte lumi \u015fi a imposibilit\u0103\u0163ii de a o \u00cen\u0163elege \u00cen termenii vie\u0163ii p\u0103m\u00e2ntene. Tot ce puteai face era s\u0103 arunci o privire, prin cea\u0163\u0103 \u015fi himere, spre ceva real dinaintea ta, a\u015fa cum persoanele \u00cenzestrate cu o neobi\u015fnuit\u0103 persisten\u0163\u0103 a activit\u0103\u0163ii cerebrale diurne sunt capabile s\u0103 \u00centrevad\u0103 \u00cen somnul cel mai profund, undeva, dincolo de chinul unui co\u015fmar \u00cenc\u00e2lcit \u015fi stupid, realitatea ordonat\u0103 a ceasurilor de trezie. \n3 S\u0103 iube\u015fti din tot sufletul \u015fi s\u0103 la\u015fi restul \u00cen m\u00e2inile soartei, era singura regul\u0103 pe care o respecta mama. \u201eVot zapomni\u201c (\u0163ine minte)\u201c, spunea ea pe un ton conspirativ c\u00e2nd \u00cemi atr\u0103gea aten\u0163ia asupra cut\u0103rui sau cut\u0103rui lucru frumos de la Vira \u2013 o cioc\u00e2rlie av\u00e2nt\u00e2ndu-se spre cerul ca laptele cov\u0103sit al unei zile mohor\u00e2te de prim\u0103var\u0103, fulgere fotografiind noaptea, un p\u00e2lc de copaci, paleta frunzelor de ar\u0163ar pe nisipul cafeniu, urmele palmate ale picioarelor unei p\u0103s\u0103ri mici pe z\u0103pada proasp\u0103t\u0103. Ca \u015fi cum ar fi sim\u0163it c\u0103 peste c\u00e2\u0163iva ani partea tangibil\u0103 a lumii ei va pieri, cultiva o extraordinar\u0103 con\u015ftientizare a diverselor vestigii ale timpului distribuite pe tot domeniul nostru de la \u0163ar\u0103. \u00ce\u015fi \u00cendr\u0103gea trecutul cu aceea\u015fi \u00cenfl\u0103c\u0103rare retrospectiv\u0103 cu care reconstitui eu acum imaginea ei \u015fi trecutul meu. Astfel, am mo\u015ftenit \u00centr-un fel, un superb simulacru \u2013 frumuse\u0163ea propriet\u0103\u0163ii intangibile, a mo\u015fiei ireale \u2013 \u015fi aceasta s-a dovedit a fi o splendid\u0103 preg\u0103tire pentru capacitatea mea de a \u00cendura pierderile de mai t\u00e2rziu. Simbolurile \u015fi \u00censemnele ei speciale mi-au devenit la fel de dragi \u015fi de sfinte precum erau pentru ea. Printre acestea era \u00cenc\u0103perea care fusese rezervat\u0103 \u00cen trecut pasiunii \u00cendr\u0103gite de mama, un laborator de chimie; mai era teiul care marca locul de pe marginea drumului ce urca spre satul Griazno (accentul pe ultima silab\u0103), pe panta cea mai abrupt\u0103 unde preferai s\u0103 \u201eiei bicicleta de coarne\u201c (b\u00efka za roga), dup\u0103 cum \u00cei pl\u0103cea tatii, ciclist pasionat, s\u0103 spun\u0103, locul unde el o ceruse \u00cen c\u0103s\u0103torie; mai era, \u00cen a\u015fa-numitul parc \u201evechi\u201c, arhaicul teren de tenis, acum o zon\u0103 acoperit\u0103 cu mu\u015fchi, cu mu\u015furoaie de c\u00e2rti\u0163e \u015fi cu ciuperci, care fusese scena unor vesele \u00centreceri \u00cen anii optzeci \u015fi nou\u0103zeci (chiar \u015fi sobrul ei tat\u0103 \u00ce\u015fi lep\u0103da haina \u015fi \u00cencerca racheta cea mai grea), dar pe care, c\u00e2nd eu am \u00cemplinit zece ani, natura \u00cel f\u0103cuse s\u0103 dispar\u0103, cu meticulozitatea cu care o radier\u0103 \u015fterge o problem\u0103 de geometrie. \u00cen perioada aceea se amenajase un excelent teren modern, \u00cen fundul p\u0103r\u0163ii \u201enoi\u201c a parcului de c\u0103tre muncitori califica\u0163i adu\u015fi din Polonia \u00cen acest scop. Un gard lung din plas\u0103 de s\u00e2rm\u0103 \u00cel desp\u0103r\u0163ea de paji\u015ftea cu flori care \u00cencadra p\u0103m\u00e2ntul lui ro\u015fiatic. Dup\u0103 o noapte umed\u0103, terenul c\u0103p\u0103ta un luciu maroniu \u015fi liniile albe erau revopsite cu cret\u0103 lichid\u0103, dintr-o g\u0103leat\u0103 verde, de c\u0103tre Dmitri, cel mai scund \u015fi mai b\u0103tr\u00e2n gr\u0103dinar al nostru, un pitic blajin, cu cizme negre \u015fi ruba\u015fc\u0103 ro\u015fie, care se retr\u0103gea \u00cencet, \u00cencovoiat de spate, \u00cen timp ce trasa linia cu pensula. Un gard viu din tufe de maz\u0103re siberian\u0103 (\u201eacacia galben\u0103\u201c din nordul Rusiei), cu o deschidere \u00cen mijloc, care corespundea cu paravanul terenului, se desf\u0103\u015fura paralel cu gardul de s\u00e2rm\u0103 \u015fi ducea spre o c\u0103rare numit\u0103 tropinka Sfinksov (\u201ec\u0103rarea Sphingidelor\u201c), din cauza fluturilor care vizitau \u00cen amurg liliecii spumo\u015fi, \u00cen\u015fira\u0163i de-a lungul bordurii din fa\u0163a gardului viu, care se \u00centrerupea \u015fi ea la mijloc. Aceast\u0103 c\u0103rare alc\u0103tuia bara unui mare T, a c\u0103rui linie vertical\u0103 era aleea de stejari zvel\u0163i, de o seam\u0103 cu mama, care traversa (dup\u0103 cum am spus) noul parc, pe toat\u0103 lungimea. Privind \u00cen lungul acestei alei, de la baza T-ului de l\u00e2ng\u0103 peronul casei, puteai s\u0103 distingi foarte clar micul spa\u0163iu str\u0103lucitor la cinci sute de metri dep\u0103rtare \u2013 sau la cincizeci de ani dep\u0103rtare fa\u0163\u0103 de momentul \u00cen care m\u0103 aflu acum. Instructorul nostru curent sau tata, c\u00e2nd st\u0103tea cu noi la \u0163ar\u0103, \u00cel aveau invariabil ca partener pe fratele meu, \u00cen furtunoasele noastre dubluri familiale. \u201eLove\u015fte!\u201c striga mama \u00cen stilul vechi, \u00centinz\u00e2ndu-\u015fi \u00cenainte piciorul ei mic \u015fi aplec\u00e2ndu-\u015fi capul acoperit cu o p\u0103l\u0103rie alb\u0103 pentru a salva un serviciu con\u015ftiincios, slab. Eu m\u0103 enervam repede pe ea \u015fi ea pe b\u0103ie\u0163ii de mingi, doi \u0163\u0103rani tineri \u00cen picioarele goale (nepotul cu nas turtit al lui Dmitri \u015fi fratele geam\u0103n al dr\u0103gu\u0163ei Polenka, fiica vizitiului principal). Vara nordic\u0103 devenea tropical\u0103 pe la str\u00e2nsul recoltei. Ro\u015fu la fa\u0163\u0103, Serghei \u00ce\u015fi v\u00e2ra racheta \u00centre genunchi \u015fi \u00ce\u015fi \u015ftergea cu r\u00e2vn\u0103 ochelarii. Plasa mea de fluturi sta proptit\u0103 de gardul de s\u00e2rm\u0103 \u2013 pentru orice eventualitate. Cartea lui Wallis Myers despre tenisul de c\u00e2mp sta deschis\u0103 pe o banc\u0103 \u015fi, dup\u0103 fiecare schimb de mingi, tata (un juc\u0103tor de prim\u0103 m\u00e2n\u0103, cu un serviciu n\u0103prasnic \u00cen stilul lui Frank Riseley \u015fi un frumos \u201elifting drive\u201c) ne \u00centreba pedant pe fratele meu \u015fi pe mine dac\u0103 am izbutit s\u0103 intr\u0103m \u00cen acea stare de gra\u0163ie care este \u201eurm\u0103rirea continu\u0103 a mingii\u201c. Uneori, o miraculoas\u0103 spargere de nori ne obliga s\u0103 ne \u00cenghesuim sub un ad\u0103post dintr-un col\u0163 al terenului, \u00cen timp ce b\u0103tr\u00e2nul Dmitri era trimis s\u0103 aduc\u0103 din cas\u0103 umbrele \u015fi mantale de ploaie. Dup\u0103 un sfert de ceas, reap\u0103rea sub un mald\u0103r de haine pe lunga alee \u015fi, pe m\u0103sur\u0103 ce \u00cenainta, \u00ce\u015fi rec\u0103p\u0103ta petele de leopard, c\u0103ci soarele str\u0103lucea din nou \u015fi imensa lui povar\u0103 nu mai f\u0103cea trebuin\u0163\u0103. Mamei \u00cei pl\u0103ceau toate jocurile de \u00cendem\u00e2nare \u015fi de noroc. \u00cen m\u00e2inile ei pricepute, cele o mie de piese ale unui joc de puzzle alc\u0103tuiau treptat o scen\u0103 de v\u00e2n\u0103toare englezeasc\u0103; ceea ce p\u0103rea un picior de cal se dovedea a fi ramura unui ulm \u015fi piesa, c\u0103reia p\u00e2n\u0103 atunci nu i se g\u0103sise locul, umplea perfect un gol pe fundalul pestri\u0163, produc\u00e2ndu-\u0163i delicata bucurie a unei satisfac\u0163ii abstracte \u015fi totu\u015fi tactile. \u00centr-un timp, era pasionat\u0103 dup\u0103 pocher, joc introdus \u00cen societatea petersburghez\u0103 prin intermediul cercurilor diplomatice, \u015fi de aceea unele combina\u0163ii au p\u0103truns cu frumoasele lor denumiri fran\u0163uze\u015fti \u2013 brelan, pentru \u201etrei c\u0103r\u0163i de acela\u015fi fel\u201c, couleur, pentru toate c\u0103r\u0163ile de aceea\u015fi culoare \u015fi a\u015fa mai departe. Jocul cel mai popular pe atunci era pocherul cu cacealma la care jokerul \u00cenlocuia orice carte \u015fi care era acompaniat de clinchetul banilor din pot. \u00cen ora\u015f, mama juca deseori pocher \u00cen casele unor prieteni, p\u00e2n\u0103 la trei noaptea, aceasta fiind o distrac\u0163ie de societate \u00cen ultimii ani dinaintea Primului R\u0103zboi Mondial; iar mai t\u00e2rziu, \u00cen exil, \u015fi-l imagina (la fel de uimit\u0103 \u015fi de dezn\u0103d\u0103jduit\u0103, ca atunci c\u00e2nd \u015fi-l amintea pe b\u0103tr\u00e2nul Dmitri) pe \u015foferul Pirogov, care p\u0103rea s-o a\u015ftepte \u00cenc\u0103 \u00cen gerul necru\u0163\u0103tor al unei nop\u0163i nesf\u00e2r\u015fite, de\u015fi, \u00cen ceea ce-l privea, veghea \u00cei era probabil de mult timp \u00cendulcit\u0103 de un ceai cu rom \u00centr-o buc\u0103t\u0103rie primitoare. Una dintre cele mai mari pl\u0103ceri ale ei pe timpul verii era jocul tipic rusesc hodit\u2019 po grib\u00ef (la cules de ciuperci). Pr\u0103jite \u00cen unt \u015fi \u00cengro\u015fate cu sm\u00e2nt\u00e2n\u0103, delicioasele ei capturi ap\u0103reau cu regularitate pe masa noastr\u0103 de pr\u00e2nz. De\u015fi nu momentul degust\u0103rii lor era important pentru ea. Bucuria ei era c\u0103utarea lor \u015fi aceast\u0103 c\u0103utare avea regulile ei. De pild\u0103, nu culegea niciodat\u0103 bure\u0163i; nu culegea dec\u00e2t ciupercile comestibile din specia Boletus (ciuperca maro-ro\u015fcat\u0103 edulis, ciuperca maro scaber, cea ro\u015fie aurantiacus, \u015fi alte c\u00e2teva rude apropiate), denumite \u201eciuperci tubulare\u201c sau definite sec de micologi \u201eciuperci terestre cu tulpina central\u0103, c\u0103rnoase, fetide\u201c. P\u0103l\u0103riile lor compacte \u2013 \u00cenfipte bine la cele tinere, robuste \u015fi apetisant boltite la cele mature \u2013 au o c\u0103ptu\u015feal\u0103 neted\u0103 (nu lamelat\u0103) \u015fi o tulpin\u0103 v\u00e2njoas\u0103, elegant\u0103. Prin simplitatea clasic\u0103 a formei lor, boletele se deosebesc considerabil de \u201eciuperca adev\u0103rat\u0103\u201c, cu lamelele ei absurde \u015fi cu inutilul ei inel de pe tulpin\u0103. Cu toate acestea, na\u0163iunile cu gusturi mai \u015fov\u0103ielnice \u00ce\u015fi limiteaz\u0103 cuno\u015ftin\u0163ele \u015fi apetitul la acestea din urm\u0103, inferiorii \u015fi ur\u00e2\u0163ii bure\u0163i, \u015fi \u00cen felul acesta, pentru mintea profan\u0103 a anglo-americanilor, aristocraticele bolete sunt, \u00cen cel mai bun caz, un fel de ciuperci otr\u0103vitoare reformate. Pe ploaie, frumoasele bolete r\u0103s\u0103reau \u00cen num\u0103r mare sub brazii, mestecenii \u015fi plopii din parcul nostru, \u00cendeosebi \u00cen partea sa veche, la est de drumul de tr\u0103suri care \u00cemp\u0103r\u0163ea parcul \u00cen dou\u0103. Ad\u0103posturile sale umbroase emanau pe atunci mirosul specific al boletelor care fac s\u0103 se dilate n\u0103rile rusului \u2013 acel amestec maroniu, jilav, pl\u0103cut, de mu\u015fchi umed, p\u0103m\u00e2nt rodnic \u015fi frunze putrezite. Dar trebuia s\u0103 scotoce\u015fti \u015fi s\u0103 te ui\u0163i bine dup\u0103 o ciuperc\u0103 gustoas\u0103, \u00cen timp ce umblai prin frunzi\u015ful ud de sub copaci, p\u00e2n\u0103 s\u0103 descoperi \u015fi s\u0103 extragi cu grij\u0103 din p\u0103m\u00e2nt ceva cu adev\u0103rat frumos, cum ar fi o familie de pui de edulis cu capi\u015foane sau acea varietate de scaeber asem\u0103n\u0103toare cu marmura. \u00cen dup\u0103-amiezile \u00cennorate, singur\u0103 \u00cen ploaia m\u0103runt\u0103, cu un co\u015f pe bra\u0163 (p\u0103tat cu albastru pe din\u0103untru de cineva care pusese afine \u00cen el), mama pornea \u00centr-un lung tur de cules ciuperci. Spre ora cinei, putea fi v\u0103zut\u0103 ie\u015find din ad\u00e2ncurile nebuloase ale unei alei din parc, mica ei siluet\u0103, \u00centr-o pelerin\u0103 cu glug\u0103, din stof\u0103 de l\u00e2n\u0103 maro-verzuie, pe care nenum\u0103rate pic\u0103turi de umezeal\u0103 o pref\u0103ceau \u00centr-un fel de cea\u0163\u0103 plutind \u00cen jurul ei. \u00cen timp ce se apropia pe sub copacii care picurau \u015fi m\u0103 z\u0103rea, fa\u0163a ei c\u0103p\u0103ta o expresie ciudat\u0103, m\u00e2hnit\u0103, care ar fi putut semnifica ghinion, dar care eu \u015ftiam c\u0103 reprezint\u0103 sublima bucurie re\u0163inut\u0103, prev\u0103z\u0103toare, a v\u00e2n\u0103torului victorios. \u00cenainte de a ajunge la mine, \u00ce\u015fi l\u0103sa co\u015ful jos, cobor\u00e2ndu-\u015fi brusc bra\u0163ul \u015fi um\u0103rul \u015fi sco\u0163\u00e2nd un oftat, simul\u00e2nd o epuizare exagerat\u0103, pentru a sublinia greutatea lui, fabuloasa lui plin\u0103tate. \u00ce\u015fi \u00centindea apoi boletele \u00cen cercuri concentrice, pentru a le num\u0103ra \u015fi a le sorta, pe o mas\u0103 rotund\u0103 de gr\u0103din\u0103 din fier, de l\u00e2ng\u0103 o banc\u0103 de gr\u0103din\u0103 alb\u0103. Cele b\u0103tr\u00e2ne, cu carnea spongioas\u0103, murdar\u0103, erau eliminate \u015fi r\u0103m\u00e2neau doar cele tinere \u015fi proaspete. \u00cenainte de a fi adunate de o slujnic\u0103 pentru a fi duse \u00centr-un loc necunoscut de ea, locul de execu\u0163ie, care n-o interesa, mama mai st\u0103tea o clip\u0103 s\u0103 le admire, cu o privire str\u0103lucitoare de satisfac\u0163ie t\u0103cut\u0103. Deseori se \u00cent\u00e2mpla ca la sf\u00e2r\u015fitul vreunei zile ploioase, soarele s\u0103 mai lic\u0103reasc\u0103 palid \u00cenainte de a apune deasupra mesei jilave pe care erau \u00centinse ciupercile ei, foarte colorate, unele purt\u00e2nd urmele vegeta\u0163iei din jurul lor \u2013 c\u00e2te un fir de iarb\u0103 lipit de o p\u0103l\u0103rie cafenie v\u00e2scoas\u0103 sau o buc\u0103\u0163ic\u0103 de mu\u015fci ce \u00cembr\u0103ca baza bulboas\u0103 a unei codi\u0163e cu puncte \u00centunecate. \u015ei mai era printre ele c\u00e2te o omid\u0103 micu\u0163\u0103 \u015ferpuindu-\u015fi trupul \u015fi m\u0103sur\u00e2nd cum ar face un copil cu degetul mare \u015fi ar\u0103t\u0103torul, marginea mesei, ridic\u00e2ndu-se din loc \u00cen loc pentru a c\u0103uta zadarnic tufa din care fusese dislocat\u0103. \n4 Nu numai c\u0103 mama nu vizita niciodat\u0103 buc\u0103t\u0103ria \u015fi aripa servitorilor, dar ele erau at\u00e2t de departe de preocup\u0103rile ei, de parc\u0103 ar fi fost \u00cenc\u0103perile corespunz\u0103toare dintr-un hotel. Tata n-avea nici el vreo \u00cenclina\u0163ie administrativ\u0103 pentru a conduce gospod\u0103ria. Comanda totu\u015fi masa. Oft\u00e2nd u\u015for, deschidea un fel de album pe care i-l punea majordomul pe masa din sufragerie, dup\u0103 desert, \u015fi a\u015fternea pe h\u00e2rtie, cu scrisul lui elegant \u015fi curg\u0103tor, menu-ul pentru ziua urm\u0103toare. Avea un obicei ciudat de a-\u015fi l\u0103sa creionul sau stiloul s\u0103 vibreze chiar deasupra h\u00e2rtiei \u00cen timp ce se g\u00e2ndea la urm\u0103torul \u015fir de cuvinte. Mama d\u0103dea din cap, aprob\u00e2nd vag sugestiile lui sau f\u0103cea o grimas\u0103. Gospod\u0103ria era cu numele pe m\u00e2na fostei ei doici, ajuns\u0103 pe vremea aceea o b\u0103bu\u0163\u0103 grea de cap, incredibil de zb\u00e2rcit\u0103 (n\u0103scut\u0103 ca roab\u0103 pe la 1830), cu o fa\u0163\u0103 mic\u0103 de broasc\u0103 \u0163estoas\u0103 melancolic\u0103 \u015fi cu ni\u015fte t\u0103lpi mari pe care le t\u00e2r\u015f\u00e2ia ve\u015fnic. Era \u00cembr\u0103cat\u0103 cu o rochie maro de c\u0103lug\u0103ri\u0163\u0103 \u015fi degaja un miros vag, dar de neuitat, de cafea \u015fi putregai. Ne \u00cengrozeam c\u00e2nd trebuia s\u0103 ne felicite de zilele de na\u015ftere \u015fi de onomastic\u0103, s\u0103rut\u00e2ndu-ne pe um\u0103r, dup\u0103 obiceiul iobagilor. Cu v\u00e2rsta devenise de o zg\u00e2rcenie patologic\u0103, \u00cendeosebi \u00cen privin\u0163a zah\u0103rului \u015fi a dulce\u0163urilor, \u015fi de aceea au intrat treptat \u00cen vigoare, cu aprobarea p\u0103rin\u0163ilor mei, alte reguli domestice, \u0163inute \u00cen secret fa\u0163\u0103 de ea. F\u0103r\u0103 s\u0103 \u015ftie asta (i s-ar fi fr\u00e2nt inima dac\u0103 ar fi \u015ftiut), r\u0103m\u0103sese parc\u0103 at\u00e2rnat\u0103 de leg\u0103tura ei de chei, \u00cen timp ce mama se str\u0103duia s\u0103-i alunge cu vorbe m\u00e2ng\u00e2ietoare b\u0103nuielile care-i mai treceau uneori prin mintea tot mai tulbure de b\u0103tr\u00e2n\u0103. Unic\u0103 st\u0103p\u00e2n\u0103 pe micul ei regat, situat departe \u015fi plin de mucegai, pe care ea \u00cel considera cel adev\u0103rat (am fi murit de foame dac\u0103 ar fi fost a\u015fa), era urm\u0103rit\u0103 mereu de privirile batjocoritoare ale lacheilor \u015fi ale cameristelor, \u00cen timp ce se furi\u015fa cu pas greoi pe lungile coridoare, pentru a piti o jum\u0103tate de m\u0103r sau ni\u015fte buc\u0103\u0163ele de biscui\u0163i Petit-Beurre adunate de pe o farfurioar\u0103. \u00centre timp, gospod\u0103ria noastr\u0103 din ora\u015f \u015fi cea de la \u0163ar\u0103, av\u00e2nd un personal permanent de vreo cincizeci de servitori, c\u0103rora nu li se cerea socoteal\u0103, constituiau scenele pe care evolua o fantastic\u0103 tiribomb\u0103 a furturilor. Conform unor m\u0103tu\u015fi b\u0103tr\u00e2ne \u015fi curioase, c\u0103rora nimeni nu le d\u0103dea aten\u0163ie, dar care p\u00e2n\u0103 la urm\u0103 s-a dovedit c\u0103 aveau dreptate, cei care conduceau din umbr\u0103 opera\u0163iunile erau buc\u0103tarul-\u015fef, Nikolai Andreevici, \u015fi gr\u0103dinarul-\u015fef, Egor, am\u00e2ndoi ni\u015fte b\u0103rba\u0163i cu ochelari, cu figuri serioase \u015fi cu t\u00e2mple c\u0103runte, ca ni\u015fte slujitori respectabili. C\u00e2nd era confruntat cu ni\u015fte note de plat\u0103 surprinz\u0103toare \u015fi de ne\u00cen\u0163eles sau c\u00e2nd se pomenea c\u0103 dintr-odat\u0103 s-au evaporat c\u0103p\u015funile de gr\u0103din\u0103 sau piersicile de ser\u0103, tata, care era jurist \u015fi politician, se sim\u0163ea r\u0103nit \u00cen m\u00e2ndria lui profesional\u0103 fiindc\u0103 nu era capabil s\u0103 \u0163in\u0103 piept economiei propriei gospod\u0103rii; dar de c\u00e2te ori ie\u015fea la iveal\u0103 c\u00e2te un caz complicat de t\u00e2lh\u0103rie, diverse scrupule sau \u00cendoieli juridice \u00cel opreau s\u0103 ia vreo m\u0103sur\u0103. C\u00e2nd bunul sim\u0163 cerea concedierea vreunui servitor tic\u0103los, aproape matematic se \u00cemboln\u0103vea grav micu\u0163ul fiu al omului respectiv \u015fi preocuparea de a-i aduce cei mai buni medici de la ora\u015f anula orice alte considera\u0163iuni. Deci \u2013 una peste alta \u2013 tata prefera s\u0103 lase toat\u0103 situa\u0163ia gospod\u0103riei \u00centr-o stare de echilibru precar (nu lipsit\u0103 de un oarecare umor pl\u0103cut), \u00cen timp ce mama \u00ce\u015fi g\u0103sea mult\u0103 alinare \u00cen speran\u0163a c\u0103 lumea iluzorie a b\u0103tr\u00e2nei ei doici nu va fi zdruncinat\u0103. Mama \u015ftia foarte bine c\u00e2t de dureros este s\u0103-\u0163i fie spulberate iluziile. Cea mai mic\u0103 dezam\u0103gire c\u0103p\u0103ta la ea dimensiunile unei catastrofe majore. \u00centr-un ajun de Cr\u0103ciun, la Vira, cu pu\u0163in timp \u00cenainte de a se na\u015fte cel de-al patrulea copil al ei, s-a \u00cent\u00e2mplat s\u0103 fie \u0163intuit\u0103 la pat de o afec\u0163iune u\u015foar\u0103 \u015fi ne f\u0103cuse pe fratele meu \u015fi pe mine (av\u00e2nd pe atunci cinci \u015fi respectiv \u015fase ani) s\u0103 promitem c\u0103 n-o s\u0103 ne uit\u0103m \u00cen ciorapii de Cr\u0103ciun pe care-i vom g\u0103si at\u00e2rna\u0163i la c\u0103p\u0103t\u00e2iul paturilor \u00cen diminea\u0163a urm\u0103toare, s\u0103-i aducem \u00cen dormitor \u015fi s\u0103 scotocim acolo \u00cen ei, ca s\u0103 asiste \u015fi ea la bucuria noastr\u0103. Dup\u0103 ce m-am trezit, m-am consultat repede cu fratele meu, dup\u0103 care, am \u00cenceput s\u0103 pip\u0103im ner\u0103bd\u0103tori ciorapii \u00cendesa\u0163i cu mici daruri \u015fi fo\u015fnind foarte pl\u0103cut; le-am scos pe r\u00e2nd, cu precau\u0163ie, am desf\u0103cut panglicile, am tras pu\u0163in h\u00e2rtiile de \u00cempachetat, examin\u00e2nd totul \u00cen lumina firav\u0103 care se strecura printr-o cr\u0103p\u0103tur\u0103 a jaluzelelor, apoi le-am \u00cempachetat din nou \u015fi le-am \u00cenghesuit \u00cenapoi, la locul lor. \u00cemi amintesc apoi cum \u015fedeam pe patul mamei, cu volumino\u015fii ciorapi \u00cen m\u00e2ini, str\u0103duindu-ne s\u0103 juc\u0103m spectacolul la care ea dorise s\u0103 asiste; dar \u00cencurcasem \u00cen a\u015fa hal h\u00e2rtiile de \u00cempachetat \u015fi am mimat at\u00e2t de prost surpriza \u015fi entuziasmul (parc\u0103-l v\u0103d pe fratele meu d\u00e2ndu-\u015fi ochii peste cap \u015fi exclam\u00e2nd, imit\u00e2nd-o pe guvernanta noastr\u0103 fran\u0163uzoaic\u0103, \u201eAh, quei c\u2019est beau!\u201c, \u00cenc\u00e2t, dup\u0103 ce ne observ\u0103 o clip\u0103, \u201epublicul\u201c nostru izbucni \u00cen pl\u00e2ns. A trecut un deceniu de atunci. A izbucnit Primul R\u0103zboi Mondial. O mul\u0163ime alc\u0103tuit\u0103 din patrio\u0163i, \u00centre care era \u015fi unchiul meu Ruka, a aruncat cu pietre \u00cen ambasada german\u0103. Petersburg-ul a dec\u0103zut, devenind Petrograd \u00cempotriva oric\u0103ror reguli de prioritate a denumirilor. Beethoven s-a dovedit a fi olandez. Jurnalele cinematografice ar\u0103tau explozii fotogenice, convulsiile unui tun, pe Poincar\u00e9 \u00cen n\u0103dragii lui de piele, b\u0103ltoace de noroi, s\u0103rmanul \u0163arevici at\u00e2t de mititel, \u00cen uniform\u0103 cerchez\u0103 cu pumnal \u015fi cartu\u015fier\u0103, surorile lui lungane \u00cembr\u0103cate \u015fleamp\u0103t, trenuri lungi \u00cen\u0163esate cu trupe. Mama a \u00cenfiin\u0163at un spital pentru solda\u0163ii r\u0103ni\u0163i. Mi-o amintesc \u00cen uniforma modern\u0103 de infirmier\u0103, gri cu alb, pe care nu putea s-o sufere, condamn\u00e2nd cu acelea\u015fi lacrimi copil\u0103re\u015fti resemnarea impenetrabil\u0103 a acelor \u0163\u0103rani infirmi \u015fi ineficacitatea compasiunii ocazionale. Chiar \u015fi mai t\u00e2rziu, rememor\u00e2nd trecutul, se \u00cenvinuia deseori (pe nedrept, \u00cemi dau seama acum) pentru c\u0103 o afectaser\u0103 mai pu\u0163in suferin\u0163ele oamenilor dec\u00e2t \u00cenc\u0103rc\u0103tura emo\u0163ional\u0103 rev\u0103rsat\u0103 asupra naturii inocente \u2013 copaci b\u0103tr\u00e2ni, cai b\u0103tr\u00e2ni, c\u00e2ini b\u0103tr\u00e2ni. Afec\u0163iunea ei deosebit\u0103 pentru c\u00e2inii dachshund maro le nedumerea pe cusurgioaicele mele m\u0103tu\u015fi. \u00cen albumele de familie ce ilustrau anii ei de tinere\u0163e, aproape c\u0103 nu exista grup care s\u0103 nu includ\u0103 \u015fi un asemenea animal \u2013 de obicei cu o parte a corpului s\u0103u flexibil neclar\u0103 \u015fi \u00centotdeauna cu acei ochi stranii, paranoici, pe care-i au c\u00e2inii dachshund \u00cen instantanee. O pereche de veterani obezi, Box I \u015fi Loulou, mai z\u0103ceau \u00cenc\u0103 la soare pe verand\u0103, c\u00e2nd eu eram copil. C\u00e2ndva, prin 1904, tata mi-a cump\u0103rat de la o expozi\u0163ie din M\u00fcnchen un c\u0103\u0163el care a devenit irascibilul dar superbul Trainy (cum l-am botezat eu, fiindc\u0103 era lung \u015fi maro ca un vagon de dormit). Una din temele muzicale ale copil\u0103riei mele era l\u0103tratul isteric al lui Trainy, pe urmele iepurelui pe care nu-l prindea niciodat\u0103, \u00cen str\u0103fundurile parcului nostru din Vira, de unde se \u00centorcea \u00cen amurg (dup\u0103 ce mama \u00cel fluierase mult timp pe aleea stejarilor) cu st\u00e2rvul uscat al unei c\u00e2rti\u0163e, \u00cen f\u0103lci, \u015fi cu scaie\u0163i \u00cen urechi. Prin 1915, a paralizat de picioare \u015fi p\u00e2n\u0103 c\u00e2nd i s-a administrat cloroform, se t\u00e2ra disperat pe suprafa\u0163a lung\u0103 \u015fi lucioas\u0103 a pardoselii acoperite cu parchet, ca un cul de jatte. Apoi cineva ne-a d\u0103ruit un alt c\u0103\u0163el, Box II, ai c\u0103rui bunici fuseser\u0103 Quina \u015fi Brom, c\u00e2inii doctorului Anton Cehov. Acest ultim dachshund ne-a \u00censo\u0163it \u00cen exil \u015fi, \u00cen 1930, \u00centr-o suburbie a Prag\u0103i (unde mama mea v\u0103duv\u0103 \u015fi-a petrecut ultimii ani de via\u0163\u0103, tr\u0103ind dintr-o mic\u0103 pensie acordat\u0103 de Guvernul ceh), mai putea fi \u00cenc\u0103 v\u0103zut ie\u015find, \u00cempotriva voin\u0163ei lui, la plimbare cu st\u0103p\u00e2na, \u00cempleticindu-se mult \u00cen urma ei \u015fi g\u00e2f\u00e2ind, \u00cengrozitor de b\u0103tr\u00e2n \u015fi furios pe botni\u0163a ceheasc\u0103 de s\u00e2rm\u0103 \u2013 un c\u00e2ine emigrant \u00centr-o hain\u0103 peticit\u0103 care nu i se potrivea. \u00cen ultimii doi ani de Cambridge, fratele meu \u015fi cu mine ne petreceam vacan\u0163ele la Berlin, unde p\u0103rin\u0163ii no\u015ftri \u00cempreun\u0103 cu cele dou\u0103 fete \u015fi cu Kirill, pe atunci \u00cen v\u00e2rst\u0103 de zece ani, ocupau unul dintre acele apartamente mari, \u00centunecoase \u015fi remarcabil de burgheze, \u00cen care am plasat at\u00e2tea familii de emigran\u0163i din romanele \u015fi povestirile mele. \u00cen noaptea de 28 martie 1922, pe la ora zece, \u00cen livingul unde, ca de obicei, mama st\u0103tea \u00centins\u0103 pe canapeaua de plu\u015f ro\u015fu din col\u0163ul camerei, se \u00cent\u00e2mpla ca eu s\u0103-i citesc versurile lui Blok despre Italia \u2013 tocmai ajunsesem la sf\u00e2r\u015fitul micului poem despre Floren\u0163a, pe care Blok o compara cu floarea delicat\u0103, eteric\u0103, de crin, c\u00e2nd ea a spus privind peste andrele: \u201eDa, da, Floren\u0163a seam\u0103n\u0103 \u00centr-adev\u0103r cu un dimn\u00cei iris, a\u015fa este! \u00cemi amintesc\u2026\u201c. \u015ei atunci sun\u0103 telefonul. Dup\u0103 1923, c\u00e2nd s-a mutat la Praga, iar eu locuiam \u00cen Germania \u015fi Fran\u0163a, nu mai puteam s-o vizitez prea des; n-am fost l\u00e2ng\u0103 ea nici c\u00e2nd a murit, \u00cen ajunul celui de-al Doilea R\u0103zboi Mondial. De c\u00e2te ori reu\u015feam s\u0103 ajung totu\u015fi la Praga, sim\u0163eam \u00centotdeauna acel fior ini\u0163ial pe care-l sim\u0163i exact \u00cenainte ca timpul, surprins nepreg\u0103tit, s\u0103-\u015fi azv\u00e2rle din nou masca familiar\u0103. \u00cen locuin\u0163a mizer\u0103 pe care o \u00cemp\u0103r\u0163ea cu \u00censo\u0163itoarea ei cea mai drag\u0103, Evghenia Konstantinovna Hofeld (1884-1957), care o \u00cenlocuise, \u00cen 1914, pe Miss Greenwood (care, la r\u00e2ndul ei, o \u00cenlocuise pe Miss Lavington) ca guvernant\u0103 a celor dou\u0103 surori ale mele (Olga, n\u0103scut\u0103 pe 5 ianuarie 1903, \u015fi Elena, n\u0103scut\u0103 pe 31 martie 1906), \u00cen jurul ei erau r\u0103sp\u00e2ndite, pe tot felul de mobile desperecheate, uzate, luate la m\u00e2na a doua, albume \u00cen care \u00cen ultimii ani copiase poeziile ei preferate, de la Maikov la Maiakovski. Un mulaj de ghips al m\u00e2inii tatei \u015fi o acuarel\u0103 cu morm\u00e2ntul lui din cimitirul greco-catolic din Tegel, acum \u00cen Berlinul de Est, \u00cemp\u0103r\u0163eau un raft cu c\u0103r\u0163i ale unor scriitori emigran\u0163i, predispuse dezintegr\u0103rii \u00cen coper\u0163ile lor de h\u00e2rtie ieftin\u0103. O cutie de s\u0103punuri acoperit\u0103 cu o p\u00e2nz\u0103 verde constituia suportul unor mici fotografii neclare, cu rame ciobite, pe care-i pl\u0103cea s\u0103 le aib\u0103 l\u00e2ng\u0103 canapeaua ei. De fapt nu avea nevoie de ele, c\u0103ci nimic nu se pierduse. A\u015fa cum o trup\u0103 de actori ambulan\u0163i poart\u0103 cu ei pretutindeni, c\u00e2t timp mai \u015ftiu \u00cenc\u0103 replicile pe dinafar\u0103, o c\u00e2mpie b\u0103tut\u0103 de v\u00e2nturi, un castel \u00cenv\u0103luit \u00cen cea\u0163\u0103 sau o insul\u0103 vr\u0103jit\u0103, tot a\u015fa p\u0103stra ea tot ce \u00cendr\u0103gise sufletul ei. O v\u0103d foarte limpede \u015fez\u00e2nd la o mas\u0103 \u015fi examin\u00e2nd senin\u0103 c\u0103r\u0163ile de joc \u00centinse \u00centr-o pasien\u0163\u0103: o v\u0103d cum st\u0103 cu cotul st\u00e2ng pe mas\u0103, proptindu-\u015fi obrazul de policarul liber al m\u00e2inii st\u00e2ngi, \u00cen care \u0163ine o \u0163igar\u0103 aproape de buze, \u00cen timp ce \u00centinde m\u00e2na dreapt\u0103 spre cartea urm\u0103toare. Pe inelar sclipesc dou\u0103 verighete \u2013 a ei \u015fi a tatei, care, fiindu-i prea larg\u0103, este legat\u0103 de a ei cu o a\u0163\u0103 neagr\u0103. Ori de c\u00e2te ori v\u0103d mor\u0163ii \u00cen vis, \u00cemi apar t\u0103cu\u0163i, m\u00e2hni\u0163i, ciudat de deprima\u0163i, cu totul altfel dec\u00e2t erau \u00cen via\u0163\u0103. \u00cei simt, f\u0103r\u0103 s\u0103 m\u0103 mir, \u00cen locuri pe care nu le-au vizitat niciodat\u0103 \u00cen timpul existen\u0163ei lor p\u0103m\u00e2ntene, \u00cen casa vreunui prieten de-al meu pe care nu l-au \u00cent\u00e2lnit niciodat\u0103. Stau deoparte, \u00cencrunta\u0163i, cu capul plecat, de parc\u0103 moartea ar fi o pat\u0103 neagr\u0103, un secret ru\u015finos de familie. \u00cen mod sigur nu atunci \u2013 nu \u00cen vis \u2013, ci atunci c\u00e2nd e\u015fti foarte treaz, \u00cen clipe de bucurie s\u0103n\u0103toas\u0103 \u015fi de \u00cemplinire, la cel mai \u00cenalt nivel al con\u015ftiin\u0163ei, au ocazia muritorii s\u0103 priveasc\u0103 dincolo de limitele lor, din catarg, din trecut \u015fi din turnul castelului lor. \u015ei de\u015fi nu se vede mare lucru prin cea\u0163\u0103, ai \u00centr-un fel sublima senza\u0163ie c\u0103 prive\u015fti \u00cen direc\u0163ia cea bun\u0103. \n", " 3 1 Un heraldist lipsit de experien\u0163\u0103 seam\u0103n\u0103 cu un c\u0103l\u0103tor medieval care \u00ce\u015fi aduce din Orient fantezii faunistice influen\u0163ate de bestiarul domestic pe care l-a de\u0163inut tot timpul, \u015fi nu de rezultatele unor cercet\u0103ri zoologice directe. Astfel, \u00cen prima versiune a acestui capitol, c\u00e2nd am descris \u00censemnele heraldice ale familiei Nabokov (uit\u00e2ndu-m\u0103 neglijent prin ni\u015fte fleacuri ale familiei cu mul\u0163i ani \u00cen urm\u0103), am reu\u015fit s\u0103 le deformez, \u00cenf\u0103\u0163i\u015f\u00e2ndu-le drept un fel de ilustra\u0163ie la un basm bun de spus la gura sobei, cu doi ur\u015fi ce pozeaz\u0103 cu o tabl\u0103 mare de \u015fah proptit\u0103 \u00centre ei. Acum, privind blazonul cu aten\u0163ie, am constatat dezam\u0103git c\u0103 de fapt sunt doi lei \u2013 ni\u015fte fiare cam maronii poate \u015fi exagerat de floco\u015fi, dar nu arat\u0103 deloc a ur\u015fi \u2013 care \u00ce\u015fi ling f\u0103lcile, ar\u0103t\u00e2nd cu arogan\u0163\u0103 spre scutul nefericitului cavaler, care este doar a \u015faisprezecea parte din tabla de \u015fah, altern\u00e2nd ultramarinul cu ro\u015fu \u00cenchis \u015fi cu o cruce sub form\u0103 de trifoi, argintat\u0103, \u00cen fiecare p\u0103trat. Deasupra se vede ce a mai r\u0103mas din cavaler: coiful lui solid \u015fi o incomod\u0103 gard\u0103 de g\u00e2t care-l \u00cempiedic\u0103 s\u0103 m\u0103n\u00e2nce, precum \u015fi un bra\u0163 viteaz ie\u015find dintr-un fel de ornament cu frunze, ro\u015fu \u00cenchis \u015fi ultramarin \u015fi \u00cenc\u0103 flutur\u00e2nd o spad\u0103 scurt\u0103. Za hrabrost\u2019, \u201epentru vitejie\u201c, st\u0103 scris pe inscrip\u0163ie. Conform v\u0103rului primar al tatei, Vladimir Viktorovici Golub\u0163ov, amator de antichit\u0103\u0163i ruse\u015fti, pe care l-am consultat \u00cen 1930, \u00centemeietorul familiei noastre a fost Nabok Murza (floruit 1380), un prin\u0163 t\u0103tar rusificat, din Muscovy. Propriul meu v\u0103r primar, Serghei Sergheevici Nabokov, erudit genealogist, m\u0103 informeaz\u0103 c\u0103 \u00cen secolul al cincisprezecelea, str\u0103mo\u015fii no\u015ftri de\u0163ineau p\u0103m\u00e2nt \u00cen cnezatul moscovit. El m\u0103 trimite la un document (publicat de Iu\u015fkov \u00cen Acte din secolele XIII-XVII, Moscova, 1899), ce se refer\u0103 la un conflict rural pe care l-a avut sub Ivan al III-lea, \u00cen 1494, mo\u015fierul Kulaikin cu vecinii lui, Filat, Evdokim \u015fi Vlas, fiii lui Luka Nabokov. \u00cen secolele urm\u0103toare Nabokovii au fost func\u0163ionari guvernamentali \u015fi militari. Str\u0103-str\u0103bunicul meu, generalul Aleksandr Ivanovici Nabokov (1749-1807), a fost, sub domnia lui Pavel I, comandantul garnizoanei din Novgorod, numit \u00cen documentele oficiale \u201eRegimentul lui Nabokov\u201c. Cel mai mic dintre fiii lui, str\u0103bunicul meu, Nikolai Aleksandrovici Nabokov, era t\u00e2n\u0103r ofi\u0163er de marin\u0103 \u00cen 1817, c\u00e2nd a participat \u00cempreun\u0103 cu viitorii amirali, baronul von Wrangel \u015fi contele Litke, sub conducerea c\u0103pitanului (ulterior viceamiral) Vasilii Mihailovici Golovnin, la o expedi\u0163ie pentru cartografierea Novaia Zemlia (tocmai acolo!) unde \u201er\u00e2ul Nabokov\u201c a fost numit dup\u0103 str\u0103mo\u015ful meu. Amintirea conduc\u0103torului expedi\u0163iei se p\u0103streaz\u0103 \u00centr-un mare num\u0103r de toponimice, unul dintre ele fiind Laguna lui Golovnin, din peninsula Seward, din vestul Alask\u0103i, unde tr\u0103ie\u015fte fluturele Parnassius phoebus golovinus (care cere neap\u0103rat un sic), descris de doctorul Holland; dar str\u0103bunicul nu are cu ce se l\u0103uda \u00cen afar\u0103 de r\u00e2ule\u0163ul foarte albastru, aproape indigo, chiar scandalos de albastru, care \u015ferpuie\u015fte printre st\u00e2nci ude; c\u0103ci a p\u0103r\u0103sit cur\u00e2nd marina, n\u2019ayant pas le pied marin (dup\u0103 cum se exprim\u0103 v\u0103rul meu Serghei Sergheevici, care mi-a dat informa\u0163ii despre el) \u015fi a trecut \u00cen garda moscovit\u0103. S-a c\u0103s\u0103torit cu Ana Aleksandrovna Nazimov (sora cunoscutului decembrist). Nu \u015ftiu nimic despre cariera lui militar\u0103; oricum ar fi fost, n-ar fi putut concura cu fratele lui, Ivan Aleksandrovici Nabokov (1787-1852), unul dintre eroii r\u0103zboaielor antinapoleoniene \u015fi, la b\u0103tr\u00e2ne\u0163e, comandant al fort\u0103re\u0163ei Petru \u015fi Pavel din St. Petersburg, unde (\u00cen 1849) a fost \u00centemni\u0163at scriitorul Dostoievski, autorul romanului Dublul, etc. \u015fi c\u0103ruia amabilul general \u00cei \u00cemprumuta c\u0103r\u0163i. Mult mai interesant este \u00cens\u0103 faptul c\u0103 el a fost c\u0103s\u0103torit cu Ekaterina Pu\u015fcin, sora lui Ivan Pu\u015fcin, colegul de \u015fcoal\u0103 \u015fi cel mai bun prieten al lui Pu\u015fkin. Aten\u0163ie, tipografi: sunt doi \u201ecin\u201c \u015fi un \u201ekin\u201c. Nepotul de frate al lui Ivan \u015fi fiul lui Nikolai era bunicul meu patern Dmitri Nabokov (1827-1904), ministru al Justi\u0163iei timp de opt ani, sub doi \u0163ari. El s-a c\u0103s\u0103torit (la 24 septembrie 1859) cu Maria, fiica \u00cen v\u00e2rst\u0103 de \u015faptesprezece ani a baronului Ferdinand Nicolaus Victor von Korff (1805-1869), general german \u00cen armata rus\u0103. \u00cen familiile vechi men\u0163inute cu tenacitate, anumite tr\u0103s\u0103turi faciale se repet\u0103, purt\u00e2nd amprenta \u00centemeietorului lor. Nasul Nabokovilor (de exemplu al bunicului meu) este de tip rusesc, c\u00e2rn, cu v\u00e2rful u\u015for rotunjit \u015fi cu o mic\u0103 scobitur\u0103, c\u00e2nd e privit din profil; nasul Korff (de exemplu al meu) este un frumos organ germanic, cu o \u015fa osoas\u0103 \u00cendr\u0103znea\u0163\u0103 \u015fi un v\u00e2rf c\u0103rnos u\u015for arcuit, cu o t\u0103ietur\u0103 distinct\u0103. Nabokovii \u00ceng\u00e2mfa\u0163i sau uimi\u0163i au spr\u00e2ncenele ridicate, dese doar spre nas, sub\u0163iindu-se spre t\u00e2mple; spr\u00e2nceana Korff este mai frumos arcuit\u0103, dar la fel de rar\u0103 \u015fi ea. Altminteri, Nabokovii, pe m\u0103sur\u0103 ce se afl\u0103 \u00centr-un col\u0163 tot mai \u00cendep\u0103rtat al galeriei de tablouri a timpului, se al\u0103tur\u0103 chipurilor neclare ale Rukavi\u015fnikovilor, familie din care nu i-am cunoscut dec\u00e2t pe mama \u015fi pe fratele ei, Vasili, ceea ce reprezint\u0103 o mostr\u0103 prea nesemnificativ\u0103 pentru a sluji scopului meu actual. Pe de alt\u0103 parte, v\u0103d foarte limpede femeile din ramura Korff, fete frumoase, crini-trandafiri, cu pommettes \u00cenal\u0163i, \u00cembujora\u0163i, cu ochi alba\u015ftri \u015fi cu acea frumoas\u0103 pat\u0103 de pe unul din obraji, ca semn distinctiv, pe care bunica, tata, trei sau patru dintre fra\u0163ii \u015fi surorile lui, c\u00e2\u0163iva din cei dou\u0103zeci \u015fi cinci de veri ai mei, sora mea mai mic\u0103 \u015fi fiul meu Dmitri le-au mo\u015ftenit \u00cen diverse stadii de intensitate, ca ni\u015fte copii mai mult sau mai pu\u0163in reu\u015fite ale aceluia\u015fi tipar. Str\u0103bunicul meu german, baronul Ferdinand von Korff, c\u0103s\u0103torit cu Nina Aleksandrovna \u015ei\u015fkov (1819-1895), s-a n\u0103scut la K\u00f6nigsberg \u00cen 1805 \u015fi, dup\u0103 o carier\u0103 militar\u0103 \u00cencununat\u0103 de succes, a murit \u00cen 1869, pe mo\u015fia de l\u00e2ng\u0103 Volga a so\u0163iei lui, \u00cen apropiere de Saratov. Era nepotul lui Wilhelm Carl, baron von Korff (1739-1799) \u015fi al Eleonorei Margarethe, baroneas\u0103 von der Osten-Sacken (1731-1786), \u015fi fiul lui Nicolaus von Korff (m. 1812), maior \u00cen armata prusac\u0103 \u015fi al Antoanettei Theodora Graun (m. 1859), nepoata compozitorului Carl Heinrich Graun. Mama Antoanettei, Elisabeth, n\u0103scut\u0103 Fischer (n. 1760), era fiica reginei, n\u0103scut\u0103 Hartung (1732-1805), fiica lui Johann Heinrich Hartung (1699-1765), patronul unei renumite edituri din K\u00f6nigsberg. Elisabeth era considerat\u0103 drept o mare frumuse\u0163e. Dup\u0103 ce a divor\u0163at \u00cen 1795 de primul ei so\u0163, Justizrat Graun, fiul compozitorului, s-a c\u0103s\u0103torit cu un poet minor, Christian August von St\u00e4gemann, \u015fi a fost \u201eprietenul ca o adev\u0103rat\u0103 mam\u0103\u201c, dup\u0103 cum noteaz\u0103 sursa mea german\u0103, al unui scriitor mult mai cunoscut, Heinrich von Kleist (1777-1811), care, la treizeci \u015fi trei de ani, s-a \u00cendr\u0103gostit p\u0103tima\u015f de fiica ei de doisprezece ani, Hedwig Marie (ulterior von Olfers). Se spune c\u0103 a convocat familia pentru a-\u015fi lua r\u0103mas bun \u00cenainte de a pleca la Wannsee \u2013 pentru a da curs unui entuziast pact de sinucidere \u00cencheiat cu o doamn\u0103 bolnav\u0103 \u2013, dar cererea lui n-a fost acceptat\u0103 \u00centruc\u00e2t era zi de sp\u0103lat \u00cen casa St\u00e4gemann. Num\u0103rul \u015fi diversitatea contactelor pe care le-au avut str\u0103mo\u015fii mei cu lumea literelor sunt \u00centr-adev\u0103r remarcabile. Carl Heinrich Graun, str\u0103bunicul lui Ferdinand Korff, str\u0103bunicul meu, s-a n\u0103scut \u00cen 1701, la Wahrenbr\u00fcck, \u00cen Saxonia. Tat\u0103l lui, August Graun (n. 1670), preceptor \u201eK\u00f6niglicher Polnischer und Kuf\u00fcrstlicher S\u00e4chsischer Akziseneinnehmer\u201c \u2013 electorul respectiv fiind tizul lui, August II, rege al Poloniei) se tr\u0103gea dintr-un lung \u015fir de pastori. Str\u0103-str\u0103bunicul lui, Wolfgang Graun, era, \u00cen 1575, organist la Plauen (\u00cen apropiere de Wahrenbr\u00fcck), unde o statuie a urma\u015fului s\u0103u, compozitorul, \u00cennobileaz\u0103 o gr\u0103din\u0103 public\u0103. Carl Heinrich Graun a murit la v\u00e2rsta de cincizeci \u015fi opt de ani, \u00cen 1759, la Berlin, unde, \u00cen urm\u0103 cu \u015faptesprezece ani, se inaugurase noua cl\u0103dire a operei, cu Cezar \u015fi Cleopatra. A fost unul dintre cei mai talenta\u0163i compozitori ai vremii lui, chiar cel mai mare, conform autorilor locali de necrologuri, impresionat de durerea patronului s\u0103u regesc. Graun este \u00cenf\u0103\u0163i\u015fat (postum), st\u00e2nd \u00cen picioare, pu\u0163in retras, cu bra\u0163ele \u00cencruci\u015fate, \u00cen tabloul lui Menzel care-l reprezint\u0103 pe Frederich cel Mare interpret\u00e2nd la flaut o compozi\u0163ie a lui Graun; reproducerile acestui tablou m-au urmat \u00cen toate locuin\u0163ele germane unde am stat \u00cen anii de exil. Mi s-a spus c\u0103 la palatul Sans-Souci din Postdam exist\u0103 o pictur\u0103 contemporan\u0103 care-i \u00cenf\u0103\u0163i\u015feaz\u0103 pe Graun \u015fi pe so\u0163ia lui, Dorothea Rehkopp, a\u015feza\u0163i la acela\u015fi clavecin. \u00cen enciclopediile muzicale este deseori reprodus portretul expus la Opera din Berlin, \u00cen care seam\u0103n\u0103 foarte mult cu compozitorul Nikolai Dmitrievici Nabokov, v\u0103rul meu primar. Un ecou amuzant \u00cen timp, concretizat prin suma de 250 de dolari, al acestor concerte executate sub tavanele pictate ale unui trecut poleit cu aur, a ajuns printr-un gest curtenitor p\u00e2n\u0103 la mine, \u00cen Berlinul r\u0103sun\u00e2nd de Heil Hitler, \u00cen 1936, c\u00e2nd mo\u015ftenirea familiei Graun, const\u00e2nd \u00cen esen\u0163\u0103 dintr-o colec\u0163ie de frumoase tabachere pentru prizat \u015fi alte fleacuri pre\u0163ioase, a c\u0103ror valoare \u2013 dup\u0103 ce trecuse prin numeroase avataruri \u00cen b\u0103ncile statului prusac \u2013 se redusese la suma de 43.000 de m\u0103rci ale Reich-ului (aproximativ 10.000 de dolari), a fost \u00cemp\u0103r\u0163it\u0103 \u00centre urma\u015fii economului compozitor, clanurile von Korff, von Wissmann \u015fi Nabokov (o a patra ramur\u0103, con\u0163ii Asinari di San Marzano, se stinsese). Dou\u0103 baronese von Korff au r\u0103mas \u00cen analele poli\u0163iei pariziene. Una dintre ele, n\u0103scut\u0103 Anna-Christina Stegelman, fiica unui bancher suedez, era v\u0103duva baronului Fromhold Christian von Korff, colonel \u00cen armata rus\u0103, str\u0103unchi al bunicii mele. Anna-Christina era totodat\u0103 veri\u015foara sau iubita sau am\u00e2ndou\u0103 la un loc, a unui alt militar celebru conte Axel von Fersen; ea a fost aceea care, \u00cen 1791, la Paris, \u015fi-a \u00cemprumutat pa\u015faportul \u015fi calea\u015fca de c\u0103l\u0103torie comand\u0103 special\u0103, nou-nou\u0163\u0103 (ma\u015fin\u0103rie luxoas\u0103 pe ro\u0163i ro\u015fii, \u00cenalte, c\u0103ptu\u015fit\u0103 cu catifea alb\u0103 de Utrecht, cu perdele verde \u00cenchis \u015fi tot felul de gadget-uri, pe atunci moderne, cum ar fi un vas de voyage) familiei regale, pentru a fugi la Varennes, regina reprezent\u00e2nd-o pe ea, iar regele \u2013 pe tutorele celor doi copii ai ei. Cealalt\u0103 poveste r\u0103mas\u0103 \u00cen analele poli\u0163iei este legat\u0103 de o mascarad\u0103 mai pu\u0163in dramatic\u0103. Apropiindu-se la Paris s\u0103pt\u0103m\u00e2na carnavalului, cu mai mult de un secol \u00cen urm\u0103, contele de Morny a in\u201c (o nobil\u0103 doamn\u0103 pe care Rusia a \u00cemprumutat-o \u00cen aceast\u0103 iarn\u0103 Fran\u0163ei), dup\u0103 cum relata Henrys \u00cen rubrica \u201eGazette du Palais\u201c a revistei Illustration, 1859, p. 251). Aceasta era Nina, baroneas\u0103 von Korff, pe care am men\u0163ionat-o deja; cea mai mare dintre cele cinci fiice ale sale, Maria (1842-1926), se va c\u0103s\u0103tori \u00cen luna septembrie a aceluia\u015fi an, 1859, cu Dmitri Nikolaevici Nabokov (1827-1904), un prieten al familiei, aflat \u015fi el la Paris \u00cen acea perioad\u0103. Doamna a comandat pentru Maria \u015fi Olga, \u00cen vederea balului, costume de flor\u0103rese, la dou\u0103 sute dou\u0103zeci de franci bucata. Pre\u0163ul lor reprezenta, conform volubilului reporter de la Illustration, \u015fase sute patruzeci \u015fi trei de zile \u201ede nourriture, de loyer et d\u2019entretien du p\u00e8re Cr\u00e9pin\u201c (m\u00e2ncare, chirie \u015fi \u00cenc\u0103l\u0163\u0103minte), ceea ce pare ciudat. Dup\u0103 ce costumele au fost gata, Madame de Korff le-a g\u0103sit \u201etrop d\u00e9collet\u00e9s\u201c \u015fi le-a refuzat. Croitoreasa \u015fi-a trimis le huissier (port\u0103relul) dup\u0103 care s-a st\u00e2rnit un mare scandal \u015fi buna mea str\u0103bunic\u0103 (era frumoas\u0103, p\u0103tima\u015f\u0103 \u015fi \u2013, regret c\u0103 trebuie s-o spun \u2013, mult mai pu\u0163in auster\u0103 \u00cen morala ei personal\u0103 dec\u00e2t ar reie\u015fi din atitudinea ei fa\u0163\u0103 de decolteuri ad\u00e2nci) a dat-o \u00cen judecat\u0103 pe croitoreas\u0103, cer\u00e2nd desp\u0103gubiri. Ea pretindea c\u0103 les demoiselles de magasin care au dus rochiile erau \u201edes p\u00e9ronelles\u201c (ni\u015fte obr\u0103znic\u0103turi) care, ca r\u0103spuns la obiec\u0163iile ei cum c\u0103 rochiile aveau decolteuri prea ad\u00e2nci pentru a putea fi purtate de ni\u015fte doamne onorabile, \u201ese sont permis d\u2019exposer des th\u00e9ories \u00e9galitaires du plus mauvais go\u00fbt\u201c (au \u00cendr\u0103znit s\u0103 expun\u0103 teorii egalitare de cel mai prost gust); a spus c\u0103 era prea t\u00e2rziu s\u0103 comande alte costuma\u0163ii \u015fi c\u0103 fiicele ei nu s-au mai dus la bal; l-a acuzat pe le huissier \u015fi pe acoli\u0163ii lui c\u0103 ei st\u0103teau tol\u0103ni\u0163i pe scaune moi \u00cen timp ce pe doamne le-au invitat s\u0103 \u015fad\u0103 pe ni\u015fte scaune tari; s-a pl\u00e2ns de asemenea, furioas\u0103 \u015fi vehement\u0103, c\u0103 le huissier chiar \u00cel amenin\u0163ase cu \u00cenchisoarea pe Monsieur Dmitri Nabokoff, \u201eConseiller d\u2019\u00c9tat, homme sage et plein de mesure\u201c (un b\u0103rbat \u00cen\u0163elept, cu sim\u0163ul m\u0103surii), numai pentru c\u0103 numitul domn a \u00cencercat s\u0103-l azv\u00e2rle pe le huissier pe fereastr\u0103. N-a fost un proces prea serios, dar croitoreasa l-a pierdut. \u015ei-a luat rochiile, a \u00cenapoiat contravaloarea lor \u015fi a mai pl\u0103tit \u00cenc\u0103 o mie de franci reclamantei; pe de alt\u0103 parte, nota de plat\u0103 prezentat\u0103 \u00cen 1791 Christinei de constructorul cale\u015ftii ei, \u00cen valoare de cinci mii nou\u0103 sute patruzeci \u015fi patru de livre, n-a fost achitat\u0103 niciodat\u0103. Dmitri Nabokoff (termina\u0163ia \u00cen ff era un vechi capriciu european), ministru de stat al Justi\u0163iei din 1878 p\u00e2n\u0103 \u00cen 1885, a f\u0103cut tot ce a putut dac\u0103 nu s\u0103 \u00cent\u0103reasc\u0103, m\u0103car s\u0103 protejeze reformele liberale ale anilor \u015faizeci (procesul cu jura\u0163i, de pild\u0103) de atacurile s\u0103lbatice ale reac\u0163ionarilor. \u201eEl a ac\u0163ionat\u201c, scrie un biograf al lui (\u00cen Enciclopedia Brockhaus, cea de-a doua edi\u0163ie ruseasc\u0103), \u201ecam a\u015fa cum ac\u0163ioneaz\u0103 un comandant de vas pe furtun\u0103, c\u00e2nd azv\u00e2rle peste bord o parte din cargou pentru a salva restul\u201c. \u00cemi dau seama acum c\u0103 \u00cen aceast\u0103 compara\u0163ie epitafic\u0103 \u00ce\u015fi g\u0103se\u015fte ecoul o tem\u0103 epigrafic\u0103 \u2013 \u00cencercarea anterioar\u0103 a bunicului de a-l azv\u00e2rli pe fereastr\u0103 pe reprezentantul legii. Ajuns la v\u00e2rsta pension\u0103rii, Alexandru al III-lea i-a oferit s\u0103 aleag\u0103 \u00centre titlul de conte \u015fi o sum\u0103 de bani, probabil mare \u2013 nu \u015ftiu exact c\u00e2t valora un titlu de conte \u00cen Rusia, dar contrar speran\u0163elor economului \u0163ar (ca \u015fi unchiul lui, Ivan, c\u0103ruia i se oferise o alegere asem\u0103n\u0103toare de c\u0103tre Nicolai I) a optat pentru recompensa mai concret\u0103. (\u201eEncore un comte rat\u00e9\u201c, comenteaz\u0103 sec Serghei Sergheevici). Dup\u0103 aceea a tr\u0103it mai mult \u00cen str\u0103in\u0103tate. \u00cen primii ani ai acestui secol, mintea a \u00cenceput s\u0103 i se \u00centunece, dar el se ag\u0103\u0163a de convingerea c\u0103 at\u00e2ta timp c\u00e2t r\u0103m\u00e2nea \u00cen zona mediteranean\u0103 totul era \u00cen regul\u0103. Medicii aveau o p\u0103rere contrarie, consider\u00e2nd c\u0103 ar putea tr\u0103i mai mult \u00cen clima unei sta\u0163iuni de munte sau \u00cen nordul Rusiei. Exist\u0103 o poveste extraordinar\u0103 \u2013 pe care n-am reu\u015fit s-o reconstitui pas cu pas \u2013 despre fuga lui din sanatoriu pe undeva prin Italia. A hoin\u0103rit un timp pe acolo, denun\u0163\u00e2ndu-\u015fi copiii cu o vehemen\u0163\u0103 demn\u0103 de Regele Lear \u00cen fa\u0163a unor str\u0103ini care chicoteau amuza\u0163i, p\u00e2n\u0103 ce a fost prins printre ni\u015fte st\u00e2nci s\u0103lbatice de ni\u015fte banali carabinieri. \u00cen iarna anului 1903, mama, singura persoan\u0103 a c\u0103rei prezen\u0163\u0103 o putea suporta b\u0103tr\u00e2nul \u00cen momentele lui de nebunie, s-a aflat permanent al\u0103turi de el, la Nisa. Fratele meu \u015fi cu mine, pe atunci \u00cen v\u00e2rst\u0103 de trei \u015fi respectiv patru ani, ne aflam de asemenea acolo cu guvernanta noastr\u0103 englezoaic\u0103; \u00cemi amintesc cum z\u0103ng\u0103neau geamurile \u00cen adierea u\u015foar\u0103 a brizei \u015fi surprinz\u0103toarea durere produs\u0103 de o pic\u0103tur\u0103 de cear\u0103 de sigiliu fierbinte pe degetul meu. Cu ajutorul fl\u0103c\u0103rii unei lum\u00e2n\u0103ri (care c\u0103p\u0103tase o paloare \u00cen\u015fel\u0103toare din cauza razelor de soare ce sc\u0103ldau lespezile de piatr\u0103 pe care st\u0103team \u00cen genunchi), eram foarte preocupat s\u0103 transform stalactitele ce picurau din sigiliu \u00cen, bobi\u0163e colorate stacojiu, albastru \u015fi al\u0103miu, frumos mirositoare. \u00cen clipa urm\u0103toare, zbieram \u00centins pe pardoseal\u0103 \u015fi mama alerga s\u0103 m\u0103 salveze, iar pe undeva pe-aproape, bunicul meu, \u0163intuit \u00cen c\u0103ruciorul de invalid, b\u0103tea cu bastonul \u00cen lespezile de piatr\u0103 r\u0103sun\u0103toare. Mama a avut mult de furc\u0103 cu el. Folosea vorbe de ocar\u0103. \u00cel confunda mereu pe servitorul care-i \u00cempingea c\u0103ruciorul pe Promenade des Anglais cu contele Loris-Melikov, un coleg de-al lui (mort demult) din cabinetul ministerial din anii optzeci. \u201eQui est cette femme? Chassez-la!\u201c, striga c\u0103tre mama, ar\u0103t\u00e2nd cu degetul tremur\u00e2nd spre regina Belgiei sau a Olandei care trecuse pe la noi ca s\u0103 se intereseze de s\u0103n\u0103tatea lui. \u00cemi amintesc vag cum am alergat odat\u0103 p\u00e2n\u0103 la c\u0103ruciorul lui, pentru a-i ar\u0103ta o pietricic\u0103 frumoas\u0103, pe care el a examinat-o pe \u00cendelete, apoi a b\u0103gat-o \u00cen gur\u0103. \u00cemi pare r\u0103u c\u0103 n-am fost mai curios \u00cen anii urm\u0103tori, c\u00e2nd mama dep\u0103na amintiri despre acele vremuri. Erau tot mai dese perioadele \u00cen care intra \u00centr-o stare de incon\u015ftien\u0163\u0103; \u00cen timpul unei asemenea crize a fost transferat \u00cen locuin\u0163a lui provizorie de pe Cheiul Palatului din St. Petersburg. \u00cen timp ce \u00ce\u015fi rec\u0103p\u0103ta treptat cuno\u015ftin\u0163a, mama \u00cei aranja dormitorul ca s\u0103 arate la fel ca dormitorul lui din Nisa. Au fost g\u0103site c\u00e2teva mobile similare, o serie de obiecte au fost expediate din Nisa cu un mesager special, s-au ob\u0163inut toate florile cu care se obi\u015fnuiser\u0103 sim\u0163urile lui r\u0103t\u0103cite, \u00cen toat\u0103 varietatea \u015fi bog\u0103\u0163ia lor; o por\u0163iune din zidul casei, vizibil de la fereastr\u0103, a fost zugr\u0103vit \u00centr-un alb str\u0103lucitor, pentru ca de fiecare dat\u0103 c\u00e2nd \u00ce\u015fi rec\u0103p\u0103ta relativ luciditatea, s\u0103 aib\u0103 impresia c\u0103 se afl\u0103 \u00cen siguran\u0163\u0103, pe iluzoria Riviera \u00censcenat\u0103 artistic de mama; \u015fi aici s-a stins \u00cen pace, pe 28 martie 1904, cu exact optsprezece ani \u00cenainte de a muri tata. A l\u0103sat patru fii \u015fi cinci fiice. Cel mai mare era Dmitri, care a dob\u00e2ndit dreptul de primoprogenitur\u0103 al Nabokovilor \u00cen ceea ce era pe atunci regatul Poloniei; prima sa so\u0163ie a fost Lidia Eduardovna Falz-Fein, cea de-a doua, Marie Redlich; apoi urma Serghei, guvernator la Mitau, care s-a c\u0103s\u0103torit cu Daria Nikolaevna Tucikov, str\u0103-str\u0103nepoata feldmare\u015falului Kutuzov, prin\u0163 de Smolensk \u015fi apoi urma tata. Cel mai mic era Constantin, celibatar \u00cenvederat. Surorile lui erau: Natalia, so\u0163ia lui Ivan de Peterson, consul rus la Haga; Vera, so\u0163ia lui Ivan P\u00cehacev, sportiv \u015fi mo\u015fier; Nina, care a divor\u0163at de baronul Rausch von Traubenberg, guvernator militar al Var\u015foviei, pentru a se c\u0103s\u0103tori cu amiralul Nikolai Kolomei\u0163ev, erou \u00cen r\u0103zboiul cu Japonia; Elisaveta, c\u0103s\u0103torit\u0103 cu Henri, prin\u0163 de San-Wittgenstein-Berleburg \u015fi, dup\u0103 moartea lui, cu Roman Leikmann, fostul preceptor al fiilor ei; \u015fi Nadejda, so\u0163ia lui Dmitri Vonliarliarski, de care a divor\u0163at ulterior. Unchiul Constantin lucra \u00cen serviciul diplomatic \u015fi, \u00cen ultima etap\u0103 a carierei lui la Londra, a dus o lupt\u0103 \u00cenver\u015funat\u0103, f\u0103r\u0103 rezultat, \u00cempotriva lui Sablin, pentru postul de conducere al misiunii ruse. Via\u0163a lui a fost marcat\u0103 de evenimente deosebite, dar a reu\u015fit de dou\u0103 ori s\u0103 scape de o soart\u0103 mai pu\u0163in bl\u00e2nd\u0103 dec\u00e2t curentul dintr-un spital londonez care l-a ucis \u00cen 1927. Prima oar\u0103, la Moscova, pe 17 februarie 1905, c\u00e2nd un prieten mai vechi, marele duce Serghei, s-a oferit cu jum\u0103tate de minut \u00cenaintea exploziei s\u0103-l ia \u00cen calea\u015fca lui \u015fi unchiul meu a spus nu, mul\u0163umesc, prefer s\u0103 merg pe jos, \u015fi calea\u015fca s-a dus spre fatala \u00cent\u00e2lnire cu bomba unui terorist; a doua oar\u0103, \u015fapte ani mai t\u00e2rziu, c\u00e2nd a lipsit de la alt\u0103 \u00cent\u00e2lnire, de data aceasta cu un aisberg, \u00cenapoind \u00cent\u00e2mpl\u0103tor biletul rezervat pe Titanic. \u00cel vedeam deseori la Londra dup\u0103 ce fugise din Rusia lui Lenin. \u00cent\u00e2lnirea noastr\u0103 din gara Victoria \u00cen 1919 mi s-a \u00centip\u0103rit \u00cen minte: tata \u00cendrept\u00e2ndu-se spre formalistul lui frate \u015fi cuprinz\u00e2ndu-l \u00centr-o \u00cembr\u0103\u0163i\u015fare de urs; el, d\u00e2ndu-se \u00cenapoi \u015fi repet\u00e2nd \u201eM\u00ce v Anglii, m\u00ce v Anglii\u201c (suntem \u00cen Anglia). Micul \u015fi fermec\u0103torul lui apartament era plin de suveniruri din India, de pild\u0103, fotografii cu tineri ofi\u0163eri britanici. El este autorul c\u0103r\u0163ii Calvarul unui diplomat (1921), u\u015for de ob\u0163inut \u00cen orice mare bibliotec\u0103 public\u0103, \u015fi a unei versiuni engleze a lui Boris Godunov de Pu\u015fkin; \u015fi el este \u00cenf\u0103\u0163i\u015fat cu barbi\u015fon cu tot (\u00cempreun\u0103 cu contele Witte, cei doi delega\u0163i japonezi \u015fi un binevoitor Theodore Roosevelt) \u00centr-o fresc\u0103 ce reprezint\u0103 semnarea Tratatului de la Portsmouth, aflat\u0103 pe partea st\u00e2ng\u0103 a holului principal din Muzeul American de Istorie Natural\u0103 \u2013 un loc extrem de potrivit pentru a-mi fi descoperit numele de familie imprimat cu caractere slave aurii, atunci c\u00e2nd am trecut pe acolo pentru prima oar\u0103 \u2013 \u00cempreun\u0103 cu un coleg lepidopterist, care a spus: \u201eDesigur, desigur\u201c, ca r\u0103spuns la exclama\u0163ia mea de entuziasm. \n2 Cele trei mo\u015fii de pe Oredej ale familiei, situate la \u015faptezeci \u015fi cinci de kilometri sud de St. Petersburg, pot fi reprezentate schematic ca trei inele legate \u00centre ele \u00centr-un lan\u0163 de cincisprezece kilometri care taie de la vest la est \u015foseaua spre Luga, mo\u015fia Vira a mamei afl\u00e2ndu-se la mijloc, cea a fratelui ei, mo\u015fia Rojestveno\u201a \u00cen dreapta, \u015fi mo\u015fia Batovo, a bunicii, \u00cen st\u00e2nga, verigile fiind podurile peste r\u00e2ul Oredej, care, av\u00e2nd un curs \u015ferpuit \u015fi \u00centortocheat cu multe cotituri, sc\u0103lda mo\u015fia Vira pe ambele p\u0103r\u0163i. Dou\u0103 alte mo\u015fii, situate mult mai departe \u00cen aceea\u015fi regiune, erau legate de Batovo: mo\u015fia Drujnoselie a unchiului meu, prin\u0163ul Wittgenstein, situat\u0103 la c\u00e2\u0163iva kilometri de gara din Siverski, la nou\u0103 kilometri \u00censpre nord-est de noi; mo\u015fia Mitiu\u015fino a unchiului P\u00cehaceiov, la vreo \u015faptezeci \u015fi cinci de kilometri spre sud, pe drumul spre Luga: n-am fost niciodat\u0103 acolo, dar str\u0103b\u0103team deseori cu tr\u0103sura cei aproximativ cincisprezece kilometri p\u00e2n\u0103 la familia Wittgenstein \u015fi o dat\u0103 (\u00cen august 1911) i-am vizitat la cealalt\u0103 mo\u015fie a lor, superba Kamenka, \u00cen provincia Podolsk, din sud-vestul Rusiei. Mo\u015fia Batovo a intrat \u00cen istorie \u00cen 1805, c\u00e2nd a fost cump\u0103rat\u0103 de Anastasia Mateevna R\u00celeev, n\u0103scut\u0103 Essen. Fiul ei, Kondrati Feodorovici R\u00celeev (1795-1816), poet minor, gazetar \u015fi celebru decembrist, \u015fi-a petrecut majoritatea verilor \u00cen aceast\u0103 regiune, \u00cenchin\u00e2nd elegii r\u00e2ului Oredej, c\u00e2nt\u00e2nd castelul prin\u0163ului Alexei, bijuteria malurilor sale. Legenda \u015fi istoria, legate \u00centr-o asociere neobi\u015fnuit\u0103 dar solid\u0103, pentru a sugera, dup\u0103 cum am explicat mai am\u0103nun\u0163it \u00cen notele mele la Oneghin, c\u0103 duelul cu pistoale dintre R\u00celeev \u015fi Pu\u015fkin, despre care se cunosc at\u00e2t de pu\u0163ine lucruri, a avut loc \u00cen parcul Batovo, \u00centre 6 \u015fi 9 mai (pe stil vechi) 1820. Pu\u015fkin, \u00cempreun\u0103 cu doi prieteni, baronul Anton Selvig \u015fi Pavel Yakovlev, care l-au \u00censo\u0163it o bucat\u0103 de drum \u00cen prima etap\u0103 a lungii c\u0103l\u0103torii de la St. Petersburg la Ekaterinoslav, p\u0103r\u0103sise lini\u015ftit \u015foseaua spre Luga, la Rojestveno\u201a traversase podul (zgomotul \u00cenfundat al copitelor se pref\u0103cu pentru scurt timp \u00cen uruit) \u015fi o luase pe vechiul drum desfundat de la vest de Batovo. Acolo \u00cei a\u015ftepta ner\u0103bd\u0103tor, \u00cen fa\u0163a conacului R\u00celeev. Cu pu\u0163in timp \u00cen urm\u0103 \u00ce\u015fi trimisese so\u0163ia, \u00cens\u0103rcinat\u0103 \u00cen ultima lun\u0103, la mo\u015fia ei de l\u00e2ng\u0103 Voronej, \u015fi abia a\u015ftepta s\u0103 termine mai repede cu duelul \u2013 \u015fi, cu ajutorul lui Dumnezeu, s\u0103 se duc\u0103 la ea. Parc\u0103 simt pe piele \u015fi \u00cen n\u0103ri asprimea pl\u0103cut\u0103 a prim\u0103verii nordice care i-a \u00cent\u00e2mpinat pe Pu\u015fkin \u015fi cei doi secunzi ai lui c\u00e2nd au cobor\u00e2t din calea\u015fc\u0103 \u015fi au p\u0103truns pe aleea de tei din spatele brazdelor \u00cenc\u0103 negre, virgine, ale mo\u015fiei. \u00cei v\u0103d limpede pe cei trei tineri (aveau la un loc c\u00e2\u0163i ani am eu acum) urm\u00e2ndu-\u015fi gazda \u015fi dou\u0103 persoane necunoscute, \u00cen parc. \u00cen perioada aceea, mici violete bo\u0163ite se i\u0163eau prin covorul de frunze uscate din anul precedent \u015fi p\u0103p\u0103diile tremur\u0103toare abia \u00ce\u015fi scoseser\u0103 capetele portocalii. Pre\u0163 de o clip\u0103 poate c\u0103 soarta a oscilat \u00centre dou\u0103 alternative: s\u0103 \u00cempiedice un eroic rebel s\u0103 se \u00cendrepte spre sp\u00e2nzur\u0103toare sau s\u0103 priveze Rusia de Evghenii Oneghin; dar n-a ales-o pe nici una. La dou\u0103 decenii dup\u0103 execu\u0163ia lui R\u00celeev pe bastionul fort\u0103re\u0163ei Petru \u015fi Pavel, \u00cen 1826, mo\u015fia Batovo a fost cump\u0103rat\u0103 de la statul rus de mama bunicii mele paterne, Nina Aleksandrovna \u015ei\u015fkov, ulterior baroneas\u0103 von Korff, de la care a cump\u0103rat-o bunicul, prin 1855. Dou\u0103 genera\u0163ii de Nabokovi crescu\u0163i cu preceptori \u015fi guvernante cuno\u015fteau o anumit\u0103 potec\u0103 din p\u0103durile de dincolo de Batovo sub numele de \u201eLe Chemin du Pendu\u201c, locul preferat de plimbare al Sp\u00e2nzuratului, cum i se spunea lui R\u00celeev \u00cen societate; prefer\u00e2nd aceast\u0103 porecl\u0103 nemiloas\u0103, dar \u00cen acela\u015fi timp eufemistic\u0103 \u015fi surprinz\u0103toare (pe vremurile acelea nu erau deseori sp\u00e2nzura\u0163i boierii), poreclelor Decembristul sau Insurgentul. Mi-e u\u015for s\u0103 mi-l imaginez pe t\u00e2n\u0103rul R\u00celeev \u00cen desi\u015ful verde al p\u0103durilor noastre, plimb\u00e2ndu-se \u00cen timp ce citea o carte, activitate ambulatorie tipic\u0103 pentru epoca lui, la fel de u\u015for cum \u00cel pot vizualiza pe ne\u00cenfricatul locotenent sfid\u00e2nd despotismul \u00cen mohor\u00e2ta Pia\u0163\u0103 a Senatului fa\u0163\u0103 de camarazi \u015fi de trupele nedumerite; dar denumirea acelei lungi promenade \u201epentru oameni mari\u201c, at\u00e2t de c\u0103utat\u0103 de copiii cumin\u0163i, n-a fost asociat\u0103 niciodat\u0103 \u00cen min\u0163ile noastre de adolescen\u0163i cu soarta nefericitului st\u0103p\u00e2n al mo\u015fiei Batovo; v\u0103rul meu, Serghei Nabokov, care s-a n\u0103scut la Batovo \u00cen La Chambre du Revenant \u00ce\u015fi imagina o stafie conven\u0163ional\u0103, iar eu \u00cei \u00cemp\u0103rt\u0103\u015feam preceptorului sau guvernantei mele b\u0103nuiala c\u0103 un str\u0103in misterios a fost g\u0103sit sp\u00e2nzurat de plopul care pr\u0103sea o specie rar\u0103 de fluturi. Este firesc ca pentru \u0163\u0103ranii locali R\u00celeev s\u0103 fi fost pur \u015fi simplu \u201eSp\u00e2nzuratul\u201c (pove\u015fen\u00cei sau viselnik); dar \u00cen familiile de la conac, un straniu tabu \u00cei \u00cempiedica pare-se pe p\u0103rin\u0163i s\u0103 identifice stafia, \u00cen ideea c\u0103 o referire concret\u0103 ar fi putut introduce prezen\u0163a R\u0103ului \u00cen acea expresie vag\u0103 \u015fi fermec\u0103toare care desemna o plimbare pitoreasc\u0103 \u00centr-un loc \u00cendr\u0103git, la \u0163ar\u0103. Mi se pare \u015fi acum ciudat c\u0103 p\u00e2n\u0103 \u015fi tata, care de\u0163inea at\u00e2t de multe informa\u0163ii despre Decembri\u015fti \u015fi nutrea pentru ei mult mai mult\u0103 simpatie dec\u00e2t rudele lui, nu l-a men\u0163ionat niciodat\u0103, din c\u00e2te mi-aduc aminte, pe Kondratii R\u00celeev \u00cen timpul hoin\u0103relilor \u015fi plimb\u0103rilor noastre cu bicicleta prin \u00cemprejurimi. V\u0103rul meu \u00cemi atrage aten\u0163ia asupra faptului c\u0103 generalul R\u00celeev, fiul poetului, era prieten bun cu \u0163arul Alexandru al II-lea \u015fi cu bunicul meu, D.N. Nabokov \u015fi c\u0103 \u201eon ne parle pas de corde dans la maison du pendu\u201c. De la Batovo, vechiul drum desfundat (pe care l-am str\u0103b\u0103tut cu Pu\u015fkin \u015fi \u00cel ref\u0103ceam acum) se desf\u0103\u015fura trei kilometri spre est, p\u00e2n\u0103 la Rojestveno. Chiar \u00cenainte de podul principal, puteai s\u0103 cote\u015fti spre nord, \u00cen c\u00e2mp deschis, spre mo\u015fia noastr\u0103, Vira, \u015fi spre cele dou\u0103 parcuri ale ei, aflate de ambele p\u0103r\u0163i ale drumului, sau s\u0103 continui spre est, cobor\u00e2nd un deal abrupt \u015fi trec\u00e2nd pe l\u00e2ng\u0103 un vechi cimitir \u00cenecat \u00cen tufe de zmeur\u0103 \u015fi de plante cu ciorchini \u015fi s\u0103 traversezi podul spre casa cu coloane albe a unchiului, ce se \u00cen\u0103l\u0163a singuratic\u0103 pe deal. Mo\u015fia Rojestveno, \u00cempreun\u0103 cu un sat mare purt\u00e2nd acela\u015fi nume, \u00centinderi vaste de p\u0103m\u00e2nt \u015fi un conac cl\u0103dit sus, deasupra r\u00e2ului Oredej, pe \u015foseaua spre Luga (sau Var\u015fovia), \u00cen districtul \u0162arskoe Selo (actualmente Pu\u015fkin), la aproximativ \u015faptezeci \u015fi cinci de kilometri sud de St. Petersburg (actualmente Leningrad), era cunoscut\u0103 \u00cenainte de secolul al optsprezecelea sub numele de domeniul Kurovi\u0163, din vechiul district Koporsk. Pe la 1715, fusese proprietatea prin\u0163ului Alexei, nefericitul fiu al acelei brute, Petru I. O parte dintr-o escalier d\u00e9rob\u00e9 \u015fi \u00cenc\u0103 ceva de care nu-mi amintesc au fost p\u0103strate \u00cen noua anatomie a cl\u0103dirii. Am atins cu m\u00e2na acea balustrad\u0103 \u015fi am v\u0103zut (sau am c\u0103lcat pe) cel\u0103lalt detaliu uitat. Din acel palat a fugit prin\u0163ul, pornind pe \u015foseaua ce ducea spre Polonia \u015fi Austria, fiind \u00cens\u0103 ademenit \u00cenapoi tocmai din sud, din Neapole, \u00cen casa patern\u0103 de tortur\u0103, de c\u0103tre agentul \u0163arului, contele Piotr Andreevici Tolstoi, pe vremuri ambasador la Constantinopole (unde-l ob\u0163inuse pentru st\u0103p\u00e2nul lui pe micul arap al c\u0103rui str\u0103nepot va fi Pu\u015fkin). Rojestveno cred c\u0103 a apar\u0163inut apoi unui alt favorit al \u0163arului Alexandru I, \u015fi conacul a fost par\u0163ial reconstruit c\u00e2nd domeniul a fost cump\u0103rat pe la 1880 de bunicul meu patern pentru fiul lui cel mai mare, Vladimir, care a murit la \u015faisprezece ani, c\u00e2\u0163iva ani mai t\u00e2rziu. Fratele lui, Vasilii, l-a mo\u015ftenit \u00cen 1901 \u015fi \u015fi-a petrecut acolo zece veri din cele cincisprezece care-i mai r\u0103m\u0103seser\u0103 de tr\u0103it. \u00cemi amintesc \u00cen mod deosebit r\u0103coarea \u015fi ambian\u0163a sonor\u0103 a acelui loc, dalele ca o tabl\u0103 de \u015fah din hol, zece pisici de por\u0163elan \u00cen\u015firate pe o etajer\u0103, un sarcofag \u015fi o org\u0103, lucarnele \u015fi galeriile superioare, \u00centunecimea colorat\u0103 a unor \u00cenc\u0103peri misterioase, garoafe ro\u015fii \u015fi cruci r\u0103sp\u00e2ndite peste tot. \n3 Carl Heinrich Graun avusese \u00cen tinere\u0163e o voce frumoas\u0103 de tenor; \u00centr-o noapte, c\u00e2nd trebuia s\u0103 c\u00e2nte \u00centr-o oper\u0103 compus\u0103 de Schurmann, capelmaistrul de la Brunswick a fost at\u00e2t de sc\u00e2rbit de c\u00e2teva arii, \u00cenc\u00e2t le-a \u00cenlocuit cu altele compuse de el. Acest gest m-a \u015focat, f\u0103c\u00e2ndu-m\u0103 s\u0103 m\u0103 bucur c\u0103 am un asemenea str\u0103mo\u015f; \u015fi totu\u015fi prefer doi al\u0163i str\u0103mo\u015fi, t\u00e2n\u0103rul explorator deja men\u0163ionat \u015fi acel mare medic patolog, bunicul matern al mamei, Nikolai Ilarionovici Kozlov (1814-1889), primul pre\u015fedinte al Academiei Ruse Imperiale de Medicin\u0103 \u015fi autorul unor lucr\u0103ri precum Despre evolu\u0163ia ideii de boal\u0103 sau Despre comprimarea orificiului jugular la nebuni. Dac\u0103 tot a venit vorba, a\u015f putea men\u0163iona aici \u015fi propriile mele lucr\u0103ri \u015ftiin\u0163ifice, \u00cendeosebi cele trei preferate, \u201eNote despre: plebejinae neotropice\u201c (Psyche, vol. 52, Nr. 1-2 \u015fi 3-4, 1945), \u201eO nou\u0103 specie de Cyclargus Nabokov\u201c (The Entomologist, decembrie 1948) \u015fi \u201eMembrii nearctici ai genului Lycaeides H\u00fcbner\u201c (Buletin Mus. Comp. Zool., Colegiul Harvard, 1949), an dup\u0103 care mi-a fost fizic imposibil s\u0103 mai \u00cembin cercetarea \u015ftiin\u0163ific\u0103 cu conferin\u0163ele, cu beletristica \u015fi cu Lolita (c\u0103ci era pe drum \u2013 a fost o na\u015ftere grea, fiind un copil dificil). Blazonul Rukavi\u015fnikovilor este mai modest, dar \u015fi mai pu\u0163in conven\u0163ional dec\u00e2t cel al Nabokovilor. \u015eildul este o versiune stilizat\u0103 a unui domna (cuptor de cuv\u0103 primitiv\u0103), f\u0103r\u0103 \u00cendoial\u0103 o aluzie la topirea minereurilor din Ural descoperite de aventuro\u015fii mei str\u0103mo\u015fi. Doresc s\u0103 remarc c\u0103 ace\u015fti Rukavi\u015fnikovi \u2013 pionieri siberieni, prospectori de aur \u015fi ingineri minieri \u2013 nu sunt \u00cenrudi\u0163i, dup\u0103 cum au presupus din neglijen\u0163\u0103 unii biografi, cu negustorii mai pu\u0163in avu\u0163i din Moscova purt\u00e2nd acela\u015fi nume. Rukavi\u015fnikovii mei apar\u0163ineau (din secolul al optsprezecelea) nobilimii de \u0163ar\u0103 din provincia Kazan. Minele lor erau situate la Alopaevsk, \u00cen apropiere de Nijni-Tagilsk, \u00cen provincia Perm, \u00cen partea siberian\u0103 a Uralilor. Tata a c\u0103l\u0103torit de dou\u0103 ori p\u00e2n\u0103 acolo cu fostul expres transsiberian, un tren frumos din familia \u00cemp\u0103r\u0103teasa Nordului, cu care pl\u0103nuisem s\u0103 c\u0103l\u0103toresc \u015fi eu c\u00e2ndva, \u00cen scopuri mai degrab\u0103 entomologice dec\u00e2t mineralogice, dar revolu\u0163ia mi-a dat peste cap acest proiect. Mama mea, Elena Ivanovna (29 august 1876 \u2013 2 mai 1939) era fiica lui Ivan Vasilievici Rukavi\u015fnikov (1841-1901), proprietar de p\u0103m\u00e2nt, judec\u0103tor de pace \u015fi filantrop, fiul unui industria\u015f milionar \u015fi al Olg\u0103i Nikolaevna (1845-1901), fiica doctorului Kozlov. Ambii p\u0103rin\u0163i ai mamei au murit de cancer, \u00cen acela\u015fi an, el \u00cen martie, ea \u00cen iunie. Dintre cei \u015fapte fra\u0163i ai ei, cinci au murit \u00cen prima copil\u0103rie \u015fi dintre cei doi fra\u0163i mai mari, Vladimir a murit la \u015faisprezece ani la Davos, \u00cen 1880, iar Vasili la Paris, \u00cen 1916. Ivan Rukavi\u015fnikov era iute la m\u00e2nie \u015fi mama se temea de el. Tot ce am cunoscut despre el \u00cen copil\u0103rie au fost portretele lui (barba \u015fi lan\u0163ul de magistrat de la g\u00e2t) \u015fi obiectele pasiunii lui principale, ra\u0163ele folosite ca momeal\u0103 la v\u00e2n\u0103toare \u015fi capetele de elan. \u00cen vestibulul cu gratii de fier al casei noastre de la \u0163ar\u0103 erau expu\u015fi doi ur\u015fi extrem de mari, \u00cempu\u015fca\u0163i de el, st\u00e2nd \u00cen picioare cu labele din fa\u0163\u0103 ridicate amenin\u0163\u0103tor. \u00cen fiecare var\u0103 \u00cemi m\u0103suram \u00cen\u0103l\u0163imea, \u00cencerc\u00e2nd s\u0103 ajung la ghearele lor fascinante \u2013 \u00cent\u00e2i am ajuns la laba de jos, apoi la cea de sus. Am fost dezam\u0103git s\u0103 constat c\u00e2t de tari erau bur\u0163ile lor, c\u00e2nd \u00cengropam degetele (obi\u015fnuite s\u0103 palpeze c\u00e2inii vii sau animale de plu\u015f) \u00cen blana lor maronie \u015fi aspr\u0103. Din c\u00e2nd \u00cen c\u00e2nd erau sco\u015fi \u00centr-un col\u0163 al gr\u0103dinii pentru a fi bine b\u0103tu\u0163i ca s\u0103 ias\u0103 praful din ei \u015fi aerisi\u0163i, iar biata Mademoiselle, apropiindu-se de ei din direc\u0163ia parcului, scotea \u00centotdeauna un \u0163ip\u0103t de groaz\u0103 c\u00e2nd z\u0103rea cele dou\u0103 fiare s\u0103lbatice a\u015ftept\u00e2nd-o \u00cen umbra mobil\u0103 a copacilor. Pe tata nu l-a pasionat deloc v\u00e2n\u0103toarea, deosebindu-se mult \u00cen aceast\u0103 privin\u0163\u0103 de fratele lui, Serghei, sportiv pasionat care, \u00cencep\u00e2nd din 1908, a fost maestru de v\u00e2n\u0103toare al Maiest\u0103\u0163ii Sale \u0162arul. Una dintre amintirile mai fericite din copil\u0103ria mamei a fost c\u0103l\u0103toria pe care o f\u0103cuse \u00centr-o var\u0103 cu m\u0103tu\u015fa ei Praskovia \u00cen Crimeea, unde bunicul ei patern avea o mo\u015fie l\u00e2ng\u0103 Feodosia. Am\u00e2ndou\u0103 au f\u0103cut o plimbare cu el \u015fi cu un alt domn b\u0103tr\u00e2n, renumitul pictor de peisaje marine, Aivazovski. \u00ce\u015fi amintea c\u0103 pictorul spusese (repet\u00e2nd f\u0103r\u0103 \u00cendoial\u0103 ceea ce spusese de multe ori) c\u0103 \u00cen 1836, la o expozi\u0163ie de tablouri din St. Petersburg, \u00cel v\u0103zuse pe Pu\u015fkin, \u201eun tip m\u0103run\u0163el \u015fi ur\u00e2t cu o nevast\u0103 frumoas\u0103 \u015fi \u00cenalt\u0103\u201c. Asta se \u00cent\u00e2mplase cu mai bine de jum\u0103tate de secol \u00cen urm\u0103, c\u00e2nd Aivazovski era student la belle-arte, \u015fi cu mai pu\u0163in de un an \u00cenaintea mor\u0163ii lui Pu\u015fkin. \u00ce\u015fi amintea de asemenea tr\u0103s\u0103tura de penel ad\u0103ugat\u0103 de natur\u0103 \u2013 pata alb\u0103 l\u0103sat\u0103 de o pas\u0103re pe jobenul gri al pictorului. M\u0103tu\u015fa Praskovia, care mergea l\u00e2ng\u0103 ea, era sora mamei ei, care se c\u0103s\u0103torise cu celebrul sifilisolog, V.M. Tarnovski (1839-1906), ea \u00cens\u0103\u015fi medic, autoarea unor lucr\u0103ri de psihiatrie, antropologie \u015fi asisten\u0163\u0103 social\u0103. \u00centr-o sear\u0103, la vila lui Aivazovski de l\u00e2ng\u0103 Feodosia, m\u0103tu\u015fa Praskovia l-a cunoscut la cin\u0103 pe doctorul Anton Cehov, pe atunci \u00cen v\u00e2rst\u0103 de dou\u0103zeci \u015fi opt de ani, pe care l-a jignit \u00centr-un fel oarecare pe parcursul unei discu\u0163ii medicale. Era o doamn\u0103 foarte erudit\u0103, generoas\u0103 \u015fi elegant\u0103 \u015fi este greu de imaginat cum anume a reu\u015fit s\u0103 provoace ie\u015firea grosolan\u0103 pe care Cehov \u015fi-o permite \u00centr-o scrisoare din 3 august 1888 c\u0103tre sora sa, scrisoarea fiind publicat\u0103. M\u0103tu\u015fa Praskovia sau m\u0103tu\u015fa Pa\u015fa \u2013 cum \u00cei spuneam noi \u2013 ne vizita deseori la Vira. Avea un mod fermec\u0103tor de a ne saluta, d\u00e2nd buzna \u00cen camera copiilor \u015fi strig\u00e2nd tare \u201eBonjour, les enfants!\u201c. A murit \u00cen 1910. Mama a vegheat la c\u0103p\u0103t\u00e2iul ei \u015fi ultimele cuvinte ale m\u0103tu\u015fii Pa\u015fa au fost: \u201eInteresant! Acum \u00cen\u0163eleg. Totul este ap\u0103, vsio-voda\u201c. Fratele mamei, Vasili, a fost \u00cen serviciul diplomatic, pe care \u00cens\u0103 l-a tratat cu mai mult\u0103 u\u015furin\u0163\u0103 dec\u00e2t unchiul meu Constantin. Pentru Vasili Ivanovici n-a fost o carier\u0103, ci un decor mai mult sau mai pu\u0163in plauzibil. Prietenii francezi \u015fi italieni, nereu\u015find s\u0103-i pronun\u0163e lungul nume rusesc de familie, \u00cel reduseser\u0103 la \u201eRuka\u201c (cu accentul pe ultima silab\u0103), ceea ce \u00cei convenea mult mai mult dec\u00e2t numele de botez. \u00cen copil\u0103rie, unchiul Ruka mi se p\u0103rea c\u0103 apar\u0163ine lumii juc\u0103riilor, a veselelor c\u0103r\u0163i de colorat \u015fi a cire\u015filor \u00cenc\u0103rca\u0163i cu fructe negre lucioase; unchiul transformase \u00cen ser\u0103 o \u00centreag\u0103 livad\u0103 dintr-un col\u0163 al mo\u015fiei lui, separat\u0103 de a noastr\u0103 de r\u00e2ul \u015ferpuitor. \u00cen timpul verii, tr\u0103sura lui era v\u0103zut\u0103 aproape zilnic, la ora pr\u00e2nzului, travers\u00e2nd podul \u015fi gonind apoi spre casa noastr\u0103, pe l\u00e2ng\u0103 un gard viu din puie\u0163i de brad. C\u00e2nd aveam opt sau nou\u0103 ani, m\u0103 lua \u00centotdeauna pe genunchi dup\u0103 dejun \u015fi (\u00cen timp ce doi vale\u0163i tineri str\u00e2ngeau masa \u00cen sufrageria acum goal\u0103) m\u0103 m\u00e2ng\u00e2ia, sco\u0163\u00e2nd tot felul de sunete prin care-\u015fi exprima dragostea \u015fi eu m\u0103 ru\u015finam pentru unchiul meu fa\u0163\u0103 de servitori \u015fi r\u0103suflam u\u015furat c\u00e2nd \u00cel chema tata pe verand\u0103: \u201eBasil, on vous attend\u201c. Odat\u0103, c\u00e2nd m-am dus s\u0103-l \u00cent\u00e2mpin la gar\u0103 (trebuie s\u0103 fi avut pe atunci unsprezece sau doisprezece ani) \u015fi-l urm\u0103ream cum coboar\u0103 din lungul vagon de dormit interna\u0163ional, s-a uitat la mine \u015fi a spus: \u201eC\u00e2t de palid \u015fi ur\u00e2t\u201c (jaune et laid) te-ai f\u0103cut, s\u0103rmanul meu b\u0103iat!\u201c. C\u00e2nd mi-am s\u0103rb\u0103torit cea de a cincisprezecea onomastic\u0103, m-a luat deoparte \u015fi mi-a comunicat, \u00cen franceza lui brutal\u0103, precis\u0103 \u015fi cam demodat\u0103, c\u0103 m\u0103 nume\u015fte mo\u015ftenitorul lui. \u201e\u015ei acum po\u0163i s\u0103 pleci\u201c, a ad\u0103ugat el, \u201el\u2019audience est finie. Je n\u2019ai plus rien \u00e0 vous dire\u201c. Mi-l amintesc ca pe un omule\u0163 sl\u0103bu\u0163, \u00cengrijit, cu tenul \u00cenchis la culoare, ochi verzi-cenu\u015fii cu pete ruginii, o musta\u0163\u0103 neagr\u0103, stufoas\u0103 \u015fi un m\u0103r al lui Adam mobil care ie\u015fea \u00cen eviden\u0163\u0103 pe deasupra unui inel din aur \u015fi opal, sub form\u0103 de \u015farpe, \u00cen care era prins nodul cravatei. Avea de asemenea opale pe degete \u015fi \u00cen butonii de la man\u015fete. \u00cencheietura m\u00e2inii fragile \u015fi p\u0103roase \u00cei era \u00cenconjurat\u0103 de un l\u0103n\u0163uc de aur \u015fi de obicei avea o garoaf\u0103 ro\u015fie la butoniera costumului de var\u0103, gri turturea, gri \u015foarece sau gri-argintiu. Eu \u00cel vedeam numai vara. Dup\u0103 o scurt\u0103 \u015federe la Rojestveno, se \u00centorcea \u00cen Fran\u0163a sau Italia, la castelul lui (numit Perpigna) l\u00e2ng\u0103 Pau, la vila lui (numit\u0103 Tamarindo) de l\u00e2ng\u0103 Roma sau \u00cen iubitul lui Egipt, din care \u00cemi trimitea ilustrate (palmieri \u015fi reflexiile lor, apusuri de soare, faraoni cu m\u00e2inile pe genunchi) m\u00e2zg\u0103lite cu scrisul lui grosolan. Apoi, din nou \u00cen iunie, c\u00e2nd delicata cheryomuha (floarea de cire\u015f \u00cen form\u0103 de ciorchine din vechea lume sau simplu, \u201eracemosa\u201c cum am botezat-o eu \u00cen lucrarea mea despre \u201eOneghin\u201c) \u00cenfloreau ca o spum\u0103, steagul lui personal era din nou \u00cen\u0103l\u0163at pe frumoasa cas\u0103 din Rojestveno. C\u0103l\u0103torea cu o jum\u0103tate de duzin\u0103 de cufere uria\u015fe, mituia Nord-Express-ul ca s\u0103 opreasc\u0103 pentru el \u00cen mica noastr\u0103 halt\u0103 \u015fi m\u0103 ducea, p\u0103\u015find pe picioarele lui mici \u015fi fragile \u00cenc\u0103l\u0163ate \u00cen pantofi cu tocuri \u00cenalte, \u015fi promi\u0163\u00e2ndu-mi un cadou minunat, p\u00e2n\u0103 la copacul cel mai apropiat, unde rupea delicat o frunz\u0103 \u015fi-mi spunea, oferindu-mi-o: \u201ePour mon neveu, la chose la plus belle au monde \u2013 une feuille verte\u201c. Sau \u00cemi aducea solemn din America seria Bunicul viclean \u015fi Buster Brown \u2013 un b\u0103iat demult uitat, \u00centr-un costum ro\u015fiatic; dac\u0103 priveai cu aten\u0163ie, observai c\u0103 de fapt culorile erau o mas\u0103 de puncte ro\u015fii dese. Fiecare episod se termina cu o b\u0103taie zdrav\u0103n\u0103 administrat\u0103 lui Buster de c\u0103tre m\u0103mica lui cu talie de viespe, dar foarte puternic\u0103, folosind un papuc, o perie de p\u0103r, v\u00e2rful unei umbrele, orice \u2013 chiar \u015fi bastonul unui poli\u0163ist \u00cendatoritor \u2013 \u015fi sco\u0163\u00e2nd nori de praf din turul pantalonilor lui Buster. \u00centruc\u00e2t eu nu m\u00e2ncasem niciodat\u0103 b\u0103taie, aceste poze \u00cemi sugerau o tortur\u0103 ciudat\u0103, exotic\u0103, nu prea diferit\u0103 de \u2013 s\u0103 zicem \u2013 \u00cengroparea unei vr\u0103jitoare cu ochii ie\u015fi\u0163i din orbite, p\u00e2n\u0103 la b\u0103rbie, \u00cen nisipul fierbinte al unui de\u015fert, dup\u0103 cum era ilustra\u0163ia de pe frontispiciul unei c\u0103r\u0163i a lui Mayne Reid. \n4 Se pare c\u0103 unchiul Ruka a dus o via\u0163\u0103 tr\u00e2ndav\u0103 \u015fi ciudat de haotic\u0103. Cariera lui diplomatic\u0103 a fost c\u00e2t se poate de vag\u0103. Se m\u00e2ndrea totu\u015fi c\u0103 era expert \u00cen decodificarea mesajelor cifrate \u00cen oricare dintre cele cinci limbi pe care le \u015ftia. \u00centr-o zi l-am supus unui test \u015fi \u00centr-o clipit\u0103 a transformat \u00cen\u015firuirea de cifre \u201e5,1324,1113,169,13,55,1324,11\u201c \u00cen primele cuvinte dintr-un celebru monolog al lui Shakespeare. \u00cembr\u0103cat cu un sacou roz, a participat la v\u00e2n\u0103tori \u00cen Anglia \u015fi Italia; \u00cembr\u0103cat \u00cen hain\u0103 de blan\u0103, a \u00cencercat s\u0103 ajung\u0103 cu ma\u015fina de la St. Petersburg la Pau; \u00cenf\u0103\u015furat \u00centr-o pelerin\u0103 de oper\u0103, era c\u00e2t pe-aci s\u0103-\u015fi piard\u0103 via\u0163a \u00centr-un accident de avion pe plaja din apropiere de Bayonne. (C\u00e2nd l-am \u00centrebat cum a reac\u0163ionat pilotul avionului Voisin sf\u0103r\u00e2mat, unchiul Ruka a chibzuit o clip\u0103, apoi a r\u0103spuns perfect sigur pe el: \u201eIl sanglotait assis sur un rocher\u201c). C\u00e2nta barcarole \u015fi c\u00e2ntecele la mod\u0103 (\u201eIls se regardent tous deux, en se mangeant des yeux\u2026\u201c \u201eElle est morte en fevrier, pauvre Colinette!\u2026\u201c \u201eLe soleil rayonnait encore, j\u2019ai voulu revoir les grands bois\u2026\u201c \u015fi multe altele). Compunea \u015fi el muzic\u0103 duioas\u0103, sentimental\u0103 \u015fi versuri fran\u0163uze\u015fti care \u00cen mod ciudat puteau fi scandate ca ni\u015fte iambi engleze\u015fti sau ruse\u015fti, fiind marcate de un dispre\u0163 princiar fa\u0163\u0103 de pl\u0103cerea e-urilor mute. Se pricepea grozav la pocher. \u00centruc\u00e2t se b\u00e2lb\u00e2ia \u015fi pronun\u0163a cu dificultate labialele, a schimbat numele vizitiului lui din Piotr \u00cen Lev; iar tata (care era \u00centotdeauna cam t\u0103ios cu el) l-a acuzat c\u0103 are mentalitate de st\u0103p\u00e2n de sclavi. \u00cen afar\u0103 de asta, modul lui de exprimare consta \u00centr-o combina\u0163ie complicat\u0103 de francez\u0103, englez\u0103 \u015fi italian\u0103, limbi pe care le vorbea cu mult mai mult\u0103 u\u015furin\u0163\u0103 dec\u00e2t limba lui matern\u0103. C\u00e2nd recurgea la rus\u0103, izbutea invariabil s\u0103 foloseasc\u0103 gre\u015fit sau s\u0103 denatureze expresiile idiomatice sau chiar pe cele populare, de pild\u0103, ca atunci c\u00e2nd spunea la mas\u0103, oft\u00e2nd brusc (c\u0103ci \u00centotdeauna se \u015fi \u00cent\u00e2mpla ceva \u2013 o criz\u0103 de febr\u0103 a f\u00e2nului, moartea unui p\u0103un, pierderea unui ogar barzoi): \u201eJe suis triste et seul comme une \u00abbylinka v pole\u00bb\u201c (\u201esunt singur ca un \u00abfir de iarb\u0103 pe c\u00e2mp\u00bb\u201c). Insista asupra faptului c\u0103 are o boal\u0103 de inim\u0103 incurabil\u0103 \u015fi c\u0103, \u00cen cazul unui atac, nu se putea lini\u015fti dec\u00e2t dac\u0103 se \u00centindea pe spate, pe podea. Nimeni nu-l lua \u00cen serios \u015fi, dup\u0103 ce a murit \u00centr-adev\u0103r de angin\u0103 pectoral\u0103, singur singurel, la Paris, la sf\u00e2r\u015fitul anului 1916, \u00cen v\u00e2rst\u0103 de patruzeci \u015fi cinci de ani, ne-am amintit cu str\u00e2ngere de inim\u0103 de acele incidente petrecute dup\u0103-amiezile \u00cen salon \u2013 valetul nepreg\u0103tit intr\u00e2nd cu cafeaua turceasc\u0103, tata arunc\u00e2ndu-i o privire (\u00centreb\u0103toare \u015fi resemnat\u0103) mamei, apoi (dezaprobator) cumnatului lui \u00centins pe jos \u00cen calea valetului\u201a apoi (cu curiozitate) spre ciudata vibra\u0163ie a serviciului de cafea pe tava \u0163inut\u0103 de m\u00e2inile acoperite cu m\u0103nu\u015fi albe ale servitorului aparent st\u0103p\u00e2n pe el. Fa\u0163\u0103 de alte fr\u0103m\u00e2nt\u0103ri mai stranii care l-au asaltat pe parcursul scurtei sale vie\u0163i, \u015fi-a c\u0103utat m\u00e2ng\u00e2ierea \u2013 dac\u0103 \u00cen\u0163eleg eu bine asemenea lucruri \u2013 \u00cen religie, mai \u00cent\u00e2i \u00cen debu\u015feuri oferite de anumite secte ruse\u015fti \u015fi \u00cen cele din urm\u0103 \u00cen Biserica Romano-Catolic\u0103. Suferea de acel gen de nevroz\u0103 pitoreasc\u0103 care ar fi trebuit s\u0103 fie \u00censo\u0163it\u0103 de geniu, dar n-a fost cazul lui, \u015fi de aici s-au tras c\u0103ut\u0103rile lui dup\u0103 o umbr\u0103 c\u0103l\u0103toare. \u00cen tinere\u0163e, fusese \u0163inta du\u015fm\u0103niei tat\u0103lui s\u0103u, un nobil de \u0163ar\u0103 din vechea \u015fcoal\u0103 (v\u00e2n\u0103toare de ur\u015fi, teatru privat, c\u00e2teva tablouri pictate de vechi mae\u015ftri al\u0103turi de o mul\u0163ime de fleacuri), despre ale c\u0103rui crize de furie nest\u0103p\u00e2nit\u0103 se zvonea c\u0103 ar fi pus \u00cen pericol chiar via\u0163a b\u0103iatului. Mama mi-a povestit mai t\u00e2rziu despre \u00cencordarea care se sim\u0163ea \u00cen casa de la Vira, \u00cen copil\u0103ria ei, despre scenele cumplite care aveau loc \u00cen biroul lui Ivan Vasilievici, o camer\u0103 sumbr\u0103, situat\u0103 pe col\u0163, care d\u0103dea spre o f\u00e2nt\u00e2n\u0103 veche cu o roat\u0103 ruginit\u0103, aflat\u0103 sub cinci plopi de Lombardia. \u00cen afar\u0103 de mine, nimeni nu folosea camera aceea. \u00cemi \u0163ineam c\u0103r\u0163ile \u015fi plan\u015fele pe etajerele ei negre \u015fi mai t\u00e2rziu am convins-o pe mama s\u0103-mi transfere o parte din mobila de acolo \u00cen micul meu birou \u00censorit ce d\u0103dea spre gr\u0103din\u0103 \u015fi acolo a fost instalat \u00centr-o diminea\u0163\u0103 uria\u015ful birou, care nu avea pe suprafa\u0163a lui mare din piele \u00cenchis\u0103 dec\u00e2t un imens cu\u0163it de h\u00e2rtie \u00cencovoiat, un adev\u0103rat iatagan din filde\u015f galben, retezat din col\u0163ii unui mamut. C\u00e2nd a murit unchiul Ruka, la sf\u00e2r\u015fitul anului 1916, mi-a l\u0103sat o sum\u0103 care azi ar echivala cu dou\u0103 milioane de dolari, plus mo\u015fia cu conacul ei cu colane albe, situat pe un deal abrupt, acoperit cu verdea\u0163\u0103 \u015fi cele dou\u0103 mii de acri de p\u0103dure s\u0103lbatic\u0103 \u015fi de turb\u0103rie. Din c\u00e2te am aflat, casa mai exista \u00cenc\u0103 \u00cen 1940, na\u0163ionalizat\u0103, dar st\u00e2nd de o parte, ca o pies\u0103 de muzeu, la dispozi\u0163ia oric\u0103rui c\u0103l\u0103tor care s-ar fi ab\u0103tut pe \u015foseaua St. Petersburg \u2013 Luga, \u015fosea ce trecea prin satul Rojestveno travers\u00e2nd r\u00e2ul care se bifurca \u00cen acel loc. Datorit\u0103 insulelor sale plutitoare \u00cempodobite cu alge \u015fi nuferi, frumosul r\u00e2u Oredej avea acolo un aer s\u0103rb\u0103toresc. Mai jos, pe cursul lui sinuos, acolo unde l\u0103stunii de nisip \u00ce\u015fi f\u0103ceau cuiburi \u00cen malul lui abrupt, ro\u015fcat, r\u00e2ul era invadat de reflexiile falnicilor \u015fi romanticilor brazi (care m\u0103rgineau mo\u015fia noastr\u0103 Vira); \u015fi \u00cenc\u0103 mai jos, torentul tumultuos al unei mori de ap\u0103 \u00cei d\u0103dea privitorului (sprijinit cu coatele de balustrad\u0103) senza\u0163ia c\u0103 se \u00cendep\u0103rteaz\u0103 tot mai mult, ca \u015fi cum aceea ar fi fost \u00cens\u0103\u015fi c\u00e2rma timpului. \n5 Pasajul urm\u0103tor nu se adreseaz\u0103 cititorului obi\u015fnuit, ci \u00cen mod special acelui idiot care pierz\u00e2nd o avere \u00centr-o catastrof\u0103, consider\u0103 c\u0103 m\u0103 poate \u00cen\u0163elege. Vechiul meu conflict (din 1917) cu dictatura sovietic\u0103 nu are absolut nici o leg\u0103tur\u0103 cu problema propriet\u0103\u0163ii. Am un dispre\u0163 total fa\u0163\u0103 de emigrantul care \u201e\u00cei ur\u0103\u015fte pe comuni\u015fti\u201c pentru c\u0103 i-au \u201efurat\u201c banii \u015fi mo\u015fiile. Nostalgia care m-a fr\u0103m\u00e2ntat \u00cen to\u0163i ace\u015fti ani izvor\u0103\u015fte dintr-un sentiment hipertrofiat al copil\u0103riei pierdute, \u015fi nu din triste\u0163ea de a fi pierdut ni\u015fte bancnote. \u015ei, \u00cen sf\u00e2r\u015fit: \u00cemi rezerv dreptul de a t\u00e2nji dup\u0103 un col\u0163i\u015for ecologic: \u2026Sub cerul senin Al Americii, suspin Dup\u0103 un sat din Rusia. Cititorul obi\u015fnuit \u00ce\u015fi poate relua acum lectura. \n6 M\u0103 apropiam de optsprezece ani, apoi am dep\u0103\u015fit optsprezece ani; \u00cemi petreceam cea mai mare parte a timpului liber cu leg\u0103turi amoroase \u015fi scriind versuri; problemele materiale m\u0103 l\u0103sau indiferent \u015fi, \u00cen orice caz, pe fundalul prosperit\u0103\u0163ii noastre, nici o mo\u015ftenire nu p\u0103rea ceva deosebit; \u015fi totu\u015fi, privind \u00cenapoi peste abisul transparent al anilor, mi se pare bizar \u015fi uneori nepl\u0103cut, c\u00e2nd m\u0103 g\u00e2ndesc c\u0103, \u00cen scurtul an c\u00e2t m-am aflat \u00cen posesia acelei averi proprii, am fost prea absorbit de pl\u0103cerile fire\u015fti ale tinere\u0163ii \u2013 o tinere\u0163e care-\u015fi pierdea rapid entuziasmul ei ini\u0163ial, neobi\u015fnuit \u2013 pentru a fi excesiv de \u00cenc\u00e2ntat de mo\u015ftenire sau pentru a m\u0103 sim\u0163i m\u00e2hnit c\u00e2nd revolu\u0163ia bol\u015fevic\u0103 mi-a confiscat-o peste noapte. Aceast\u0103 amintire \u00cemi d\u0103 sentimentul c\u0103 sunt nerecunosc\u0103tor fa\u0163\u0103 de unchiul Ruka; sentimentul c\u0103 mi-am \u00censu\u015fit atitudinea general\u0103 de o condescenden\u0163\u0103 sur\u00e2z\u0103toare pe care o adoptau fa\u0163\u0103 de el chiar \u015fi cei care-l \u00cendr\u0103geau. M\u0103 silesc, cuprins de o repulsie \u00cengrozitoare, s\u0103-mi amintesc comentariile sarcastice pe care le f\u0103cea Monsieur Noyer, preceptorul meu elve\u0163ian (altminteri un om cu suflet bun) asupra celei mai bune compozi\u0163ii a unchiului, o roman\u0163\u0103 cu muzica \u015fi textul scrise de el. \u00centr-o zi, pe terasa castelului din Pau, sub care se mai \u00centindeau viile de culoarea chihlimbarului, iar \u00cen dep\u0103rtare se \u00cen\u0103l\u0163au mun\u0163ii purpurii, \u00centr-o perioad\u0103 c\u00e2nd era h\u0103i\u0163uit de astm, palpita\u0163ii, tremur\u0103turi, suferind de o jupuire proustian\u0103 a sim\u0163urilor, se debattant parc\u0103, la impactul cu culorile de toamn\u0103 (descrise cu propriile lui cuvinte ca o \u201echapelle ardente de feuilles aux tons violents\u201c), cu glasurile \u00cendep\u0103rtate din vale, cu un stol de porumbei ce br\u0103zda cerul fraged, compusese acea roman\u0163\u0103 \u00cenaripat\u0103 (\u015fi singura persoan\u0103 care a memorizat melodia \u015fi toate cuvintele a fost fratele meu, Serghei, pe care aproape c\u0103 nici nu-l b\u0103ga \u00cen seam\u0103, care mai era \u015fi b\u00e2lb\u00e2it, pe deasupra, \u015fi care a murit \u015fi el). \u201eL\u2019air transparent fait monter de la plaine\u2026\u201c, c\u00e2nta el cu o voce \u00cenalt\u0103 de tenor, a\u015fezat la pianul alb din casa de la \u0163ar\u0103 \u2013 \u015fi dac\u0103 se \u00cent\u00e2mpla ca \u00cen clipa aceea s\u0103 m\u0103 gr\u0103besc s-ajung acas\u0103 la dejun, alerg\u00e2nd prin cr\u00e2ngul al\u0103turat (cur\u00e2nd dup\u0103 ce v\u0103zusem p\u0103l\u0103ria lui de pai \u015fi bustul \u00cenve\u015fm\u00e2ntat \u00cen catifea neagr\u0103 al chipe\u015fului lui vizitiu, \u00centr-un profil asirian, cu bra\u0163ele \u00centinse, acoperite cu m\u00e2neci stacojii, trec\u00e2nd rapid de-a lungul gardului viu ce separa parcul de aleea pentru tr\u0103suri) sunetele t\u00e2nguitoare ale versurilor \nUn vol de tourterelles strie le ciel tendre, Les chrysanth\u00e8 mes se parent pour la Toussaint ajungeau p\u00e2n\u0103 la mine \u015fi p\u00e2n\u0103 la plasa pentru fluturi, pe poteca \u015ferpuit\u0103 \u015fi umbrit\u0103, la cap\u0103tul c\u0103reia se z\u0103rea priveli\u015ftea alc\u0103tuit\u0103 dintr-o por\u0163iune de lut ro\u015fcat, dintr-un col\u0163 al casei noastre proasp\u0103t zugr\u0103vite, din culoarea conurilor de brazi tineri \u015fi din fereastra deschis\u0103 de la salon de unde se rev\u0103rsa muzica aceea r\u0103nit\u0103. \n7 Se pare c\u0103 toat\u0103 via\u0163a am practicat cu cel mai mare zel activitatea de rememorare vie a unui petic de trecut \u015fi am motive s\u0103 cred c\u0103 aceast\u0103 acuitate patologic\u0103 a \u00cenclina\u0163iei pentru retrospective este o tr\u0103s\u0103tur\u0103 de caracter ereditar\u0103. Exist\u0103 un anumit loc \u00cen p\u0103dure, o punte de trecut cu piciorul peste un p\u00e2r\u00e2u maroniu, unde tata se oprea \u00centotdeauna pentru a-\u015fi aminti pios acel fluture rar, pe care preceptorul lui german \u00cel prinsese cu plasa, pentru el, \u00cen ziua de \u015faptesprezece august 1883. Scena care se petrecuse \u00cen urm\u0103 cu treizeci de ani era retr\u0103it\u0103. El \u015fi fra\u0163ii lui se opriser\u0103 brusc, cuprin\u015fi de o emo\u0163ie neputincioas\u0103, la vederea insectei r\u00e2vnite, coco\u0163at\u0103 pe un bu\u015ftean \u015fi mi\u015fc\u00e2ndu-\u015fi \u00cen sus \u015fi-n jos, de parc\u0103 ar fi respirat \u00centr-un ritm accelerat, cele patru aripi ro\u015fii ca cire\u015fele, cu c\u00e2te un ochi de coad\u0103 de p\u0103un pe fiecare. \u00centr-o t\u0103cere \u00cencordat\u0103, ne\u00cendr\u0103znind s\u0103 loveasc\u0103, \u00cei \u00centinsese plasa lui Herr Rogge, care o lu\u0103 pe orbec\u0103ite, cu ochii a\u0163inti\u0163i asupra superbului fluture. Peste un sfert de secol am mo\u015ftenit acel specimen \u015fi l-am expus \u00cen vitrina mea. Un am\u0103nunt \u00cenduio\u015f\u0103tor: aripile au \u201es\u0103rit\u201c pentru c\u0103 a fost desprins din cadrul lui prea devreme, cu prea mult\u0103 ner\u0103bdare. \u00centr-o vil\u0103 pe care am \u00cenchiriat-o \u00cen vara anului 1904, \u00cempreun\u0103 cu familia unchiului meu Ivan de Peterson, pe \u0163\u0103rmul Adriaticii (numele ei era ori \u201eNeptun\u201c, ori \u201eApollo\u201c \u2013 \u00cei pot identifica \u015fi acum turnul crem, cu creneluri, \u00cen fotografiile vechi f\u0103cute \u00cen Abbazia), av\u00e2nd pe atunci cinci ani \u015fi vis\u00e2nd \u00cen patul meu, dup\u0103 dejun, m\u0103 \u00centorceam pe burt\u0103 \u015fi, cu mult\u0103 grij\u0103, cu tandre\u0163e \u015fi disperare, \u00centr-o manier\u0103 artistic\u0103 minu\u0163ioas\u0103, greu de \u00cemp\u0103cat cu num\u0103rul ridicol de mic al verilor care trecuser\u0103, pentru a alc\u0103tui imaginea inexplicabil nostalgic\u0103 a \u201ec\u0103minului\u201c (pe care nu-l v\u0103zusem din septembrie 1903), trasam cu degetul ar\u0103t\u0103tor pe pern\u0103 drumul de tr\u0103suri care urca spre casa noastr\u0103 din Vira, treptele de piatr\u0103 \u00cen dreapta, speteaza sculptat\u0103 a unei b\u0103nci \u00cen st\u00e2nga, aleea de stejari tineri din spatele tufelor de caprifoi \u015fi o potcoav\u0103 recent lep\u0103dat\u0103, un obiect de colec\u0163ie (mult mai mare \u015fi mai str\u0103lucitoare dec\u00e2t cele ruginite pe care le g\u0103seam pe \u0163\u0103rmul m\u0103rii), sclipind \u00cen praful ro\u015fiatic al aleii. Amintirea acelei amintiri este cu \u015faizeci de ani mai veche dec\u00e2t cea de-a doua, dar mult mai pu\u0163in obi\u015fnuit\u0103. Odat\u0103, prin 1908 sau 1909, unchiul Ruka era absorbit de ni\u015fte c\u0103r\u0163i fran\u0163uze\u015fti pentru copii peste care d\u0103duse \u00cen casa noastr\u0103; oft\u00e2nd fericit, g\u0103si un pasaj care-i pl\u0103cuse \u00cen copil\u0103rie \u015fi care \u00cencepea a\u015fa: \u201eSophie n\u2019est pas jolie...\u201c \u015fi mul\u0163i ani mai t\u00e2rziu, am oftat exact ca el, c\u00e2nd am redescoperit din \u00cent\u00e2mplare, \u00centr-o camer\u0103 de copii, acelea\u015fi volume din \u201eBiblioth\u00e8que Rose\u201c, cu povestiri despre b\u0103ie\u0163i \u015fi feti\u0163e care tr\u0103iau \u00cen Fran\u0163a, o versiune idealizat\u0103 a acelei vie de ch\u00e2teau pe care o tr\u0103ise familia mea \u00cen Rusia. Povestirile \u00cen sine (toate acele \u201eLes Malheurs de Sophie\u201c, \u201eLes Petites Filles Mod\u010dles\u201c, \u201eLes Vacances\u201c), erau, din c\u00e2te-mi dau seama acum, o combina\u0163ie \u00cengrozitoare de pre\u0163iozitate \u015fi vulgaritate; dar scriindu-le, sentimentala \u015fi infatuata Madame de S\u00e9gur, n\u0103scut\u0103 Rostopchine, fran\u0163uzea atmosfera autentic\u0103 a copil\u0103riei ei ruse\u015fti, care o precedase pe a mea cu exact un secol. \u00cen ceea ce m\u0103 prive\u015fte, c\u00e2nd dau din nou peste necazurile Sophiei \u2013 n-avea spr\u00e2ncene \u015fi era moart\u0103 dup\u0103 sm\u00e2nt\u00e2na groas\u0103 \u2013 nu numai c\u0103 suf\u0103r sau m\u0103 bucur exact ca unchiul meu, dar mai sunt supus \u015fi unui alt chin \u2013 amintirea mea despre el, retr\u0103ind copil\u0103ria lui prin intermediul acestor c\u0103r\u0163i. Rev\u0103d camera mea de \u015fcolar de la Vira, trandafirii alba\u015ftri de pe tapet, fereastra deschis\u0103 care se reflect\u0103 \u00cen oglinda oval\u0103 de deasupra canapelei de piele, pe care \u015fade unchiul, savur\u00e2nd o carte jerpelit\u0103. Un sentiment de siguran\u0163\u0103, de confort, de c\u0103ldur\u0103 v\u0103ratic\u0103 \u00cemi cuprinde memoria. Solida realitate face din prezent o n\u0103luc\u0103. Oglinda debordeaz\u0103 de str\u0103lucire; un bondar a intrat \u00cen odaie \u015fi se love\u015fte de tavan. Totul este a\u015fa cum trebuie s\u0103 fie, nimic nu se va schimba vreodat\u0103, nimeni nu va muri vreodat\u0103. \n", " 4 1 Genul de familie rus\u0103 c\u0103reia \u00cei apar\u0163in \u2013 un gen disp\u0103rut acum \u2013 avea, printre alte virtu\u0163i, o predilec\u0163ie tradi\u0163ional\u0103 pentru confortabilele produse ale civiliza\u0163iei anglo-saxone. La baia de diminea\u0163\u0103 aveai s\u0103punul Pears, negru ca smoala c\u00e2nd era uscat \u015fi ca topazul c\u00e2nd \u00cel \u0163ineai \u00cen lumin\u0103, \u00centre degetele ude. Pl\u0103cut\u0103 era \u015fi greutatea tot mai redus\u0103 a b\u0103ii rabatabile engleze\u015fti, prev\u0103zut\u0103 cu o buz\u0103 de cauciuc, care permitea s\u0103-i ver\u015fi con\u0163inutul de ap\u0103 spumoas\u0103 \u00cen g\u0103leata de zoaie. \u201eN-am putut perfec\u0163iona pasta \u015fi atunci am perfec\u0163ionat tubul\u201c, scria pe pasta de din\u0163i englezeasc\u0103. La micul dejun, Siropul Auriu importat de la Londra se \u00cencol\u0103cea sclipitor pe lingura ce se \u00cenv\u00e2rtea \u00cen el, picur\u00e2nd o por\u0163ie suficient\u0103 pe o felie de p\u00e2ine ruseasc\u0103 uns\u0103 cu unt. Tot felul de lucruri pl\u0103cute \u015fi delicioase soseau \u00centr-un ritm constant de la Magazinul Englezesc de pe Bulevardul Nevski: tarte cu fructe, s\u0103ruri mirositoare, c\u0103r\u0163i de joc, jocuri de puzzle, sacouri cu dungi, mingi de tenis albe ca talcul. Am \u00cenv\u0103\u0163at s\u0103 citesc \u00cen englez\u0103 \u00cenainte de a \u00cenv\u0103\u0163a s\u0103 citesc \u00cen rus\u0103. Primii mei prieteni englezi au fost patru fiin\u0163e simple din cartea de gramatic\u0103 \u2013 Ben, Dan, Sam \u015fi Ned. Era mult\u0103 discu\u0163ie \u00cen jurul identit\u0103\u0163ii \u015fi situ\u0103rii lor \u00cen spa\u0163iu \u2013 \u201eCine e Ben?\u201c, \u201eEl este Dan\u201c, \u201eSam este \u00cen pat\u201c \u015fi a\u015fa mai departe. De\u015fi r\u0103spunsurile erau cam rigide \u015fi fragmentare (cel care alc\u0103tuia textele era constr\u00e2ns s\u0103 foloseasc\u0103 \u2013 cel pu\u0163in la primele lec\u0163ii \u2013 cuvinte care s\u0103 nu dep\u0103\u015feasc\u0103 trei litere), imagina\u0163ia mea reu\u015fea cumva s\u0103 ob\u0163in\u0103 datele necesare. Ace\u015fti prost\u0103naci cu fe\u0163e palide \u015fi membre mari, m\u00e2ndri c\u0103 posed\u0103 anumite unelte (\u201eBen are un topor\u201c), evolueaz\u0103 acum ca ni\u015fte siluete \u00cencovoiate care se deplaseaz\u0103 lent pe fundalul cel mai \u00cendep\u0103rtat al memoriei; \u015fi aidoma alfabetului bezmetic de pe panoul unui oculist, se ivesc din nou \u00cen fa\u0163a mea literele din cartea de gramatic\u0103. Camera de \u00cenv\u0103\u0163\u0103tur\u0103 era sc\u0103ldat\u0103 de razele soarelui. \u00centr-un borcan de sticl\u0103 care transpir\u0103, mai multe omizi \u0163epoase se hr\u0103neau cu frunze de urzici (secret\u00e2nd interesante gr\u0103m\u0103joare de excremente de culoare oliv, cu form\u0103 de butoia\u015fe). Mu\u015famaua de pe masa rotund\u0103 mirosea a clei. Miss Clayton mirosea a Miss Clayton. Alcoolul s\u00e2ngeriu din termometrul exterior se ridicase \u00cen mod miraculos, victorios, p\u00e2n\u0103 la 24o R\u00e9aumur (86o Fahrenheit) la umbr\u0103. Privind pe fereastr\u0103, vedeai tinere \u0163\u0103r\u0103nci cu broboade pe cap cur\u0103\u0163\u00e2nd \u00cen patru labe b\u0103l\u0103riile de pe o c\u0103rare din gr\u0103din\u0103 sau grebl\u00e2nd u\u015for nisipul p\u0103tat de soare. (Nu ap\u0103ruser\u0103 \u00cenc\u0103 la orizont acele zile fericite c\u00e2nd vor cur\u0103\u0163a str\u0103zile \u015fi vor s\u0103pa canale.) Granguri aurii emiteau din frunzi\u015f cele patru note sclipitoare ale lor. Ned se \u00cempleticea pe sub geam interpret\u00e2nd cu d\u0103ruire rolul ajutorului de gr\u0103dinar Ivan (care va deveni \u00cen 1918 membru \u00cen sovietul local). Mai t\u00e2rziu au ap\u0103rut pe pagini cuvinte mai lungi; iar la sf\u00e2r\u015fitul volumului maro p\u0103tat cu cerneal\u0103, o povestire adev\u0103rat\u0103, logic\u0103 \u00ce\u015fi desf\u0103\u015fura propor\u0163iile ajunse la maturitate (\u201e\u00centr-o zi Ted i-a spus lui Ann: Hai s\u0103\u2026\u201c), triumful \u015fi recompensa suprem\u0103 a micului cititor. Eram fericit la g\u00e2ndul c\u0103 \u00centr-o bun\u0103 zi s-ar putea s\u0103 cap\u0103t \u015fi eu o asemenea abilitate. Vraja s-a p\u0103strat \u015fi, ori de c\u00e2te ori dau peste o carte de gramatic\u0103, r\u0103sfoiesc imediat p\u00e2n\u0103 la ultima pagin\u0103 ca s\u0103 arunc o privire interzis\u0103 \u00cen laboriosul viitor al elevului, \u00cen acel p\u0103m\u00e2nt al f\u0103g\u0103duin\u0163ei, unde, \u00cen sf\u00e2r\u015fit, cuvintele sunt destinate s\u0103 aib\u0103 \u00cen\u0163eles. \n2 E var\u0103 \u015fi soomerki \u2013 frumosul cuv\u00e2nt rusesc pentru amurg. Timpul: un punct vag din primul deceniu al acestui secol nepopular. Locul: 59o latitudine la nord de ecuatorul vostru, 100o longitudine la est de m\u00e2na mea care scrie. Se vor scurge multe ceasuri p\u00e2n\u0103 ce ziua se va topi \u015fi totul \u2013 cer, flori \u00cenalte, ap\u0103 neclintit\u0103 \u2013 va r\u0103m\u00e2ne \u00centr-o stare de a\u015fteptare vesperal\u0103, ad\u00e2ncit\u0103, \u015fi nu risipit\u0103 de mugetul t\u00e2nguitor al unei vaci dintr-o poian\u0103 \u00cendep\u0103rtat\u0103 sau de \u0163ip\u0103tul \u015fi mai \u00cenduio\u015f\u0103tor al unei p\u0103s\u0103ri din josul r\u00e2ului, unde se afl\u0103 vasta \u00centindere de sm\u00e2rcuri cu mu\u015fchi de turb\u0103 alb\u0103struie aburind\u0103, botezat\u0103 America de copiii familiei Rukavi\u015fnikov, pentru c\u0103 era misterioas\u0103 \u015fi \u00cendep\u0103rtat\u0103. \u00cen salonul casei noastre de la \u0163ar\u0103, mama \u00cemi citea deseori \u00cen englez\u0103 \u00cenainte de a merge la culcare. C\u00e2nd ajungea la un pasaj deosebit de dramatic, \u00cen care eroul urma s\u0103 se confrunte cu o primejdie ciudat\u0103, poate chiar fatal\u0103, citea mai rar, l\u0103s\u00e2nd pauze mari \u00centre cuvinte pentru a le da mai mult\u0103 greutate \u015fi, \u00cenainte de a \u00centoarce pagina, \u00ce\u015fi a\u015feza pe ea m\u00e2na \u00cempodobit\u0103 cu familiarul ei inel cu rubine ro\u015fii ca s\u00e2ngele de porumbel \u015fi cu un diamant (pe ale c\u0103rui fe\u0163e limpezi, dac\u0103 a\u015f fi \u015ftiut c\u0103 citesc \u00cen globuri de cristal, a\u015f fi putut vedea o odaie, oameni, lumini, copaci \u00cen ploaie \u2013 o \u00centreag\u0103 perioad\u0103 a vie\u0163ii de emigrant, care va fi pl\u0103tit\u0103 cu acel inel). \u00cemi citea pove\u015fti cu cavaleri ale c\u0103ror r\u0103ni miraculos de aseptice erau sp\u0103late \u00cen grote de ni\u015fte domni\u015foare. Din v\u00e2rful unei st\u00e2nci b\u0103tute de v\u00e2nturi, o fecioar\u0103 medieval\u0103 cu pletele \u00cen v\u00e2nt \u015fi un t\u00e2n\u0103r \u00cen ciorapi lungi \u00ce\u015fi a\u0163inteau privirile spre rotundele Insule ale Preaferici\u0163ilor. \u00cen Ne\u00cen\u0163elegere, soarta lui Hamphrey \u00cemi provoca un nod \u00cen g\u00e2t mai special dec\u00e2t orice carte de Dickens sau Daudet (mari creatori de noduri \u00cen g\u00e2t), \u00cen timp ce o povestire ru\u015finos de alegoric\u0103, Dincolo de Mun\u0163ii Alba\u015ftri, care se ocupa de dou\u0103 perechi de micu\u0163i c\u0103l\u0103tori \u2013 bunii Clover \u015fi Cowslip \u015fi r\u0103ii Buttercup \u015fi Daisy \u2013 con\u0163inea suficiente detalii palpitante ca s\u0103 te fac\u0103 s\u0103 ui\u0163i \u201emesajul\u201c. Mai erau c\u0103r\u0163ile cu poze, lucioase, mari, plate. \u00cemi pl\u0103cea \u00cen mod deosebit personajul Golliwogg, cel negru ca t\u0103ciunele, cu haina lui albastr\u0103 \u015fi pantalonii ro\u015fii, cu ochii f\u0103cu\u0163i din nasturi de izmene \u015fi cu s\u0103r\u0103c\u0103ciosul lui harem alc\u0103tuit din cinci p\u0103pu\u015fi de lemn. Datorit\u0103 metodei ilegale practicate de ele, de a-\u015fi croi rochi\u0163e din steagul american (Peg t\u0103indu-\u015fi dungile, iar Sarah Jane, dr\u0103g\u0103la\u015fele stele), dou\u0103 dintre p\u0103pu\u015fi dob\u00e2ndeau o dulce feminitate, dup\u0103 ce articula\u0163iile lor neutre erau \u00cembr\u0103cate. Gemenii (Meg \u015fi Weg) \u015fi Midget r\u0103m\u00e2neau goi-pu\u015fc\u0103 \u015fi, \u00cen consecin\u0163\u0103, f\u0103r\u0103 sex. \u00cei vedeam furi\u015f\u00e2ndu-se din cas\u0103 \u00cen toiul nop\u0163ii, pentru a arunca unii \u00centr-al\u0163ii bulg\u0103ri de z\u0103pad\u0103, p\u00e2n\u0103 ce b\u0103t\u0103ile unui ceas din dep\u0103rtare (\u201eAscult\u0103, dar! \u201c comenta textul cu rim\u0103) \u00cei alunga \u00cenapoi \u00cen cutia lor cu juc\u0103rii din camera copiilor. Un rudimentar mu\u0163unachi cu arc s\u0103rea din cutia lui, speriind-o pe frumoasa mea Sarah \u015fi poza aceea \u00cemi displ\u0103cea profund pentru c\u0103 \u00cemi amintea de petrecerile de copii unde o feti\u0163\u0103 gra\u0163ioas\u0103 care m\u0103 vr\u0103jise se \u00cent\u00e2mpla s\u0103 se \u00cen\u0163epe la deget sau s\u0103 se loveasc\u0103 la genunchi, transform\u00e2ndu-se brusc \u00centr-un spiridu\u015f r\u0103u cu fa\u0163\u0103 purpurie, plin\u0103 de riduri \u015fi zbier\u00e2nd ca din gur\u0103 de \u015farpe. Alt\u0103dat\u0103 plecau \u00centr-o c\u0103l\u0103torie cu bicicleta \u015fi erau captura\u0163i de canibali; c\u0103l\u0103torii no\u015ftri, neb\u0103nuind nimic, \u00ce\u015fi domoleau setea la un iaz \u00cenconjurat de palmieri, c\u00e2nd deodat\u0103 r\u0103sunau tam-tamuri. Privind peste um\u0103r trecutul meu, admir acea poz\u0103 crucial\u0103: Golliwogg este \u00cenc\u0103 \u00cengenuncheat l\u00e2ng\u0103 iaz, dar nu mai bea; p\u0103rul i s-a f\u0103cut m\u0103ciuc\u0103 \u015fi fa\u0163a lui \u00cendeob\u015fte neagr\u0103 a c\u0103p\u0103tat o bizar\u0103 nuan\u0163\u0103 cenu\u015fie. Mai era \u015fi cartea cu automobile (ve\u015fnica mea favorit\u0103, Sarah Jane, arbora un voal lung, verde) cu obi\u015fnuita consecin\u0163\u0103 \u2013 c\u00e2rje \u015fi capete bandajate. A, da! Mai era aeronava. Metri \u00centregi de m\u0103tase galben\u0103 intrau \u00cen alc\u0103tuirea ei, \u015fi mai era un balon micu\u0163 \u00cen folosul exclusiv al norocosului Midget. La imensa altitudine atins\u0103 de aeronav\u0103, aeronau\u0163ii se \u00cenghesuiau unul \u00centr-altul, ca s\u0103 se \u00cenc\u0103lzeasc\u0103, \u00cen timp ce micul solist r\u0103t\u0103cit, \u00cenc\u0103 \u0163int\u0103 a invidiei mele, \u00cen ciuda calvarului lui, plutea \u00centr-un abis de stele \u00cenghe\u0163ate \u2013 singur, singurel. \n3 O v\u0103d apoi pe mama duc\u00e2ndu-m\u0103 \u00cen direc\u0163ia patului prin imensul hol, unde o scar\u0103 central\u0103 se \u00cen\u0103l\u0163a tot mai sus, \u015fi nimic altceva dec\u00e2t geamuri mari ca de ser\u0103 \u00centre palierul de sus \u015fi cerul verde-pal al serii. Aveam obiceiul s\u0103 r\u0103m\u00e2n \u00cen urm\u0103, t\u00e2r\u00e2ndu-mi picioarele \u015fi alunec\u00e2nd un pic pe pardoseala lin\u0103 de piatr\u0103 a holului, silind m\u00e2na bl\u00e2nd\u0103 a\u015fezat\u0103 pe scobitura spatelui meu s\u0103-mi propulseze cu ghionturi mici scheletul recalcitrant. Odat\u0103 \u00cen dreptul sc\u0103rii, mai aveam obiceiul de a ajunge la trepte strecur\u00e2ndu-m\u0103 pe sub balustrada dintre coloana din mijloc, care sus\u0163inea scara, \u015fi primul grilaj al sc\u0103rii. Pe m\u0103sur\u0103 ce mai trecea o var\u0103, m\u0103 strecuram tot mai greu; acum cred c\u0103 \u015fi stafia mea ar r\u0103m\u00e2ne \u00cen\u0163epenit\u0103 acolo. O alt\u0103 parte a ritualului era urcarea sc\u0103rilor cu ochii \u00cenchi\u015fi. \u201eTreapt\u0103, treapt\u0103, treapt\u0103\u201c, se auzea glasul mamei conduc\u00e2ndu-m\u0103 sus \u2013 \u015fi cu destul\u0103 siguran\u0163\u0103, suprafa\u0163a urm\u0103toarei trepte primea talpa \u00cencrez\u0103toare a copilului orb; era de-ajuns s\u0103 ridici piciorul pu\u0163in mai sus dec\u00e2t de obicei, ca s\u0103 nu izbe\u015fti cu degetele treapta urm\u0103toare. Aceast\u0103 ascensiune lent\u0103, ca de somnambul, efectuat\u0103 \u00centr-o \u00centunecime autoimpus\u0103, comporta c\u00e2teva pl\u0103ceri evidente, cea mai mare era aceea de a nu \u015fti c\u00e2nd urma ultima treapt\u0103. \u00cen v\u00e2rful sc\u0103rii, ridicai automat piciorul la \u00cen\u015fel\u0103toarea chemare: \u201eTreapt\u0103\u201c, \u015fi apoi, cu o senza\u0163ie monumental\u0103 de panic\u0103 pl\u0103cut\u0103, \u00ce\u0163i contractai puternic mu\u015fchii, te pr\u0103bu\u015feai \u00cen fantasma unei trepte, de parc\u0103 erai c\u0103ptu\u015fit cu materialul infinit de elastic al propriei tale inexisten\u0163e. Procedeul de \u00cent\u00e2rziere a orei de culcare era uluitor de metodic. Este adev\u0103rat c\u0103 acum toat\u0103 treaba asta cu urcatul sc\u0103rii \u00cemi dezv\u0103luie anumite virtu\u0163i transcendentale. De fapt tr\u0103geam de timp prelungind c\u00e2t mai mult fiecare secund\u0103. T\u0103r\u0103g\u0103narea continua \u00cenc\u0103 \u00cen clipa c\u00e2nd mama m\u0103 preda lui Miss Clayton sau Mademoisellei, pentru a m\u0103 dezbr\u0103ca. \u00cen casa noastr\u0103 de la \u0163ar\u0103 existau cinci b\u0103i \u015fi o mare varietate de lavoare venerabile (pe unul dintre acestea \u00cel c\u0103utam \u00cen cotlonul lui \u00centunecat ori de c\u00e2te ori pl\u00e2ngeam, ca s\u0103 simt pe fa\u0163a umflat\u0103, pe care m\u0103 ru\u015finam s-o ar\u0103t, atingerea alin\u0103toare a jetului lui \u015fov\u0103ielnic, \u00cen timp ce ap\u0103sam pe pedala ruginit\u0103). Baie adev\u0103rat\u0103 se f\u0103cea seara. Pentru ablu\u0163iunile matinale erau folosite b\u0103i\u0163ele engleze\u015fti de cauciuc. A mea avea circa un metru dou\u0103zeci diametru \u015fi marginea cam la \u00cen\u0103l\u0163imea genunchiului. Pe spinarea s\u0103punit\u0103 a copilului ghemuit \u00cen ea, un servitor cu un \u015for\u0163 turna cu grij\u0103 ap\u0103 dintr-un urcior. Temperatura ei varia conform cu no\u0163iunile de hidroterapie ale diver\u015filor mentori care s-au perindat la noi. A existat \u015fi acea perioad\u0103 neagr\u0103 a primei pubert\u0103\u0163i, c\u00e2nd preceptorul de atunci, \u00cent\u00e2mpl\u0103tor student la medicin\u0103, a decretat necesitatea unui potop glacial. Pe de alt\u0103 parte, temperatura b\u0103ii de sear\u0103 a r\u0103mas la valoarea constant\u0103 de 28o R\u00e9aumur (95o Fahrenheit), dup\u0103 cum ar\u0103ta un termometru mare \u015fi cumsecade, care, fiind \u00cembr\u0103cat \u00cen lemn (cu o sforicic\u0103 ud\u0103 v\u00e2r\u00e2t\u0103 \u00cen gaura din m\u00e2ner), putea s\u0103 pluteasc\u0103 printre pe\u015fti\u015forii aurii \u015fi micile lebede din celuloid. Toaletele erau separate de b\u0103i \u015fi cea mai veche dintre ele era o \u00cenc\u0103pere destul de luxoas\u0103, dar cam sumbr\u0103, cu lambriuri frumoase \u015fi un \u015fnur de catifea ro\u015fie cu ciucure, care, c\u00e2nd \u00cel tr\u0103geai, producea o g\u00e2lg\u00e2ial\u0103 \u015fi un clipocit cu minunate modula\u0163ii discrete. Din acel col\u0163 al casei, se z\u0103rea luceaf\u0103rul de sear\u0103 \u015fi se auzeau privighetorile; acolo mi-am compus mai t\u00e2rziu versurile de tinere\u0163e, \u00cenchinate frumoaselor ne\u00cembr\u0103\u0163i\u015fate \u015fi acolo am urm\u0103rit moroc\u0103nos, \u00centr-o oglind\u0103 prost iluminat\u0103, \u00cen\u0103l\u0163area spontan\u0103 a unui straniu castel \u00centr-o Spanie necunoscut\u0103. C\u00e2nd eram \u00cens\u0103 foarte mic, mi se repartizase o improviza\u0163ie mai modest\u0103, situat\u0103 neglijent \u00centr-un ungher \u00cengust dintre un paravan de r\u0103chit\u0103 \u015fi u\u015fa care ducea la baia camerei de copii. \u00cemi pl\u0103cea s\u0103 \u0163in acea u\u015f\u0103 \u00centredeschis\u0103; prin ea priveam somnoros tremurul aburilor de deasupra b\u0103ii din mahon, flotila fantastic\u0103 de lebede \u015fi b\u0103rcu\u0163e, sau m\u0103 priveam pe mine cu o harp\u0103 \u00centr-una din b\u0103rcu\u0163e, sau o molie p\u0103roas\u0103 zbur\u00e2nd n\u0103uc\u0103 \u00cen lumina l\u0103mpii cu kerosen, sau fereastra cu vitralii de dincolo de baie \u015fi cei doi halebardieri ai ei alc\u0103tui\u0163i din dreptunghiuri colorate. Aplec\u00e2ndu-m\u0103 din loc\u015forul meu c\u0103ldu\u0163, \u00cemi pl\u0103cea s\u0103-mi lipesc mijlocul frun\u0163ii, mai exact ophryonul ei, de marginea neted\u0103 \u015fi pl\u0103cut\u0103 a u\u015fii \u015fi apoi s\u0103-mi clatin un pic capul, pentru a balansa u\u015fa \u00cencoace \u015fi-ncolo, \u00cen timp ce marginea ei r\u0103m\u00e2nea tot timpul \u00centr-un contact alin\u0103tor cu fruntea mea. Un ritm de vis \u00cemi str\u0103b\u0103tea fiin\u0163a. Recentul \u201eTreapt\u0103, treapt\u0103, treapt\u0103\u201c era preluat de un robinet care picura. \u015ei, combin\u00e2nd fructuos tiparul ritmic cu sunetul ritmic, descifram modelul de labirint al linoleumului, descoperind chipuri acolo unde o cr\u0103p\u0103tur\u0103 sau o umbr\u0103 furniza ochiului un point de rep\u00e8re. Fac apel la p\u0103rin\u0163i, nu spune\u0163i absolut niciodat\u0103 unui copil \u201egr\u0103be\u015fte-te\u201c. Etapa final\u0103 a vagului meu curs navigabil se petrecea c\u00e2nd ajungeam la insula patului meu. Mama urca dinspre verand\u0103 sau dinspre salon, unde via\u0163a continua f\u0103r\u0103 mine, ca s\u0103-mi \u015fopteasc\u0103 noapte bun\u0103 cu glasul ei cald \u015fi s\u0103 m\u0103 s\u0103rute. \u00cenchis \u00centre jaluzele, cu o candel\u0103 aprins\u0103, \u00cenger, \u00cengera\u015ful meu, dormi \u00cen pace, copila\u015f, copila\u015ful \u00cengenuncheat pe perna care \u00cen cur\u00e2nd \u00cei va cuprinde c\u0103p\u015forul zumz\u0103ind de g\u00e2nduri. Rug\u0103ciuni engleze\u015fti \u015fi mica icoan\u0103 \u00cenf\u0103\u0163i\u015f\u00e2nd un sf\u00e2nt greco-catolic bronzat alc\u0103tuiau o asociere inocent\u0103 spre care privesc \u00cenapoi cu pl\u0103cere; \u015fi deasupra icoanei, sus, pe perete, unde umbra unui obiect (a paravanului de bambus dintre pat \u015fi u\u015f\u0103?) se unduia \u00cen lumina cald\u0103 a candelei, o acuarel\u0103 \u00cenr\u0103mat\u0103 \u00cenf\u0103\u0163i\u015fa o c\u0103rare \u00cen amurg, \u015ferpuind printr-una din acele p\u0103duri de fagi europene, bizar de dese, \u00cen care singura vegeta\u0163ie de sub copaci este rochi\u0163a r\u00e2ndunicii \u015fi singurul zgomot care se aude sub b\u0103t\u0103ile inimii tale. \u00centr-un basm englezesc pe care mi l-a citit odat\u0103 mama, un b\u0103ie\u0163el se d\u0103duse jos din patul din poz\u0103 \u015fi c\u0103l\u0103rise pe calul lui de lemn pe o c\u0103rare pictat\u0103 \u00centre copaci t\u0103cu\u0163i. \u00cen timp ce \u00cengenuncheam pe pern\u0103, \u00cenv\u0103luit de somnolen\u0163\u0103 ca \u00centr-o cea\u0163\u0103 \u015fi cu senza\u0163ia de confort produs\u0103 de pudrarea cu talc, \u00cemi imaginam c\u0103 m\u0103 ca\u0163\u0103r \u00cen tabloul de deasupra patului \u015fi m\u0103 afund \u00cen p\u0103durea de ulmi fermecat\u0103 \u2013 pe care am vizitat-o p\u00e2n\u0103 la urm\u0103. \n4 Un \u015fir uluitor de doici \u015fi guvernante englezoaice, unele fr\u00e2ng\u00e2ndu-\u015fi m\u00e2inile, altele z\u00e2mbindu-mi enigmatic, \u00cemi ies \u00cen \u00cent\u00e2mpinare pe m\u0103sur\u0103 ce re-intru \u00cen trecut. A fost Miss Rachel pe care mi-o amintesc \u00cendeosebi \u00cen leg\u0103tur\u0103 cu biscui\u0163ii Huntley and Palmer (bomboanele frumoase cu migdale deasupra din cutia de tabl\u0103 \u00cenf\u0103\u015furat\u0103 \u00cen h\u00e2rtie albastr\u0103 \u015fi pesme\u0163ii f\u0103r\u0103 gust de la fund), pe care-i \u00cemp\u0103r\u0163ea ilegal cu mine, dup\u0103 ce m\u0103 sp\u0103lasem pe din\u0163i. A fost Miss Clayton, care, c\u00e2nd \u015fedeam coco\u015fat pe scaun, m\u0103 \u00cenghiontea \u00cen vertebrele din mijloc \u015fi apoi \u00ce\u015fi \u00cendrepta z\u00e2mbind propriii umeri, ca s\u0103-mi arate ce vrea de la mine: mi-a povestit c\u0103 un nepot de sor\u0103 de-al ei cre\u015ftea, la v\u00e2rsta mea (patru ani), omizi, dar cele pe care ea le-a adunat pentru mine \u00centr-un borcan f\u0103r\u0103 capac au disp\u0103rut toate \u00centr-o diminea\u0163\u0103 \u015fi gr\u0103dinarul a spus c\u0103 se sp\u00e2nzuraser\u0103. A mai fost frumoasa Miss Norcott, cu p\u0103rul negru \u015fi ochii acvamarin, care \u015fi-a pierdut o m\u0103nu\u015f\u0103 alb\u0103 din piele de ied la Nisa sau la Beaulieu, unde eu am c\u0103utat-o \u00cen zadar pe plaja str\u0103lucitoare printre pietricele colorate \u015fi cioburi de sticl\u0103 verzi-alb\u0103strii netezite de apa m\u0103rii. Frumoasei Miss Norcott i s-a cerut s\u0103 plece imediat, \u00centr-o noapte, la Abbazia. M-a \u00cembr\u0103\u0163i\u015fat \u00cen lumina firav\u0103 a zorilor, \u00cen camera copiilor, \u00cembr\u0103cat\u0103 \u00centr-o pelerin\u0103 de ploaie, palid\u0103 \u015fi pl\u00e2ng\u00e2nd ca o salcie babilonian\u0103 \u015fi \u00cen ziua aceea am r\u0103mas neconsolat, \u00cen ciuda ciocolatei fierbin\u0163i pe care i-o preg\u0103tise special pentru mine b\u0103tr\u00e2na doic\u0103 a familiei Peterson, \u015fi a p\u00e2inii speciale cu unt, pe a c\u0103rei suprafa\u0163\u0103 neted\u0103, m\u0103tu\u015fa Nata, sustr\u0103g\u00e2ndu-mi dibace aten\u0163ia, desenase o margaret\u0103, apoi o pisic\u0103 \u015fi \u00cen cele din urm\u0103 micu\u0163a siren\u0103 despre care tocmai citisem \u015fi pe care o pl\u00e2nsesem \u00cempreun\u0103 cu Miss Norcott, \u015fi eu am \u00cenceput din nou s\u0103 pl\u00e2ng. A mai fost micu\u0163a \u015fi mioapa Miss Hunt, a c\u0103rei scurt\u0103 \u015federe la noi, \u00cen Wiesbaden, a luat sf\u00e2r\u015fit \u00cen ziua c\u00e2nd fratele meu \u015fi cu mine \u2013 \u00cen v\u00e2rst\u0103 de patru \u015fi respectiv cinci ani \u2013 am reu\u015fit s\u0103 sc\u0103p\u0103m de vigilen\u0163a ei nervoas\u0103, \u00cembarc\u00e2ndu-ne pe un vas cu aburi care ne-a dus destul de departe pe Rin, \u00cenainte de a fi prin\u015fi. A mai fost Miss Robinson, cea cu nasul trandafiriu. Apoi, din nou Miss Clayton. A mai fost o persoan\u0103 \u00cengrozitoare care-mi citea Puternicul atom de Marie Corelli. Au mai fost multe altele. \u00centr-o anumit\u0103 perioad\u0103 au disp\u0103rut din via\u0163a mea. Au intrat \u00cen scen\u0103 franceza \u015fi rusa; pu\u0163inul timp afectat englezei era dedicat unor conversa\u0163ii ocazionale cu doi gentlemani, Mr. Burness \u015fi Mr. Cummings, care n-au locuit cu noi. \u00cen mintea mea sunt asocia\u0163i cu iernile petrecute \u00cen St. Petersburg, unde aveam o cas\u0103 pe strada Morskaia. Mr. Burness era un sco\u0163ian solid cu o fa\u0163\u0103 rumen\u0103, ochi alba\u015ftri deschis \u015fi p\u0103r galben ca paiul. \u00ce\u015fi petrecea dimine\u0163ile pred\u00e2nd la o \u015fcoal\u0103 de englez\u0103, iar dup\u0103-amiezile \u00ce\u015fi \u00cenghesuia mai multe lec\u0163ii particulare dec\u00e2t putea cuprinde o zi. \u00centruc\u00e2t c\u0103l\u0103torea de la un cap\u0103t al ora\u015fului la cel\u0103lalt \u015fi era nevoit s\u0103 depind\u0103 de trop\u0103itul lene\u015f al unor m\u00e2r\u0163oage izvocik (de tr\u0103sur\u0103) adormite, ca s-ajung\u0103 la elevii lui, \u00cent\u00e2rzia, dac\u0103 avea noroc, numai un sfert de or\u0103 la lec\u0163ia de la ora dou\u0103 (oriunde ar fi avut loc), iar la cea de la ora patru ajungea dup\u0103 cinci. Starea de tensiune \u00cen care-l a\u015fteptam, sper\u00e2nd c\u0103 m\u0103car o dat\u0103 perseveren\u0163a lui supraomeneasc\u0103 va da \u00cenapoi \u00cen fa\u0163a zidului cenu\u015fiu al unui viscol, era un sentiment pe care eram convins c\u0103 nu-l voi mai \u00cencerca la maturitate (dar am \u00cencercat din nou acest sentiment, c\u00e2nd, for\u0163at de \u00cemprejur\u0103ri, am dat la r\u00e2ndul meu lec\u0163ii \u015fi c\u00e2nd a\u015fteptam \u00cen camerele mele mobilate din Berlin, un elev cu chipul ca de piatr\u0103, care sosea \u00centotdeauna, \u00cen ciuda obstacolelor pe care le \u00cengr\u0103m\u0103deam mental \u00cen calea lui). \u00censu\u015fi \u00centunericul care se l\u0103sa afar\u0103 p\u0103rea un de\u015feu al eforturilor domnului Burness de a ajunge la noi acas\u0103. Valetul venea imediat s\u0103 trag\u0103 voluminoasele transperente albastre \u015fi draperiile \u00cenflorate de la ferestre. Tic\u0103itul pendulei bunicului din camera pentru \u00cenv\u0103\u0163\u0103tur\u0103 c\u0103p\u0103ta treptat o intona\u0163ie plicticoas\u0103, s\u00e2c\u00e2itoare. Chilo\u0163ii m\u0103 str\u00e2ngeau la vintre \u015fi ciorapii negri cu nervuri \u00cei sim\u0163eam aspri pe pielea delicat\u0103 a picioarelor \u00cendoite, senza\u0163ii care se combinau cu o umil\u0103 necesitate, a c\u0103rei satisfacere o tot am\u00e2nam. Trecea aproape o or\u0103 \u015fi nici urm\u0103 de Mr. Burness. Fratele meu se ducea \u00cen camera lui s\u0103 exerseze la pian \u015fi apoi se afunda tot mai ad\u00e2nc \u00centr-una dintre melodiile pe care eu nu le puteam suferi \u2013 indica\u0163iile date florilor artificiale din Faust (\u2026dites-lui qu\u2019elle est belle\u2026) sau v\u0103ic\u0103reala lui Vladimir Lenski (\u2026Ku-da, ko-da, ku-da v\u00ce udalili\u015fi). P\u0103r\u0103seam etajul unde st\u0103team noi, copiii, \u015fi alunecam \u00cencet pe balustrad\u0103 \u00cen jos p\u00e2n\u0103 la al doilea etaj, unde se aflau camerele p\u0103rin\u0163ilor mei. De cele mai multe ori, erau pleca\u0163i la ora aceea \u015fi, \u00cen amurgul care se l\u0103sa, acel loc avea asupra sim\u0163urilor mele tinere o influen\u0163\u0103 teleologic\u0103, de parc\u0103 acea acumulare de obiecte familiare \u00cen \u00centuneric se str\u0103duia s\u0103 alc\u0103tuiasc\u0103 imaginea clar\u0103 \u015fi permanent\u0103 pe care o expunere repetat\u0103 a l\u0103sat-o \u00cen cele din urm\u0103 \u00cen mintea mea. \u00centunericul sepia al unei dup\u0103-amieze arctice de miez de iarn\u0103 invada \u00cenc\u0103perile , \u00cengro\u015f\u00e2ndu-se p\u00e2n\u0103 ce devenea de un negru opresiv. O fa\u0163et\u0103 de bronz, o suprafa\u0163\u0103 de sticl\u0103 sau un mahon lustruit, ici \u015fi colo \u00cen bezn\u0103, reflectau r\u0103m\u0103\u015fi\u0163ele de lumin\u0103 din strad\u0103, unde globurile felinarelor \u00cenalte din mijlocul lor \u00ce\u015fi r\u0103sp\u00e2ndeau deja lic\u0103rul lunar. Pe tavan se mi\u015fcau umbre transparente. \u00cen t\u0103cerea aceea, zgomotul sec produs de c\u0103derea unei petale de crizantem\u0103 pe o mas\u0103 acoperit\u0103 cu marmur\u0103 \u00ce\u0163i f\u0103cea nervii s\u0103 zv\u00e2cneasc\u0103. Budoarul mamei avea un bovindou foarte potrivit pentru a privi afar\u0103 pe strada Morskaia \u00cen direc\u0163ia Pie\u0163ei Maria. Lipindu-mi buzele de \u0163es\u0103tura sub\u0163ire care acoperea geamul, savuram \u00cencet r\u0103ceala sticlei prin acel voal. Din acel bovindou am urm\u0103rit, c\u00e2\u0163iva ani mai t\u00e2rziu, c\u00e2nd a izbucnit Revolu\u0163ia, diversele \u00cencle\u015ft\u0103ri \u015fi am v\u0103zut primul mort din via\u0163a mea: era purtat pe o targ\u0103 \u015fi din piciorul care-i at\u00e2rna peste ea, un camarad cu \u00cenc\u0103l\u0163\u0103ri jerpelite se lupta s\u0103-i scoat\u0103 cizma, \u00cen ciuda ghionturilor pe care le primea de la brancardieri \u2013 \u015fi toate acestea se petreceau \u00centr-un mers destul de rapid. Dar pe vremea lec\u0163iilor cu Mr. Burness, n-aveai ce s\u0103 vezi \u00cen afar\u0103 de bezn\u0103, de strada cu zgomote \u00cen\u0103bu\u015fite \u015fi cu \u015firul, ce se pierdea \u00cen dep\u0103rtare, al l\u0103mpilor at\u00e2rnate sus, \u00cen jurul c\u0103rora fulgii de z\u0103pad\u0103 treceau \u015fi se \u00centorceau, cu o mi\u015fcare gra\u0163ioas\u0103, aproape deliberat lent\u0103, de parc\u0103 ar fi vrut s\u0103-\u0163i arate care e secretul ei, c\u00e2t de simplu era. Dintr-un alt unghi, puteai vedea o tromb\u0103 mai generoas\u0103 de z\u0103pad\u0103 \u00centr-un nimb mai str\u0103lucitor de lumin\u0103 de gaz b\u0103t\u00e2nd \u00cen violet \u015fi atunci protuberan\u0163a casei \u00cen care st\u0103team p\u0103rea c\u0103 plute\u015fte u\u015for sus, tot mai sus, ca un balon. \u00cen sf\u00e2r\u015fit, una din s\u0103niile fantom\u0103 care alunecau pe strad\u0103 se oprea \u015fi, poticnindu-se gr\u0103bit, Mr. Burness cu shapka lui din blan\u0103 de vulpe se \u00cendrepta spre u\u015fa noastr\u0103. Din camera pentru \u00cenv\u0103\u0163\u0103tur\u0103, unde m\u0103 duceam \u00cenaintea lui, \u00cei auzeam pa\u015fii viguro\u015fi trop\u0103ind tot mai aproape \u015fi, oric\u00e2t de frig ar fi fost \u00cen ziua aceea, fa\u0163a lui rumen\u0103 era toat\u0103 asudat\u0103 c\u00e2nd intra. \u00cemi amintesc energia colosal\u0103 cu care ap\u0103sa tocul \u00cen care \u0163\u00e2\u015fnea cerneala c\u00e2nd nota, cu un scris rotund cum n-am mai v\u0103zut, temele pentru ziua urm\u0103toare. La sf\u00e2r\u015fitul lec\u0163iei i se comanda de obicei un limerick \u015fi acesta era oferit, poanta demersului fiind c\u0103 \u00cen el era inclus cuv\u00e2ntul \u201e\u0163ipa\u201c, care urma s\u0103 fie interpretat involuntar de unul dintre noi, ori de c\u00e2te ori Mr. Burness str\u00e2ngea \u00cengrozitor m\u00e2na pe care o \u0163inea \u00cen laba lui musculoas\u0103 \u00cen timp ce recita versurile: \nEra odat\u0103 o t\u00e2n\u0103r\u0103 \u00cen Rusia Care (str\u00e2nge) c\u00e2nd o striveai. \u015ei ea (str\u00e2nge) \u015fi iar (str\u00e2nge)\u2026 \u015fi \u00cen acel punct durerea devenea insuportabil\u0103 \u015fi n-ajungeam niciodat\u0103 mai departe. \n5 Gentlemanul lini\u015ftit \u015fi cu barb\u0103, \u00cencovoiat de spate, demodatul Mr. Cummings, care mi-a predat desenul \u00cen 1907 sau 1908, fusese \u015fi profesorul de desen al mamei. Venise din Rusia la \u00cenceputul anilor nou\u0103zeci \u00cen calitate de corespondent str\u0103in \u015fi ilustrator al revistei londoneze Graphic. Se zvonea c\u0103 via\u0163a \u00cei fusese \u00centunecat\u0103 de oarecari nefericiri \u00cen c\u0103s\u0103torie. Bl\u00e2nde\u0163ea melancolic\u0103 a firii compensa la el precaritatea talentului. Purta o manta lung\u0103 \u015fi pe vreme rea, iar pe vreme mai bun\u0103 nu se desp\u0103r\u0163ea de acel gen de pardesiu din l\u00e2n\u0103 maron-verzuie, numit loden. Eram captivat de modul \u00cen care folosea radiera special\u0103 pe care o \u0163inea \u00cen buzunarul de la vest\u0103, de felul \u00cen care \u0163inea foaia bine \u00centins\u0103 \u015fi apoi cur\u0103\u0163a cu dosul degetelor, \u201egutele percii\u201c (cum spunea el). Trist \u015fi t\u0103cut, \u00cemi ilustra legile de fier ale perspectivei: tr\u0103s\u0103turile lungi \u015fi drepte ale creionului \u0163inut elegant \u00cen m\u00e2n\u0103 \u015fi incredibil de bine ascu\u0163it, f\u0103ceau ca liniile camerei pe care o crea din nimic (pere\u0163i abstrac\u0163i, tavan \u015fi podea pierz\u00e2ndu-se \u00cen dep\u0103rtare) s\u0103 se uneasc\u0103 \u00centr-un punct ipotetic, cu o precizie am\u0103gitoare \u015fi steril\u0103. Am\u0103gitoare pentru c\u0103 m\u0103 ducea cu g\u00e2ndul la \u015finele de cale ferat\u0103, ce convergeau simetric \u015fi \u00cen\u015fel\u0103tor \u00cen fa\u0163a ochilor injecta\u0163i ai m\u0103\u015ftii mele preferate, un mecanic de locomotiv\u0103 plin de funingine; steril\u0103 pentru c\u0103 odaia aceea r\u0103m\u00e2ne nemobilat\u0103 \u015fi pustie, lipsit\u0103 chiar \u015fi de acele statui neutre pe care le \u00cent\u00e2lne\u015fti \u00cen prima sal\u0103 neinteresant\u0103 a unui muzeu. Restul galeriei de tablouri compensa s\u0103r\u0103cia vestibulului. Mr. Cummings era un maestru al apusurilor de soare. Micile lui acuarele, achizi\u0163ionate \u00cen diverse perioade la pre\u0163ul de cinci sau zece ruble bucata, de c\u0103tre locatarii casei, au avut o existen\u0163\u0103 destul de precar\u0103, fiind mutate \u00cen unghere tot mai \u00centunecate p\u00e2n\u0103 ce au fost \u00cen cele din urm\u0103 total eclipsate de vreun animal s\u0103lbatic din por\u0163elan lucios sau o fotografie recent \u00cenr\u0103mat\u0103. Dup\u0103 ce am \u00cenv\u0103\u0163at nu numai s\u0103 desenez cuburi \u015fi conuri, ci s\u0103 le conturez \u015fi umbre netede, ascendente, care le f\u0103ceau s\u0103 par\u0103 c\u0103 se rotesc ve\u015fnic, bunul \u015fi b\u0103tr\u00e2nul gentleman se mul\u0163umea s\u0103 picteze, sub privirile mele vr\u0103jite, micile lui paradisuri umede, varia\u0163ii ale unui singur peisaj: o sear\u0103 de var\u0103 cu un cer portocaliu, o p\u0103\u015fune ce se sf\u00e2r\u015fea la marginea neagr\u0103 a unei p\u0103duri \u00cendep\u0103rtate \u015fi un r\u00e2u luminos ce reflecta cerul \u015fi \u015ferpuia tot mai departe. Mai t\u00e2rziu, de prin 1910 p\u00e2n\u0103 \u00cen 1912, locul lui a fost luat de cunoscutul \u201eimpresionist\u201c (termen folosit \u00cen epoc\u0103) Iaremici; o persoan\u0103 lipsit\u0103 de umor \u015fi de form\u0103, care pleda pentru un stil \u201e\u00cendr\u0103zne\u0163\u201c, pete de culori \u00centunecate, m\u00e2zg\u0103lituri de sepia \u015fi maro-oliv, prin intermediul c\u0103rora trebuia s\u0103 reproduc, pe foi imense de h\u00e2rtie cenu\u015fie, forme umane modelate de el din plastilin\u0103, plasate \u00cen pozi\u0163ii \u201edramatice\u201c pe un fundal de catifea cu tot felul de pliuri \u015fi efecte de umbr\u0103. Era o combina\u0163ie deprimant\u0103 a cel pu\u0163in trei arte diferite, toate aproximative \u015fi \u00cen cele din urm\u0103 m-am revoltat. \u015ei el a fost \u00cenlocuit de celebrul Dobujinski, c\u0103ruia \u00cei pl\u0103cea s\u0103-mi predea lec\u0163iile de piano nobile al casei noastre, \u00centr-una din frumoasele s\u0103li de primire de la parter, \u00cen care intra f\u0103r\u0103 a face nici un zgomot, de parc\u0103 s-ar fi temut s\u0103 nu m\u0103 trezeasc\u0103 din transa mea poetic\u0103. M\u0103 punea s\u0103 zugr\u0103vesc din memorie, c\u00e2t mai detaliat posibil, obiecte pe care le v\u0103zusem cu siguran\u0163\u0103 de mii de ori f\u0103r\u0103 a le vizualiza cum se cuvine: un felinar de pe strad\u0103, o cutie po\u015ftal\u0103, modelul cu lalele de pe u\u015fa cu vitralii de la intrare. \u00cencerca s\u0103 m\u0103 \u00cenve\u0163e s\u0103 descop\u0103r coordonatele geometrice dintre crengile firave ale unui copac desfrunzit de pe bulevard, un sistem de compromisuri vizuale, ce necesita o mare precizie a expresiei lineare, pe care n-am reu\u015fit s-o realizez \u00cen tinere\u0163e, dar pe care am aplicat-o recunosc\u0103tor la maturitate, nu numai \u00cen desenarea organelor de reproducere ale fluturilor, \u00cen cei \u015fapte ani c\u00e2t am func\u0163ionat la Muzeul de Zoologie comparat\u0103 de la Harvard, c\u00e2nd m\u0103 cufundam \u00cen obiectivul str\u0103lucitor al unui microscop pentru a consemna \u00cen tu\u015f cutare sau cutare structur\u0103 nou\u0103; dar poate \u015fi \u00cen anumite cerin\u0163e ale procedeului camera-lucida \u00cen compozi\u0163ia literar\u0103. Din punct de vedere emo\u0163ional \u00cens\u0103, sunt \u015fi mai mult \u00cendatorat lec\u0163iilor timpurii de culoare date de mama \u015fi de fostul ei profesor. C\u00e2t de bucuros se a\u015feza Mr. Cummings pe un taburet, d\u00e2ndu-\u015fi spre spate cu ambele m\u00e2ini \u2013 ce anume? purta oare frac? V\u0103d doar gestul \u2013 \u015fi apoi purcedea la deschiderea cutiei din tabl\u0103 neagr\u0103 cu vopsele. \u00cemi pl\u0103cea vioiciunea cu care \u00ce\u015fi \u00cembiba pensula \u00cen nenum\u0103rate culori, \u00cen acompaniamentul unui z\u0103ng\u0103nit rapid, produs de recipientele de email unde se cuib\u0103reau ispititoare bogatele nuan\u0163e de ro\u015fu \u015fi galben \u00cen care pensula f\u0103cea c\u00e2te o gropi\u0163\u0103; dup\u0103 ce \u00ce\u015fi culegea astfel mierea, \u00cenceta s\u0103 se mai balanseze \u015fi s\u0103 loveasc\u0103 \u015fi, m\u0103tur\u00e2nd de dou\u0103, trei ori, cu v\u00e2rful ei \u00cenc\u0103rcat de culoare, h\u00e2rtia \u201eVatmanski\u201c, o sc\u0103lda \u00centr-o baie de cer portocaliu, de-a curmezi\u015ful c\u0103reia, c\u00e2t timp cerul era \u00cenc\u0103 pu\u0163in umed, a\u015fternea un nor lung, negru-purpuriu. \u201eAsta-i tot, dr\u0103gu\u0163ule\u201c, spunea el, \u201eE foarte simplu.\u201c Odat\u0103 l-am rugat s\u0103-mi deseneze un tren expres. I-am urm\u0103rit creionul tras\u00e2nd cu \u00cendem\u00e2nare ap\u0103r\u0103toarea \u015fi farurile sofisticate ale unei locomotive care ar\u0103ta de parc\u0103 ar fi fost achizi\u0163ionat\u0103 la a doua m\u00e2n\u0103 pentru Transsiberian, dup\u0103 ce \u00ce\u015fi f\u0103cuse datoria la Promontory Point, statul Utah, \u00cen anii \u015faizeci. Urmau cinci vagoane dezam\u0103gitor de ur\u00e2te. Dup\u0103 ce termina definitiv cu ele, ha\u015fura cu grij\u0103 fumul gros care ie\u015fea din co\u015ful uria\u015f, \u00cenclina capul \u00centr-o parte \u015fi, dup\u0103 o clip\u0103 de contemplare \u00cenc\u00e2ntat\u0103, \u00cemi \u00centindea desenul. Eu \u00cencercam s\u0103 par la fel de \u00cenc\u00e2ntat. Uitase tenderul. Un sfert de secol mai t\u00e2rziu, am aflat dou\u0103 lucruri: c\u0103 Burness, care \u00centre timp murise, era foarte cunoscut la Edinburgh ca un traduc\u0103tor erudit al poemelor romantice ruse\u015fti \u2013 altarul la care m\u0103 \u00cenchinasem cu fervoare \u00cen adolescen\u0163\u0103: \u015fi c\u0103 modestul meu maestru de desen, a c\u0103rui v\u00e2rst\u0103 o sincronizam cu cea a str\u0103unchilor mei \u015fi a b\u0103tr\u00e2nilor servitori ai familiei, se c\u0103s\u0103torise cu o t\u00e2n\u0103r\u0103 estonian\u0103 cam \u00cen aceea\u015fi perioad\u0103 c\u00e2nd m-am c\u0103s\u0103torit eu. C\u00e2nd am aflat aceste evolu\u0163ii ulterioare, am suferit un \u015foc ciudat; parc\u0103 via\u0163a mi-ar fi \u015ftirbit drepturile creatoare, furi\u015f\u00e2ndu-se dincolo de limitele subiective stabilite foarte elegant \u015fi economic de amintirile din copil\u0103rie pe care le credeam semnate \u015fi parafate. \u201eDar cu Iaremici ce s-a \u00cent\u00e2mplat?\u201c l-am \u00centrebat pe M.V. Dobujinski, \u00centr-o dup\u0103-amiaz\u0103 de var\u0103 prin 1940, \u00cen timp ce ne plimbam printr-o p\u0103dure de fagi din Vermont. \u201eSe mai vorbe\u015fte de el?\u201c \u201eDesigur\u201c, a r\u0103spuns Mstislav Valerianovici. \u201eAvea un talent excep\u0163ional. Nu \u015ftiu cum era ca profesor, dar \u015ftiu c\u0103 tu ai fost cel mai prost elev al lui.\u201c ", " 5 1 Am observat deseori c\u0103 dup\u0103 ce \u00cemi \u00cenzestrasem personajele mele cu vreun lucru \u00cendr\u0103git din trecutul meu, acesta se ofilea, pierz\u00e2ndu-se \u00cen lumea artificial\u0103 \u00cen care \u00cel plasasem at\u00e2t de brusc. De\u015fi \u00cenc\u0103 mai ad\u0103sta \u00cen mintea mea propria-i c\u0103ldur\u0103, farmecul lui retrospectiv disp\u0103rea \u015fi, imediat, acel lucru ajungea s\u0103 fie mai \u00cendeaproape identificat cu romanul meu, dec\u00e2t cu sinele meu de odinioar\u0103, unde p\u0103ruse a fi ocrotit de interven\u0163ia artistului. Casele s-au n\u0103ruit \u00cen amintirea mea pe t\u0103cute, ca \u00cen filmele mute de odinioar\u0103, iar portretul b\u0103tr\u00e2nei mele guvernante fran\u0163uzoaice, pe care l-am \u00cemprumutat odat\u0103 unui b\u0103iat, b\u0103gat \u00centr-o carte, se \u015fterge repede, acum c\u00e2nd este inclus \u00cen descrierea unei copil\u0103rii f\u0103r\u0103 nici o leg\u0103tur\u0103 cu propria mea copil\u0103rie. Omul din mine se revolta \u00cempotriva creatorului de fic\u0163iune \u015fi iat\u0103-m\u0103 acum \u00cencerc\u00e2nd disperat s\u0103 salvez ce a mai r\u0103mas din s\u0103rmana Mademoiselle. Mademoiselle, o femeie masiv\u0103, foarte corpolent\u0103, a p\u0103truns intempestiv \u00cen existen\u0163a noastr\u0103 \u00cen decembrie 1905, c\u00e2nd eu aveam \u015fase ani \u015fi fratele meu, cinci. Iat-o. V\u0103d foarte limpede p\u0103rul ei negru abundent, periat \u00centr-o coafur\u0103 \u00cenalt\u0103, \u015fi \u00cenc\u0103run\u0163ind pe ascuns; cele trei cute de pe fruntea auster\u0103; spr\u00e2ncenele proeminente; ochii de o\u0163el privind de dup\u0103 pince-nez-ul cu rame negre; umbra unei must\u0103\u0163i; tenul p\u0103tat, care la m\u00e2nie c\u0103p\u0103ta o ro\u015fea\u0163\u0103 suplimentar\u0103 \u00cen zona celei de-a treia b\u0103rbii, cea mai ampl\u0103, rev\u0103rsat\u0103 peste muntele de vol\u0103na\u015fe al bluzei. \u015ei iat-o acum a\u015fez\u00e2ndu-se sau mai degrab\u0103 preg\u0103tindu-se s\u0103-\u015fi a\u015feze, \u00cen timp ce falca \u00cei tremur\u0103 ca o piftie, prodigiosul ei posterior, cu cei trei nasturi \u00centr-o parte, \u015fi l\u0103s\u00e2ndu-se cu precau\u0163ie \u00cen jos; apoi, \u00cen ultima secund\u0103, \u00ce\u015fi \u00cencredin\u0163eaz\u0103 corpul voluminos fotoliului de r\u0103chit\u0103 care izbucne\u015fte, \u00censp\u0103im\u00e2ntat, \u00centr-o salv\u0103 de sc\u00e2r\u0163\u00e2ituri. St\u0103tusem \u00cen str\u0103in\u0103tate aproape un an. Dup\u0103 ce petrecusem vara lui 1904 la Beaulieu \u015fi Abbazia \u015fi c\u00e2teva luni la Wiesbaden, am pornit spre Rusia la \u00cenceputul lui 1905. Nu reu\u015fesc s\u0103-mi amintesc exact luna. Un indiciu ar fi c\u0103 \u00cen Wiesbaden fusesem dus la Biserica Rus\u0103 \u2013 era prima oar\u0103 c\u00e2nd intram \u00centr-o biseric\u0103 \u2013 \u015fi s-ar putea s\u0103 fi fost \u00cen postul Pa\u015ftelui (\u00cen timpul slujbei am \u00centrebat-o pe mama despre ce vorbeau preotul \u015fi diaconul; ea mi-a r\u0103spuns \u00cen \u015foapt\u0103, \u00cen englez\u0103, c\u0103 spuneau s\u0103 ne iubim unii pe al\u0163ii, dar eu am \u00cen\u0163eles c\u0103 a vrut s\u0103 spun\u0103 c\u0103 cele dou\u0103 personaje nemaipomenite, \u00cenve\u015fm\u00e2ntate \u00cen mantii str\u0103lucitoare sub form\u0103 de conuri, \u00ce\u015fi spuneau unul altuia c\u0103 vor r\u0103m\u00e2ne ve\u015fnic buni prieteni). De la Frankfurt am plecat la Berlin, unde am sosit pe viscol \u015fi \u00cen diminea\u0163a urm\u0103toare am luat nord-expresul care sosea \u00cen mare vitez\u0103 de la Paris. Peste dou\u0103sprezece ore ajungea la grani\u0163a rus\u0103. Pe fundalul iernii, ceremonia schimb\u0103rii vagoanelor \u015fi a locomotivelor c\u0103p\u0103ta o nou\u0103 \u015fi stranie semnifica\u0163ie. Sentimentul emo\u0163ionant de rodina, \u201epatrie\u201c, se \u00cempletea pentru prima dat\u0103 \u00cen mod organic cu z\u0103pada sc\u00e2r\u0163\u00e2ind pl\u0103cut, cu urmele ad\u00e2nci l\u0103sate pe ea, cu luciul ro\u015fu al co\u015fului locomotivei, cu stiva \u00cenalt\u0103 de bu\u015fteni de mesteac\u0103n acoperit\u0103 \u015fi ea cu z\u0103pada transportabil\u0103 de pe tenderul ro\u015fu. Nu \u00cemplinisem \u00cenc\u0103 \u015fase ani, dar \u00cen anul acela petrecut \u00cen str\u0103in\u0103tate, un an de decizii dificile \u015fi de speran\u0163e liberale, un b\u0103ie\u0163el rus fusese expus conversa\u0163iilor dintre adul\u0163i. Nu se putea s\u0103 nu fi fost afectat \u00cen felul lui propriu de nostalgia mamei \u015fi de patriotismul tat\u0103lui. Ca urmare, acea \u00centoarcere \u00cen Rusia, prima mea \u00centoarcere con\u015ftient\u0103, mi se pare acum, dup\u0103 \u015faizeci de ani, o repeti\u0163ie \u2013 nu a m\u0103re\u0163ei \u00centoarceri acas\u0103, care nu va avea loc niciodat\u0103 \u2013, ci a faptului c\u0103 am visat-o permanent \u00cen lungii mei ani de exil. \u00cen vara anului 1905, petrecut\u0103 la Vira, nu ap\u0103ruser\u0103 \u00cenc\u0103 lepidopterele. \u00cenv\u0103\u0163\u0103torul din sat ne lua la plimb\u0103ri instructive (\u201eCeea ce auzi\u0163i este zgomotul produs de ascu\u0163irea unei coase\u201c; \u201eC\u00e2mpul de acolo va fi l\u0103sat s\u0103 se odihneasc\u0103 \u00cen sezonul urm\u0103tor\u201c; \u201eA, asta e o pas\u0103re mic\u0103 \u2013 n-are un nume special\u201c; \u201e\u0162\u0103ranul acela s-a \u00cemb\u0103tat din cauza s\u0103r\u0103ciei\u201c). Toamna a\u015fternuse \u00cen parc un covor de frunze multicolore \u015fi Miss Robinson ne ar\u0103tase frumosul procedeu \u2013 de care B\u0103iatul Ambasadorului, un personaj familiar din mica ei lume, se bucurase teribil \u00cen toamna precedent\u0103 \u2013 de a culege de pe jos \u015fi de a aranja apoi pe o foaie mare de h\u00e2rtie frunze de ar\u0163ar care alc\u0103tuiau ulterior spectrul aproape complet al culorilor (minus albastrul \u2013 mare deziluzie!), de la verde la citron, de la citron la portocaliu \u015fi a\u015fa mai departe, trec\u00e2nd prin nuan\u0163e de ro\u015fu la purpuriu, maroniu-purpuriu, din nou la ro\u015fcat \u015fi \u00cenapoi prin citron la verde (care era foarte greu de g\u0103sit \u015fi atunci doar par\u0163ial, ca o ultim\u0103 apari\u0163ie curajoas\u0103). Prima brum\u0103 a atacat ochiul-boului \u015fi noi \u00cenc\u0103 nu ne mutaser\u0103m la ora\u015f. Iarna lui 1905-1906, c\u00e2nd a sosit Mademoiselle din Elve\u0163ia, a fost singura iarn\u0103 din copil\u0103ria mea pe care am petrecut-o la \u0163ar\u0103. A fost anul grevelor, al r\u0103scoalelor \u015fi al masacrelor declan\u015fate de poli\u0163ie \u015fi b\u0103nuiesc c\u0103 tata a vrut s\u0103-\u015fi \u0163in\u0103 familia departe de ora\u015f, \u00cen casa noastr\u0103 lini\u015ftit\u0103 de la \u0163ar\u0103, unde popularitatea lui printre \u0163\u0103rani putea diminua \u2013, dup\u0103 cum \u00cen mod corect a presupus \u2013, riscurile unei r\u0103scoale. A fost totodat\u0103 o iarn\u0103 deosebit de aspr\u0103, aduc\u00e2nd n\u0103me\u0163ii de z\u0103pad\u0103 pe care Mademoiselle se a\u015ftepta s\u0103-i g\u0103seasc\u0103 \u00cen bezna hiperboreal\u0103 a \u00cendep\u0103rtatei Moscove. C\u00e2nd a cobor\u00e2t \u00cen mica gar\u0103 din Siverski, de unde mai avea de parcurs \u00cenc\u0103 \u015fase verste cu sania p\u00e2n\u0103 la Vira, eu nu eram acas\u0103 ca s-o \u00cent\u00e2mpin; dar o \u00cent\u00e2mpin acum, c\u00e2nd \u00cencerc s\u0103-mi imaginez ce a v\u0103zut \u015fi a sim\u0163it ea \u00cen ultima etap\u0103 a fabuloasei ei c\u0103l\u0103torii pentru care g\u0103sise un moment at\u00e2t de nepotrivit. Vocabularul ei rusesc consta, din c\u00e2te \u015ftiu, \u00centr-un singur cuv\u00e2nt scurt, acela\u015fi cuv\u00e2nt solitar pe care l-a dus \u00cenapoi cu ea \u00cen Elve\u0163ia, c\u00e2\u0163iva ani mai t\u00e2rziu. Acest cuv\u00e2nt, care pronun\u0163at de ea ar putea fi redat fonic prin \u201eghidi-e\u201c (de fapt gde) \u00censeamn\u0103 \u201eunde?\u201c. \u015ei asta era mare lucru. Rostit de ea ca \u0163ip\u0103tul r\u0103gu\u015fit al unei p\u0103s\u0103ri r\u0103t\u0103cite, cuv\u00e2ntul acumula o for\u0163\u0103 interogativ\u0103 suficient\u0103 pentru toate nevoile ei. \u201eGhidi-e? Ghidi-e?\u201c se v\u0103ic\u0103rea ea, nu numai ca s\u0103 afle unde e, dar \u015fi ca s\u0103-\u015fi exprime cumplita suferin\u0163\u0103: faptul c\u0103 era str\u0103in\u0103, naufragiat\u0103, f\u0103r\u0103 bani, suferind\u0103, \u00cen c\u0103utarea acelui p\u0103m\u00e2nt al f\u0103g\u0103duin\u0163ei unde va fi \u00cen sf\u00e2r\u015fit \u00cen\u0163eleas\u0103. Pot s-o vizualizez, cu aproxima\u0163ie, st\u00e2nd \u00cen mijlocul peronului pe care abia a cobor\u00e2t \u015fi unde trimisul meu fantomatic \u00cei ofer\u0103 \u00cen van un bra\u0163 pe care ea nu-l vede. (\u201eEram acolo, p\u0103r\u0103sit\u0103 de to\u0163i, comme la Comtesse Karenine\u201c, s-a pl\u00e2ns ea ulterior, elocvent, dar nu tocmai corect.) U\u015fa s\u0103lii de a\u015fteptare se deschide cu un scr\u00e2\u015fnet \u00cenfrico\u015f\u0103tor, caracteristic nop\u0163ilor foarte geroase; afar\u0103 n\u0103v\u0103le\u015fte un curent de aer fierbinte, aproape la fel de dens ca aburul locomotivei care g\u00e2f\u00e2ie \u00cen gar\u0103; \u015fi \u00cen acel moment, Zahar, vizitiul nostru, ia \u00cen m\u00e2n\u0103 situa\u0163ia \u2013 o matahal\u0103 de b\u0103rbat \u00cembr\u0103cat \u00centr-un cojoc, din a c\u0103rui centur\u0103 stacojie ie\u015feau \u00cen afar\u0103 uria\u015fele m\u0103nu\u015fi \u00cendesate acolo. Aud z\u0103pada sc\u00e2r\u0163\u00e2ind sub cizmele lui de p\u00e2sl\u0103, \u00cen timp ce se ocup\u0103 de bagaje, aud hamurile zorn\u0103ind, apoi aud cum \u00ce\u015fi u\u015fureaz\u0103 nasul printr-o manevr\u0103 dibace de stoarcere \u015fi scuturare executat\u0103 de unul din degete \u015fi policar, \u00cen timp ce ocole\u015fte cu pa\u015fi grei sania. \u201eMadmazelia\u201c \u2013 cum \u00cei spune sus\u0163in\u0103torul ei \u2013 se urc\u0103 \u00cencet, cuprins\u0103 de negre presim\u0163iri, ag\u0103\u0163\u00e2ndu-se de el, \u00cenfrico\u015fat\u0103 de moarte s\u0103 nu cumva s\u0103 plece sania \u00cenainte de a-\u015fi ad\u0103posti \u00cen ea formele pline. \u00cen cele din urm\u0103, se instaleaz\u0103 gem\u00e2nd \u015fi \u00ce\u015fi introduce pumnii \u00cen man\u015fonul meschin, din plu\u015f. La \u00cendemnul suculentului plesc\u0103it din buze al vizitiului, cei doi cai negri, Zoika \u015fi Zinca, \u00ce\u015fi \u00cencordeaz\u0103 picioarele, dau din copite, se \u00cencordeaz\u0103 din nou; apoi bustul Mademoisellei zv\u00e2cne\u015fte \u00cenapoi, \u00cen timp ce sania grea se smulge din lumea ei de o\u0163el, bl\u0103nuri \u015fi carne, pentru a p\u0103trunde \u00centr-un mediu unde nu exist\u0103 frecare, alunec\u00e2nd pe un drum fantomatic pe care parc\u0103 abia \u00cel atinge. Pre\u0163 de o clip\u0103, gra\u0163ie ilumin\u0103rii bru\u015fte produse de un felinar singuratic \u00cen locul unde se sf\u00e2r\u015fe\u015fte pia\u0163a g\u0103rii, o umbr\u0103 supradimensionat\u0103, tot cu man\u015fon, alearg\u0103 pe l\u00e2ng\u0103 sanie, se ca\u0163\u0103r\u0103 peste un n\u0103mete de z\u0103pad\u0103 \u015fi dispare, l\u0103s\u00e2nd-o pe Mademoiselle s\u0103 fie \u00cenghi\u0163it\u0103 de ceea ce ea va pomeni mai t\u00e2rziu, cu groaz\u0103 \u015fi deliciu, sub numele de la steppe. Acolo, \u00cen \u00centunecimea nem\u0103rginit\u0103, lic\u0103ririle intermitente ale luminilor satului din dep\u0103rtare \u00cei apar ca ochii galbeni ai unor lupi. \u00cei este frig, e \u00cenghe\u0163at\u0103 tun, \u201e\u00cenghe\u0163at\u0103 p\u00e2n\u0103 \u00cen m\u0103duva oaselor\u201c \u2013 c\u0103ci se lanseaz\u0103 \u00cen cele mai ciudate hiperbole c\u00e2nd nu caut\u0103 cele mai prozaice maxime. Din c\u00e2nd \u00cen c\u00e2nd, se uit\u0103 \u00cenapoi, ca s\u0103 se asigure c\u0103 o a doua sanie, \u00cen care se afl\u0103 cuf\u0103rul \u015fi cutia ei de p\u0103l\u0103rii, vine \u00cen urm\u0103 \u2013 \u00centotdeauna la aceea\u015fi distan\u0163\u0103, ca acele fantome ce \u00censo\u0163esc navele \u00cen apele polare pe care le-au descris exploratorii. \u015ei s\u0103 nu uit\u0103m luna \u2013 c\u0103ci precis trebuie s\u0103 fi fost lun\u0103, lun\u0103 plin\u0103, acel disc incredibil de clar care se potrive\u015fte at\u00e2t de bine cu aprigele geruri ruse\u015fti. Deci iat-o f\u0103c\u00e2ndu-\u015fi loc prin gr\u0103mada de mici nori rotunzi, pe care o tive\u015fte cu o irizare discret\u0103; \u015fi, pe m\u0103sur\u0103 ce se \u00cenal\u0163\u0103, d\u0103 luciu c\u0103r\u0103rilor b\u0103tute de s\u0103nii pe drum, unde fiecare morman sclipitor de z\u0103pad\u0103 este scos \u00cen eviden\u0163\u0103 de o umbr\u0103 bombat\u0103. Foarte frumos, foarte singuratic. Dar ce caut eu \u00cen acest t\u0103r\u00e2m de vis stereotip? Cum am ajuns aici? Nu \u015ftiu cum, cele dou\u0103 s\u0103nii au disp\u0103rut \u00cen zare, l\u0103s\u00e2nd \u00cen urm\u0103 o iscoad\u0103 f\u0103r\u0103 pa\u015faport care st\u0103 pe drumul alb-alb\u0103strui din New England, \u00cen cizme \u015fi manta pentru viscol. \u00cen urechi nu-mi mai sb\u00e2rn\u00e2ie zurg\u0103l\u0103ii care se \u00cendep\u0103rteaz\u0103, ci doar \u015fipotul propriului meu s\u00e2nge. Totul este nemi\u015fcat, \u00cencremenit, vr\u0103jit de lun\u0103, oglinda retrovizoare a imagina\u0163iei. Z\u0103pada este \u00cens\u0103 real\u0103 \u015fi c\u00e2nd m\u0103 aplec \u015fi iau un pumn din ea, \u015faizeci de ani se f\u0103r\u00e2mi\u0163eaz\u0103, pref\u0103c\u00e2ndu-se \u00centre degetele mele \u00centr-un praf \u00cenghe\u0163at, sclipitor. \n2 O lamp\u0103 mare, cu petrol lampant, av\u00e2nd baza din alabastru este purtat\u0103 de colo-colo pe \u00censerat. Plute\u015fte u\u015for, apoi coboar\u0103; m\u00e2na amintirii, acoperit\u0103 acum cu m\u0103nu\u015fa alb\u0103 a unui valet, o a\u015faz\u0103 \u00cen mijlocul unei mese rotunde. \u00cei potrive\u015fte cu grij\u0103 flac\u0103ra \u015fi un abajur cu franjuri de m\u0103tase pe care sunt pictate scene rococo cu sporturi de iarn\u0103, \u00cencununeaz\u0103 lumina reglat\u0103 din nou (cu vata din urechea lui Cazimir). Ce dezv\u0103luie ea: un salon cald, luminos, elegant (stil \u201eImperiul rus\u201c) \u00centr-o cas\u0103 \u00cengropat\u0103 \u00cen z\u0103pad\u0103 \u2013 ce va fi botezat\u0103 \u00cen cur\u00e2nd le chateau \u2013 construit\u0103 de bunicul mamei, care, de teama incendiilor, comandase o scar\u0103 din fier \u015fi astfel, atunci c\u00e2nd casa a ars p\u00e2n\u0103 \u00cen temelii, la pu\u0163in timp dup\u0103 Revolu\u0163ia sovietic\u0103, acea scar\u0103 lucrat\u0103 cu migal\u0103, prin a c\u0103rei dantel\u0103rie se z\u0103rea cerul str\u0103lucitor, a r\u0103mas \u00cen picioare, singuratic\u0103, dar duc\u00e2nd tot \u00cen sus. \u00ceng\u0103dui\u0163i, v\u0103 rog, alte am\u0103nunte despre acel salon. Ornamentele albe, str\u0103lucitoare ale mobilelor, trandafirii broda\u0163i pe tapiseria lor. Pianul alb. Oglinda oval\u0103. At\u00e2rnat\u0103 de fr\u00e2nghii bine \u00centinse, cu fruntea ei pur\u0103, plecat\u0103, ea \u00cencearc\u0103 s\u0103 re\u0163in\u0103 mobilele ce stau s\u0103 cad\u0103 \u015fi sclipitoarea pardoseal\u0103 \u00cenclinat\u0103 care se \u00cenc\u0103p\u0103\u0163\u00e2neaz\u0103 s\u0103 alunece din \u00cembr\u0103\u0163i\u015farea ei. \u0162ur\u0163urii de cristal ai policandrului, care emit un clinchet delicat (se mut\u0103 obiecte \u00cen camera de sus, unde va locui Mademoiselle). Creioane colorate. Spectrul lor detaliat afi\u015fat pe cutie, dar niciodat\u0103 reprezentat integral de cele din\u0103untru. St\u0103m la o mas\u0103 rotund\u0103, fratele meu, eu \u015fi Miss Robinson, care din c\u00e2nd \u00cen c\u00e2nd se uit\u0103 la ceas; drumurile trebuie s\u0103 fie teribile pe z\u0103pada asta; \u015fi oricum multe vor fi greut\u0103\u0163ile profesionale cu care se va confrunta persoana de origine francez\u0103, \u00cenc\u0103 vag\u0103, care \u00cei va lua locul. Iar acum creioanele colorate intr\u0103 \u00cen ac\u0163iune. Cel verde, printr-o simpl\u0103 r\u0103sucire a \u00cencheieturii m\u00e2inii, putea produce un copac cre\u0163 sau v\u00e2rtejul provocat de un crocodil care s-a scufundat. Cel albastru trasa o simpl\u0103 linie de-a curmezi\u015ful foii \u2013 \u015fi orizontul tuturor m\u0103rilor era acolo. Unul \u00cengrozitor de tocit \u00cemi ie\u015fea mereu \u00cen cale, ca s\u0103 m\u0103 \u00cencurce. Cel maro avea ve\u015fnic v\u00e2rful rupt, la fel \u015fi cel ro\u015fu, dar uneori, imediat dup\u0103 ce s\u0103rea, putea fi folosit, \u0163in\u00e2ndu-l \u00cen a\u015fa fel \u00cenc\u00e2t v\u00e2rful dezlipit s\u0103 se propteasc\u0103, f\u0103r\u0103 prea mult\u0103 siguran\u0163\u0103, de o a\u015fchie care ie\u015fea \u00cen afar\u0103. Micu\u0163ul creion purpuriu, unul din marii mei prefera\u0163i, ajunsese at\u00e2t de scurt, \u00cenc\u00e2t abia mai putea fi manevrat. Doar cel alb, albinos sl\u0103b\u0103nog printre creioane, \u00ce\u015fi p\u0103stra lungimea ini\u0163ial\u0103 sau cel pu\u0163in \u015fi-a p\u0103strat-o p\u00e2n\u0103 ce am descoperit c\u0103, departe de a fi un \u015farlatan care nu l\u0103sa nici o urm\u0103 pe h\u00e2rtie, era unealta ideal\u0103, de vreme ce \u00cemi puteam imagina orice doream \u00cen timp ce m\u00e2zg\u0103leam. Din p\u0103cate \u015fi aceste creioane au fost r\u0103sp\u00e2ndite printre personajele din c\u0103r\u0163ile mele pentru a da o ocupa\u0163ie unor copii fictivi; acum nu mai sunt cu totul ale mele. Undeva, \u00cen casa cu mai multe apartamente a unui capitol, \u00cen camera cu chirie a unui paragraf, am plasat oglinda aceea \u00cenclinat\u0103 \u015fi lampa \u015fi lacrimile policandrului. Pu\u0163ine lucruri au r\u0103mas, multe s-au irosit. Oare l-am dat \u015fi pe Box I (fiul \u015fi so\u0163ul lui Loulou, c\u0103\u0163elu\u015fa menajerei), acel b\u0103tr\u00e2n dachshund maro care doarme bu\u015ftean pe canapea? Nu, cred c\u0103 el \u00cenc\u0103 \u00cemi apar\u0163ine. Botul lui sur, cu un neg \u00cen col\u0163ul \u00cencre\u0163it al gurii, st\u0103 cuib\u0103rit \u00cen curbura alc\u0103tuit\u0103 de picioarele din spate \u015fi din c\u00e2nd \u00cen c\u00e2nd un oftat ad\u00e2nc \u00cei destinde coastele. Este at\u00e2t de b\u0103tr\u00e2n \u015fi somnul lui este at\u00e2t de bine capitonat cu vise (viseaz\u0103 ni\u015fte papuci buni de ron\u0163\u0103it \u015fi ultimele mirosuri adulmecate), \u00cenc\u00e2t nici nu tresare c\u00e2nd de afar\u0103 se aud vag zurg\u0103l\u0103ii. Apoi o u\u015f\u0103 pneumatic\u0103 geme \u015fi se tr\u00e2nte\u015fte \u00cen vestibul. Ea a sosit \u00cen cele din urm\u0103; \u015fi eu care sperasem at\u00e2t c\u0103 nu mai vine! \n3 Un alt c\u00e2ine, reproduc\u0103torul de elit\u0103, cu fire bl\u00e2nd\u0103, al unei familii feroce, un mare danez care n-avea acces \u00cen cas\u0103, a jucat un rol pl\u0103cut \u00centr-o aventur\u0103 ce s-a petrecut \u00centr-una din zilele urm\u0103toare, dac\u0103 nu chiar a doua zi. S-a \u00cent\u00e2mplat ca fratele meu \u015fi cu mine s\u0103 fim l\u0103sa\u0163i s\u0103 ne ocup\u0103m \u00cen exclusivitate de persoana nou-venit\u0103. Reconstituind acum faptele, \u00cemi dau seama c\u0103 mama era probabil plecat\u0103, \u00cempreun\u0103 cu camerista ei \u015fi micul Trainy, la St. Petersburg (aflat la vreo \u015faptezeci \u015fi cinci de kilometri), unde tata era ad\u00e2nc implicat \u00cen gravele evenimente politice ale acelei ierni. Mama era \u00cens\u0103rcinat\u0103 \u015fi foarte nervoas\u0103. Miss Robinson, \u00cen loc s\u0103 r\u0103m\u00e2n\u0103 acas\u0103 ca s-o introduc\u0103 pe Mademoiselle, plecase \u015fi ea \u2013 \u00cenapoi, la familia acelui ambasador, despre care \u015ftiam de la ea la fel de multe lucruri c\u00e2te \u015ftiau ei despre noi. Pentru a ar\u0103ta c\u0103 nu se cuvenea s\u0103 fim astfel trata\u0163i, am pus imediat la cale repetarea palpitantei reprezenta\u0163ii din urm\u0103 cu un an, c\u00e2nd fugisem de biata Miss Hunt la Wiesbaden. De data aceasta tot \u0163inutul din jurul nostru era o pustietate \u00cenz\u0103pezit\u0103 \u015fi este greu de imaginat care ar fi fost exact \u0163inta c\u0103l\u0103toriei pl\u0103nuite de mine. Tocmai ne \u00centorseser\u0103m din prima noastr\u0103 plimbare de dup\u0103-amiaz\u0103 cu Mademoiselle \u015fi eu clocoteam de ur\u0103 \u015fi neputin\u0163\u0103. Reu\u015fisem s\u0103-l conving pe smeritul Serghei s\u0103-mi \u00cemp\u0103rt\u0103\u015feasc\u0103 sup\u0103rarea. S\u0103 \u0163ii piept unei limbi nefamiliare (cuno\u015ftin\u0163ele noastre de francez\u0103 se limitau la c\u00e2teva expresii folosite \u00cen cas\u0103) \u015fi pe deasupra s\u0103 ni se mai tulbure \u015fi tabieturile noastre dragi era peste putin\u0163\u0103 de \u00cendurat. La bonne promenade pe care ne-o promisese s-a dovedit a fi o plicticoas\u0103 plimb\u0103ric\u0103 pe l\u00e2ng\u0103 cas\u0103, unde z\u0103pada fusese cur\u0103\u0163at\u0103 \u015fi p\u0103m\u00e2ntul \u00cenghe\u0163at fusese pres\u0103rat cu nisip. Ne obligase s\u0103 ne punem pe noi lucruri pe care nu le purtam niciodat\u0103, nici \u00cen zilele cele mai geroase \u2013 ni\u015fte jambiere \u015fi capi\u015foane oribile care ne st\u00e2njeneau mi\u015fc\u0103rile. Ne-a oprit c\u00e2nd l-am incitat pe Serghei s\u0103 exploreze mormanele pufoase \u015fi netede de z\u0103pad\u0103 care vara erau ronduri cu flori. Nu ne-a l\u0103sat s\u0103 umbl\u0103m pe sub sistemul de \u0163ur\u0163uri uria\u015fi ca tuburile unei orgi, ag\u0103\u0163a\u0163i de strea\u015fini \u015fi str\u0103lucind magnific \u00cen lumina soarelui palid. \u015ei a respins, consider\u00e2nd-o nedemn\u0103, una din distrac\u0163iile mele preferate (n\u0103scocite de Miss Robinson) \u2013 s\u0103 stau \u00centins pe burt\u0103 pe o s\u0103niu\u0163\u0103 c\u0103ptu\u015fit\u0103 cu plu\u015f, legat\u0103 \u00cen fa\u0163\u0103 cu o bucat\u0103 de sfoar\u0103, de care o m\u00e2n\u0103 acoperit\u0103 cu o m\u0103nu\u015f\u0103 de piele cu un deget, m\u0103 tr\u0103gea de-a lungul unei poteci acoperite cu z\u0103pad\u0103, pe sub copacii albi, \u00cen timp ce Serghei \u015fedea pe o a doua sanie, tapi\u0163at\u0103 cu plu\u015f ro\u015fu, ata\u015fat\u0103 de s\u0103niu\u0163a mea albastr\u0103, iar eu vedeam \u00cen fa\u0163a mea c\u0103lc\u00e2iele a dou\u0103 cizme de p\u00e2sl\u0103 p\u0103\u015find foarte repede cu v\u00e2rfurile u\u015for \u00cendoite \u015fi, c\u00e2nd o talp\u0103, c\u00e2nd cealalt\u0103 aluneca pe o por\u0163iune aspr\u0103 de ghea\u0163\u0103. (M\u00e2na \u015fi picioarele apar\u0163ineau lui Dmitri, gr\u0103dinarul nostru cel mai b\u0103tr\u00e2n \u015fi cel mai scund, iar poteca era aleea de stejari tineri care pare s\u0103 fi fost artera principal\u0103 a primei mele copil\u0103rii.) I-am expus fratelui meu un plan r\u0103ut\u0103cios \u015fi l-am convins s\u0103-l accepte. \u00cendat\u0103 ce ne-am \u00centors de la plimbare, am l\u0103sat-o pe Mademoiselle bufnind pe scara de la vestibul \u015fi am dat buzna \u00cen\u0103untru, l\u0103s\u00e2ndu-i impresia c\u0103 aveam de g\u00e2nd s\u0103 ne ascundem \u00centr-o \u00cenc\u0103pere \u00cendep\u0103rtat\u0103. De fapt, am alergat p\u00e2n\u0103 ce am ajuns \u00cen cealalt\u0103 parte a casei \u015fi apoi am ie\u015fit din nou \u00cen gr\u0103din\u0103 prin verand\u0103. Marele danez mai sus men\u0163ionat tocmai se lupta cu un n\u0103mete, dar nehot\u0103r\u00e2ndu-se care dintre picioarele din spate s\u0103-l ridice din z\u0103pad\u0103, ne-a z\u0103rit \u00centre timp \u015fi imediat ni s-a al\u0103turat \u00centr-un galop vesel. To\u0163i trei am urmat o c\u0103rare foarte u\u015foar\u0103 \u015fi dup\u0103 ce am \u00cenotat prin troiene mai mari, am ajuns la drumul ce ducea \u00cen sat. \u00centre timp soarele apusese. \u00centunericul se l\u0103s\u0103 ciudat de repede. Fratele meu declar\u0103 c\u0103 \u00cei e frig \u015fi a obosit, dar eu l-am m\u00e2nat mai departe \u015fi \u00cen cele din urm\u0103 l-am convins s\u0103 c\u0103l\u0103reasc\u0103 c\u00e2inele (singurul membru al forma\u0163iei care \u00cenc\u0103 se mai distra). Am mers mai mult de dou\u0103 verste, luna r\u0103sp\u00e2ndea o lumin\u0103 fantastic\u0103 \u015fi fratele meu, complet amu\u0163it, \u00cencepuse s\u0103 cad\u0103 tot mereu de pe c\u00e2inele pe care era coco\u0163at, c\u00e2nd Dmitri a ap\u0103rut cu un felinar \u015fi ne-a dus acas\u0103. Z\u0103p\u0103ci\u0163ilor, z\u0103p\u0103ci\u0163ilor\u201c, zbiera turbat\u0103 Mademoiselle de pe verand\u0103. Ne-am strecurat pe l\u00e2ng\u0103 ea f\u0103r\u0103 s\u0103 scoatem o vorb\u0103. Fratele meu a izbucnit \u00cen pl\u00e2ns \u015fi s-a predat. Marele danez, al c\u0103rui nume era Turka, s-a \u00centors la treaba din care fusese deranjat, av\u00e2nd ca obiect \u00cendatoritoarele \u015fi instructivele mormane de z\u0103pad\u0103 din jurul casei. \n4 \u00cen copil\u0103rie \u015ftim foarte multe despre m\u00e2ini, deoarece ele sunt \u00censufle\u0163ite \u015fi se mi\u015fc\u0103 la nivelul staturii noastre; Mademoiselle avea ni\u015fte m\u00e2ini nepl\u0103cute din cauza lustrului ca de broasc\u0103 al pielii \u00centinse, pres\u0103rate cu pete maro echimotice. \u00cenainte de a veni ea, nici o persoan\u0103 str\u0103in\u0103 nu m\u0103 m\u00e2ng\u00e2iase pe fa\u0163\u0103. De cum a ap\u0103rut, Mademoiselle m-a luat prin surprindere, m\u00e2ng\u00e2indu-m\u0103 pe obraz ca o manifestare spontan\u0103 de afec\u0163iune. \u00cemi reamintesc toate ticurile ei c\u00e2nd m\u0103 g\u00e2ndesc la acele m\u00e2ini. Obiceiul de a decoji creioanele, \u00cen loc s\u0103 le ascut\u0103, \u0163in\u00e2nd v\u00e2rfurile spre s\u00e2nii ei imen\u015fi \u015fi sterpi, \u00cenve\u015fm\u00e2nta\u0163i \u00cen l\u00e2n\u0103 verde. Felul \u00cen care \u00ce\u015fi introducea degetul mic \u00cen ureche \u015fi-l f\u0103cea s\u0103 vibreze foarte rapid. Ritualul oficiat ori de c\u00e2te ori \u00cemi d\u0103dea un caiet nou. \u00centotdeauna g\u00e2f\u00e2ia un pic, cu gura \u00centredeschis\u0103, emi\u0163\u00e2nd \u00centr-o succesiune rapid\u0103 o serie de sufluri astmatice \u00cen timp ce deschidea caietul pentru a-i aranja marginea; adic\u0103 imprima puternic pe el o linie vertical\u0103 cu unghia de la degetul mare, \u00cendoia marginea foii, ap\u0103sa, \u00cei d\u0103dea drumul, o netezea cu podul palmei, dup\u0103 care caietul era iute r\u0103sucit \u015fi a\u015fezat \u00cen fa\u0163a mea, gata de a fi folosit. Urma un nou toc; \u00centotdeauna \u00cei umezea peni\u0163a lucitoare susur\u00e2nd din buze \u00cenainte de a-l cufunda \u00cen cristelni\u0163a cu cerneal\u0103. Apoi, bucur\u00e2ndu-se de fiecare tr\u0103s\u0103tur\u0103 a fiec\u0103rei litere curate (mai ales pentru c\u0103 terminasem caietul anterior \u00centr-o mizerie total\u0103), gravam cu infinit\u0103 grij\u0103 cuv\u00e2ntul Dict\u00e9e, \u00cen timp ce Mademoiselle cotrob\u0103ia prin colec\u0163ia ei de teste de ortografie dup\u0103 un pasaj solid, dificil. \n5 \u00centre timp decorul se schimb\u0103. Copacul plin de promoroac\u0103 \u015fi uria\u015ful troian de z\u0103pad\u0103 cu gaura lui g\u0103lbuie fuseser\u0103 cur\u0103\u0163ate de un servitor t\u0103cut. Dup\u0103-amiaza de var\u0103 este \u00censufle\u0163it\u0103 de nori repezi care \u00cenfrunt\u0103 albastrul cerului. Pe c\u0103r\u0103rile gr\u0103dinii se mi\u015fc\u0103 umbre cu ochi. Brusc, lec\u0163ia ia sf\u00e2r\u015fit \u015fi Mademoiselle ne cite\u015fte pe veranda unde rogojinile \u015fi scaunele \u00cempletite degaj\u0103 un miros tare, de paie, \u00cen z\u0103pu\u015feala din aer. Pe policioarele albe de la ferestre \u015fi pe b\u0103ncile lungi de sub ele, acoperite cu stamb\u0103 imprimat\u0103 decolorat\u0103, razele de soare se fr\u00e2ng \u00cen giuvaere geometrice, dup\u0103 ce trec prin romburile \u015fi p\u0103tratele vitraliilor. E ora c\u00e2nd Mademoiselle este \u00cen forma cea mai bun\u0103. C\u00e2te volume ne-a citit ea pe veranda aceea! Glasul ei firav continua s\u0103 murmure, f\u0103r\u0103 a-\u015fi domoli ritmul, f\u0103r\u0103 cea mai vag\u0103 ezitare, o splendid\u0103 ma\u015fin\u0103rie de citit total independent\u0103 de tuburile ei bronhice bolnave. Pe toate le-am ascultat: Les Malheurs de Sophie, Le Tour du Monde en Quatre-Vingts Jours, La Petite Chose, Les Mis\u00e8rables, Le Comte de Monte Cristo \u015fi multe altele. \u015eedea acolo eliber\u00e2ndu-\u015fi glasul din temni\u0163a neclintit\u0103 a propriei persoane. \u00cen afar\u0103 de buze, una dintre b\u0103rbii, cea mai mic\u0103, dar cea adev\u0103rat\u0103, era singurul detaliu mobil al trupului ei voluminos ca al unui Buddha. Pince-nez-ul cu rame negre reflecta ve\u015fnicia. Din c\u00e2nd \u00cen c\u00e2nd, o musc\u0103 se a\u015feza pe fruntea sever\u0103 \u015fi imediat cele trei cute ale ei \u0163\u00e2\u015fneau laolalt\u0103 \u00cen sus ca trei alerg\u0103tori s\u0103rind peste trei garduri. Dar expresia fe\u0163ei nu se modifica niciodat\u0103 \u2013 acea fa\u0163\u0103 pe care am \u00cencercat deseori s-o zugr\u0103vesc \u00cen caietul meu de schi\u0163e, c\u0103ci simetria ei simpl\u0103 \u015fi senin\u0103 reprezenta o tenta\u0163ie mult mai puternic\u0103 pentru creionul meu desen\u00e2nd pe furi\u015f, dec\u00e2t vaza cu flori sau ra\u0163a \u00cemp\u0103iat\u0103 de pe masa din fa\u0163a mea, pe care trebuia s\u0103 le desenez. Dintr-odat\u0103, aten\u0163ia mea h\u0103l\u0103duia \u015fi mai departe \u015fi poate c\u0103 abia atunci puritatea unic\u0103 a glasului ei ritmic \u00ce\u015fi \u00cemplinea adev\u0103rata menire. Priveam un copac \u015fi fo\u015fnetul frunzelor lui \u00cemprumuta acel ritm. Egor se \u00cenv\u00e2rtea printre bujori. O codobatur\u0103 f\u0103cea c\u00e2\u0163iva pa\u015fi, apoi se oprea de parc\u0103 \u015fi-ar fi amintit brusc ceva, apoi pleca mai departe, b\u0103t\u00e2nd din coad\u0103 pentru a-\u015fi confirma parc\u0103 numele. Ap\u0103r\u00e2nd nu se \u015ftie de unde, un fluture Polygonia se instala pe prag, sc\u0103ldat \u00cen lumina soarelui, cu aripile ro\u015fcate unghiulare \u00centinse, \u00cenchiz\u00e2ndu-le brusc, numai ca s\u0103-\u015fi arate minuscula ini\u0163ial\u0103 scris\u0103 parc\u0103 cu creta pe partea interioar\u0103 neagr\u0103 \u015fi la fel de brusc \u00ce\u015fi lua din nou zborul. Dar cea mai constant\u0103 surs\u0103 de \u00cenc\u00e2ntare din timpul acelor lecturi era modelul de arlechin al geamurilor colorate inserate \u00centr-un cadru v\u0103ruit de ambele p\u0103r\u0163i ale verandei. Privit\u0103 prin aceste sticle magice, gr\u0103dina p\u0103rea ciudat de \u00cencremenit\u0103 \u015fi izolat\u0103. Dac\u0103 priveai prin sticla albastr\u0103, nisipul devenea cenu\u015f\u0103, iar pe cerul tropical \u00cenotau copaci ca de cerneal\u0103. Galbenul crea o lume de chihlimbar \u00cen infuzia de ceai foarte tare a razelor de soare. Ro\u015ful f\u0103cea frunzi\u015ful s\u0103 picure stropi de \u00centuneric rubiniu pe o c\u0103rare roz. Verdele \u00cembiba verdea\u0163a \u00centr-un verde \u015fi mai verde. \u015ei c\u00e2nd, dup\u0103 at\u00e2ta bog\u0103\u0163ie, te \u00centorceai spre un mic p\u0103trat de sticl\u0103 normal\u0103, insipid\u0103, cu \u0163\u00e2n\u0163arul lui singuratic sau cu un ditamai \u0163\u00e2n\u0163\u0103roi \u015fchiop, era ca \u015fi cum ai lua o \u00cenghi\u0163itur\u0103 de ap\u0103 c\u00e2nd nu \u0163i-e sete \u015fi vedeai o banal\u0103 banc\u0103 alb\u0103 sub ni\u015fte copaci familiari. Dar dintre toate ferestrele, acesta este geamul prin care \u00cen anii urm\u0103tori nostalgia sec\u0103tuit\u0103 va t\u00e2nji s\u0103 priveasc\u0103. Mademoiselle n-a aflat niciodat\u0103 c\u00e2t\u0103 putere avea \u015fuvoiul regulat al glasului ei. Impresiile pe care \u015fi le-a exprimat ulterior au fost cu totul altele. \u201eAh!\u201c, ofta ea, comme on s\u2019aimait \u2013 c\u00e2t ne iubeam! Minunatele zile de odinioar\u0103 din le ch\u00e2teau! P\u0103pu\u015fa de cear\u0103 moart\u0103 pe care am \u00cengropat-o odat\u0103 sub stejar! (Nu-i adev\u0103rat \u2013 era o p\u0103pu\u015fa grotesc\u0103 de genul p\u0103pu\u015fii Golliwogg din c\u0103r\u0163ile pentru copii americani din acea vreme.) \u0162ine\u0163i minte c\u00e2nd tu \u015fi Serghei a\u0163i fugit \u015fi m-a\u0163i l\u0103sat poticnindu-m\u0103 \u015fi zbier\u00e2nd \u00cen ad\u00e2ncul p\u0103durii! (Exagerat!). Ah, la fess\u00e9e que je vous ai flanqu\u00e9e \u2013 Ah, \u015fi ce b\u0103taie v-am tras! (A \u00cencercat \u00centr-adev\u0103r s\u0103 m\u0103 p\u0103lmuiasc\u0103 o dat\u0103, dar tentativa n-a mai fost repetat\u0103 niciodat\u0103.) Votre tante, la Princesse, pe care ai lovit-o cu pumnule\u0163ul pentru c\u0103 a fost grosolan\u0103 cu mine! (Nu-mi amintesc.) \u015ei cum \u00cemi spuneai la ureche micile tale necazuri de copil! (Niciodat\u0103!) \u201e\u015ei cotlonul din camera mea \u00cen care \u00ce\u0163i pl\u0103cea s\u0103 te cuib\u0103re\u015fti fiindc\u0103 acolo era cald \u015fi te sim\u0163eai \u00cen siguran\u0163\u0103!\u201c Camera Mademoisellei \u2013 at\u00e2t cea de la \u0163ar\u0103 c\u00e2t \u015fi cea de la ora\u015f \u2013, era pentru mine un loc straniu \u2013 un fel de ser\u0103 ce ad\u0103postea o plant\u0103 cu frunze groase, impregnat\u0103 cu un miros greu, de urin\u0103. De\u015fi c\u00e2nd eram mici era situat\u0103 al\u0103turi de camera noastr\u0103, nu p\u0103rea s\u0103 apar\u0163in\u0103 casei noastre pl\u0103cute, bine aerisite. \u00cen cea\u0163a aceea boln\u0103vicioas\u0103, duhnind, printre alte efluvii mai dense, de mirosul cafeniu de coaj\u0103 de m\u0103r oxidat\u0103, flac\u0103ra l\u0103mpii abia p\u00e2lp\u00e2ia \u015fi pe masa de scris lic\u0103reau obiecte ciudate: o cutie de lac cu be\u0163i\u015foare de lemn dulce, din care h\u0103cuia cu briceagul ei segmente negre pe care \u015fi le v\u00e2ra sub limb\u0103 ca s\u0103 se topeasc\u0103; o carte po\u015ftal\u0103 ilustrat\u0103 \u00cenf\u0103\u0163i\u015f\u00e2nd un lac \u015fi un castel pres\u0103rat cu stele ca ni\u015fte perle \u00cen chip de ferestre; o minge \u00cendesat\u0103 alc\u0103tuit\u0103 din buc\u0103\u0163i de poleial\u0103 str\u00e2ns rulate, provenite de la ciocolatele pe care le consuma noaptea; fotografii ale nepotului de sor\u0103 care murise, a mamei lui care \u00ce\u015fi semnase poza Mater Dolorosa \u015fi a unui anume Monsieur de Marante, care fusese silit de familie s\u0103 se \u00censoare cu o v\u0103duv\u0103 bogat\u0103. Domin\u00e2ndu-le pe toate celelalte era o fotografie \u00centr-o ram\u0103 fantezi incrustat\u0103 cu granate; un portret trei sferturi \u00cenf\u0103\u0163i\u015f\u00e2nd o t\u00e2n\u0103r\u0103 brunet\u0103 \u015fi zvelt\u0103, \u00cembr\u0103cat\u0103 cu o rochie str\u00e2ns\u0103 pe corp, cu ochi cutez\u0103tori \u015fi un p\u0103r extrem de bogat. \u201eAveam o coad\u0103 groas\u0103 c\u00e2t bra\u0163ul meu \u015fi lung\u0103 p\u00e2n\u0103 la glezne\u201c, comenta melodramatic Mademoiselle. C\u0103ci aceea era ea \u2013 dar \u00cen zadar cercetau ochii mei silueta ei familiar\u0103, \u00cencerc\u00e2nd s\u0103 extrag\u0103 din ea gra\u0163ioasa f\u0103ptur\u0103 pe care o cuprinsese odinioar\u0103. Descoperirile pe care le f\u0103cusem \u00cengrozi\u0163i fratele meu \u015fi cu mine n-au f\u0103cut dec\u00e2t s\u0103 sporeasc\u0103 dificult\u0103\u0163ile acestei sarcini; iar adul\u0163ii care priveau \u00cen timpul zilei o Mademoiselle bine \u00cenfofolit\u0103, nu vedeau niciodat\u0103 ceea ce vedeam noi, copiii, c\u00e2nd, trezit\u0103 din somn de unul din noi care urla fiindc\u0103 visase ur\u00e2t, cu p\u0103rul despletit, cu lum\u00e2narea \u00cen m\u00e2n\u0103, \u00centr-un capot ro\u015fu ca s\u00e2ngele pe care sclipea o dantel\u0103 aurie care nu-i acoperea integral masa tremur\u0103toare de carne, cadaverica J\u00e9zabel din piesa absurd\u0103 a lui Racine d\u0103dea buzna \u00cen picioarele goale \u00cen camera noastr\u0103. Toat\u0103 via\u0163a am adormit greu. Oamenii din trenuri care-\u015fi pun ziarul deoparte, \u00ce\u015fi \u00cencruci\u015feaz\u0103 stupid bra\u0163ele \u015fi \u00cencep imediat, cu o familiaritate jignitoare, s\u0103 sfor\u0103ie, m\u0103 uimesc \u00cen aceea\u015fi m\u0103sur\u0103 ca individul neinhibat care defecheaz\u0103 confortabil \u00cen prezen\u0163a altuia ce flec\u0103re\u015fte \u00cen timp ce face baie sau ca individul care particip\u0103 la uria\u015fe demonstra\u0163ii sau se \u00censcrie \u00centr-un sindicat pentru a se pierde \u00cen ele. Somnul este cea mai imbecil\u0103 fr\u0103\u0163ietate din lume cu cele mai grele \u00cendatoriri \u015fi cele mai primitive ritualuri. Este o tortur\u0103 mental\u0103 care mi se pare degradant\u0103. \u00cencordarea \u015fi istovirea pe care le produce crea\u0163ia m\u0103 silesc deseori, din p\u0103cate, s\u0103 \u00cenghit o pastil\u0103 cu efect puternic care \u00cemi ofer\u0103 un ceas sau dou\u0103 de cumplite co\u015fmaruri sau chiar m\u0103 silesc s\u0103 accept alinarea comic\u0103 a unei mo\u0163\u0103ieli \u00cen miezul zilei, ca un crai senil \u00cempleticindu-se spre cel mai apropiat euthanasium; dar pur \u015fi simplu nu m\u0103 pot obi\u015fnui cu tr\u0103darea nocturn\u0103 a ra\u0163iunii, a umanit\u0103\u0163ii, a geniului. Oric\u00e2t de obosit a\u015f fi, simt o repulsie inexprimabil\u0103 fa\u0163\u0103 de r\u0103scolitoarea desp\u0103r\u0163ire de con\u015ftiin\u0163\u0103. \u00cel ur\u0103sc pe Somnus, acest c\u0103l\u0103u cu masc\u0103 neagr\u0103 care-mi pune capul pe butuc; \u015fi dac\u0103 pe parcursul anilor, apropiindu-se o dezintegrare mult mai meticuloas\u0103 \u015fi mai ridicol\u0103, care \u00cen nop\u0163ile de acum \u2013 m\u0103rturisesc \u2013 reduce mult groaza rutinei somnului, m-am obi\u015fnuit at\u00e2t de mult cu chinul premerg\u0103tor somnului, \u00cenc\u00e2t aproape c\u0103 m\u0103 f\u0103lesc c\u00e2nd familiara secure iese la iveal\u0103 din marea cutie de contrabas c\u0103ptu\u015fit\u0103 cu catifea, la \u00cenceput nu beneficiam de asemenea m\u00e2ng\u00e2iere sau ap\u0103rare: nu aveam nimic \u2013 doar lumina simbolic\u0103 a candelabrului poten\u0163ial str\u0103lucitoare din camera Mademoisellei, a c\u0103rei u\u015f\u0103, conform recomand\u0103rilor medicului familiei (V\u0103 salut, domnule doctor Sokolov!) r\u0103m\u00e2ne u\u015for \u00centredeschis\u0103. Sc\u00e2nteierile lui verticale (pe care lacrimile de copil le puteau transforma \u00cen str\u0103lucitoare raze de compasiune) reprezentau ceva de care m\u0103 puteam ag\u0103\u0163a, \u00centruc\u00e2t \u00cen bezna total\u0103 capul mi se \u00cenv\u00e2rtea \u015fi mintea \u00cemi aluneca \u00centr-o parodie a luptei cu moartea. Seara de s\u00e2mb\u0103t\u0103 era sau ar fi trebuit s\u0103 fie a\u015fteptat\u0103 cu bucurie, pentru c\u0103 era seara c\u00e2nd Mademoiselle, care apar\u0163inea \u015fcolii clasice de igien\u0103 \u015fi considera maniile engleze\u015fti \u2013 les toquades anglaises \u2013 doar o surs\u0103 de r\u0103celi, \u00ce\u015fi permitea primejdiosul lux al unei b\u0103i s\u0103pt\u0103m\u00e2nale, \u00ceng\u0103duind astfel un r\u0103gaz mai lung privirii mele fugare. Ne mutasem \u00centre timp \u00cen casa de la ora\u015f, o cl\u0103dire \u00cen stil italian din granit finlandez, construit\u0103 de bunicul pe la 1885, cu fresce florale deasupra ultimului etaj \u015fi cu un bovindou la etajul al doilea, \u00cen St. Petersburg (acum Leningrad), strada Morskaia (acum strada Herzen) nr. 47. Copiii ocupau etajul al treilea. \u00cen 1908, anul comentat aici, \u00cenc\u0103 mai \u00cemp\u0103r\u0163eam o camer\u0103 de copii cu fratele meu. Baia repartizat\u0103 Mademoisellei se afla la cap\u0103tul unui coridor \u00cen form\u0103 de Z, la vreo dou\u0103zeci de b\u0103t\u0103i de inim\u0103 distan\u0163\u0103 de patul meu \u015fi, zbucium\u00e2ndu-m\u0103 \u00centre groaza \u00centoarcerii ei premature de la baie, \u00cen dormitorul ei luminat de l\u00e2ng\u0103 camera noastr\u0103, \u015fi invidia fa\u0163\u0103 de fratele meu care respira regulat, \u015fuier\u00e2nd u\u015for \u00cen spatele paravanului care ne desp\u0103r\u0163ea, nu reu\u015feam niciodat\u0103 cu adev\u0103rat s\u0103 profit de acest r\u0103gaz suplimentar pentru a adormi repede, \u00cen timp ce o cr\u0103p\u0103tur\u0103 \u00cen \u00centuneric \u00cenc\u0103 mai re\u0163inea o fr\u00e2ntur\u0103 din mine \u00cen neant. \u00cen cele din urm\u0103, se auzeau pa\u015fi implacabili \u00cenaint\u00e2nd greoi pe coridor \u015fi f\u0103c\u00e2nd s\u0103 vibreze dezn\u0103d\u0103jduit pe etajera lui vreun obiect de sticl\u0103, care \u00cemp\u0103r\u0163ise veghea cu mine. Acum a intrat \u00cen camer\u0103. Un schimb alert de valori ale luminii m\u0103 anun\u0163\u0103 c\u0103 lum\u00e2narea de pe noptiera ei preia func\u0163ia ciorchinelui de becuri din tavan, care, dup\u0103 dou\u0103 \u0163\u0103c\u0103nituri mai degaj\u0103 \u00cenc\u0103 dou\u0103 lic\u0103riri, una natural\u0103, apoi una supranatural\u0103 \u015fi se sting de tot dup\u0103 \u00cenc\u0103 un \u0163\u0103c\u0103nit. Fascicolul meu de lumin\u0103 \u00cenc\u0103 exist\u0103, dar a devenit b\u0103tr\u00e2n \u015fi palid \u015fi p\u00e2lp\u00e2ie ori de c\u00e2te ori Mademoiselle face patul s\u0103 sc\u00e2r\u0163\u00e2ie, mi\u015fc\u00e2ndu-se. C\u0103ci \u00cenc\u0103 o mai aud. Acum se aude fo\u015fnetul argintiu rostind \u201eSuchard\u201c; apoi h\u00e2r\u015f-h\u00e2r\u015f-h\u00e2r\u015f, un cu\u0163it pentru fructe t\u0103ind foile publica\u0163iei La Revue des Deux Mondes. \u00cencepe o perioad\u0103 de declin: cite\u015fte Bourget. Nici un cuv\u00e2nt de-al lui nu va supravie\u0163ui. Condamnarea se apropie. Sunt prad\u0103 disper\u0103rii, lupt\u00e2ndu-m\u0103 s\u0103 atrag somnul, deschiz\u00e2nd ochii la fiecare c\u00e2teva secunde pentru a controla lic\u0103rirea tot mai firav\u0103 \u015fi \u00cenchipuindu-mi paradisul ca pe un loc unde un vecin, care n-are somn, cite\u015fte o carte f\u0103r\u0103 sf\u00e2r\u015fit, la lumina unei lum\u00e2n\u0103ri ve\u015fnice. Se petrece inevitabilul: etui-ul pince-nez-ului se \u00cenchide cu un \u0163\u0103c\u0103nit, revista fo\u015fne\u015fte pe marmura noptierei \u015fi Mademoiselle sufl\u0103 vijelios cu buzele \u0163uguiate; prima \u00cencercare e\u015fueaz\u0103, o fl\u0103c\u0103ruie buimac\u0103 se agit\u0103, apoi se mic\u015foreaz\u0103; urmeaz\u0103 un al doilea atac, \u015fi lumina dispare. \u00cen acea bezn\u0103 neagr\u0103 ca smoala \u00cemi pierd reperele, patul meu pare s\u0103 pluteasc\u0103 \u00cencet, panica m\u0103 face s\u0103 m\u0103 ridic \u00cen capul oaselor privind \u00cen gol; \u00cen cele din urm\u0103, ochii mei acomoda\u0163i cu \u00centunericul deslu\u015fesc printre formele familiare plutitoare, c\u00e2teva contururi vagi mai pre\u0163ioase care hoin\u0103resc \u00centr-o amnezie f\u0103r\u0103 \u0163el p\u00e2n\u0103 ce, revenindu-le pe jum\u0103tate memoria, se stabilesc la forma cutelor \u00centunecate ale perdelelor de la geamuri, \u00cen spatele c\u0103rora luminile de pe strad\u0103 lic\u0103resc \u00cen dep\u0103rtare. C\u00e2t de str\u0103ine de fr\u0103m\u00e2nt\u0103rile nop\u0163ii erau palpitantele dimine\u0163i ale St. Petersburg-ului, c\u00e2nd prim\u0103vara acrit\u0103, crunt\u0103 \u015fi tandr\u0103, umed\u0103 \u015fi fermec\u0103toare, expedia ghea\u0163a f\u0103r\u00e2mat\u0103 pe Neva str\u0103lucitoare ca marea! Acoperi\u015furile sclipeau. Zloata de pe strad\u0103 c\u0103p\u0103ta o nuan\u0163\u0103 bogat\u0103 de albastru-purpuriu pe care n-am mai v\u0103zut-o nic\u0103ieri de atunci. \u00cen acele zile magnifice on allait se promener en equipage \u2013 o expresie a vechii lumi, curent\u0103 \u00cen mediul nostru. Mi-e u\u015for s\u0103 retr\u0103iesc bucuria schimb\u0103rii polu\u015fubok-ului cu c\u0103ptu\u015feal\u0103 groas\u0103, lung p\u00e2n\u0103 la genunchi \u015fi cu gulerul cald din blan\u0103 de biber, cu scurta bleumarin cu nasturi de alam\u0103 cu ancore. \u00cen landoul deschis, sunt legat prin ad\u00e2ncitura unui pled de ocupan\u0163ii mai interesantului loc din spate, maiestuoasa Mademoiselle \u015fi victoriosul Serghei, cu fa\u0163a m\u00e2njit\u0103 de lacrimi, c\u0103ci tocmai ne luaser\u0103m la har\u0163\u0103. \u00cei atrag din c\u00e2nd \u00cen c\u00e2nd c\u00e2teva picioare, sub acoper\u0103m\u00e2ntul comun, p\u00e2n\u0103 ce Mademoiselle \u00cemi spune cu un glas aspru s\u0103 m\u0103 potolesc. Alunec\u0103m pe l\u00e2ng\u0103 vitrina bijuteriei Faberg\u00e9, ale c\u0103rei monstruozit\u0103\u0163i minerale, troici cu pietre pre\u0163ioase coco\u0163ate pe ou\u0103 de stru\u0163 din marmur\u0103 \u015fi alte obiecte asem\u0103n\u0103toare, foarte apreciate de familia imperial\u0103, erau pentru ai no\u015ftri simboluri ale unui lux \u0163ip\u0103tor \u015fi grotesc. Bat clopotele, primul fluture Brimstone zboar\u0103 pe deasupra bol\u0163ii palatului, peste o lun\u0103 ne vom \u00centoarce la \u0163ar\u0103; \u015fi ridic\u00e2ndu-mi privirea, v\u0103d at\u00e2rnate pe sfori, de la o fa\u0163ad\u0103 de cas\u0103 la alta, sus, deasupra str\u0103zii, stindarde mari, bine \u00centinse, semitransparente, umfl\u00e2ndu-se, cu cele trei benzi late \u2013 ro\u015fu-pal, albastru-pal \u015fi doar pal \u2013 c\u0103rora soarele \u015fi umbrele zbur\u0103toare ale norilor le z\u0103d\u0103rnicesc orice leg\u0103tur\u0103 prea evident\u0103 cu o s\u0103rb\u0103toare na\u0163ional\u0103, dar f\u0103r\u0103 \u00cendoial\u0103 celebr\u00e2nd acum, \u00cen cetatea amintirii, esen\u0163a acelei zile de prim\u0103var\u0103, clipoceala noroiului, \u00cenceputul oreionului, pas\u0103rea exotic\u0103 zburlit\u0103, cu un ochi injectat, de pe p\u0103l\u0103ria Mademoisellei. \n6 A stat la noi \u015fapte ani, lec\u0163iile r\u0103rindu-se cu timpul \u015fi firea ei devenind tot mai irascibil\u0103. \u015ei totu\u015fi p\u0103rea ca o st\u00e2nc\u0103 a ne\u00cendur\u0103toarei permanen\u0163e \u00cen compara\u0163ie cu fluxul \u015fi refluxul de guvernante englezoaice \u015fi preceptori ru\u015fi care s-au v\u00e2nturat prin casa noastr\u0103. Fusese \u00cen rela\u0163ii proaste cu to\u0163i. Vara se \u00cent\u00e2mpla rareori s\u0103 nu fie la mas\u0103 mai pu\u0163in de cincisprezece persoane \u015fi, c\u00e2nd la zilele de na\u015ftere, num\u0103rul lor se ridica la treizeci sau chiar mai mult, problema locurilor la mas\u0103 devenea una deosebit de arz\u0103toare pentru Mademoiselle. Unchi \u015fi m\u0103tu\u015fi \u015fi veri soseau \u00cen asemenea zile de la mo\u015fiile \u00cenvecinate, venea \u015fi medicul satului \u00cen \u015fareta lui, iar pe \u00cenv\u0103\u0163\u0103tor \u00cel auzeai sufl\u00e2ndu-\u015fi nasul \u00cen holul rece, unde trecea de la o oglind\u0103 la alta cu un buchet mai mult verde, umed, fo\u015fnitor, de m\u0103rg\u0103ritare sau \u0163in\u00e2nd \u00cen pumn un buche\u0163el fragil cu alb\u0103strele de culoarea cerului. Dac\u0103 Mademoiselle era cumva a\u015fezat\u0103 prea departe, la cap\u0103tul imensei mese, \u015fi mai ales dac\u0103 \u00cen fa\u0163a ei avea \u00cent\u00e2ietate vreo rud\u0103 s\u0103rac\u0103 aproape la fel de gras\u0103 ca ea (\u201eJe suis une sylphide \u00e0 c\u00f4t\u00e9 d\u2019elle\u201c spunea Mademoiselle ridic\u00e2nd din umeri \u00cen semn de dispre\u0163), atunci, sim\u0163indu-se jignit\u0103, \u00ce\u015fi schimonosea gura \u00centr-un a\u015fa-zis z\u00e2mbet ironic, iar c\u00e2nd vreun vecin naiv \u00cei \u00centorcea z\u00e2mbetul, scutura repede din cap, ca \u015fi cum s-ar fi trezit dintr-o medita\u0163ie profund\u0103, afirm\u00e2nd: \u201eEscusez-moi, je souriais \u00e0 mes tristes pens\u00e9es\u201c. \u015ei de parc\u0103 natura n-ar fi dorit s-o cru\u0163e de nici un motiv de hipersensibilitate, era \u015fi tare de urechi. Uneori, la mas\u0103, noi, b\u0103ie\u0163ii, observam brusc dou\u0103 lacrimi mari preling\u00e2ndu-se pe obrajii plini ai Mademoiselleei. \u201eNu m\u0103 b\u0103ga\u0163i \u00cen seam\u0103\u201c, spunea ea \u00cen \u015foapt\u0103 \u015fi continua s\u0103 m\u0103n\u00e2nce p\u00e2n\u0103 ce lacrimile ne\u015fterse o orbeau; atunci, cu un sughi\u0163 sf\u00e2\u015fietor, se ridica \u015fi ie\u015fea \u00cempleticindu-se, din sufragerie. Treptat, adev\u0103rul ie\u015fea la iveal\u0103. S\u0103 zicem, de pild\u0103, c\u0103 se discuta la mas\u0103 despre vasul de r\u0103zboi comandat de unchiul meu \u015fi ea percepea toat\u0103 povestea ca pe o \u00cen\u0163ep\u0103tur\u0103 r\u0103ut\u0103cioas\u0103 la adresa scumpei ei Elve\u0163ii, care nu avea flot\u0103 de r\u0103zboi. Sau o apuca pl\u00e2nsul pentru c\u0103 \u00ce\u015fi \u00cenchipuia c\u0103 ori de c\u00e2te ori se vorbea fran\u0163uze\u015fte, jocul era \u00cencercarea deliberat\u0103 de a o \u00cempiedica pe ea s\u0103 \u00cendrume \u015fi s\u0103 ornamenteze conversa\u0163ia. S\u0103rmana de ea, era at\u00e2t de nervoas\u0103 \u015fi de gr\u0103bit\u0103 s\u0103 domine conversa\u0163ia inteligibil\u0103 de la mas\u0103 \u00cenainte de a se reveni la rus\u0103, \u00cenc\u00e2t nu era de mirare c\u0103 rata replicile. \u201eDar Parlamentul dumneavoastr\u0103, domnule, cum se mai descurc\u0103?\u201c izbucnea ea deodat\u0103 vioaie din cap\u0103tul de mas\u0103 unde \u015fedea, provoc\u00e2ndu-l pe tata, care, dup\u0103 o zi de h\u0103r\u0163uial\u0103, nu era prea dornic s\u0103 comenteze probleme de stat cu o persoan\u0103 ciudat de ireal\u0103, care n-avea habar de ele \u015fi nici n-o interesau. Crez\u00e2nd c\u0103 se vorbea despre muzic\u0103, bolborosea: \u201eDar \u015fi t\u0103cerea poate fi frumoas\u0103\u201c. \u201eVai, dar \u00centr-o sear\u0103, \u00centr-o vale pustie din Alpi, am auzit efectiv Lini\u015ftea.\u201c Asemenea elanuri, mai ales c\u00e2nd surzenia ei tot mai acut\u0103 o f\u0103cea s\u0103 r\u0103spund\u0103 unor \u00centreb\u0103ri pe care nu le punea nimeni, aveau drept urmare o t\u0103cere penibil\u0103, \u015fi nu declan\u015farea spectaculoas\u0103 a unei causerie vioaie. \u015ei z\u0103u c\u0103 franceza ei era minunat\u0103! Ce rost mai avea s\u0103 str\u00e2mbi din nas fiindc\u0103 avea o fire posac\u0103, idei banale \u015fi o cultur\u0103 superficial\u0103 c\u00e2nd graiul ei pres\u0103rat cu perle era ca un susur, ca o sclipire \u015fi la fel de nevinovat de semnifica\u0163ii ca p\u0103c\u0103toasele alitera\u0163ii ale pioaselor versuri scrise de Racine? Din c\u0103r\u0163ile aflate \u00cen biblioteca tatei, \u015fi nu din bagajul ei limitat de cuno\u015ftin\u0163e, am \u00cenv\u0103\u0163at s\u0103 apreciez poezia autentic\u0103; \u015fi totu\u015fi ceva din limpezimea \u015fi str\u0103lucirea graiului ei a avut asupra mea un efect deosebit de \u00cenvior\u0103tor, ca s\u0103rurile acelea sc\u00e2nteietoare folosite pentru purificarea s\u00e2ngelui. De aceea m\u0103 \u00centristez imagin\u00e2ndu-mi acum ce trebuie s\u0103 fi sim\u0163it \u00cendurerata Mademoiselle v\u0103z\u00e2nd cum se pierde, fiind prea pu\u0163in pre\u0163uit, glasul de privighetoare care ie\u015fea din trupul ei de elefant. A stat la noi mult timp, mult prea mult, n\u0103d\u0103jduind cu \u00cenc\u0103p\u0103\u0163\u00e2nare \u00centr-un miracol ce o va transforma \u00centr-un fel de Madame de Rambouillet care s\u0103 \u0163in\u0103 sub vraja ei str\u0103lucitoare poe\u0163i, prin\u0163i \u015fi oameni de stat, \u00centr-un salon cu mobile aurite \u015fi tapi\u0163erii de m\u0103tase. Ar fi continuat s\u0103 spere, dac\u0103 n-ar fi ap\u0103rut Lenski, un t\u00e2n\u0103r preceptor rus, cu ochi bl\u00e2nzi \u015fi miopi \u015fi opinii politice ferme, care fusese angajat s\u0103 ne instruiasc\u0103 asupra unor subiecte variate \u015fi s\u0103 participe la distrac\u0163iile noastre. Avusese mai mul\u0163i predecesori, \u015fi nici unul nu-i pl\u0103cuse Mademoiselleei, dar el, dup\u0103 cum se exprima ea a fost \u201ele comble\u201c. De\u015fi \u00cel venera pe tata, Lenski nu putea \u00cenghi\u0163i anumite aspecte ale gospod\u0103riei noastre, ca de pild\u0103 vale\u0163ii \u015fi limba francez\u0103, pe aceasta din urm\u0103 consider\u00e2nd-o o conven\u0163ie aristocratic\u0103 de nici un folos \u00cen casa unui liberal. Pe de alt\u0103 parte, Mademoiselle decretase c\u0103 Lenski \u00cei r\u0103spundea la \u00centreb\u0103rile ei directe cu scurte bomb\u0103neli (pe care \u00cencerca s\u0103 le germanizeze, \u00cen lipsa unei limbi mai potrivite) nu pentru c\u0103 nu \u00cen\u0163elegea franceza, ci pentru c\u0103 voia s-o insulte \u00cen fa\u0163a tuturor. Parc\u0103 o aud \u015fi o v\u0103d pe Mademoiselle, cer\u00e2ndu-i pe un ton dulce, dar cu o tremur\u0103tur\u0103 de r\u0103u augur a buzei superioare, s\u0103-i dea co\u015ful cu p\u00e2ine; \u015fi la fel, parc\u0103 \u00cel aud \u015fi-l v\u0103d pe Lenski, continu\u00e2nd s\u0103-\u015fi soarb\u0103 supa neab\u0103tut \u015fi nefran\u0163uze\u015fte; \u00cen cele din urm\u0103, cu un biciuitor \u201ePardon, monsieur\u201c, Mademoiselle se repezea pe deasupra farfuriei lui, s\u0103 \u00cen\u015fface iute co\u015ful cu p\u00e2ine \u015fi se retr\u0103gea cu un \u201eMerci!\u201c at\u00e2t de ironic, \u00cenc\u00e2t urechile pleo\u015ftite ale lui Lenski se f\u0103ceau ro\u015fii ca mu\u015fcatele. \u201eBruta! Jigodia! Nihilistul!\u201c izbucnea ea mai t\u00e2rziu \u00cen camera ei \u2013 care nu mai era al\u0103turi de a noastr\u0103, de\u015fi la acela\u015fi etaj. Dac\u0103 se \u00cent\u00e2mpla ca Lenski s\u0103 coboare sprinten scara, \u00cen timp ce ea urca greoi \u015fi se oprea g\u00e2f\u00e2ind astmatic la fiecare zece trepte (c\u0103ci micul lift hidraulic al casei noastre din St. Petersburg refuza \u00cen mod constant \u015fi destul de jignitor s\u0103 func\u0163ioneze), Mademoiselle sus\u0163inea c\u0103 se ciocnise de ea inten\u0163ionat, o \u00cempinsese, o dobor\u00e2se \u015fi parc\u0103-l \u015fi vedeam c\u0103lc\u00e2nd \u00cen picioare trupul ei lungit pe jos. Pleca de la mas\u0103 din ce \u00cen ce mai frecvent \u015fi desertul pe care-l rata era trimis diplomatic dup\u0103 ea. Din camera ei aflat\u0103 la cel\u0103lalt cap\u0103t al casei, \u00cei scria o scrisoare de \u015faisprezece pagini mamei, care, urc\u00e2nd repede la ea, o g\u0103sea f\u0103c\u00e2ndu-\u015fi bagajele, cu dramatism. \u015ei, \u00centr-o bun\u0103 zi, a fost l\u0103sat\u0103 s\u0103 continue s\u0103-\u015fi fac\u0103 bagajele. \n7 Mademoiselle s-a \u00centors \u00cen Elve\u0163ia. A izbucnit Primul R\u0103zboi Mondial, apoi Revolu\u0163ia. La \u00cenceputul anilor dou\u0103zeci, la mult timp dup\u0103 ce coresponden\u0163a noastr\u0103 \u00cencepuse s\u0103 l\u00e2ncezeasc\u0103, printr-o \u00cent\u00e2mplare fericit\u0103 a vie\u0163ii \u00cen exil am ajuns s\u0103 vizitez Lausanne \u00cempreun\u0103 cu un prieten de la colegiu \u015fi m-am g\u00e2ndit s-o caut pe Mademoiselle, \u00cen ideea c\u0103 mai era \u00cen via\u0163\u0103. Era. Mai corpolent\u0103 ca oric\u00e2nd, cu p\u0103rul c\u0103runt \u015fi aproape total surd\u0103, m-a \u00cent\u00e2mpinat cu o manifestare tumultoas\u0103 de afec\u0163iune. \u00cen loc de poza cu Ch\u00e2teau de Chillon, era una cu o troic\u0103 \u00cen culori \u0163ip\u0103toare. Vorbea cu at\u00e2ta c\u0103ldur\u0103 despre via\u0163a ei \u00cen Rusia, de parc\u0103 ar fi fost patria ei pierdut\u0103. \u015ei \u00centr-adev\u0103r, am descoperit \u00cen apropierea casei ei o \u00centreag\u0103 colonie de b\u0103tr\u00e2ne guvernante elve\u0163iene asemenea ei. Grupate \u00cen acela\u015fi loc, cuprinse permanent de fream\u0103tul unei competi\u0163ii de amintiri, alc\u0103tuiau o mic\u0103 insul\u0103 \u00centr-un mediu care le devenise str\u0103in. Prietena de suflet a Mademoisellei era acum mumificata Mlle Golay, fosta guvernant\u0103 a mamei, \u00cenc\u0103 pedant\u0103 \u015fi pesimist\u0103 la cei optzeci \u015fi cinci de ani ai ei; r\u0103m\u0103sese \u00cen familia noastr\u0103, mult timp dup\u0103 ce mama se c\u0103s\u0103torise \u015fi se \u00centorsese \u00cen Elve\u0163ia, doar cu doi ani \u00cenaintea Mademoisellei, cu care nu era \u00cen termeni buni c\u00e2nd tr\u0103iau am\u00e2ndou\u0103 sub acela\u015fi acoperi\u015f. \u00centotdeauna te sim\u0163i \u00cen trecut mai \u00cen largul t\u0103u, fapt care explic\u0103 \u00cen parte iubirea postum\u0103 a acelor doamne patetice pentru o \u0163ar\u0103 \u00cendep\u0103rtat\u0103 \u015fi \u2013 ca s\u0103 fim absolut cinsti\u0163i \u2013 destul de \u00cenfrico\u015f\u0103toare, pe care ele n-o cunoscuser\u0103 de fapt niciodat\u0103 cu adev\u0103rat \u015fi \u00cen care nici una nu fusese prea fericit\u0103. \u00centruc\u00e2t nu era posibil\u0103 nici o conversa\u0163ie din cauza surzeniei Mademoisellei, prietenul meu \u015fi cu mine ne-am hot\u0103r\u00e2t s\u0103-i aducem a doua zi aparatul pe care am \u00cen\u0163eles c\u0103 nu-\u015fi putea permite s\u0103 \u015fi-l procure. \u015ei-a fixat la \u00cenceput gre\u015fit st\u00e2njenitorul obiect, dar nici nu \u015fi-l pusese bine c\u0103 s-a \u015fi \u00centors spre mine cu o privire uluit\u0103, minun\u00e2ndu-se cu lacrimi de fericire \u00cen ochi. Se jur\u0103 c\u0103 auzea fiecare cuv\u00e2nt, fiecare \u015foapt\u0103 a mea. Nu le auzise pentru c\u0103, av\u00e2nd \u00cendoielile mele, nu rostisem nici o vorb\u0103. Dac\u0103 a\u015f fi rostit vreuna, i-a\u015f fi spus s\u0103-i mul\u0163umeasc\u0103 prietenului meu care pl\u0103tise aparatul. Oare auzise atunci lini\u015ftea, acea Lini\u015fte Alpin\u0103 despre care vorbise \u00cen trecut? \u00cen acel trecut se min\u0163ise pe ea \u00cens\u0103\u015fi; acum m\u0103 min\u0163ea pe mine. \u00cenainte de a pleca spre Basel \u015fi Berlin, s-a \u00cent\u00e2mplat s\u0103 m\u0103 plimb de-a lungul lacului \u00cen noaptea aceea rece \u015fi ce\u0163oas\u0103. Undeva, o lumin\u0103 singuratic\u0103 dilua vag \u00centunericul \u015fi transforma cea\u0163a \u00centr-o burni\u0163\u0103 vizibil\u0103. \u201eIl pleut toujours en Suisse\u201c \u2013 fusese una dintre remarcile \u00cent\u00e2mpl\u0103toare care o f\u0103cuser\u0103 odinioar\u0103 pe Mademoiselle s\u0103 pl\u00e2ng\u0103. Dedesubt, o unduire ampl\u0103, aproape un val \u015fi ceva vag alb \u00cemi atraser\u0103 privirea. Apropiindu-m\u0103 de apa care clipocea, am v\u0103zut ce era \u2013 un leb\u0103doi b\u0103tr\u00e2n, o vietate mare, preistoric\u0103 parc\u0103, bizar\u0103, care f\u0103cea eforturi ridicole s\u0103 se cocoa\u0163e \u00centr-o barc\u0103 acostat\u0103 la mal. Nu izbuti. Fluturarea de aripi, greoaie \u015fi neputincioas\u0103, sunetul alunecos pe care-l producea izbindu-se de barca ancorat\u0103 care se leg\u0103na \u015fi \u00cempro\u015fca ap\u0103, lic\u0103rirea lipicioas\u0103 a umfl\u0103turii \u00centunecate \u00cen locul unde captura lumina \u2013 totul p\u0103ru pentru o clip\u0103 \u00cenc\u0103rcat de acea stranie semnifica\u0163ie ata\u015fat\u0103 uneori \u00cen vis unui deget ap\u0103sat pe ni\u015fte buze mute \u015fi apoi ar\u0103t\u00e2nd spre ceva ce vis\u0103torul nu apuc\u0103 s\u0103 deslu\u015feasc\u0103 \u00cenainte de a se trezi speriat. Dar de\u015fi am uitat cur\u00e2nd acea noapte lugubr\u0103, ciudat, dar tocmai acea noapte, acea imagine multipl\u0103 \u2013 tremurul, leb\u0103doiul, umfl\u0103tura \u2013 mi-a ap\u0103rut prima \u00cen minte, doi ani mai t\u00e2rziu, c\u00e2nd am aflat c\u0103 Mademoiselle murise. Toat\u0103 via\u0163a se sim\u0163ise nefericit\u0103; nefericirea era elementul ei nativ; fluctua\u0163iile ei, diversele ei profunzimi, numai ele \u00cei d\u0103deau impresia de mi\u015fcare \u015fi de via\u0163\u0103. Ceea ce m\u0103 sup\u0103r\u0103 este c\u0103 sentimentul nefericirii, f\u0103r\u0103 nimic altceva nu este suficient pentru a crea un suflet permanent. Enorma \u015fi posaca mea Mademoiselle este foarte potrivit\u0103 pe p\u0103m\u00e2nt, dar imposibil\u0103 \u00cen eternitate. Oare am salvat-o de fic\u0163iune? Cu o clip\u0103 \u00cenainte ca ritmul pe care-l aud s\u0103 \u015fov\u0103ie \u015fi s\u0103 dispar\u0103, m\u0103 surprind \u00centreb\u00e2ndu-m\u0103 dac\u0103 nu cumva, \u00cen anii \u00cen care am cunoscut-o, nu mi-a sc\u0103pat ceva din ea care o definea mult mai bine dec\u00e2t b\u0103rbiile, ticurile sau chiar franceza ei \u2013 ceva poate \u00cenrudit cu acea ultim\u0103 privire pe care i-am aruncat-o, cu minciuna sur\u00e2z\u0103toare de care se folosise pentru a m\u0103 vedea plec\u00e2nd \u00cenc\u00e2ntat de m\u0103rinimia mea sau de acel leb\u0103doi al c\u0103rui chin era mult mai aproape de adev\u0103rul artistic dec\u00e2t cobor\u00e2rea lent\u0103 a bra\u0163elor palide ale unei balerine; pe scurt, ceva ce am fost \u00cen stare s\u0103 apreciez abia dup\u0103 ce obiectele \u015fi fiin\u0163ele pe care le-am iubit cel mai mult la ad\u0103postul copil\u0103riei mele se pref\u0103cuser\u0103 \u00cen scrum sau fuseser\u0103 \u00cempu\u015fcate \u00cen inim\u0103. Exist\u0103 un apendix la povestea Mademoisellei. C\u00e2nd am scris-o prima oar\u0103 nu aflasem c\u00e2teva uluitoare supravie\u0163uiri. Astfel, \u00cen 1960, v\u0103rul meu din Londra, Peter de Peterson, mi-a spus c\u0103 d\u0103daca lor englezoaic\u0103, deja b\u0103tr\u00e2n\u0103 \u00cen ochii mei \u00cen 1904, la Abbazia, avea pe atunci peste nou\u0103zeci de ani \u015fi era s\u0103n\u0103toas\u0103; n-am \u015ftiut nici c\u0103 guvernanta celor dou\u0103 surori mai mici ale tatei, Mlle Bouvier (ulterior Mme Conrad) i-a supravie\u0163uit tatei cu aproape o jum\u0103tate de secol. Venise \u00cen casa lor \u00cen 1889 \u015fi st\u0103tuse \u015fase ani, fiind ultima dintr-o serie de guvernante. Un mic \u015fi frumos album alc\u0103tuit \u00cen 1895 de Ivan de Peterson, tat\u0103l lui Peter, \u00cenf\u0103\u0163i\u015feaz\u0103 diverse \u00cent\u00e2mpl\u0103ri de la Batovo \u00centr-o vigniet\u0103 deasupra c\u0103reia era scris de m\u00e2na tatei: \u201e\u00c0 celle qui a toujours su se faire aimer et qui ne saura jamais se faire oublier\u201c; au fost anexate semn\u0103turile a patru tineri Nabokovi \u015fi a trei dintre surorile lor, Natalia, Elisaveta \u015fi Nadejda, precum \u015fi a so\u0163ului Nataliei, a micului lor fiu Mitik, a celor dou\u0103 veri\u015foare \u015fi a lui Ivan Alexandrovici Tiho\u0163ki, preceptorul rus. \u015eaizeci \u015fi cinci de ani mai t\u00e2rziu, la Geneva, sora mea Elena a descoperit-o pe Mme Conrad, pe atunci \u00cen cel de-al zecelea deceniu de via\u0163\u0103. Matusalemica doamn\u0103, s\u0103rind peste o genera\u0163ie, a confundat-o cu naivitate pe Elena cu mama noastr\u0103, apoi cu o fat\u0103 de optsprezece ani care venea deseori \u00cempreun\u0103 cu Mlle Golay de la Vira la Batovo, \u00cen acele timpuri de demult, a c\u0103ror lung\u0103 raz\u0103 de lumin\u0103 g\u0103se\u015fte at\u00e2tea c\u0103i ingenioase de a ajunge p\u00e2n\u0103 la mine. \n", " 6 1 \u00centr-o diminea\u0163\u0103 de var\u0103, \u00cen legendara Rusie a copil\u0103riei mele, primul lucru asupra c\u0103ruia deschideam ochii c\u00e2nd m\u0103 trezeam era cr\u0103p\u0103tura dintre jaluzelele albe din\u0103untru. Dac\u0103 prin ea se z\u0103rea o paloare apoas\u0103, mai bine nu \u00cei deschideai, fiind astfel cru\u0163at de vederea unei zile posomor\u00e2te, poz\u00e2nd pentru a fi fotografiat\u0103 \u00centr-o b\u0103ltoac\u0103. Dintr-un fascicol de lumin\u0103 \u00centunecat\u0103, deduceai cerul plumburiu, nisipul \u00cembibat cu ap\u0103, terciul de flori maro strivite sub lilieci \u2013 \u015fi acea frunz\u0103 turtit\u0103, ro\u015fcat\u0103 (prima victim\u0103 a anotimpului) lipit\u0103 de o banc\u0103 ud\u0103 din gr\u0103din\u0103. Dar dac\u0103 prin cr\u0103p\u0103tur\u0103 se z\u0103rea o dung\u0103 lung\u0103 sclipind ca roua, m\u0103 gr\u0103beam s\u0103 ofer ferestrei ocazia de a-\u015fi rev\u0103rsa comoara. Dintr-odat\u0103, camera era despicat\u0103 \u00cen lumini \u015fi umbre. Frunzi\u015ful mestecenilor mi\u015fc\u00e2ndu-se \u00cen lumina soarelui avea nuan\u0163a de verde translucid a strugurilor \u015fi \u00cen contrast cu el era catifeaua \u00centunecat\u0103 a brazilor pe un fond albastru extraordinar de intens, cum n-am mai v\u0103zut dec\u00e2t mul\u0163i ani mai t\u00e2rziu \u00cen zona montan\u0103 din Colorado. De la v\u00e2rsta de \u015fapte ani, tot ce simt \u00cen leg\u0103tur\u0103 cu un dreptunghi alc\u0103tuit de cadrul luminii soarelui este dominat de o unic\u0103 pasiune. Dac\u0103 primul lucru spre care-mi \u00cendrept privirea este soarele, primul meu g\u00e2nd se \u00cendreapt\u0103 spre fluturii pe care-i va z\u0103misli. Incidentul de la care a pornit a fost destul de banal. Pe caprifoiul ce at\u00e2rna pe speteaza sculptat\u0103 a unei b\u0103nci din fa\u0163a intr\u0103rii principale, \u00cengerul meu p\u0103zitor (ale c\u0103rui aripi seam\u0103n\u0103 cu cele ale arhanghelului Gavril pictat de Fra Angelico, except\u00e2nd purgatoriul florentin) mi-a ar\u0103tat un vizitator de elit\u0103, o vietate splendid\u0103, galben-pal cu pete negre, cu franjuri albastre \u015fi c\u00e2te o bulin\u0103 de cinabru deasupra fiec\u0103rei cozi negre tivite cu ro\u015fu de crom. \u00cen timp ce examina floarea plecat\u0103 pe care st\u0103tea ag\u0103\u0163at cu corpul s\u0103u acoperit de puf, u\u015for \u00cencovoiat, continua s\u0103 zv\u00e2cneasc\u0103 f\u0103r\u0103 ast\u00e2mp\u0103r din marile aripi, \u015fi eu l-am dorit cu at\u00e2ta ardoare cum nu mai dorisem nimic p\u00e2n\u0103 atunci. Sprintenul Ustin, instalatorul casei noastre de la ora\u015f, care dintr-un motiv comic (pe care-l explic \u00cen alt\u0103 parte) s-a \u00cent\u00e2mplat s\u0103 stea cu noi la \u0163ar\u0103 \u00cen vara aceea, a izbutit \u00cen cele din urm\u0103 s\u0103-l prind\u0103 \u00cen \u015fapca mea, dup\u0103 care a fost transferat, cu \u015fapc\u0103 cu tot, \u00centr-un \u015fifonier unde Mademoiselle a a\u015fteptat cu drag ca naftalina din\u0103untru s\u0103-l omoare peste noapte. Totu\u015fi \u00cen diminea\u0163a urm\u0103toare c\u00e2nd a descuiat \u015fifonierul ca s\u0103 ia ceva din el, dr\u0103gu\u0163ul meu Swallowtail i-a zburat \u00cen fa\u0163\u0103 cu un fo\u015fnet puternic \u015fi apoi s-a \u00cendreptat spre fereastra deschis\u0103 \u015fi cur\u00e2nd nu mai era dec\u00e2t o pat\u0103 aurie plonj\u00e2nd \u015fi plutind, \u00cen\u0103l\u0163\u00e2ndu-se spre r\u0103s\u0103rit, peste p\u0103duri \u015fi tundr\u0103, spre Vologda, Viatka \u015fi Perm, dincolo de lan\u0163ul usc\u0103\u0163iv al Uralilor p\u00e2n\u0103 la Iaku\u0163k \u015fi Verknie Kolimsk, de la Verknie Kolimsk, unde \u015fi-a pierdut o coad\u0103, spre frumoasa Insul\u0103 St. Lawrence, de-a curmezi\u015ful Alask\u0103i la Dawson \u015fi spre sud de-a curmezi\u015ful Mun\u0163ilor St\u00e2nco\u015fi \u2013 pentru a fi \u00cen cele din urm\u0103 ajuns \u015fi capturat, dup\u0103 o curs\u0103 ce a durat patruzeci de ani, pe o p\u0103p\u0103die imigrant\u0103 de sub un plop endemic de munte de l\u00e2ng\u0103 Boulder. \u00centr-o scrisoare adresat\u0103 de domnul Brune domnului Rawlins, la 14 iunie 1735, aflat\u0103 \u00cen colec\u0163ia Bodleian\u0103, acesta afirm\u0103 c\u0103 un anume domn Vernon a urm\u0103rit un fluture paisprezece kilometri p\u00e2n\u0103 s\u0103-l prind\u0103 (Revista recreativ\u0103 sau Excentricit\u0103\u0163ile literaturii \u015fi ale vie\u0163ii, vol. I, p. 144, Londra, 1821). Cur\u00e2nd dup\u0103 povestea cu \u015fifonierul, am descoperit un spectaculos fluture de noapte naufragiat \u00centr-un col\u0163 al ferestrei din vestibul \u015fi mama l-a trimis pe lumea cealalt\u0103 cu eter. \u00cen anii urm\u0103tori, am folosit multe substan\u0163e letale, dar cel mai mic contact cu acea substan\u0163\u0103 ini\u0163ial\u0103 va face \u00centotdeauna s\u0103 se deschid\u0103 portalul trecutului prin care va n\u0103v\u0103li lumina, atr\u0103g\u00e2nd acea superb\u0103 vietate ame\u0163it\u0103. Odat\u0103, c\u00e2nd eram deja adult, fiind anesteziat cu eter pentru o opera\u0163ie de apendicit\u0103, m-am v\u0103zut, cu precizia unei gravuri, \u00cembr\u0103cat \u00cen costum de marinar, c\u0103lare pe un fluture Emperor abia z\u0103mislit, \u00cendrumat de o doamn\u0103 chinezoaic\u0103, pe care am recunoscut-o ca fiind mama. \u00cen timp ce propriile mele organe vitale erau expuse, totul era minunat reprodus \u00cen visul meu: bucata de vat\u0103 umed\u0103 absorbant\u0103, rece ca ghea\u0163a, ap\u0103s\u00e2nd capul lemurian al insectei; spasmele tot mai slabe ale corpului ei; p\u00e2r\u00e2itul aduc\u0103tor de satisfac\u0163ie produs de acul cu g\u0103m\u0103lie p\u0103trunz\u00e2nd \u00cen carapacea dur\u0103 a toracelui ei; inserarea atent\u0103 a v\u00e2rfului acului \u00cen \u015fan\u0163ul c\u0103ptu\u015fit cu plut\u0103 al plan\u015fetei; aranjarea simetric\u0103 a aripilor groase cu vene puternice sub f\u00e2\u015fii de h\u00e2rtie semitransparent\u0103 aplicate cu grij\u0103. \n2 Trebuie s\u0103 fi avut vreo opt ani c\u00e2nd, \u00centr-un pod al casei noastre de la \u0163ar\u0103, am descoperit, printre tot felul de obiecte pr\u0103fuite, c\u00e2teva c\u0103r\u0163i minunate achizi\u0163ionate \u00cen zilele c\u00e2nd mama mamei era preocupat\u0103 de \u015ftiin\u0163ele naturii \u015fi chemase un celebru profesor universitar de zoologie (Simkevici) s\u0103-i dea lec\u0163ii particulare fiicei ei. Unele din ele erau doar ni\u015fte curiozit\u0103\u0163i, ca de pild\u0103 patru volume maro, imense, ale lucr\u0103rii lui Albertus Seba (Locupletissimi Rerum Naturalium Thesauri Accurata Descriptio\u2026), tip\u0103rite la Amsterdam pe la 1750. Pe paginile lor granulate grosolan, am g\u0103sit xilogravuri cu \u015ferpi, fluturi \u015fi embrioni. Fetusul unui copil etiopian de sex feminin at\u00e2rnat de g\u00e2t \u00centr-un borcan de sticl\u0103 \u00cemi producea un \u015foc nepl\u0103cut ori de c\u00e2te ori nimeream peste el; nu prea m\u0103 d\u0103deam \u00cen v\u00e2nt nici dup\u0103 hidra \u00cemp\u0103iat\u0103 de pe plan\u015fa CII, cu cele \u015fapte capete de broasc\u0103 \u0163estoas\u0103 \u015fi din\u0163i de leu a\u015fezate pe \u015fapte g\u00e2turi spiralate \u015fi cu trunchiul ei ciudat, puhav, cu ni\u015fte tuberculi cu nasturi pe p\u0103r\u0163i \u015fi termin\u00e2ndu-se \u00centr-o coad\u0103 \u00cennodat\u0103. Alte c\u0103r\u0163i pe care le-am g\u0103sit \u00cen podul acela, printre ierbare pline cu c\u0103ld\u0103ru\u015fe alpine, cu palemonia albastr\u0103, cu Lycneea, cu crini ro\u015fii-portocalii \u015fi alte flori din Davos, aveau mai mult\u0103 tangen\u0163\u0103 cu subiectul meu. Am luat \u00cen bra\u0163e \u015fi am c\u0103rat jos glorioasa povar\u0103 alc\u0103tuit\u0103 din patru volume extrem de atr\u0103g\u0103toare: plan\u015fele Mariei Sibylla Merian (1647-1671) cu insectele din Surinam, nobila carte a lui Esper, Fluturii: Die Schemetterlinge (Erlanger, 1777), lucrarea lui Boisduval, Icones Historiques de L\u00e9pidopt\u00e8res Nouveaux ou Peu Connus (Paris, \u00cenceput\u0103 \u00cen 1832). \u015ei mai palpitante erau lucr\u0103rile din cea de-a doua jum\u0103tate a secolului \u2013 Istoria Natural\u0103 a fluturilor de zi \u015fi de noapte din Anglia, a lui Newman, Die Gross-Schemetterlinge Europas a lui Hofmann, Memoriile marelui duce Nikolai Mihailovici despre lepidopterele asiatice (cu figuri superbe pictate de Kavrigin, R\u00cebakov, Lang), uluitoarea lucrare a lui Scudder despre Fluturii din Noua Anglie. Privind \u00cen urm\u0103, vara anului 1905 \u2013 de\u015fi \u00cen multe privin\u0163e e foarte vie \u00cen amintirea mea \u2013 nu este \u00censufle\u0163it\u0103 de nici o zbatere rapid\u0103 \u015fi de nici o fluturare colorat\u0103 \u00cen jurul sau de-a curmezi\u015ful drumurilor str\u0103b\u0103tute cu \u00cenv\u0103\u0163\u0103torul satului: fluturele Swallowtail din iunie 1906 era \u00cenc\u0103 \u00cen stadiu larvar pe o plant\u0103 umbelifer\u0103 de la marginea drumului; dar \u00cen cursul acelei luni am \u00cenv\u0103\u0163at vreo dou\u0103zeci de lucruri elementare \u015fi Mademoiselle vorbea deja de un drum prin p\u0103dure ce ducea la o poian\u0103 ml\u0103\u015ftinoas\u0103 plin\u0103 cu mici Fritillaria cu margini perlate (denumi\u0163i astfel \u00cen primul meu manual, de neuitat pentru mine, c\u0103ci nu \u015fi-a pierdut nici p\u00e2n\u0103 acum vraja, Fluturii din Insulele britanice, al lui Richard South, care tocmai ap\u0103ruse \u00cen perioada aceea) pe care-l botezase le chemin des papillons bruns. \u00cen anul urm\u0103tor, am descoperit c\u0103 mul\u0163i din fluturii no\u015ftri nu existau \u00cen Anglia sau Europa Central\u0103 \u015fi cu ajutorul unor atlase mai am\u0103nun\u0163ite am reu\u015fit s\u0103-i identific. O boal\u0103 grav\u0103 (pneumonie cu febr\u0103 p\u00e2n\u0103 la 41o), survenit\u0103 la \u00cenceputul anului 1907, a \u00cen\u0103bu\u015fit \u00cen mod misterios monstruosul meu talent pentru cifre care f\u0103cuse din mine un copil minune timp de c\u00e2teva luni (ast\u0103zi nu sunt \u00cen stare s\u0103 \u00cenmul\u0163esc 13 cu 17 f\u0103r\u0103 creion \u015fi h\u00e2rtie; totu\u015fi pot s\u0103 le adun dac\u0103 sunt a\u015fezate frumos una sub alta); dar fluturii au supravie\u0163uit. Mama adunase o \u00centreag\u0103 bibliotec\u0103 \u015fi un muzeu \u00cen jurul patului meu \u015fi dorin\u0163a arz\u0103toare de a face o caracterizare exhaustiv\u0103 a unei noi specii a \u00cenlocuit-o pe aceea de a descoperi un nou num\u0103r prim. C\u0103l\u0103toria la Biarritz din august 1907 mi-a adus noi bucurii miraculoase (de\u015fi nu la fel de lucide \u015fi de numeroase cum vor fi cele din 1909). \u00cen 1908, ajunsesem s\u0103 cunosc perfect lepidopterele europene cunoscute de Hofmann. \u00cen 1910, visam \u00cen m\u00e2n\u0103 cu primele volume ale uluitoarei c\u0103r\u0163i ilustrate a lui Seitz, Die Gross-Schmetterlinge der Erde, achizi\u0163ionasem deja c\u00e2teva rarit\u0103\u0163i descrise recent \u015fi citeam cu l\u0103comie periodicele entomologice, \u00cendeosebi cele engleze\u015fti \u015fi ruse\u015fti. Se produceau mari fr\u0103m\u00e2nt\u0103ri \u00cen evolu\u0163ia sistematicii. \u00cencep\u00e2nd cu mijlocul secolului, lepidopterologia european\u0103 fusese \u00cen general o problem\u0103 simpl\u0103 \u015fi stabil\u0103, dominat\u0103 lejer de germani. Sacerdotul s\u0103u, Dr. Staudinger, era \u015fi patronul celei mai mari firme de comer\u0163 cu insecte. Chiar \u015fi acum, la o jum\u0103tate de secol dup\u0103 moartea lui, lepidopteri\u015ftii germani n-au reu\u015fit s\u0103 spulbere cu totul vraja hipnotic\u0103 exercitat\u0103 de autoritatea lui. \u00cenc\u0103 mai tr\u0103ia c\u00e2nd \u015fcoala lui a \u00cenceput s\u0103-\u015fi piard\u0103 prestigiul de for\u0163\u0103 \u015ftiin\u0163ific\u0103 \u00cen lume. \u00cen timp ce el \u015fi discipolii lui apelau la denumirile specifice \u015fi generice autorizate de o folosire \u00cendelungat\u0103, autorii de limb\u0103 englez\u0103 introduceau modific\u0103ri \u00cen nomenclatur\u0103, ca urmare a unei aplic\u0103ri stricte a legii priorit\u0103\u0163ii \u015fi a modific\u0103rilor taxonomice bazate pe studiul microscopic al organelor. Germanii au f\u0103cut tot posibilul ca s\u0103 ignore noile curente \u015fi au continuat s\u0103 \u00cendr\u0103geasc\u0103 partea filatelic\u0103 a entomologiei. Grija lor pentru \u201ecolec\u0163ionarul obi\u015fnuit care nu trebuie s\u0103 ajung\u0103 s\u0103 fac\u0103 disec\u0163ii\u201c este comparabil\u0103 cu felul \u00cen care editorii nervo\u015fi de romane populare \u00cel r\u0103sfa\u0163\u0103 pe \u201ecititorul mediu\u201c \u2013 care nu trebuie s\u0103 ajung\u0103 s\u0103 g\u00e2ndeasc\u0103. S-a produs \u00cens\u0103 \u015fi o schimbare mai general\u0103, care a coincis cu entuziasmul meu de adolescent pentru fluturi \u015fi fluturi de noapte. Acel tip de specie victorian\u0103 \u015fi staudingerian\u0103, ermetic\u0103 \u015fi omogen\u0103, cu \u201evariet\u0103\u0163i\u201c diverse (alpine, polare, insulare) ata\u015fate ei din afar\u0103, ca un fel de anexe incidentale, a fost \u00cenlocuit\u0103 cu un nou tip de specie, multiform\u0103 \u015fi fluid\u0103, const\u00e2nd organic din rase \u015fi subspecii geografice. Aspectele evolu\u0163ioniste ale cazului respectiv erau astfel puse mai clar \u00cen eviden\u0163\u0103 prin metode de clasificare mai flexibile \u015fi investiga\u0163iile biologice au scos la iveal\u0103 noi raporturi \u00centre fluturi \u015fi problemele esen\u0163iale ale naturii. Misterele mimetismului exercitau o atrac\u0163ie deosebit\u0103 asupra mea. Fenomenele sale dovedeau o perfec\u0163iune artistic\u0103 asociat\u0103 de obicei cu obiectele f\u0103cute de m\u00e2na omului. G\u00e2ndi\u0163i-v\u0103 la imitarea pic\u0103turilor de otrav\u0103, prin ni\u015fte macule ca ni\u015fte b\u0103\u015fici, de pe o arip\u0103 (completate cu pseudorefrac\u0163ia) sau prin punctele galbene lucioase de pe o crisalid\u0103 (\u201eNu m\u0103 m\u00e2nca \u2013 am fost deja stoars\u0103, selec\u0163ionat\u0103 \u015fi respins\u0103\u201c). G\u00e2ndi\u0163i-v\u0103 la acroba\u0163iile unei omide (a fluturelui de noapte Lobster) care \u00cen prima copil\u0103rie arat\u0103 ca un g\u0103ina\u0163 de pas\u0103re, dar dup\u0103 n\u0103p\u00e2rlire cap\u0103t\u0103 ni\u015fte apendice \u00cencol\u0103cite hymenopteroide \u015fi ni\u015fte caracteristici baroce, permi\u0163\u00e2ndu-i extraordinarei individe s\u0103 joace dou\u0103 roluri simultan (ca actorul din spectacolele orientale care joac\u0103 rolul unei perechi de lupt\u0103tori \u00cenl\u0103n\u0163ui\u0163i): acela de larv\u0103 c\u00e2rcit\u0103 \u015fi acela de furnic\u0103 mare care pare s-o sf\u00e2\u015fie. C\u00e2nd un fluture de noapte anume seam\u0103n\u0103 cu o viespe anume, la form\u0103 \u015fi culoare, el umbl\u0103 \u015fi \u00ce\u015fi mi\u015fc\u0103 antenele ca o viespe, \u015fi nu ca un fluture. C\u00e2nd un fluture trebuie s\u0103 atare ca o frunz\u0103, nu numai c\u0103 sunt reproduse splendid toate detaliile unei frunze, dar exist\u0103 \u015fi puncte care imit\u0103 g\u0103urile produse de viermi, \u00cempr\u0103\u015ftiate generos pe toat\u0103 suprafa\u0163a. \u201eSelec\u0163ia natural\u0103\u201c \u00cen sensul darwinian nu poate explica miraculoasa coinciden\u0163\u0103 a \u00cenf\u0103\u0163i\u015f\u0103rii mimetice \u015fi a comportamentului mimetic \u015fi nici nu se poate recurge la teoria \u201eluptei pentru supravie\u0163uire\u201c atunci c\u00e2nd o strategie de protec\u0163ie este dus\u0103 p\u00e2n\u0103 la o subtilitate mimetic\u0103, o exuberan\u0163\u0103 \u015fi un rafinament ce dep\u0103\u015fesc cu mult capacitatea de apreciere a unui pr\u0103d\u0103tor. Am descoperit \u00cen natur\u0103 desf\u0103t\u0103rile nonutilitare pe care le c\u0103ut\u0103m \u00cen art\u0103. Am\u00e2ndou\u0103 sunt o form\u0103 de vraj\u0103, am\u00e2ndou\u0103 sunt un joc complicat \u00centre extaz \u015fi deziluzie. \n3 Am v\u00e2nat fluturi \u00cen diverse clime \u015fi travestiuri: sub \u00cenf\u0103\u0163i\u015farea unui b\u0103iat frumu\u015fel \u00cen pantaloni p\u00e2n\u0103 la genunchi \u015fi beret\u0103 de marinar; a unui expatriat cosmopolit sl\u0103b\u0103nog, \u00cembr\u0103cat cu pantaloni sport \u015fi basc\u0103; a unui b\u0103tr\u00e2n gras \u00cen \u015fort, f\u0103r\u0103 p\u0103l\u0103rie pe cap. Majoritatea casetelor mele cu fluturi au \u00cemp\u0103rt\u0103\u015fit soarta casei noastre din Vira. Cele din casa noastr\u0103 de la ora\u015f \u015fi mica addenda pe care am l\u0103sat-o \u00cen muzeul din Ialta au fost distruse f\u0103r\u0103 \u00cendoial\u0103 de molii \u015fi al\u0163i d\u0103un\u0103tori. O colec\u0163ie de materiale din sudul Europei, pe care am \u00cenceput-o \u00cen exil, a disp\u0103rut la Paris \u00cen timpul celui de-al Doilea R\u0103zboi Mondial. Toate capturile mele americane din 1940 p\u00e2n\u0103 \u00cen 1960 (c\u00e2teva mii de specimene incluz\u00e2nd exemplare deosebite \u015fi rarit\u0103\u0163i) se afl\u0103 la Muzeul de Zoologie comparat\u0103, la Muzeul de Istorie natural\u0103 \u015fi la Muzeul de Entomologie al Universit\u0103\u0163ii Cornell, unde sunt mai bine ocrotite dec\u00e2t ar fi la Tomsk sau Atomsk. Amintiri incredibil de fericite, comparabile de fapt cu cele ale copil\u0103riei mele \u00cen Rusia, sunt asociate cu munca mea de cercetare de la Muzeul de Zoologie comparat\u0103 din Cambridge, statul Massachusetts (1941-1948). Nu mai pu\u0163in fericite au fost numeroasele c\u0103l\u0103torii pentru completarea colec\u0163iei, efectuate aproape \u00cen fiecare var\u0103, timp de dou\u0103zeci de ani, prin majoritatea statelor \u0163\u0103rii mele adoptive. \u00cen Jackson Hole \u015fi \u00cen Marele Canion, pe versan\u0163ii mun\u0163ilor ce se \u00cenal\u0163\u0103 \u00cen Telluride, Colorado \u015fi pe un celebru teren arid cu pini de l\u00e2ng\u0103 Albany, New York, s\u0103l\u0103\u015fluiesc \u015fi vor s\u0103l\u0103\u015flui, \u00cen genera\u0163ii mai numeroase dec\u00e2t edi\u0163iile lucr\u0103rilor mele, fluturii pe care i-am descris ca pe ni\u015fte noi descoperiri. De c\u00e2teva din descoperirile mele s-au ocupat al\u0163i cercet\u0103tori; unele poart\u0103 numele meu. Un exemplar dintre acestea, (Mc. Dunnough) Eupithecia nabokovi, pe care l-am plesnit \u00centr-o noapte din 1943 pe un geam cu vitralii din re\u015fedin\u0163a Alta a lui James Laughlin \u00cen statul Utah, \u00ce\u015fi are locul s\u0103u filosofic \u00cen spirala tematic\u0103 \u00cenceput\u0103 \u00centr-o p\u0103dure de pe malul r\u00e2ului Oredej pe la 1910 \u2013 sau poate chiar mai devreme, pe acel r\u00e2u din Novaia Zemlia, \u00cen urm\u0103 cu un secol \u015fi jum\u0103tate. \u00centr-adev\u0103r, pu\u0163ine lucruri ar putea dep\u0103\u015fi \u00cen bog\u0103\u0163ie \u015fi for\u0163\u0103 emo\u0163ia \u015fi dorin\u0163a p\u0103tima\u015f\u0103, ambi\u0163ia \u015fi sentimentul de \u00cemplinire produse de palpitantele explor\u0103ri entomologice. \u00cenc\u0103 de la \u00cenceput, ele aveau multe fa\u0163ete care se intersectau. Una din ele era dorin\u0163a acut\u0103 de a fi singur, \u00centruc\u00e2t orice \u00censo\u0163itor, oric\u00e2t de t\u0103cut, putea tulbura bucuria cu care m\u0103 concentram asupra patimii mele. \u00cemplinirea ei nu admitea nici un compromis \u015fi nici o excep\u0163ie. \u00cenc\u0103 de c\u00e2nd aveam zece ani, preceptorii \u015fi guvernantele \u015ftiau c\u0103 dimine\u0163ile \u00cemi apar\u0163in \u015fi se \u0163ineau pruden\u0163i deoparte. Referitor la asta, \u00cemi amintesc vizita unui coleg de \u015fcoal\u0103, un b\u0103iat la care \u0163ineam foarte mult \u015fi cu care m\u0103 distram de minune. A sosit \u00centr-o sear\u0103 de var\u0103 \u2013 parc\u0103 prin 1913 \u2013 dintr-un or\u0103\u015fel situat la vreo treizeci \u015fi ceva de kilometri de noi. Tat\u0103l lui murise recent \u00centr-un accident, familia s\u0103r\u0103cise \u015fi vajnicul b\u0103ie\u0163el, nepermi\u0163\u00e2ndu-\u015fi costul unui bilet de tren, str\u0103b\u0103tuse at\u00e2ta cale cu bicicleta pentru a petrece c\u00e2teva zile cu mine. \u00cen diminea\u0163a urm\u0103toare sosirii lui, am f\u0103cut tot posibilul s\u0103 pot ie\u015fi din cas\u0103 pentru a porni \u00cen hoin\u0103reala mea matinal\u0103, f\u0103r\u0103 ca el s\u0103 prind\u0103 de veste \u00cencotro am plecat. Cu o grab\u0103 isteric\u0103, f\u0103r\u0103 s\u0103 m\u0103n\u00e2nc, mi-am adunat plasa, cutiu\u0163ele de medicamente, borcanul cu cianur\u0103 de potasiu \u015fi am s\u0103rit pe fereastr\u0103. Odat\u0103 ajuns \u00cen p\u0103dure, eram \u00cen siguran\u0163\u0103; dar eu continuam s\u0103 merg \u00cempleticindu-m\u0103, cu ochii plini de lacrimi fierbin\u0163i, tremur\u00e2nd tot de ru\u015fine \u015fi sc\u00e2rb\u0103 fa\u0163\u0103 de mine \u00censumi, v\u0103z\u00e2ndu-l \u00cen minte pe bietul meu prieten, cu fa\u0163a lui lung\u0103 \u015fi palid\u0103 \u015fi cu cravata lui neagr\u0103, plictisindu-se \u00cen ser\u0103 sau m\u00e2ng\u00e2ind c\u00e2ini cu limba scoas\u0103 de c\u0103ldur\u0103, \u00cen lipsa unei alte ocupa\u0163ii \u015fi str\u0103duindu-se s\u0103-\u015fi explice absen\u0163a mea. Dar s\u0103-mi privesc obiectiv demonul! Cu excep\u0163ia p\u0103rin\u0163ilor mei, nimeni nu-mi \u00cen\u0163elegea cu adev\u0103rat obsesia, \u015fi abia dup\u0103 mul\u0163i ani am \u00cent\u00e2lnit un tovar\u0103\u015f de suferin\u0163\u0103. Unul dintre primele lucruri pe care le-am \u00cenv\u0103\u0163at a fost s\u0103 nu depind de al\u0163ii ca s\u0103-mi sporesc colec\u0163ia. \u00centr-o dup\u0103-amiaz\u0103 de var\u0103 a anului 1911, Mademoiselle a intrat \u00cen camera mea, cu cartea \u00cen m\u00e2n\u0103 \u015fi a \u00cenceput s\u0103 spun\u0103 c\u0103 vrea s\u0103-mi arate c\u00e2t de spiritual denun\u0163a Rousseau zoologia (\u00cen favoarea botanicii) \u015fi avansase deja prea mult \u00cen procesul gravita\u0163ional de cobor\u00e2re a masei ei de carne \u00centr-un fotoliu, pentru a putea fi oprit\u0103 de urletul meu de disperare: pe locul acela se \u00cent\u00e2mplase s\u0103 las o cutie de colec\u0163ie cu capac de sticl\u0103, \u00cen care se afla o lung\u0103 \u015fi frumoas\u0103 serie de fluturi Large White. Prima ei reac\u0163ie a fost de orgoliu r\u0103nit: greutatea ei nu putea fi nicidecum acuzat\u0103 c\u0103 a stricat ceea ce de fapt distrusese; a doua reac\u0163ie a fost s\u0103 m\u0103 consoleze: Allons donc, ce ne sont que des papillons de potager! \u2013 ceea ce a \u00cenr\u0103ut\u0103\u0163it \u015fi mai mult lucrurile. O pereche sicilian\u0103 cump\u0103rat\u0103 de la Staudinger fusese strivit\u0103 \u015fi deteriorat\u0103. Un uria\u015f exemplar din Biarritz era total mutilat. Mai fuseser\u0103 strivite c\u00e2teva dintre capturile locale preferate. Dintre acestea, o abera\u0163ie asem\u0103n\u0103toare cu varianta canarian\u0103 a speciei s-ar fi putut repara cu c\u00e2teva pic\u0103turi de clei; dar un pre\u0163ios gynandromorph, cu partea st\u00e2ng\u0103 mascul \u015fi partea dreapt\u0103 femel\u0103, al c\u0103rui abdomen nu putea fi detectat \u015fi ale c\u0103rui aripi se desprinseser\u0103, era definitiv pierdut: aripile puteau fi ata\u015fate din nou, dar n-aveai cum s\u0103 dovede\u015fti c\u0103 toate patru apar\u0163ineau acelui torace f\u0103r\u0103 cap, \u0163intuit cu un ac de g\u0103m\u0103lie \u00cendoit. \u00cen diminea\u0163a urm\u0103toare, biata Mademoiselle a pornit cu un aer foarte misterios spre St. Petersburg \u015fi s-a \u00centors seara aduc\u00e2ndu-mi (\u201eceva mai bun dec\u00e2t fluturii t\u0103i de varz\u0103\u201c) un banal fluture de noapte Urania montat \u00cen ghips. \u201eCum m-ai \u00cembr\u0103\u0163i\u015fat \u015fi cum ai mai dansat de bucurie!\u201c exclama ea zeci ani mai t\u00e2rziu, \u00cen timp ce inventa un trecut nou-nou\u0163. Medicul nostru de \u0163ar\u0103, c\u0103ruia i-am l\u0103sat pupele unui fluture de noapte rar, c\u00e2nd am plecat \u00centr-o c\u0103l\u0103torie \u00cen str\u0103in\u0103tate, mi-a scris c\u0103 totul mergea minunat; dar \u00cen realitate, un \u015foarece ron\u0163\u0103ise pre\u0163ioasele pupe \u015fi, la \u00centoarcerea mea, b\u0103tr\u00e2nul mincinos \u00cemi ar\u0103t\u0103 ni\u015fte banali fluturi Turtoiseshell, pe care presupun c\u0103 \u00cei prinsese la repezeal\u0103 \u00cen gr\u0103dina lui \u015fi-i v\u00e2r\u00e2se \u00cen colivia de pr\u0103sil\u0103, drept substitute plauzibile (a\u015fa credea el). Mai grozav ca el era un entuziast b\u0103iat de buc\u0103t\u0103rie, care lua de la mine cu \u00cemprumut ustensilele, \u00centorc\u00e2ndu-se peste c\u00e2teva ceasuri victorios, cu o gr\u0103mad\u0103 de viet\u0103\u0163i nevertebrate frem\u0103t\u0103toare \u015fi alte c\u00e2teva obiecte. Sl\u0103bind gura plasei pe care o legase cu sfoar\u0103, \u00ce\u015fi rev\u0103rsa din ea captura, ca dintr-un corn al abunden\u0163ei \u2013 o gr\u0103mad\u0103 de l\u0103custe, ceva nisip, dou\u0103 buc\u0103\u0163i dintr-o ciuperc\u0103, pe care, prev\u0103z\u0103tor, le culesese \u00cen drum spre cas\u0103, \u015fi un Small White zdren\u0163uit. \u00cen operele marilor poe\u0163i ru\u015fi am descoperit doar dou\u0103 imagini lepidopterice cu adev\u0103rat plastice: impecabila evocare a ceea ce este cu siguran\u0163\u0103 un fluture Turtoiseshell, realizat\u0103 de Bunin: \u015ei iat\u0103 cum \u00cen camer\u0103 zbura Un fluture, m\u0103tase colorat\u0103, B\u0103t\u00e2nd din aripi \u015fi fo\u015fnind, zv\u00e2cnea Pe un tavan albastru\u2026 \u015fi monologul Fluturelui lui Fet: \nDe unde vin \u015fi \u00cencotro m\u0103-ndrept S\u0103 nu m\u0103 \u00centreba\u0163i; Acum respir pe-o gra\u0163ioas\u0103 floare S\u0103 nu m\u0103 deranja\u0163i. \n\n\u00cen poezia francez\u0103 te impresioneaz\u0103 cunoscutele versuri ale lui Musset (din Le Saule): \nLe phal\u00e8ne dor\u00e9 dans sa course l\u00e9j\u00e8re Traverse les pr\u00e8s embaum\u00e9s ceea ce constituie o descriere absolut exact\u0103 a zborului crepuscular al masculului geometrid cunoscut \u00cen Anglia sub numele de fluturele de noapte Orange; apoi mai este expresia fascinant de plastic\u0103 a lui Fargue (\u00cen Les Quatres Journ\u00e9es) care se refer\u0103 la o gr\u0103din\u0103, care, la c\u0103derea nop\u0163ii, se glace de bleu comme l\u2019aile du grand Sylvain (fluturele Poplar Admirable). \u015ei printre pu\u0163inele imagini cu adev\u0103rat lepidopterologice din poezia englez\u0103, cea creat\u0103 de Browning este imaginea mea preferat\u0103: \nDe alt\u0103 parte-o stan\u0103 seme\u0163 se profileaz\u0103; Poteca trece printre pr\u0103pastie \u015fi st\u00e2nci Prin bolovanii unde licheni \u00centruchipeaz\u0103 Aripi de fluturi, iar ferigi vin pe br\u00e2nci Cu zim\u0163ii spre blocul \u015flefuit (\u201eL\u00e2ng\u0103 foc\u201c) \nEste uluitor cum trec fluturii aproape neobserva\u0163i pentru o persoan\u0103 neobi\u015fnuit\u0103. \u201eNici unul\u201c, mi-a r\u0103spuns calm acel vajnic excursionist elve\u0163ian cu un Camus \u00cen rucsac, c\u00e2nd l-am \u00centrebat, special ca s\u0103-l conving pe ne\u00cencrez\u0103torul meu \u00censo\u0163itor, dac\u0103 v\u0103zuse vreun fluture, \u00cen timp ce cobora pe poteca pe care, cu o clip\u0103 \u00cen urm\u0103, eu \u015fi cu tine ne bucuraser\u0103m v\u0103z\u00e2nd roiuri \u00centregi. Dar este \u00cen acela\u015fi timp adev\u0103rat c\u0103 evoc\u00e2nd imaginea unei anumite poteci pe care mi-o amintesc \u00cen detaliu, dar apar\u0163in\u00e2nd unei veri de dinaintea acelui 1906, adic\u0103 anterior datei de pe prima etichet\u0103 cu numele localit\u0103\u0163ii \u00cen care n-am mai c\u0103lcat de atunci, nu reu\u015fesc s\u0103 deslu\u015fesc nici o arip\u0103, nici o fluturare de arip\u0103, nici o lic\u0103rire de azur, nici o floare \u00cempodobit\u0103 cu fluturi, de parc\u0103 o piaz\u0103 rea s-ar fi ab\u0103tut asupra coastei adriatice, f\u0103c\u00e2nd invizibile \u201elepidele\u201c (dup\u0103 cum se exprim\u0103 argotic unii dintre noi). Exact a\u015fa s-ar putea sim\u0163i \u00centr-o bun\u0103 zi un entomolog, c\u00e2nd trop\u0103ind al\u0103turi de un botanist ce jubileaz\u0103, deja f\u0103r\u0103 casc\u0103 pe cap, \u00cen mijlocul hidoasei flore a unei planete paralele, n-ar z\u0103ri absolut nici o insect\u0103; tot a\u015fa (ca o bizar\u0103 dovad\u0103 a bizarului fapt c\u0103 ori de c\u00e2te ori este posibil, peisajul primei noastre copil\u0103rii este folosit de un regizor econom drept decor, deja confec\u0163ionat pentru visurile noastre de adul\u0163i), v\u00e2rful dealului de pe \u0163\u0103rmul m\u0103rii dintr-un anumit co\u015fmar periodic al meu, \u00cen care introduc clandestin o plas\u0103 de fluturi pliant\u0103 din starea mea de veghe, este \u00cenveselit cu cimbri\u015for \u015fi sulfin\u0103, dar, \u00cen mod inexplicabil, nu se z\u0103re\u015fte nici unul din fluturii care ar trebui s\u0103 zboare acolo. Am descoperit de asemenea foarte cur\u00e2nd c\u0103 un \u201elepidist\u201c\u201a care \u00ce\u015fi vede lini\u015ftit de treaba lui, este predispus s\u0103 produc\u0103 reac\u0163ii ciudate altor f\u0103pturi. De nenum\u0103rate ori, c\u00e2nd se organiza un picnic \u015fi eu \u00cencercam sfios s\u0103-mi introduc neobservat modestele mele ustensile \u00cen c\u0103ru\u0163a cu b\u0103nci mirosind a smoal\u0103 din cauza unei substan\u0163e folosite pentru a ocroti caii de mu\u015fte sau \u00cen Opelul decapotabil mirosind a ceai (a\u015fa mirosea benzina acum patruzeci de ani) vreun v\u0103r sau vreo m\u0103tu\u015f\u0103 remarca: \u201eChiar trebuie s\u0103-\u0163i iei cu tine plasa aia? Nu po\u0163i s\u0103 te distrezi \u015fi tu ca un b\u0103iat normal? Nu crezi c\u0103 strici pl\u0103cerea tuturor?\u201c. L\u00e2ng\u0103 un indicator pe care scria NACH BODENLAUBE, la Bad Kissingen, \u00cen Bavaria, c\u00e2nd tocmai m\u0103 preg\u0103team s\u0103-i \u00censo\u0163esc \u00centr-o lung\u0103 plimbare pe tata \u015fi pe b\u0103tr\u00e2nul \u015fi impun\u0103torul Murom\u0163ev (care, cu patru ani \u00cen urm\u0103, \u00cen 1906, fusese pre\u015fedintele primului Parlament rus), acesta din urm\u0103 \u00ce\u015fi \u00centorsese capul de marmur\u0103 spre mine, un vulnerabil b\u0103ie\u0163el de unsprezece ani, \u015fi rostise cu renumita lui gravitate: \u201eDesigur, po\u0163i veni cu noi, dar nu cumva s\u0103 v\u00e2nezi fluturi, copile. Ne-ar tulbura ritmul plimb\u0103rii\u201c. Pe o c\u0103rare de pe faleza M\u0103rii Negre, \u00cen Crimeea, printre tufe cu flori ca de cear\u0103, \u00cen martie 1918, o santinel\u0103 bol\u015fevic\u0103 cu picioare cr\u0103c\u0103nate a \u00cencercat s\u0103 m\u0103 aresteze sub pretextul c\u0103 f\u0103ceam semnale (cu plasa de fluturi, pretindea el) unui vas de r\u0103zboi britanic. \u00cen vara anului 1929, ori de c\u00e2te ori treceam printr-un sat din Pirineii estici \u015fi se \u00cent\u00e2mpla s\u0103 privesc \u00cend\u0103r\u0103t, vedeam \u00cen urma mea s\u0103teni \u00cencremeni\u0163i \u00cen diverse posturi \u00cen care-i surprinsese trecerea mea, de parc\u0103 eu eram Sodoma \u015fi ei erau femeia lui Lot. Un deceniu mai t\u00e2rziu, \u00cen Alpii maritimi, am observat odat\u0103 cum iarba se unduia \u015ferpuind \u00cen urma mea pentru c\u0103 un poli\u0163ist rural gras se t\u00e2ra pe burt\u0103 dup\u0103 mine, ca s\u0103 vad\u0103 dac\u0103 nu cumva pun capcane pentru p\u0103s\u0103ri c\u00e2nt\u0103toare. America a manifestat un interes \u015fi mai morbid dec\u00e2t alte \u0163\u0103ri fa\u0163\u0103 de activit\u0103\u0163ile mele de gladiator \u00cenarmat cu plas\u0103 \u2013 poate pentru c\u0103 aveam patruzeci de ani c\u00e2nd m-am stabilit aici \u015fi cu c\u00e2t e individul mai b\u0103tr\u00e2n, cu at\u00e2t mai ciudat arat\u0103 cu o plas\u0103 pentru fluturi \u00cen m\u00e2n\u0103. Ni\u015fte fermieri foarte severi mi-au atras aten\u0163ia asupra indicatorului PESCUITUL INTERZIS; dinspre ni\u015fte ma\u015fini care au trecut pe l\u00e2ng\u0103 mine pe \u015fosea s-au rev\u0103rsat hohote de r\u00e2s \u015fi vorbe batjocoritoare; ni\u015fte c\u00e2ini adormi\u0163i, care \u00cei ignorau p\u00e2n\u0103 \u015fi pe cei mai r\u0103i be\u0163ivani, s-au repezit la mine m\u00e2r\u00e2ind; ni\u015fte \u0163\u00e2nci de-o \u015fchioap\u0103 m-au ar\u0103tat cu degetul m\u0103micilor nedumerite; ni\u015fte vilegiaturi\u015fti cu vederi largi m-au \u00centrebat dac\u0103 prind viermi pentru momeal\u0103; \u015fi \u00centr-o diminea\u0163\u0103, pe o \u00centindere de p\u0103m\u00e2nt sterp, luminat\u0103 de arbori yucca \u00cenal\u0163i, \u00cenflori\u0163i, \u00cen apropiere de Santa Fe, o iap\u0103 mare \u015fi neagr\u0103 m-a urm\u0103rit mai mult de un kilometru. \n4 C\u00e2nd, dup\u0103 ce sc\u0103pam de to\u0163i urm\u0103ritorii, porneam pe drumul ro\u015fiatic desfundat ce ducea de la casa noastr\u0103 din Vira spre c\u00e2mp \u015fi spre p\u0103dure, anima\u0163ia \u015fi str\u0103lucirea zilei p\u0103reau c\u0103 m\u0103 \u00cenconjoar\u0103 cu un val de simpatie. Fluturi Arran Brown, foarte proaspe\u0163i, foarte \u00centuneca\u0163i, care ie\u015feau o dat\u0103 la doi ani (este bine c\u0103, \u00cen acest punct, amintirile converg) zburau printre brazi sau \u00ce\u015fi ar\u0103tau petele ro\u015fii \u015fi franjurile cadrilate, \u00cen timp ce se \u00cenc\u0103lzeau la soare pe ferigile de pe marginea drumului. \u0162op\u0103ind pe deasupra ierbii, un minuscul Ringlet, denumit Hero, nimerea \u00cen plasa mea. Mai zburau pe acolo c\u00e2\u0163iva fluturi \u2013 iubitori de soare, viu colora\u0163i, ce navigau din floare \u00cen floare ca ni\u015fte mu\u015fte vopsite sau ca ni\u015fte masculi suferinzi de insomnie \u00cen c\u0103utarea unor femele ascunse, ca de pild\u0103 Oak Eggar-ul ruginiu care se poticnea printre tufe. Am observat (acesta este unul din misterele majore ale copil\u0103riei mele) o arip\u0103 moale, verde-pal, prins\u0103 \u00centr-o p\u00e2nz\u0103 de p\u0103ianjen (pe atunci \u015ftiam deja ce era: o parte dintr-un Large Emerald). O uluitoare larv\u0103 de Goat Moth, ostentativ segmentat\u0103, cu capul turtit, de culoarea c\u0103rnii \u015fi cu un luciu ro\u015fiatic, o vietate ciudat\u0103 \u201egoal\u0103 ca un vierme\u201c, ca s\u0103 folosesc o compara\u0163ie francez\u0103, mi-a ie\u015fit \u00cen cale \u00cen timp ce c\u0103uta cu disperare un loc pentru a se preface \u00cen nimf\u0103 (teribila presiune a metamorfozei, aureola unui act dizgra\u0163ios efectuat \u00centr-un loc public). Pe coaja unui mesteac\u0103n, cel gros de l\u00e2ng\u0103 pavilionul din parc, am g\u0103sit prim\u0103vara trecut\u0103 o abera\u0163ie \u00cenchis\u0103 la culoare a fluturelui Sievers\u2019 Carmelite (pentru cititori este un banal fluture cenu\u015fiu). \u00cen \u015fan\u0163ul de sub podule\u0163, un Silvius Skipper galben-str\u0103lucitor \u0163op\u0103ia \u00cempreun\u0103 cu o libelul\u0103 (pentru mine, o banal\u0103 libelul\u0103 albastr\u0103). Din capul unei flori, doi Coopers se ridicar\u0103 la o \u00cen\u0103l\u0163ime uria\u015f\u0103, tot lupt\u00e2ndu-se \u00centre ei \u2013 \u015fi apoi, dup\u0103 un timp, unul din ei plonj\u0103 rapid, \u00centorc\u00e2ndu-se la scaietele lui. Acestea erau insecte familiare, dar \u00cen orice clip\u0103 altele mai atr\u0103g\u0103toare m\u0103 f\u0103ceau s\u0103 m\u0103 opresc cu r\u0103suflarea t\u0103iat\u0103. \u00cemi amintesc cum \u00centr-o zi mi-am apropiat cu precau\u0163ie plasa de un Hairstreak neobi\u015fnuit care se a\u015fezase curajos pe o crengu\u0163\u0103. Vedeam clar W-ul alb de pe partea de dedesubt a trunchiului. Aripile erau \u00cenchise, iar cele inferioare se frecau una de cealalt\u0103 cu o ciudat\u0103 mi\u015fcare circular\u0103 \u2013 produc\u00e2nd probabil un vag \u0163\u00e2r\u00e2it juc\u0103u\u015f, prea acut pentru auzul omului. \u00cemi doream de mult acea specie \u015fi, c\u00e2nd am fost \u00cendeajuns de aproape, am dat lovitura. A\u0163i auzit probabil oft\u00e2nd un juc\u0103tor de tenis, dup\u0103 ce a ratat o minge u\u015foar\u0103. A\u0163i v\u0103zut poate fa\u0163a marelui maestru de renume mondial, Wilhelm Edmundson c\u00e2nd, \u00cen timpul unui simultan dintr-un local din Minsk, \u015fi-a pierdut tura, dintr-o absurd\u0103 neaten\u0163ie, \u00cen fa\u0163a unui amator local, medicul pediatru Dr. Schach, care \u00cen cele din urm\u0103 a c\u00e2\u015ftigat partida. Dar \u00cen ziua aceea nimeni (\u00cen afar\u0103 de mine \u00censumi) nu m-a v\u0103zut scutur\u00e2nd din plasa, de altminteri goal\u0103, o bucat\u0103 dintr-o crengu\u0163\u0103 \u015fi privind fix gaura din \u0163es\u0103tura ei. \n5 \u00cen apropierea intersec\u0163iei a dou\u0103 drumuri de tr\u0103sur\u0103 (unul bine \u00centre\u0163inut, \u00centinz\u00e2ndu-se de la nord spre sud \u00centre parcul nostru \u201evechi\u201c \u015fi cel \u201enou\u201c \u015fi cel\u0103lalt, plin de noroi, desfundat, duc\u00e2nd, dac\u0103 o luai spre vest, la Batovo) \u00centr-un loc unde plopii se \u00cembulzeau pe ambele p\u0103r\u0163i ale unui pov\u00e2rni\u015f, eram sigur c\u0103 voi g\u0103si, \u00cen cea de-a treia s\u0103pt\u0103m\u00e2n\u0103 din iunie, nimfalide mari, negre-alb\u0103strii cu dungi albe imaculate plutind \u015fi rotindu-se la mic\u0103 \u00cen\u0103l\u0163ime, deasupra argilei bogate care se asorta cu nuan\u0163ele de pe partea de dedesubt a trunchiului lor c\u00e2nd se a\u015fezau \u015fi \u00ce\u015fi \u00cenchideau aripile. Erau masculii iubitori de b\u0103legar ai acelei specii pe care vechii aurelieni o numeau Poplar Admirable sau, mai exact, apar\u0163ineau subspeciilor sale bucovinene. Fiind un b\u0103ie\u0163el de nou\u0103 ani, care nu cuno\u015ftea specia respectiv\u0103, am observat c\u00e2t de mult se deosebesc specimenele noastre din nordul Rusiei de forma din Europa Central\u0103 a\u015fa cum figureaz\u0103 ea \u00cen Hofmann \u015fi m-am gr\u0103bit s\u0103-i scriu lui Kuzne\u0163ov, unul dintre cei mai mari lepidopteri\u015fti ru\u015fi sau chiar ai lumii, din toate timpurile, denumind noua mea subspecie \u201eLimenitis populi rossica\u201c. Peste o lun\u0103 mi-a \u00cenapoiat descrierea \u015fi acuarelele cu \u201erossica Nabokov\u201c, cu numai dou\u0103 cuvinte m\u00e2zg\u0103lite pe spatele scrisorii mele: \u201ebucovinensis Hormuzaki\u201c. C\u00e2t l-am ur\u00e2t pe Hormuzaki! \u015ei c\u00e2t de jignit m-am sim\u0163it c\u00e2nd am g\u0103sit, \u00centr-una din lucrurile ulterioare ale lui Kuzne\u0163ov, o referire grosolan\u0103 la \u201e\u015fcolarii care tot boteaz\u0103 m\u0103runte viet\u0103\u0163i ale nimfei Poplar!\u201c. Neintimidat totu\u015fi de e\u015fecul cu populi, \u201eam descoperit\u201c \u00cen anul urm\u0103tor un nou \u201efluture\u201c. \u00cen vara aceea, adunasem multe exemplare pentru colec\u0163ie, \u00cen nop\u0163i f\u0103r\u0103 lun\u0103, \u00centr-o poieni\u0163\u0103 din parc, a\u015ftern\u00e2nd un cear\u015faf peste iarb\u0103 \u015fi peste enervan\u0163ii licurici, \u015fi lumin\u00e2ndu-l cu o lamp\u0103 cu acetilen\u0103 (care, peste \u015fase ani, va str\u0103luci asupra Tamarei). \u00cen pata aceea de lumin\u0103, fluturii de noapte ie\u015feau plan\u00e2nd din bezna \u00cenconjur\u0103toare \u015fi \u00cen felul acesta, pe p\u00e2nza magic\u0103, am prins o frumoas\u0103 Plusia (acum Phytometra), care, am observat imediat, se deosebea de aliatul s\u0103u cel mai apropiat prin aripile din fa\u0163\u0103 mov sau castaniu (\u00cen loc de maro-auriu) \u015fi prin semnul de bractee mai \u00cengust \u015fi nu figura \u00cen nici una din c\u0103r\u0163ile mele. Am trimis descrierea \u015fi imaginea ei lui Richard South, pentru a publica \u00cen revista Entomologist. Nu o cuno\u015ftea nici el, dar a avut amabilitatea de a verifica \u00cen colec\u0163ia aflat\u0103 la British Museum \u2013 \u015fi a descoperit c\u0103 fusese descris\u0103 cu mul\u0163i ani \u00cen urm\u0103 sub numele de Plusia excelsa de c\u0103tre Kretschmar. Am primit trista veste, formulat\u0103 c\u00e2t se poate de delicat (\u201e\u2026v\u0103 felicit\u0103m pentru ob\u0163inerea\u2026 o specie foarte rar\u0103 pe Volga\u2026 o siluet\u0103 formidabil\u0103\u2026\u201c) cu mult stoicism; dar dup\u0103 mul\u0163i ani, printr-o \u00cent\u00e2mplare norocoas\u0103 (\u015ftiu c\u0103 n-ar trebui s\u0103 m\u0103 f\u0103lesc) m-am \u00cemp\u0103cat cu primul descoperitor al fluturelui meu de noapte, botez\u00e2nd cu numele lui un orb dintr-un roman. Voi evoca de asemenea fluturii din familia Sfinx, turboreactoarele copil\u0103riei mele! Culorile mureau \u00cencet \u00cen serile de iunie. P\u00e2lcurile de lilieci \u00cenflori\u0163i, \u00cen fa\u0163a c\u0103rora st\u0103team cu plasa \u00cen m\u00e2n\u0103, \u00ce\u015fi etalau ciorchinii pufo\u015fi \u015fi cenu\u015fii \u00cen lumina crepuscular\u0103 \u2013 stafia purpuriului. O lun\u0103 umed\u0103 abia r\u0103s\u0103rit\u0103 at\u00e2rna deasupra aburului unei poieni din apropiere. \u00cen multe gr\u0103dini am stat a\u015fa, \u00cen anii ce au urmat \u2013 \u00cen Atena, \u00cen Antibes, \u00cen Atlanta \u2013 dar niciodat\u0103 n-am a\u015fteptat at\u00e2t de \u00cenfrigurat ca \u00cen fa\u0163a acelor lilieci tot mai \u00centuneca\u0163i. \u015ei dintr-odat\u0103 ap\u0103rea; \u00cei auzeam b\u00e2z\u00e2itul discret trec\u00e2nd de la o floare la alta, vedeam haloul care vibra \u00cen jurul trunchiului cu form\u0103 aerodinamic\u0103 a unui fluture Colibri, oliv cu roz, suspendat \u00cen aer deasupra corolei \u00cen care \u00ce\u015fi \u00cenmuiase limba lung\u0103. Frumoasele lui larve negre (ce sem\u0103nau cu o cobr\u0103 minuscul\u0103 c\u00e2nd \u00ce\u015fi propulsa afar\u0103 segmentele sub form\u0103 de ochi din fa\u0163\u0103) au ap\u0103rut, peste dou\u0103 luni, pe iarba umed\u0103 de sub s\u0103lcii. Astfel, fiecare ceas \u015fi fiecare anotimp aveau desf\u0103t\u0103rile lor. \u015ei, \u00cen sf\u00e2r\u015fit, \u00cen nop\u0163ile de toamn\u0103 reci sau chiar geroase, puteai prinde fluturi ung\u00e2nd trunchiurile de copaci cu un amestec de melas\u0103, bere \u015fi rom. \u00cen acea bezn\u0103 enervant\u0103, luminai cu lanterna \u015fan\u0163urile str\u0103lucitoare \u015fi lipicioase din coaja copacului \u015fi doi, trei fluturi de noapte, mari, care-i sorbeau dulcea\u0163a, \u00cen timp ce aripile lor nervoase se deschideau pe jum\u0103tate ca acelea ale fluturilor de zi, cele inferioare etal\u00e2ndu-\u015fi incredibila lor m\u0103tase stacojie de sub aripile cenu\u015fii ca lichenii. \u201eCatocala adultera!\u201c, strigam eu victorios \u00cen direc\u0163ia ferestrelor luminate ale casei, \u00cen timp ce alergam spre ele, pentru a-i ar\u0103ta tatei capturile. \n6 Parcul \u201eenglezesc\u201c, care desp\u0103r\u0163ea casa noastr\u0103 de c\u00e2mpurile cu f\u00e2n, era un parc \u00centins \u015fi sofisticat, cu alei labirintice, b\u0103nci ca \u00cen romanele lui Turgheniev \u015fi stejari importa\u0163i, printre brazi \u015fi mesteceni endemici. Lupta care s-a dat \u00cencep\u00e2nd de pe vremea tatei, pentru a \u00cempiedica parcul s\u0103 se s\u0103lb\u0103ticeasc\u0103, n-a reu\u015fit niciodat\u0103 s\u0103 fie \u00cencununat\u0103 total de succes. Nici un gr\u0103dinar nu putea \u0163ine piept movilelor de p\u0103m\u00e2nt negru ondulat pe care le \u00cen\u0103l\u0163au mereu labele roz al c\u00e2rti\u0163elor pe nisipul \u00cengrijit de pe aleea principal\u0103. Buruienile, ciupercile \u015fi r\u0103d\u0103cinile de copaci ie\u015fite la suprafa\u0163\u0103 traversau \u015fi retraversau potecile sc\u0103ldate \u00cen soare. Ur\u015fii fuseser\u0103 lichida\u0163i \u00cen anii optzeci, dar din c\u00e2nd \u00cen c\u00e2nd mai vizita domeniul c\u00e2te un elan. Un micu\u0163 frasin \u015fi un \u015fi mai micu\u0163 plop de munte se coco\u0163aser\u0103 pe un bolovan pitoresc, \u0163in\u00e2ndu-se parc\u0103 de m\u00e2n\u0103 ca doi copii ne\u00cendem\u00e2natici \u015fi sfio\u015fi. Al\u0163i intru\u015fi, mai greu de prins \u2013 oameni str\u0103ini veni\u0163i s\u0103 m\u0103n\u00e2nce la iarb\u0103 verde sau s\u0103teni veseli \u2013 \u00cel scoteau din min\u0163i pe venerabilul nostru p\u0103durar Ivan, scrijelind cuvinte obscene pe b\u0103nci \u015fi por\u0163i. Procesul de dezintegrare continu\u0103 \u00cenc\u0103, \u00centr-un sens diferit, c\u0103ci atunci c\u00e2nd \u00cencerc \u00cen prezent s\u0103 urmez \u00cen memorie potecile \u015ferpuitoare de la un anumit punct la altul, observ alarmat c\u0103 exist\u0103 multe goluri, datorate uit\u0103rii sau ignoran\u0163ei, asem\u0103n\u0103toare acelor zone de terra-incognita pe care cartografii de odinioar\u0103 le numeau \u201efrumoasele din p\u0103durea adormit\u0103\u201c. Dincolo de parcuri erau c\u00e2mpuri pe care sclipeau permanent superbe aripi de fluturi pe deasupra florilor sclipitoare \u2013 margarete, clopo\u0163ei, spice \u015fi altele \u2013 care acum trec repede prin fa\u0163a ochilor mei \u00centr-un fel de abur colorat, ca acele poiene luxuriante sortite s\u0103 nu fie niciodat\u0103 explorate, pe care le z\u0103re\u015fti de la geamul vagonului-restaurant al unui tren transcontinental. La cap\u0103tul \u00cemp\u0103r\u0103\u0163iei fermecate a ierbii, se \u00cen\u0103l\u0163a, ca un zid, p\u0103durea. Acolo hoin\u0103ream, examin\u00e2nd trunchiurile de copaci (partea vr\u0103jit\u0103, t\u0103cut\u0103 a unui copac) \u00cen c\u0103utarea unor minusculi fluturi de noapte denumi\u0163i \u00cen Anglia Pugs \u2013 mici viet\u0103\u0163i delicate care ziua se lipesc de suprafe\u0163ele pestri\u0163e cu care se amestec\u0103 aripile lor plate \u015fi abdomenele \u00centoarse \u00cen sus. Acolo, pe fundul m\u0103rii de verdea\u0163\u0103 str\u0103puns\u0103 de razele soarelui, m\u0103 \u00cenv\u00e2rteam \u00cencet \u00cen jurul falnicilor trunchiuri. Nimic pe lume nu mi se p\u0103rea mai pl\u0103cut dec\u00e2t s\u0103 reu\u015fesc s\u0103 adaug, printr-un noroc nea\u015fteptat, c\u00e2teva specii remarcabile la lunga list\u0103 de Pugs deja \u00centocmit\u0103 de al\u0163ii. Imagina\u0163ia mea \u00cenfl\u0103c\u0103rat\u0103, supun\u00e2ndu-se evident \u015fi aproape grotesc dorin\u0163ei mele (dar tot timpul pun\u00e2nd la cale fantomatice comploturi de culise, pl\u0103nuind cu s\u00e2nge rece evenimentele cele mai \u00cendep\u0103rtate \u00cen timp ale destinului meu) m\u0103 alimenta mereu cu mostre halucinante ale unor caractere mici de litere: \u201e\u2026singurul specimen cunoscut p\u00e2n\u0103 acum\u2026\u201c \u201e\u2026unicul specimen de Eupithecia petropolitana a fost prins de un \u015fcolar rus\u2026\u201c \u201e\u2026de un t\u00e2n\u0103r colec\u0163ionar rus\u2026\u201c \u201e\u2026de mine \u00censumi \u00cen provincia St. Petersburg, districtul \u0162arskoe Selo, \u00cen 1910\u2026 1911\u2026 1912\u2026 1913\u2026\u201c \u015ei apoi, treizeci de ani mai t\u00e2rziu, acea binecuv\u00e2ntat\u0103 noapte neagr\u0103 \u00cen Wasatch Range. La \u00cenceput \u2013 c\u00e2nd aveam, s\u0103 zicem, opt sau nou\u0103 ani \u2013 hoin\u0103ream rareori mai departe de c\u00e2mpurile \u015fi p\u0103durile dintre Vira \u015fi Batovo. Mai t\u00e2rziu, c\u00e2nd aveam ca \u0163int\u0103 un loc anume aflat la vreo nou\u0103 kilometri sau \u015fi mai departe, m\u0103 duceam acolo cu bicicleta, ata\u015f\u00e2ndu-mi plasa pentru fluturi de cadru; dar nu erau multe poteci de p\u0103dure care s\u0103 poat\u0103 fi parcurse cu ro\u0163ile; puteai desigur s\u0103 mergi cu calul, dar din cauza fioro\u015filor no\u015ftri t\u0103ura\u015fi ruse\u015fti, nu puteai l\u0103sa un cal priponit mai mult timp \u00cen p\u0103dure; murgul meu n\u0103r\u0103va\u015f era s\u0103 se ca\u0163ere \u00centr-o zi \u00cen copacul de care era legat, \u00cencerc\u00e2nd s\u0103-i evite: ni\u015fte indivizi mari, cu ape de m\u0103tase \u00cen ochi \u015fi trupuri de tigri \u015fi ni\u015fte \u0163\u0103r\u0103noi cenu\u015fii cu o tromp\u0103 \u015fi mai dureroas\u0103, dar mai lene\u015fi: anihilarea a doi sau trei asemenea be\u0163ivani \u00cempu\u0163i\u0163i pe care-i striveam cu m\u00e2na \u00cenm\u0103nu\u015fat\u0103 pe g\u00e2tul calului \u00cemi producea o splendid\u0103 senza\u0163ie de u\u015furare empatic\u0103 (pe care un dipterist n-ar aprecia-o). \u00cen orice caz, preferam \u00cen v\u00e2n\u0103torile mele de fluturi mersul pe jos oric\u0103rei alte forme de locomo\u0163ie (bine\u00cen\u0163eles cu excep\u0163ia unui scaun zbur\u0103tor care s\u0103 lunece agale pe deasupra covoarelor de plante \u015fi a st\u00e2ncilor unui munte neexplorat sau s\u0103 se roteasc\u0103 pe deasupra acoperi\u015fului \u00cenflorat al unei p\u0103duri de ploaie); c\u0103ci atunci c\u00e2nd umbli pe jos, mai ales \u00centr-o zon\u0103 pe care ai studiat-o bine, te bucuri de pl\u0103cerea deosebit\u0103 de a te abate de la itinerarul fixat, pentru a mai cerceta, ici \u015fi colo, pe l\u00e2ng\u0103 drum, un lumini\u015f, o vale, o anumit\u0103 combina\u0163ie de sol \u015fi flor\u0103 \u2013 ca \u015fi cum ai face o scurt\u0103 vizit\u0103 unui fluture cunoscut \u00cen habitatul lui specific, pentru a vedea dac\u0103 a ap\u0103rut pe lume \u015fi dac\u0103 da, ce mai face. A venit o zi de iulie \u2013 prin 1910, probabil \u2013 c\u00e2nd am sim\u0163it \u00cendemnul de a explora vasta \u00centindere ml\u0103\u015ftinoas\u0103 de dincolo de r\u00e2ul Oredej. Dup\u0103 ce am mers de-a lungul r\u00e2ului vreo patru-cinci kilometri, am g\u0103sit o punte \u015fubred\u0103 de trecut cu pasul. \u00cen timp ce treceam r\u00e2ul, am z\u0103rit \u00cen st\u00e2nga mea colibele unui c\u0103tun, meri, trunchiuri ro\u015fietice de pin \u00cen\u015firuite pe un mal \u00cenverzit \u015fi petele str\u0103lucitoare l\u0103sate pe iarb\u0103 de \u00cembr\u0103c\u0103mintea \u00cempr\u0103\u015ftiat\u0103 acolo de ni\u015fte \u0163\u0103r\u0103ncu\u0163e, care st\u0103teau goale-pu\u015fc\u0103 \u00cen apa mic\u0103, h\u00e2rjonindu-se \u015fi \u0163ip\u00e2nd, ignor\u00e2ndu-m\u0103 cu totul, de parc\u0103 a\u015f fi fost purt\u0103torul imaterial al amintirilor mele actuale. Pe cealalt\u0103 parte a r\u00e2ului, o mul\u0163ime dens\u0103 de fluturi masculi, alba\u015ftri, mici \u015fi str\u0103lucitori, care chefuiser\u0103 pe abundentul noroi c\u0103lcat \u00cen picioare \u015fi pe b\u0103legarul de vac\u0103 prin care mi-am t\u00e2r\u00e2t t\u0103lpile, s-a ridicat deodat\u0103 \u00cen v\u0103zduh ca un nori\u015for de paiete, a\u015fez\u00e2ndu-se din nou, de \u00cendat\u0103 ce am disp\u0103rut. Dup\u0103 ce mi-am croit drum prin p\u00e2lcuri de pini \u015fi tufe de arin negru, am ajuns la mla\u015ftin\u0103. Din clipa \u00cen care auzul meu a perceput zumzetul dipterelor din jur, \u0163ip\u0103tul gutural al unei beca\u0163e deasupra capului, clipocitul mla\u015ftinii sub picior, mi-am dat seama c\u0103 voi g\u0103si aici fluturi arctici cu totul speciali, ale c\u0103ror imagini sau, \u015fi mai bine, descrieri ilustrate, le-am venerat timp de c\u00e2teva sezoane. \u00cen clipa urm\u0103toare m\u0103 aflam printre ei. Pe deasupra micilor tufe de afini de mla\u015ftin\u0103 cu fructe de un albastru \u00centunecat, ca de vis, pe deasupra ochiului maroniu de ap\u0103 st\u0103tut\u0103, pe deasupra mu\u015fchiului \u015fi a mocirlei, pe deasupra florilor cu spini ale parfumatei orhidee de mla\u015ftin\u0103 (acea nocinaia fialka a poe\u0163ilor ru\u015fi), un micu\u0163 Fritillaria mohor\u00e2t, purt\u00e2nd numele unei zei\u0163e scandinave, a trecut \u00cen zbor, foarte jos, abia ating\u00e2nd ce era \u00cen jur. Frumosul Cordigera, un fluture ca un giuvaer, zumz\u0103ia pe deasupra \u00centregii suprafe\u0163e a uzinei ml\u0103\u015ftinoase care-i furnizeaz\u0103 hrana. Am urm\u0103rit fluturi Sulphur tivi\u0163i cu trandafiriu \u015fi fluturi Satyr ca marmura cenu\u015fie. Ignor\u00e2nd \u0163\u00e2n\u0163arii care mi\u015funau pe antebra\u0163ele mele, m-am aplecat morm\u0103ind de pl\u0103cere, pentru a adulmeca un lepidopteron pres\u0103rat cu argint puls\u00e2nd \u00cen cutele plasei mele. Printre mirosurile mla\u015ftinii am reperat parfumul subtil al aripilor de fluture pe degetele mele, parfum ce variaz\u0103 de la o specie la alta \u2013 de vanilie, de l\u0103m\u00e2ie, de mosc sau cu miros dulceag, mucezit, greu de definit. \u00cenc\u0103 nesatisf\u0103cut, m-am av\u00e2ntat mai departe. \u00cen sf\u00e2r\u015fit, am v\u0103zut c\u0103 ajunsesem la cap\u0103tul mla\u015ftinii. Terenul ce se \u00cen\u0103l\u0163a dincolo de ea era un paradis de lupine, c\u0103ld\u0103ru\u015fe \u015fi scrophulariacee. Sub pinii Ponderosa \u00cenfloreau crini Mariposa. \u00cen dep\u0103rtare, umbrele norilor fugari \u00cempestri\u0163au verdele \u00centunecat al versan\u0163ilor de deasupra arborilor de construc\u0163ie \u015fi griul cu alb al v\u00e2rfului Longs. M\u0103rturisesc c\u0103 nu cred \u00cen timp. \u00cemi place s\u0103-mi str\u00e2ng covorul fermecat dup\u0103 folosin\u0163\u0103, \u00cen a\u015fa fel \u00cenc\u00e2t s\u0103 suprapun o parte a modelului peste alta. Vizitatorii n-au dec\u00e2t s\u0103 se \u00cempiedice. \u015ei bucuria cea mai mare a senza\u0163iei de atemporalitate \u2013 \u00centr-un peisaj ales la \u00cent\u00e2mplare \u2013 o am atunci c\u00e2nd m\u0103 aflu printre fluturi rari \u015fi uzinele lor de hran\u0103. Pentru mine este un extaz \u015fi \u00cen spatele extazului mai e ceva, greu de explicat. Este ca un vacuum momentan \u00cen care n\u0103v\u0103le\u015fte tot ce iubesc. O senza\u0163ie de unicitate cu soare \u015fi piatr\u0103. Un fior de recuno\u015ftin\u0163\u0103 fa\u0163\u0103 de tot ce \u00cel produce \u2013 fa\u0163\u0103 de geniul contrapunctic al destinului uman sau fa\u0163\u0103 de duhuri care-i fac pe plac unui norocos muritor. \n", " 7 1 \u00cen primii ai acestui secol, o agen\u0163ie de voiaj de pe bulevardul Nevski, expunea macheta de un metru lungime a unui vagon de dormit interna\u0163ional din lemn de stejar. Cu veridicitatea lui discret\u0103 punea cu totul \u00cen umbr\u0103 trenule\u0163ele mele mecanice din tabl\u0103 vopsit\u0103. Din p\u0103cate nu era de v\u00e2nzare. Puteam distinge tapi\u0163eria albastr\u0103 din interior, pielea matlasat\u0103 care capitona pere\u0163ii compartimentelor, lemnul lor lustruit, oglinzile incastrate, veiozele pentru citit \u00cen form\u0103 de lalea \u015fi alte detalii \u00cennebunitoare. Ferestre spa\u0163ioase alternau cu altele mai \u00cenguste, simple sau duble \u015fi c\u00e2teva erau din sticl\u0103 brumat\u0103. \u00cen c\u00e2teva compartimente, paturile erau f\u0103cute. Nord-expresul, pe atunci un tren m\u0103re\u0163 \u015fi str\u0103lucitor (n-a mai fost niciodat\u0103 la fel dup\u0103 Primul R\u0103zboi Mondial c\u00e2nd eleganta sa culoare maron s-a transformat \u00centr-un albastru nouveau-riche), incluz\u00e2nd numai asemenea vagoane interna\u0163ionale \u015fi circul\u00e2nd doar de dou\u0103 ori pe s\u0103pt\u0103m\u00e2n\u0103, lega St. Petersburg de Paris. A\u015f fi putut spune: direct cu Parisul, dac\u0103 pasagerii n-ar fi fost obliga\u0163i s\u0103 se mute dintr-un tren \u00centr-altul aparent similar, la grani\u0163a ruso-german\u0103 (Verjbolovo-Eydtkuhnen), unde ampla \u015fi lene\u015fa distan\u0163\u0103 ruseasc\u0103 dintre \u015fine, de o sut\u0103 cincizeci de centimetri, era \u00cenlocuit\u0103 cu standardul european de o sut\u0103 patruzeci \u015fi doi de centimetri \u015fi c\u0103rbunii luau locul buturugilor de mesteac\u0103n. Din cotlonul cel mai \u00cendep\u0103rtat al min\u0163ii mele cred c\u0103 pot scoate la iveal\u0103 cel pu\u0163in cinci asemenea c\u0103l\u0103torii spre Paris, av\u00e2nd ca ultim\u0103 destina\u0163ie Riviera sau Biarritz. \u00cen 1909, anul pe care l-am ales acum, grupul nostru era compus din unsprezece oameni \u015fi un c\u00e2ine dachshund. Purt\u00e2nd m\u0103nu\u015fi \u015fi o \u015fapc\u0103 de c\u0103l\u0103torie, tata citea o carte \u00cen compartimentul pe care-l \u00cemp\u0103r\u0163ea cu preceptorul nostru. Fratele meu \u015fi cu mine eram desp\u0103r\u0163i\u0163i de ei printr-o toalet\u0103. Mama \u015fi camerista ei, Nata\u015fa, ocupau compartimentul al\u0103turat. Apoi urmau cele dou\u0103 surori mici ale mele, guvernanta lor englezoaic\u0103, Miss Lavington, \u015fi o doic\u0103 rusoaic\u0103. Num\u0103rul impar al grupului nostru, valetul tatei, Osip (pe care peste un deceniu pedan\u0163ii bol\u015fevici \u00cel vor \u00cempu\u015fca pentru c\u0103 \u00ce\u015fi \u201e\u00censu\u015fise\u201c bicicletele noastre, \u00cen loc s\u0103 le cedeze poporului) avea ca tovar\u0103\u015f de compartiment o persoan\u0103 necunoscut\u0103. Pe plan istoric \u015fi artistic, anul \u00cencepuse cu o caricatur\u0103 politic\u0103 \u00cen Punch: zei\u0163a Anglia se apleca deasupra zei\u0163ei Italia, pe al c\u0103rei cap ateriza una dintre c\u0103r\u0103mizile Messinei \u2013 cred c\u0103 era cea mai stupid\u0103 imagine pe care a inspirat-o vreodat\u0103 un cutremur. \u00cen luna aprilie a aceluia\u015fi an, Peary ajunsese la Polul Nord. \u00cen mai, \u015ealiapin c\u00e2ntase la Paris. \u00cen iunie, enervat de zvonurile despre ni\u015fte Zeppeline noi \u015fi mai bune, Departamentul de R\u0103zboi al Statelor Unite dezv\u0103luise reporterilor planurile pentru o For\u0163\u0103 Naval\u0103 aerian\u0103. \u00cen iulie, Bl\u00e9riot a zburat de la Calais la Dover (f\u0103c\u00e2nd \u015fi o bucl\u0103 suplimentar\u0103 c\u00e2nd \u015fi-a pierdut direc\u0163ia). Era sf\u00e2r\u015fit de august. Brazii \u015fi mla\u015ftinile din nord-vestul Rusiei au gonit prin fa\u0163a ochilor mei \u015fi \u00cen ziua urm\u0103toare au cedat locul p\u0103durilor de pin \u015fi p\u00e2rloagelor germane. Mama \u015fi cu mine jucam un joc de c\u0103r\u0163i numit duraciki, pe o mas\u0103 rabatabil\u0103. De\u015fi era ziua-n amiaza mare, c\u0103r\u0163ile noastre de joc, un pahar \u015fi, pe un alt plan, \u00cencuietoarea unui geamantan se reflectau \u00cen fereastr\u0103. Printre p\u0103duri, c\u00e2mpuri \u015fi r\u00e2pe abrupte, printre c\u0103su\u0163e \u00cengropate, acei juc\u0103tori de c\u0103r\u0163i imateriali continuau s\u0103 joace constant pentru mize constant sclipitoare. Era un joc lung, foarte lung: \u00cen aceast\u0103 diminea\u0163\u0103 cenu\u015fie de iarn\u0103 v\u0103d cum str\u0103lucesc \u00cen oglinda luminoasei mele camere de hotel aceea\u015fi, exact aceea\u015fi \u00cencuietoare a valizei care are acum \u015faptezeci de ani, un n\u00e9cessaire de voyage destul de elegant\u0103 \u015fi de grea, din piele de porc, av\u00e2nd \u00cencrustate literele \u201eH.N.\u201c \u00cempletite meticulos cu argint gros, sub o coroan\u0103 nobil\u0103 similar\u0103, valiz\u0103 cump\u0103rat\u0103 \u00cen 1897 pentru voiajul de nunt\u0103 al mamei la Floren\u0163a. \u00cen 1917, \u00cen ea au fost transportate de la St. Petersburg \u00cen Crimeea \u015fi apoi la Londra, o m\u00e2n\u0103 de bijuterii. Prin 1930, receptaculele sale de cristal \u015fi argint au fost amanetate, l\u0103s\u00e2nd goale buzunarele de piele abil confec\u0163ionate pe partea interioar\u0103 a capacului. Dar pierderea de atunci a fost din plin recuperat\u0103 \u00cen cei treizeci de ani c\u00e2t valiza a c\u0103l\u0103torit \u00cempreun\u0103 cu mine \u2013 de la Praga, la Paris, de la St. Nazaire la New York \u015fi prin oglinzile a peste dou\u0103 sute de camere de motel \u015fi de case cu chirie, \u00cen patruzeci \u015fi \u015fase de state. Faptul c\u0103 din toat\u0103 mo\u015ftenirea noastr\u0103 din Rusia, cel mai temerar supravie\u0163uitor s-a dovedit a fi o geant\u0103 de voiaj, este at\u00e2t logic, c\u00e2t \u015fi simbolic. \u201eNe budet-li, t\u00ce vedi ustal\u201c (Nu te-ai plictisit, nu e\u015fti obosit?) m\u0103 \u00centreab\u0103 mama \u015fi apoi cade pe g\u00e2nduri \u00cen timp ce amestec\u0103 alene c\u0103r\u0163ile. U\u015fa compartimentului era deschis\u0103 \u015fi prin ea vedeam geamul de pe culoar, prin care s\u00e2rmele \u2013 \u015fase s\u00e2rme sub\u0163iri, negre \u2013 se str\u0103duiau s-o ia \u00cen sus, s\u0103 se \u00cenal\u0163e spre cer, \u00cen ciuda loviturilor fulger\u0103toare pe care le \u00cencasau de la st\u00e2lpii de telegraf ce se \u00cen\u015firuia unul dup\u0103 altul; dar exact \u00cen momentul c\u00e2nd toate \u015fase, \u00centr-un elan victorios de patetic\u0103 \u00cen\u0103l\u0163are, erau pe punctul de a atinge partea de sus a geamului, o lovitur\u0103 \u00cengrozitor de r\u0103ut\u0103cioas\u0103 le cobora at\u00e2t de jos cum nu mai fuseser\u0103 niciodat\u0103 \u015fi trebuia s-o ia de la cap\u0103t. C\u00e2nd, \u00cen asemenea c\u0103l\u0103torii, trenul \u00ce\u015fi schimba ritmul, merg\u00e2nd la pas \u015fi aproape ating\u00e2nd fa\u0163ade de case \u015fi firme de magazine, \u00cen timp ce treceam printr-un mare ora\u015f german, sim\u0163eam o emo\u0163ie dubl\u0103, pe care nu mi-o puteau produce g\u0103rile terminale. Vedeam un ora\u015f cu tramvaie ca de juc\u0103rie, tei \u015fi ziduri de c\u0103r\u0103mid\u0103 p\u0103trunz\u00e2nd \u00cen compartiment, st\u00e2nd de vorb\u0103 cu oglinzile \u015fi umpl\u00e2nd ochi geamurile dinspre culoar. Acest contact intim dintre tren \u015fi ora\u015f era o fa\u0163et\u0103 a bucuriei. Cealalt\u0103 era s\u0103 m\u0103 pun \u00cen pielea unui trec\u0103tor, care \u2013 \u00cemi imaginam \u2013 era impresionat a\u015fa cum a\u015f fi fost \u015fi eu, v\u0103z\u00e2nd lungile \u015fi romanticele vagoane acaju, cu draperiile dintre culoare negre ca aripile de liliac \u015fi cu literele lor de metal ce str\u0103luceau ca alama \u00cen lumina de apus a soarelui, travers\u00e2nd agale un pod de fier peste o strad\u0103 frecventat\u0103 zilnic \u015fi apoi cotind cu toate geamurile brusc cuprinse de fl\u0103c\u0103ri, dup\u0103 un ultim grup de case. Aceste amalgam\u0103ri optice aveau \u00cens\u0103 \u015fi neajunsuri. Vagonul-restaurant cu geamuri late, panorama sticlelor virgine de ap\u0103 mineral\u0103, \u015fervetele \u00cemp\u0103turite \u00cen form\u0103 de mitr\u0103 \u015fi pachetele de ciocolat\u0103 \u2013 butaforie (sub ale c\u0103ror ambalaje \u2013 Cailler, Kohler \u015fi a\u015fa mai departe \u2013 nu era dec\u00e2t lemn) erau mai \u00cent\u00e2i z\u0103rite ca un liman r\u0103coros dincolo de o succesiune de coridoare albastre care se cl\u0103tinau; dar pe m\u0103sur\u0103 ce masa avansa spre fatalul ultim fel de m\u00e2ncare \u015fi un echilibrist cu o tav\u0103 plin\u0103 \u00cen m\u00e2ini se rezema tot mai dramatic de masa noastr\u0103, pentru a l\u0103sa s\u0103 treac\u0103 un alt echilibrist cu o alt\u0103 tav\u0103 plin\u0103, surprindeam vagonul \u00cen procesul de a fi imprudent \u00cenghi\u0163it \u00cen peisaj, cu tot cu chelnerii care se \u00cempleticeau, \u00cen timp ce peisajul \u00censu\u015fi era supus unui sistem complex de mi\u015fcare, luna de pe cerul de zi \u0163inea pasul cu farfuria ta, paji\u015ftile din dep\u0103rtare se deschideau ca ni\u015fte evantaie, copacii din apropiere se balansau pe leag\u0103ne invizibile spre \u015fine, o \u015fin\u0103 paralel\u0103 se sinucidea brusc prin anastomoz\u0103, un mal cu iarb\u0103 se ridica \u00centr-o clip\u0103 tot mai sus, tot mai sus, p\u00e2n\u0103 ce micul martor al acestor velocit\u0103\u0163i combinate era silit s\u0103-\u015fi verse por\u0163ia de omlette aux confitures de fraises. Totu\u015fi noaptea era perioada c\u00e2nd La Compagnie Internationale des Wagons-Lits et des Grands Express Europ\u00e9ens \u00ce\u015fi justifica vraja pe care o exercita numele ei. Din patul meu aflat sub culcu\u015ful fratelui meu (dormea? sau nici nu era acolo?), \u00cen semi\u00centunericul compartimentului nostru, urm\u0103ream lucrurile, p\u0103r\u0163i din lucruri, umbre \u015fi sec\u0163iuni de umbre mi\u015fc\u00e2ndu-se prudent prin jur, f\u0103r\u0103 a ajunge nic\u0103ieri. Lemn\u0103ria sc\u00e2r\u0163\u00e2ia \u015fi trosnea u\u015for. L\u00e2ng\u0103 u\u015fa ce d\u0103dea spre toalet\u0103, o hain\u0103 \u00cenchis\u0103 la culoare pe un cuier, \u015fi mai sus, ciucurele l\u0103mpii de noapte, albastre, bivalvulare, se leg\u0103nau ritmic. Erau greu de corelat acele apropieri \u015fov\u0103itoare, acea furi\u015fare mascat\u0103, cu n\u0103vala intempestiv\u0103 a nop\u0163ii de afar\u0103, care \u015ftiam c\u0103 trece \u00cen goan\u0103 pe l\u00e2ng\u0103 noi, pres\u0103rat\u0103 cu sc\u00e2ntei, indescifrabil\u0103. Adormeam prin simpla ac\u0163iune de identificare cu mecanicul locomotivei. Fiin\u0163a mea era cuprins\u0103 de o stare ame\u0163itoare de confort, \u00cendat\u0103 ce aranjam frumos totul \u2013 pasagerii lipsi\u0163i de griji se bucur\u0103 \u00cen compartimentele lor de c\u0103l\u0103toria pe care le-o ofer, fum\u00e2nd, schimb\u00e2nd z\u00e2mbete atot\u015ftiutoare, d\u00e2nd din cap, mo\u0163\u0103ind; chelnerii \u015fi conductorii de tren (pe care trebuia s\u0103-i plasez undeva) petrec \u00cen vagonul-restaurant; iar eu, murdar de funingine \u015fi cu ochelari de protec\u0163ie, m\u0103 uit din cabina locomotivei la \u015finele care se \u00cengusteaz\u0103, la punctul de rubin sau de smarald din dep\u0103rtarea neagr\u0103. Apoi, \u00cen somn, vedeam ceva cu totul diferit \u2013 o bil\u0103 de sticl\u0103 rostogolindu-se sub un pian de concert sau o locomotiv\u0103 de juc\u0103rie culcat\u0103 pe o parte cu ro\u0163ile \u00cenc\u0103 \u00cenv\u00e2rtindu-se vioaie. Modificarea vitezei trenului \u00cemi \u00centrerupea uneori firul somnului. Lumini lente se perindau pe l\u00e2ng\u0103 noi; fiecare investiga, \u00cen trecerea ei, aceea\u015fi cr\u0103p\u0103tur\u0103, apoi un compas luminos m\u0103sura umbrele. Deodat\u0103, trenul se oprea cu un scr\u00e2\u015fnet lung de fr\u00e2ne cu aer comprimat. Ceva (ochelarii fratelui meu, dup\u0103 cum s-a dovedit \u00cen ziua urm\u0103toare) a c\u0103zut de sus. Era minunat de palpitant s\u0103 te deplasezi p\u00e2n\u0103 la picioarele patului, t\u00e2r\u00e2nd dup\u0103 tine o parte din a\u015fternut, ca s\u0103 desfaci precaut prinz\u0103toarea transperantului de la geam, care putea fi l\u0103sat s\u0103 alunece doar p\u00e2n\u0103 la jum\u0103tate, fiind oprit de marginea patului de sus. Fluturi de noapte palizi \u00cen jurul unui felinar singuratic, ca sateli\u0163ii din jurul planetei Jupiter. Un ziar dezmembrat tres\u0103lta pe o banc\u0103. Undeva, \u00cen tren, se auzeau glasuri \u00cen\u0103bu\u015fite \u015fi o tuse lini\u015ftitoare. Nu era nimic interesant \u00cen mod special pe por\u0163iunea de peron din fa\u0163a mea \u015fi totu\u015fi nu-mi puteam dezlipi privirea de ea p\u00e2n\u0103 ce ea nu se desprindea de bun\u0103voie de mine. \u00cen diminea\u0163a urm\u0103toare, c\u00e2mpuri ude de s\u0103lcii diforme, \u00cen\u015firuite de-a lungul spi\u0163elor unui \u015fan\u0163, sau un \u015fir de plopi \u00cen dep\u0103rtare, str\u0103puns de o dung\u0103 orizontal\u0103 de cea\u0163\u0103 de un alb-l\u0103ptos, te anun\u0163au c\u0103 trenul gonea pe teritoriul Belgiei. Ajungea la Paris la patru dup\u0103-amiaza \u015fi chiar dac\u0103 oprirea nu dura dec\u00e2t o noapte, aveam \u00centotdeauna timp s\u0103 cump\u0103r ceva \u2013 de pild\u0103 o mic\u0103 insign\u0103 cu Tour Eiffel, vopsit\u0103 destul de grosolan cu argintiu \u2013 \u00cenainte de a ne urca \u00cen ziua urm\u0103toare, la amiaz\u0103, \u00cen sud-expresul care, \u00cen drum spre Madrid, ne l\u0103sa \u00cen jurul orei zece seara la gara La N\u00e9gresse din Biarritz, la c\u00e2\u0163iva kilometri de grani\u0163a spaniol\u0103. \n2 Biarritz-ul \u00ce\u015fi mai p\u0103stra specificul \u00cen perioada aceea. Tufe pr\u0103fuite de muri \u015fi terr\u00e0is in vendre \u00cenecate \u00cen b\u0103l\u0103rii m\u0103rgineau drumul ce ducea la vila noastr\u0103. Carltonul era \u00cen curs de construc\u0163ie. Vor trebui s\u0103 mai treac\u0103 vreo treizeci \u015fi \u015fase de ani p\u00e2n\u0103 ce generalul de brigad\u0103 Samuel McCroskey va ocupa apartamentul regal de la H\u00f4tel du Palais, construit pe locul unui vechi palat, unde se spune c\u0103 \u00cen anii \u015faizeci, acel medium incredibil de agil, Daniel Home, ar fi fost surprins \u00cen timp ce m\u00e2ng\u00e2ia cu piciorul gol (imit\u00e2nd o m\u00e2n\u0103 de stafie) chipul bl\u00e2nd \u015fi \u00cencrez\u0103tor al \u00cemp\u0103r\u0103tesei Eug\u00e9nie. Pe promenada de l\u00e2ng\u0103 Cazino, o flor\u0103reas\u0103 b\u0103tr\u00e2ioar\u0103, cu spr\u00e2ncene desenate cu c\u0103rbune \u015fi un z\u00e2mbet vopsit, a strecurat cu agerime receptaculul dolofan al unei garoafe ro\u015fii \u00cen butoniera unui b\u0103rbat acostat de ea \u00cen timp ce acesta se plimba agale \u015fi a c\u0103rui falnc\u0103 \u015fi-a accentuat cuta regal\u0103 c\u00e2nd \u015fi-a cobor\u00e2t privirea \u00centr-o parte, spre sfioasa inserare a florii. Multicolorii fluturi Oak Eggars care c\u0103utau hran\u0103 printre tufi\u015furi erau total deosebi\u0163i de ai no\u015ftri (care oricum nu pr\u0103seau pe stejari) \u015fi aici specia Speckled Woods nu mi\u015funa prin p\u0103dure, ci prin gardurile vii \u015fi avea pete ro\u015fiatice, \u015fi nu g\u0103lbui. Cleopatra, un fluture Brimstone galben-citron cu portocaliu, cu o \u00cenf\u0103\u0163i\u015fare tropical\u0103, care b\u0103tea languros din aripi prin gr\u0103dini, era \u00cen 1907 o senza\u0163ie \u015fi \u00cenc\u0103 \u00ce\u0163i f\u0103cea pl\u0103cere s\u0103-l prinzi \u00cen plas\u0103. De-a lungul marginii din spate a plajei, diverse \u015fezlonguri \u015fi taburete sus\u0163ineau greutatea p\u0103rin\u0163ilor copiilor cu p\u0103l\u0103rioare de paie care se jucau \u00cen fa\u0163a lor, pe nisip. Eu puteam fi v\u0103zut st\u00e2nd \u00cen genunchi \u015fi \u00cencerc\u00e2nd s\u0103 dau foc unui pieptene g\u0103sit pe plaj\u0103, cu ajutorul unei lupe. B\u0103rba\u0163ii arborau pantaloni albi care pentru ochiul de azi ar p\u0103rea comici d\u00e2nd impresia c\u0103 au intrat la ap\u0103 la sp\u0103lat; doamnele purtau \u00cen acel sezon haine u\u015foare cu revere c\u0103ptu\u015fite cu m\u0103tase, p\u0103l\u0103rii cu calot\u0103 mare \u015fi boruri largi, voaluri albe, dese, brodate, bluze cu vol\u0103na\u015fe pe piept, vol\u0103na\u015fe la \u00cencheieturile m\u00e2inilor, vol\u0103na\u015fe pe umbrele. Briza \u00ce\u0163i s\u0103ra buzele. Cu o vitez\u0103 colosal\u0103 un Clouded Yellow r\u0103t\u0103cit n\u0103v\u0103lea pe plaja plin\u0103 de via\u0163\u0103. Un plus de mi\u015fcare \u015fi de sunet aduceau v\u00e2nz\u0103torii care-\u015fi strigau cu glas tare marfa: cacahu\u00e8tes, violete de zah\u0103r, \u00cenghe\u0163at\u0103 de fistic de un verde divin, bomboane aromate \u015fi mici cocoloa\u015fe uria\u015fe dintr-un aluat uscat, grunjos, ca de pi\u015fcot, care erau scoase dintr-un butoi ro\u015fu. Cu o claritate pe care n-a umbrit-o nici una din suprapunerile ulterioare, \u00cel v\u0103d parc\u0103 pe v\u00e2nz\u0103tor \u00cenaint\u00e2nd prin nisipul ad\u00e2nc \u015fi af\u00e2nat, cu polobocul greu pe spinarea \u00cencovoiat\u0103. C\u00e2nd \u00cel strigai, \u00cel d\u0103dea jos de pe um\u0103r r\u0103sucindu-i baierele, \u00cel proptea pe nisip \u00cen pozi\u0163ia Turnului din Pisa, \u00ce\u015fi \u015ftergea fa\u0163a cu m\u00e2neca \u015fi \u00cencepea s\u0103 manevreze un fel de ma\u015fin\u0103rie cu un cadran gradat \u015fi o s\u0103geat\u0103, instalat\u0103 pe capacul butoiului. S\u0103geata se rotea scr\u00e2\u015fnind \u015fi zb\u00e2rn\u00e2ind. Se presupunea c\u0103 dimensiunea unei por\u0163ii de un ban depindea de norocul pe care-l aveai. Cu c\u00e2t era por\u0163ia mai mare, cu at\u00e2t mi-era mai mil\u0103 de el. Procedura sc\u0103ldatului avea loc \u00centr-o alt\u0103 parte a plajei. B\u0103ie\u015fi profesioni\u015fti, ni\u015fte basci \u00cen costume de baie negre, se aflau acolo pentru a ajuta doamnele \u015fi copiii s\u0103 se bucure de teroarea valurilor. Baigneur-ul \u00ce\u015fi plasa clientul cu spatele la valul care se apropia \u015fi \u00cel \u0163inea de m\u00e2n\u0103 c\u00e2nd masa rotativ\u0103 de ap\u0103 verde \u00censpumat\u0103 se ab\u0103tea violent din spate, d\u00e2ndu-i un br\u00e2nci zdrav\u0103n care-l dobora. Dup\u0103 o duzin\u0103 de asemenea tumbe, le baigneur, lucind ca o foc\u0103, \u00ce\u015fi conducea povara care g\u00e2f\u00e2ia, tremura \u015fi forn\u0103ia scuip\u00e2nd ap\u0103, spre uscat, spre \u0163\u0103rmul neted, unde o b\u0103tr\u00e2nic\u0103 de neuitat, cu p\u0103r c\u0103runt pe b\u0103rbie, alegea cu promptitudine un halat de baie dintre multe altele ce at\u00e2rnau pe o fr\u00e2nghie de rufe. La ad\u0103postul unei mici cabine, erai ajutat de un alt servitor s\u0103-\u0163i lepezi costumul de baie \u00cembibat cu ap\u0103 \u015fi \u00cengreunat de nisip. Acesta c\u0103dea b\u00e2ld\u00e2b\u00e2c pe sc\u00e2ndurile de pe jos \u015fi \u00cenc\u0103 tremur\u00e2nd p\u0103\u015feai \u00cen afar\u0103, c\u0103lc\u00e2nd pe dungile lui alb\u0103strui difuze. Cabina mirosea a lemn de pin. Servitorul, un coco\u015fat cu fa\u0163a br\u0103zdat\u0103 de riduri, \u00ce\u0163i aducea un lighean cu ap\u0103 clocotit\u0103 \u00cen care \u00ce\u0163i \u00cenmuiai picioarele. De la el am aflat \u015fi am p\u0103strat de atunci informa\u0163ia \u00centr-o celul\u0103 de sticl\u0103 a memoriei mele, c\u0103 \u00cen limba basc\u0103 \u201efluturelui\u201c i se spune misericoletea \u2013 sau cel pu\u0163in a\u015fa se auzea (printre cele \u015fapte cuvinte pe care le-am g\u0103sit \u00cen dic\u0163ionare cel mai apropiat ar fi micheletea). \n3 \u00cen partea mai maronie \u015fi mai ud\u0103 a plajei, acea parte care furniza cel mai bun noroi pentru castele, c\u00e2nd marea era \u00cen reflux, m-am pomenit \u00centr-o zi s\u0103p\u00e2nd al\u0103turi de o feti\u0163\u0103 fran\u0163uzoaic\u0103 pe nume Colette. Urma s\u0103 \u00cemplineasc\u0103 zece ani \u00cen noiembrie, eu \u00cemplinisem zece \u00cen aprilie. Privirile noastre erau \u00cendreptate spre o bucat\u0103 zim\u0163at\u0103 de scoic\u0103 de midie pe care ea c\u0103lcase cu talpa piciorului ei \u00cengust cu degete lungi. Nu, nu eram englez. Ochii ei verzui p\u0103reau pistruia\u0163i, de parc\u0103 numero\u015fii ei pistrui ar fi debordat de pe fa\u0163a cu tr\u0103s\u0103turi ascu\u0163ite. Purta ceea ce azi s-ar putea numi un costum pentru joac\u0103, compus dintr-un jerseu cu m\u00e2necile scurte \u015fi un \u015for\u0163 albastru cro\u015fetat. La \u00cenceput am luat-o drept b\u0103iat, apoi m-a derutat br\u0103\u0163ara de la \u00cencheietura m\u00e2inii ei sub\u0163iri \u015fi buclele castanii r\u0103sucite care fluturau pe sub bereta de marinar. Vorbea repede ciripind ca o pas\u0103re, amestec\u00e2nd engleza \u00cenv\u0103\u0163at\u0103 de la o guvernant\u0103 cu franceza parizian\u0103. Cu doi ani \u00cen urm\u0103, pe aceea\u015fi plaj\u0103, m\u0103 ata\u015fasem mult de Zina, o feti\u0163\u0103 frumoas\u0103, bronzat\u0103 \u015fi capricioas\u0103, fiica unui vraci s\u00e2rb; \u00cemi amintesc (ceea ce este absurd fiindc\u0103 aveam am\u00e2ndoi doar opt ani pe atunci) c\u0103 avea un grain de beaut\u00e9 pe pielea de culoarea caisei, chiar sub inim\u0103 \u015fi c\u0103 o oribil\u0103 colec\u0163ie de oale de noapte, pline sau pe jum\u0103tate pline \u015fi una cu b\u0103\u015fici la suprafa\u0163\u0103, se afla pe pardoseala holului pensiunii \u00cen care locuia familia ei, pe care am vizitat-o \u00centr-o diminea\u0163\u0103 devreme, pentru ca ea s\u0103-mi \u00cenm\u00e2neze \u00cen timp ce se \u00cembr\u0103ca, un fluture colibri mort, pe care \u00cel g\u0103sise pisica. Dar c\u00e2nd am cunoscut-o pe Colette, mi-am dat seama imediat c\u0103 era iubirea adev\u0103rat\u0103. Colette mi se p\u0103rea cu totul ciudat\u0103 fa\u0163\u0103 de to\u0163i tovar\u0103\u015fii mei de joac\u0103 ocazionali de la Biarritz. Aveam senza\u0163ia c\u0103 era mult mai pu\u0163in fericit\u0103 \u015fi mai pu\u0163in iubit\u0103 dec\u00e2t mine. O v\u00e2n\u0103taie de pe antebra\u0163ul ei delicat, acoperit cu puf, n\u0103\u015ftea tot felul de b\u0103nuieli \u00cengrozitoare. \u201eM-a ciupit la fel de tare ca mama\u201c a spus ea referindu-se la un crab. Am ticluit diverse planuri ca s-o salvez din ghearele p\u0103rin\u0163ilor ei, care erau \u201edes bourgeois de Paris\u201c, dup\u0103 cum am auzit pe cineva spun\u00e2ndu-i mamei, ridic\u00e2nd u\u015for din umeri. Am interpretat \u00cen felul meu acel dispre\u0163, \u015ftiind c\u0103 oamenii aceia veniser\u0103 tocmai de la Paris \u00cen limuzina lor albastru cu galben (o aventur\u0103 monden\u0103 pe atunci), \u00cen schimb fuseser\u0103 at\u00e2t de meschini \u00cenc\u00e2t s-o trimit\u0103 pe Colette \u00cempreun\u0103 cu c\u0103\u0163elul \u015fi guvernanta ei cu un tren cu vagoane obi\u015fnuite. C\u00e2inele era o femel\u0103 de fox-terrier cu clopo\u0163ei la zgard\u0103 \u015fi un fund foarte \u015ferpuitor. Lip\u0103ia apa s\u0103rat\u0103 din g\u0103letu\u015fa Colettei numai ca s\u0103-\u015fi manifeste bucuria. \u00cemi amintesc p\u00e2nza de barc\u0103, apusul de soare \u015fi farul, \u00cenf\u0103\u0163i\u015fate pe acea g\u0103letu\u015f\u0103, dar nu-mi pot aminti numele c\u00e2inelui, ceea ce m\u0103 enerveaz\u0103. \u00cen r\u0103stimpul celor dou\u0103 luni c\u00e2t am stat la Biarritz, pasiunea mea pentru Colette a \u00cenlocuit cu totul pasiunea mea pentru Cleopatra. \u00centruc\u00e2t p\u0103rin\u0163ii mei nu erau dornici s\u0103-i cunoasc\u0103 pe ai ei, o vedeam numai pe plaj\u0103; dar m\u0103 g\u00e2ndeam tot timpul la ea. Dac\u0103 observam c\u0103 pl\u00e2nsese, m\u0103 cuprindea un val de furie neputincioas\u0103 care \u00cemi aducea lacrimi \u00cen ochi. Nu puteam s\u0103 distrug \u0163\u00e2n\u0163arii care-\u015fi l\u0103saser\u0103 amprenta pe g\u00e2tul ei fragil, dar puteam \u2013 \u015fi am f\u0103cut-o cu succes \u2013 s\u0103 m\u0103 bat cu pumnii cu un b\u0103iat ro\u015fcovan care fusese grosolan cu ea. Avea obiceiul s\u0103-mi dea buc\u0103\u0163i tari de zah\u0103r candel cu m\u00e2na ei cald\u0103. \u00centr-o zi, c\u00e2nd st\u0103team apleca\u0163i asupra unei meduze, s-a \u00centors brusc spre mine \u015fi m-a s\u0103rutat pe obraz. Am fost at\u00e2t de emo\u0163ionat, \u00cenc\u00e2t n-am g\u0103sit altceva de spus dec\u00e2t: \u201emaimu\u0163ico\u201c. Aveam o moned\u0103 de aur cu care credeam c\u0103 voi putea pl\u0103ti fuga noastr\u0103. Unde voiam s-o duc? \u00cen Spania? \u00cen America? \u00cen mun\u0163ii de deasupra Pau-lui? \u201eL\u00e0-bas, l\u00e0-bas, dans la montagne\u201c, dup\u0103 cum o auzisem pe Carmen c\u00e2nt\u00e2nd la oper\u0103. \u00centr-o noapte stranie, st\u0103team treaz \u00cen pat, ascult\u00e2nd b\u0103t\u0103ile ritmice ale valurilor oceanului \u015fi pl\u0103nuind fuga noastr\u0103. Oceanul p\u0103rea s\u0103 se ridice \u015fi s\u0103 b\u00e2jb\u00e2ie \u00cen \u00centuneric, c\u0103z\u00e2nd apoi greoi pe fa\u0163\u0103. Despre evadarea noastr\u0103 efectiv\u0103, nu prea am ce povesti. Memoria mea a re\u0163inut imaginea ei fugar\u0103 \u00cen timp ce \u00ce\u015fi punea ascult\u0103toare pantofii de p\u00e2nz\u0103 cu t\u0103lpi de sfoar\u0103, pe partea de cort expus\u0103 v\u00e2ntului, \u00cen timp ce eu \u00cendesam o plas\u0103 de fluturi pliant\u0103 \u00centr-o pung\u0103 de h\u00e2rtie maro. Urm\u0103toarea imagine \u00cenf\u0103\u0163i\u015feaz\u0103 \u00cencercarea noastr\u0103 de evadare prin p\u0103trunderea \u00centr-un cin\u00e9ma cufundat \u00cen bezn\u0103 de l\u00e2ng\u0103 Cazino (aflat, desigur, dincolo de limitele admise). Am stat acolo, \u0163in\u00e2ndu-ne de m\u00e2n\u0103 peste c\u00e2inele care din c\u00e2nd \u00cen c\u00e2nd \u00ce\u015fi zorn\u0103ia clopo\u0163eii \u00cen poala Colettei \u015fi am vizionat o lupt\u0103 de tauri smucit\u0103, m\u0103runt\u0103 ca o burni\u0163\u0103, dar extrem de palpitant\u0103, de la San Sebasti\u00e1n. Ultima imagine m\u0103 arat\u0103 pe mine purtat de Linderovski de-a lungul promenadei. Picioarele lui lungi se deplaseaz\u0103 cu un soi de vioiciune de r\u0103u augur \u015fi \u00cei v\u0103d mu\u015fchii f\u0103lcii sumbru \u00cencle\u015ftate zv\u00e2cnind pe sub pielea bine \u00centins\u0103. Fratele meu, un b\u0103ie\u0163el cu ochelari, \u00cen v\u00e2rst\u0103 de nou\u0103 ani, pe care se \u00cent\u00e2mpl\u0103 s\u0103-l \u0163in\u0103 cu cealalt\u0103 m\u00e2n\u0103, o ia mereu \u00cenainte ca s\u0103 m\u0103 priveasc\u0103 \u00cengrozit \u015fi curios, ca o mic\u0103 bufni\u0163\u0103. Printre banalele suveniruri achizi\u0163ionate la Biarritz \u00cenainte de plecare, suvenirul meu preferat nu era nici micul taur din piatr\u0103 neagr\u0103, nici scoica sonor\u0103, ci un obiect care ast\u0103zi pare aproape simbolic \u2013 un toc din spum\u0103 de mare cu un minuscul cristal incastrat \u00cen partea sa ornamental\u0103. \u00cel \u0163ineai aproape de un ochi, \u00cel \u00cenchideai pe cel\u0103lalt \u015fi, dup\u0103 ce sc\u0103pai de clipitul genelor, vedeai \u00cen\u0103untru o miraculoas\u0103 panoram\u0103 fotografic\u0103 a golfului \u015fi a \u015firului de st\u00e2nci care se termina la far. \u00cen acest moment se petrece un lucru \u00cenc\u00e2nt\u0103tor. Procesul de reconstituire a tocului \u015fi a microcosmosului din ochiul lui magic \u00cemi stimuleaz\u0103 memoria, determin\u00e2nd-o s\u0103 fac\u0103 un ultim efort. \u00cencerc din nou s\u0103-mi amintesc numele c\u00e2inelui Colettei \u2013 \u015fi, victorie! De-a lungul acelei plaje \u00cendep\u0103rtate, peste luciul nisipului de sear\u0103 din trecut, \u00cen care fiecare urm\u0103 de pas se umplea \u00cencet cu apa luminat\u0103 de apusul soarelui, se aud, se aud tot mai aproape, ecoul \u015fi vibra\u0163ia strig\u0103tului: Floss! Floss! Floss! Colette se \u00centorsese la Paris c\u00e2nd noi ne-am oprit acolo pentru o zi, \u00cenainte de a ne continua c\u0103l\u0103toria spre cas\u0103; \u015fi acolo, \u00centr-un parc brun-ro\u015fcat, sub un cer albastru \u015fi rece, am v\u0103zut-o (cred c\u0103 printr-o \u00cen\u0163elegere \u00centre mentorii no\u015ftri) pentru ultima oar\u0103. Avea \u00cen m\u00e2n\u0103 un cerc \u015fi un b\u0103\u0163 scurt pentru a-l rostogoli \u015fi toat\u0103 \u00cenf\u0103\u0163i\u015farea ei era extrem de decent\u0103 \u015fi elegant\u0103, \u00cen stilul tenue-de-ville-pour-filettes autumnal \u015fi parizian. A luat de la guvernanta ei, strecur\u00e2ndu-l \u00cen m\u00e2na fratelui meu, un cadou de adio, o cutie cu migdale \u00cen zah\u0103r care \u2013 eram sigur \u2013 \u00cemi era destinat\u0103 \u00cen exclusivitate; \u015fi imediat a plecat, m\u00e2n\u00e2ndu-\u015fi cercul cu be\u0163i\u015forul printre lumini \u015fi umbre, de jur \u00cemprejurul f\u00e2nt\u00e2nii \u00cenecate \u00cen frunze moarte, l\u00e2ng\u0103 care st\u0103team. \u00cen amintirea mea, imaginea frunzelor se \u00cemplete\u015fte cu imaginea pantofilor \u015fi a m\u0103nu\u015filor ei \u015fi \u00cemi amintesc c\u0103 mai era un detaliu din \u00cembr\u0103c\u0103mintea ei (poate o panglic\u0103 de la bereta sco\u0163ian\u0103 sau modelul de pe ciorapii ei lungi), care \u00cemi evoca spirala curcubeului pe o bil\u0103 de sticl\u0103. Parc\u0103 mai \u0163in \u00cen m\u00e2n\u0103 acel m\u0103nunchi de raze luminoase, f\u0103r\u0103 s\u0103 \u015ftiu exact unde s\u0103-l plasez, \u00cen timp ce ea alearg\u0103 tot mai repede \u00cen jurul meu cu cercul \u015fi \u00cen cele din urm\u0103 dispare printre firavele umbre aruncate pe poteca cu pietri\u015f, de bol\u0163ile \u00cenl\u0103n\u0163uite ale gardului scund, cu volute, care o m\u0103rgineau. \n", " 8 1 Voi prezenta c\u00e2teva pl\u0103ci fotografice, dar mai \u00cent\u00e2i s\u0103 indic locul \u015fi momentul ac\u0163iunii. Fratele meu \u015fi cu mine ne-am n\u0103scut la St. Petersburg, capitala Rusiei imperiale, el la mijlocul lui martie 1900, iar eu cu unsprezece luni mai devreme. Guvernantele englezoaice \u015fi fran\u0163uzoaice pe care le-am avut \u00cen copil\u0103rie au fost treptat asistate \u015fi \u00cen cele din urm\u0103 \u00cenlocuite de preceptori vorbitori de limba rus\u0103, majoritatea lor fiind studen\u0163i la Universitatea din capital\u0103. Epoca preceptorilor a \u00cenceput prin 1906 \u015fi a durat aproape un deceniu \u00centreg, suprapun\u00e2ndu-se, din 1911, cu anii de liceu. Fiecare preceptor s-a ocupat pe r\u00e2nd de noi \u00cen casa din St. Petersburg, pe timpul iernii, iar \u00cen restul timpului, fie la mo\u015fia de la \u0163ar\u0103, la \u015faptezeci \u015fi cinci de kilometri de ora\u015f, fie \u00cen sta\u0163iunile din str\u0103in\u0103tate pe care le vizitam deseori toamna. \u00cen maximum trei ani reu\u015feam (m\u0103 pricepeam la asta mai bine ca fratele meu) s\u0103 duc la disperare pe oricare dintre acei bravi tineri. Tat\u0103l p\u0103rea s\u0103 se fi c\u0103l\u0103uzit, \u00cen alegerea preceptorilor, de ingenioasa idee de a angaja de fiecare dat\u0103 un reprezentant al unei alte clase sau categorii, pentru a ne expune tuturor curentelor care b\u00e2ntuiau \u00cen Imperiul Rus. M\u0103 \u00cendoiesc c\u0103 a fost din partea lui un plan pe de-a-ntregul premeditat, dar privind acum \u00cenapoi descop\u0103r un tipar ciudat de clar \u015fi imaginile acelor preceptori apar pe ecranul luminos al memoriei ca tot at\u00e2tea proiec\u0163ii ale unei lanterne magice. Figura de neuitat a admirabilului \u00cenv\u0103\u0163\u0103tor din sat, care \u00cen vara anului 1905 ne-a \u00cenv\u0103\u0163at ortografia rus\u0103 venind doar c\u00e2teva ore pe zi, nu apar\u0163ine cu adev\u0103rat acestei serii. Ea m\u0103 ajut\u0103 totu\u015fi s\u0103 fac leg\u0103tura \u00centre \u00cenceputul \u015fi sf\u00e2r\u015fitul ei, deoarece ultima mea amintire despre el este legat\u0103 de vacan\u0163a de Pa\u015fti din 1915, pe care fratele meu \u015fi cu mine am petrecut-o cu tata \u015fi un anume Volgin \u2013 ultimul \u015fi cel mai prost preceptor \u2013 schiind pe p\u0103m\u00e2ntul \u00cengropat sub z\u0103pad\u0103 din jurul mo\u015fiei, sub un cer albastru intens, aproape violet. B\u0103tr\u00e2nul nostru prieten ne invitase \u00cen locuin\u0163a lui din cl\u0103direa \u015fcolii cu \u0163ur\u0163uri at\u00e2rna\u0163i de stre\u015fini, la ceea ce el numea o gustare; de fapt a fost o mas\u0103 \u00cen toat\u0103 regula, pl\u0103nuit\u0103 cu dragoste. Parc\u0103 v\u0103d \u015fi acum fa\u0163a lui sur\u00e2z\u0103toare \u015fi \u00cenc\u00e2ntarea splendid simulat\u0103 cu care tata a \u00cent\u00e2mpinat un fel de m\u00e2ncare (iepure la tav\u0103 cu sm\u00e2nt\u00e2n\u0103) pe care \u015ftiam din \u00cent\u00e2mplare c\u0103 nu putea s\u0103-l sufere. Odaia era supra\u00cenc\u0103lzit\u0103. Din ghetele mele de schi se topea z\u0103pada, ele dovedindu-se a nu fi rezistente la ap\u0103, dup\u0103 cum se presupunea. Ochii mei, care \u00cenc\u0103 m\u0103 usturau din cauza str\u0103lucirii z\u0103pezii, se c\u0103zneau s\u0103 descifreze un portret a\u015fa-zis \u201etipografic\u201c al lui Tolstoi. Precum coada \u015foarecelui de pe o anumit\u0103 pagin\u0103 din Alice \u00cen \u0162ara Minunilor, portretul era alc\u0103tuit exclusiv din tip\u0103rituri. O \u00centreag\u0103 povestire a lui Tolstoi (St\u0103p\u00e2n \u015fi Om), intrase \u00cen alc\u0103tuirea fe\u0163ei cu barb\u0103 a autorului, care, \u00cent\u00e2mpl\u0103tor, avea c\u00e2teva dintre tr\u0103s\u0103turile gazdei noastre. Tocmai ne preg\u0103team s\u0103 atac\u0103m nefericitul iepure, c\u00e2nd u\u015fa s-a dat de perete \u015fi \u00cen prag s-a ivit piezi\u015f, cu un z\u00e2mbet n\u0103t\u00e2ng pe fa\u0163\u0103, Hristofor, un valet cu nasul v\u00e2n\u0103t \u015fi o broboad\u0103 de l\u00e2n\u0103 pe cap, \u0163in\u00e2nd \u00cen m\u00e2n\u0103 un uria\u015f co\u015f de picnic burdu\u015fit cu merinde \u015fi sticle cu vin, pe care bunica mea lipsit\u0103 de tact (care petrecea iarna la Batovo) socotise necesar s\u0103 ni-l trimit\u0103, \u00cen caz c\u0103 trata\u0163ia \u00cenv\u0103\u0163\u0103torului s-ar fi dovedit insuficient\u0103. \u00cenainte ca gazda noastr\u0103 s\u0103 apuce s\u0103 se simt\u0103 jignit\u0103, tata a expediat \u00cenapoi co\u015fni\u0163a cu merinde, \u00censo\u0163it\u0103 de un scurt bilet care probabil c\u0103 a nedumerit-o pe b\u0103tr\u00e2na doamn\u0103 bine inten\u0163ionat\u0103, a\u015fa cum o nedumereau majoritatea gesturilor lui. \u00cenve\u015fm\u00e2ntat\u0103 \u00centr-un halat de m\u0103tase ce-i flutura \u00cen jur \u015fi purt\u00e2nd m\u0103nu\u015fi ajurate, mai degrab\u0103 obiect de epoc\u0103, dec\u00e2t o persoan\u0103 vie, bunica \u015fi-a petrecut aproape toat\u0103 via\u0163a pe o canapea, f\u0103c\u00e2ndu-\u015fi v\u00e2nt cu un evantai din filde\u015f. Avea \u00centotdeauna l\u00e2ng\u0103 ea o cutie cu boules de gomme sau un pahar cu lapte de migdale, precum \u015fi o oglinjoar\u0103 de m\u00e2n\u0103, c\u0103ci aproape la fiecare or\u0103 \u00ce\u015fi pudra fa\u0163a cu un puf mare roz, astfel \u00cenc\u00e2t mica aluni\u0163\u0103 de pe unul din pome\u0163i p\u0103rea o stafid\u0103 pe fondul acela f\u0103inos. \u00cen pofida l\u00e2ncezelii \u00cen care-\u015fi petrecea de obicei zilele, a r\u0103mas o femeie extraordinar de rezistent\u0103, insist\u00e2nd s\u0103 doarm\u0103 l\u00e2ng\u0103 o fereastr\u0103 deschis\u0103 tot timpul anului. \u00centr-o diminea\u0163\u0103, dup\u0103 ce toat\u0103 noaptea viscolise, camerista a g\u0103sit-o z\u0103c\u00e2nd sub un strat de z\u0103pad\u0103 sclipitoare care c\u0103zuse peste ea \u015fi peste pat, f\u0103r\u0103 a-i tulbura cu nimic somnul s\u0103n\u0103tos. Iubea o singur\u0103 fiin\u0163\u0103 pe lume \u2013 pe fiica ei cea mai mic\u0103, Nadejda Vonliarliarski, de dragul c\u0103reia a v\u00e2ndut brusc mo\u015fia Batovo \u00cen 1916, tranzac\u0163ie de pe urma c\u0103reia n-a avut nimeni de profitat \u00cen acel amurg al istoriei imperiale. Se pl\u00e2ngea tuturor rudelor c\u0103 for\u0163e obscure \u00cel ademeniser\u0103 pe \u00cenzestratul ei fiu, f\u0103c\u00e2ndu-l s\u0103 dispre\u0163uiasc\u0103 genul de carier\u0103 \u201estr\u0103lucit\u0103\u201c \u00cen slujba \u0163arului, pe care o \u00cembr\u0103\u0163i\u015faser\u0103 str\u0103mo\u015fii lui. I se p\u0103rea \u00cen mod special greu de \u00cen\u0163eles cum de putea tata, despre care \u015ftia c\u0103 apreciaz\u0103 pe deplin toate pl\u0103cerile oferite de o mare avere, s\u0103-\u015fi pericliteze aceast\u0103 bucurie devenind liberal \u015fi contribuind astfel la izbucnirea unei revolu\u0163ii care, p\u00e2n\u0103 la urm\u0103 \u2013 dup\u0103 cum a prev\u0103zut ea \u00cen mod corect \u2013 l-a l\u0103sat cer\u015fetor. \n2 Profesorul nostru de ortografie era fiul unui dulgher. \u00cen urm\u0103toarea secven\u0163\u0103 a lanternei magice, primul cadru \u00cenf\u0103\u0163i\u015feaz\u0103 un t\u00e2n\u0103r c\u0103ruia noi \u00cei spuneam Ordo, fiul luminat al unui diacon greco-catolic. \u00cen plimb\u0103rile pe care le f\u0103cea \u00cen r\u0103coroasa var\u0103 a anului 1907 \u00cempreun\u0103 cu fratele meu \u015fi cu mine\u201a era \u00cembr\u0103cat cu o pelerin\u0103 neagr\u0103 byronian\u0103, cu o cataram\u0103 de argint \u00cen form\u0103 de S. \u00cen p\u0103durea deas\u0103 de la Batovo, \u00cen apropierea unui izvor unde se spunea c\u0103 apare stafia unui sp\u00e2nzurat, Ordo d\u0103dea un spectacol destul de stupid \u015fi de primitiv, pe care fratele meu \u015fi cu mine \u00cel solicitam de fiecare dat\u0103 c\u00e2nd treceam pe acolo. Cu capul plecat, flutur\u00e2ndu-\u015fi pelerina \u00centr-un mod straniu, ca un vampir, \u0163op\u0103ia \u00cen jurul unui ulm sinistru. \u00centr-o diminea\u0163\u0103 umed\u0103, \u00cen timpul ritualului, i-a sc\u0103pat pe jos tabachera \u015fi, ajut\u00e2ndu-l s-o caute, am descoperit dou\u0103 specimene abia ivite ale fluturelui de noapte Amur, foarte rare \u00cen regiunea noastr\u0103, ni\u015fte viet\u0103\u0163i ginga\u015fe, catifelate, de culoare gri-purpuriu, \u00cemperechindu-se \u00cen lini\u015fte, cu picioru\u015fele lor \u00cembr\u0103cate parc\u0103 \u00cen blan\u0103 de chinchilla lipite de iarba de sub copac. \u00cen toamna aceluia\u015fi an, Ordo ne-a \u00censo\u0163it la Biarritz \u015fi peste c\u00e2teva s\u0103pt\u0103m\u00e2ni a disp\u0103rut brusc, l\u0103s\u00e2nd un cadou primit de la noi \u2013 un aparat de ras Gillette pe perna de care era prins cu un ac de g\u0103m\u0103lie un bilet. Rareori mi se \u00cent\u00e2mpl\u0103 s\u0103 nu \u015ftiu precis dac\u0103 o amintire este a mea proprie sau mi-a parvenit la a doua m\u00e2n\u0103, dar \u00cen acest caz am cu adev\u0103rat \u00cendoieli, mai ales pentru c\u0103, mult mai t\u00e2rziu, c\u00e2nd avea chef s\u0103-\u015fi depene amintirile, mama se referea amuzat\u0103 la flac\u0103ra pe care, f\u0103r\u0103 s\u0103 \u015ftie, o aprinsese. Parc\u0103 \u00cemi amintesc o u\u015f\u0103 \u00centredeschis\u0103 d\u00e2nd spre salon \u015fi acolo, \u00cen mijlocul pardoselei, Ordo, Ordo al nostru, st\u0103 \u00cengenuncheat \u015fi \u00ce\u015fi fr\u00e2nge m\u00e2inile \u00cen fa\u0163a tinerei, frumoasei \u015fi uluitei mele mame. Faptul c\u0103 par a vedea cu coada ochiului min\u0163ii unduirile romanticei pelerine \u00cen jurul umerilor ridica\u0163i ai lui Ordo sugereaz\u0103 c\u0103 am transferat ceva din dansul anterior din p\u0103dure \u00cen acea camer\u0103 neclar\u0103 a apartamentului nostru din Biarritz (sub ferestrele c\u0103reia, \u00centr-o por\u0163iune din pia\u0163\u0103 \u00cenconjurat\u0103 cu fr\u00e2nghie, un aeronaut local, Sigismond Lejoyeux, umfla un imens balon de culoarea cremei de ou\u0103). Apoi a ap\u0103rut un ucrainean, un matematician exuberant, cu o musta\u0163\u0103 neagr\u0103 \u015fi un z\u00e2mbet str\u0103lucitor. \u015ei-a petrecut la noi o parte a iernii 1907-1908. \u015ei el avea talentele lui, \u00centre care, scamatoria prin care f\u0103cea s\u0103 dispar\u0103 o moned\u0103 era deosebit de atr\u0103g\u0103toare. O moned\u0103 pus\u0103 pe o coal\u0103 de h\u00e2rtie este acoperit\u0103 cu un degetar \u015fi dispare imediat. Lua\u0163i un pahar obi\u015fnuit. Lipi\u0163i cu grij\u0103 o bucat\u0103 rotund\u0103 de h\u00e2rtie peste gura lui. H\u00e2rtia trebuie s\u0103 fie liniat\u0103 (sau s\u0103 aib\u0103 alte modele pe ea) \u2013 pentru a spori \u00cen felul acesta iluzia. A\u015feza\u0163i pe o coal\u0103 de h\u00e2rtie cu acela\u015fi model o moned\u0103 mic\u0103 (o moned\u0103 de argint de dou\u0103zeci de copeici e foarte potrivit\u0103). Trece\u0163i repede degetul peste moned\u0103, av\u00e2nd grij\u0103 ca dungile sau modelele s\u0103 se potriveasc\u0103. Coinciden\u0163a modelului este una dintre minunile naturii. Minunile naturii \u00cencepeau s\u0103 m\u0103 impresioneze la acea v\u00e2rst\u0103 fraged\u0103. \u00centr-una din duminicile lui libere, bietul scamator a c\u0103zut pe strad\u0103 \u015fi a fost azv\u00e2rlit de poli\u0163ie \u00centr-o celul\u0103 rece, la un loc cu doisprezece be\u0163ivani. De fapt, suferea de inim\u0103, boal\u0103 care i-a provocat moartea c\u00e2\u0163iva ani mai t\u00e2rziu. Urm\u0103toarea imagine arat\u0103 de parc\u0103 ar fi ap\u0103rut pe ecran cu susul \u00cen jos. Ea \u00cel \u00cenf\u0103\u0163i\u015feaz\u0103 pe cel de-al treilea preceptor al nostru, st\u00e2nd \u00cen cap. Era un leton masiv, foarte atletic, care mergea \u00cen m\u00e2ini, ridica greut\u0103\u0163i uria\u015fe, jongla cu haltere \u015fi, c\u00e2t ai zice pe\u015fte, umplea o \u00cenc\u0103pere mare cu mirosul de transpira\u0163ie al unei \u00centregi garnizoane. C\u00e2nd socotea c\u0103 se cuvenea s\u0103 fiu pedepsit pentru vreo mic\u0103 pozn\u0103 (\u00cemi amintesc de pild\u0103 c\u0103 am dat drumul de pe palierul de sus unei bile, care a c\u0103zut drept pe atr\u0103g\u0103torul lui cap, \u00cen timp ce tocmai trecea pe dedesubt), adopta remarcabila m\u0103sur\u0103 pedagogic\u0103 de a sugera ca el \u015fi cu mine s\u0103 ne punem m\u0103nu\u015file de box ca s\u0103 ne antren\u0103m pu\u0163in. Cu aceast\u0103 ocazie \u00cemi d\u0103dea un pumn \u00cen fa\u0163\u0103 cu o precizie dureroas\u0103. De\u015fi preferam aceast\u0103 pedeaps\u0103, acelor pensums inventate de Mademoiselle care-mi \u00cen\u0163epeneau m\u00e2na, de pild\u0103 s\u0103 copiez de dou\u0103 sute de ori proverbul Qui aime bien, ch\u00e2tie bien, nu l-am regretat pe bravul om c\u00e2nd a plecat dup\u0103 o furtunoas\u0103 \u015federe de o lun\u0103. Apoi a venit un polonez. Era un student la medicin\u0103 chipe\u015f, cu ochi c\u0103prui \u015fi p\u0103r lucios, care sem\u0103na pu\u0163in cu actorul francez Max Linder, un actor de cinema popular pe atunci. Max a rezistat din 1908 p\u00e2n\u0103 \u00cen 1910 \u015fi mi-a c\u00e2\u015ftigat admira\u0163ia \u00centr-o zi de iarn\u0103 la St. Petersburg, c\u00e2nd obi\u015fnuita noastr\u0103 plimbare de diminea\u0163\u0103 a fost tulburat\u0103 de un incident violent. Ni\u015fte cazaci cu fe\u0163e fioroase \u015fi imbecile \u00cenv\u00e2rteau ni\u015fte bice, \u00cendemn\u00e2ndu-\u015fi c\u0103lu\u0163ii care se ridicau \u00cen dou\u0103 picioare \u015fi forn\u0103iau, s\u0103 dea buzna \u00centr-o gloat\u0103 de oameni, agitat\u0103. O mul\u0163ime de c\u0103ciuli \u015fi cel pu\u0163in trei galo\u015fi z\u0103ceau ca ni\u015fte pete negre pe z\u0103pad\u0103. O clip\u0103 am crezut c\u0103 unul dintre cazaci vine spre noi \u015fi l-am v\u0103zut pe Max sco\u0163\u00e2nd pe jum\u0103tate dintr-un buzunar din interior un mic automat de care m-am \u00cendr\u0103gostit pe loc \u2013 dar din p\u0103cate incidentul a luat sf\u00e2r\u015fit. O dat\u0103 sau de dou\u0103 ori ne-a dus s\u0103-l vedem pe fratele lui, un preot romano-catolic emancipat, de o mare distinc\u0163ie, ale c\u0103rui m\u00e2ini palide se r\u0103t\u0103ceau distrate peste micile noastre capete greco-catolice, \u00cen timp ce Max \u015fi cu el discutau probleme politice sau familiare, \u00centr-un \u015fuvoi ne\u00centrerupt de polonez\u0103 \u015fuier\u0103toare. \u00cel v\u0103d pe tata \u00centr-o zi de var\u0103, la \u0163ar\u0103, f\u0103c\u00e2nd cu Max concurs de tir \u2013 perfor\u00e2nd cu gloan\u0163e de pistol o pl\u0103cu\u0163\u0103 ruginit\u0103 din p\u0103durile noastre, pe care scria \u201eV\u00e2n\u0103toarea interzis\u0103\u201c. Acest Max era un tip pl\u0103cut \u015fi viguros \u015fi de aceea eram surprins c\u00e2nd \u00cel auzeam pl\u00e2ng\u00e2ndu-se de migren\u0103 \u015fi, cuprins de mole\u015feal\u0103, refuza s\u0103 vin\u0103 s\u0103 bat\u0103 mingea cu mine prin jurul casei sau s\u0103 ne sc\u0103ld\u0103m \u00cen r\u00e2u. Acum \u015ftiu c\u0103 \u00cen vara aceea avea o leg\u0103tur\u0103 amoroas\u0103 cu o femeie m\u0103ritat\u0103 a c\u0103rei proprietate se afla la optsprezece kilometri de noi. \u00cen diversele momente ciudate ale zilei se furi\u015fa la cu\u015ftile de c\u00e2ini pentru a hr\u0103ni \u015fi a m\u00e2ng\u00e2ia c\u00e2inii no\u015ftri de paz\u0103 \u0163inu\u0163i \u00cen lan\u0163. Li se d\u0103dea drumul la 11 noaptea s\u0103 umble \u00cen jurul casei \u015fi el trebuia s\u0103-i \u00cenfrunte \u00cen toiul nop\u0163ii, c\u00e2nd se furi\u015fa afar\u0103 \u015fi se \u00cendrepta spre tufi\u015furile unde o biciclet\u0103 cu toate accesoriile \u2013 sonerie, pomp\u0103, trus\u0103 cu scule din piele maro \u015fi chiar clame pentru pantaloni \u2013 fusese preg\u0103tit\u0103 \u00cen tain\u0103 de un aliat, valetul polonez al tatei. Drumurile murdare \u015fi pline de gropi \u015fi potecile de p\u0103dure bombate \u00cel duceau pe ner\u0103bd\u0103torul Max spre \u00cendep\u0103rtatul loc de rendez-vous, o caban\u0103 de v\u00e2n\u0103toare \u2013 \u00cen magnifica tradi\u0163ie a adulterelor elegante. Ce\u0163urile reci ale zorilor \u015fi patru c\u00e2ini rasa marele danez, cu memorie scurt\u0103, \u00cel vedeau pedal\u00e2nd \u00cenapoi \u015fi la 8 diminea\u0163a \u00cencepea pentru el o nou\u0103 zi. M\u0103 \u00centreb dac\u0103 Max n-a sim\u0163it o oarecare u\u015furare c\u00e2nd, \u00cen toamna aceluia\u015fi an (1909), a p\u0103r\u0103sit scena aventurilor lui nocturne pentru a ne \u00censo\u0163i \u00cen a doua c\u0103l\u0103torie la Biarritz. \u015ei-a luat dou\u0103 zile libere pentru a vizita sp\u0103sit \u015fi cucernic Lourdes-ul, \u00cen compania frumu\u015felei \u015fi u\u015furaticei fete irlandeze care era guvernanta Colettei, tovar\u0103\u015fa mea de joac\u0103 preferat\u0103 de pe plaj\u0103. Max ne-a p\u0103r\u0103sit \u00cen anul urm\u0103tor pentru un post la sec\u0163ia de radiologie a spitalului din St. Petersburg \u015fi, mai t\u00e2rziu, \u00centre cele dou\u0103 r\u0103zboaie mondiale, am \u00cen\u0163eles c\u0103 a ajuns un fel de celebritate medical\u0103 \u00cen Polonia. Dup\u0103 catolici au venit protestan\u0163ii \u2013 un luteran de origine evreiasc\u0103. Va figura aici sub numele de Lenski. Fratele meu \u015fi cu mine am plecat cu el, pe la sf\u00e2r\u015fitul anului 1910, \u00cen Germania \u015fi dup\u0103 ce ne-am \u00centors \u00cen luna ianuarie a anului urm\u0103tor \u015fi am \u00cenceput s\u0103 ne ducem la \u015fcoal\u0103 \u00cen St. Petersburg, Lenski a mai stat cu noi vreo trei ani pentru a ne ajuta la temele pentru acas\u0103. \u00cen timpul domniei Mademoisellei, care era la noi din iarna lui 1905, a renun\u0163at s\u0103 se mai lupte cu intru\u015fii moscovi\u0163i, \u00centorc\u00e2ndu-se la Lusanne. Lenski se n\u0103scuse \u00cen s\u0103r\u0103cie \u015fi \u00cei pl\u0103cea s\u0103 aminteasc\u0103 tuturor c\u0103 \u00centre absolvirea gimnaziului din ora\u015ful lui natal de pe \u0163\u0103rmul M\u0103rii Negre \u015fi admiterea la universitatea din St. Petersburg, se \u00centre\u0163inuse singur ornament\u00e2nd pietre \u2013 care se g\u0103seau din abunden\u0163\u0103 pe \u0163\u0103rm \u2013 cu peisaje marine str\u0103lucitoare pe care le vindea ca presse-papiers. Avea o fa\u0163\u0103 roz, oval\u0103, gene scurte, ni\u015fte ochi ce p\u0103reau ciudat de despuia\u0163i \u00cen spatele unui pince-nez f\u0103r\u0103 rame \u015fi un cap ras alb\u0103strui. Am descoperit imediat trei lucruri despre el: era un profesor excelent; era lipsit de orice sim\u0163 al umorului \u015fi, spre deosebire de to\u0163i preceptorii anteriori, era o persoan\u0103 care avea nevoie de protec\u0163ia noastr\u0103. C\u00e2nd p\u0103rin\u0163ii no\u015ftri erau acas\u0103, se sim\u0163ea \u00cen siguran\u0163\u0103, dar \u00cen absen\u0163a lor acest sentiment putea fi oric\u00e2nd spulberat de o ie\u015fire a m\u0103tu\u015filor noastre. Pentru ele, vehementele articole ale tatei \u00cempotriva pogromurilor \u015fi a altor practici guvernamentale nu erau dec\u00e2t capriciile unui aristocrat refractar \u015fi deseori le auzeam \u00cent\u00e2mpl\u0103tor coment\u00e2nd \u00cengrozite originea lui Lenski \u015fi \u201eexperien\u0163ele nebune\u015fti\u201c ale tatei. Dup\u0103 asemenea ocazii, eram oribil de grosolan cu ele \u015fi apoi v\u0103rsam lacrimi fierbin\u0163i, \u00cenchis \u00centr-un closet. Nu pentru c\u0103 \u00cemi pl\u0103cea Lenski \u00cen mod deosebit. Multe lucruri m\u0103 enervau la el: vocea seac\u0103, meticulozitatea exagerat\u0103, felul \u00cen care \u00ce\u015fi \u015ftergea mereu ochelarii cu o c\u00e2rp\u0103 special\u0103 sau \u00ce\u015fi ajusta unghiile cu un instrument special, modul lui de a vorbi, pedant de corect, \u015fi, poate mai presus de toate, excentricul lui obicei matinal de a se \u00cendrepta (se pare direct din pat, dar deja \u00cenc\u0103l\u0163at \u015fi \u00cembr\u0103cat \u00cen pantaloni cu bretele ro\u015fii at\u00e2rn\u00e2nd \u00cen spate \u015fi o ciudat\u0103 vest\u0103 ca un fel de plas\u0103 acoperindu-i pieptul p\u0103ros) spre cel mai apropiat robinet unde-\u015fi limita ablu\u0163iunile la o minu\u0163ioas\u0103 \u00cenmuiere cu ap\u0103 a fe\u0163ei roz, a craniului alb\u0103strui \u015fi a cefei grase, urmat\u0103 de o viguroas\u0103 suflare a nasului \u00cen stil rusesc, dup\u0103 care se \u00centorcea cu aceia\u015fi pa\u015fi hot\u0103r\u00e2\u0163i, dar de data asta miop \u015fi l\u0103s\u00e2nd stropi de ap\u0103 \u00cen urma lui, \u00cen dormitorul lui unde \u0163inea \u00centr-un loc secret trei prosoape sacrosante (printre altele, era at\u00e2t de brezgliv, \u00cen sensul rusesc intraductibil, \u00cenc\u00e2t se sp\u0103la pe m\u00e2ini ori de c\u00e2te ori atingea bancnote sau balustrade de sc\u0103ri). Se pl\u00e2ngea mamei c\u0103 Serghei \u015fi cu mine eram ni\u015fte mici str\u0103ini, ni\u015fte derbedei \u015fi ni\u015fte m\u0103sc\u0103rici, ni\u015fte snobi \u201ede o nep\u0103sare patologic\u0103\u201c, dup\u0103 cum se exprima el, fa\u0163\u0103 de Goncearov, Grigorovici, Korolenko, Staniukovici, Mamin-Sibiriak \u015fi al\u0163i indivizi \u00cengrozitor de politico\u015fi (comparabili cu \u201escriitorii regionali\u201c americani) ale c\u0103ror opere \u2013 sus\u0163inea el \u2013 \u201e\u00cei pasionau pe b\u0103ie\u0163ii normali\u201c. Spre obscura mea disperare, i-a sf\u0103tuit pe p\u0103rin\u0163ii mei s\u0103-i determine pe cei doi b\u0103ie\u0163i \u2013 cei trei copii mai mici nu intrau sub jurisdic\u0163ia lui \u2013 s\u0103 duc\u0103 o via\u0163\u0103 mai democratic\u0103, ceea ce a \u00censemnat, de pild\u0103, s\u0103 ne mut\u0103m la Berlin de la hotelul Adlon \u00centr-un apartament vast dintr-o pensiune sinistr\u0103 aflat\u0103 pe o str\u0103du\u0163\u0103 lipsit\u0103 de via\u0163\u0103 \u015fi s\u0103 \u00cenlocuim pardoseala acoperit\u0103 cu covoare a expresurilor interna\u0163ionale, cu pardoselile murdare \u015fi fumul st\u0103tut, de trabuc, din Schenellzug-urile care se cl\u0103tinau \u015fi miroseau a smoal\u0103. \u00cen ora\u015fele str\u0103ine, ca \u015fi \u00cen St. Petersburg, r\u0103m\u00e2nea \u00cencremenit \u00cen fa\u0163a magazinelor, minun\u00e2ndu-se de ni\u015fte produse care pe noi ne l\u0103sau total indiferen\u0163i. Era pe punctul de a se c\u0103s\u0103tori, nu avea alt\u0103 avere dec\u00e2t salariul \u015fi \u00ce\u015fi pl\u0103nuia viitoarea gospod\u0103rie cu cea mai mare grij\u0103 \u015fi seriozitate. Din c\u00e2nd \u00cen c\u00e2nd impulsuri pripite \u00cei dezechilibrau bugetul. Observ\u00e2nd \u00centr-o zi o bab\u0103 jegoas\u0103 c\u0103reia i se scurgeau ochii dup\u0103 o p\u0103l\u0103rie stacojie, cu pene, expus\u0103 \u00cen vitrina unei modiste, i-a cump\u0103rat-o \u015fi abia a putut s\u0103 scape apoi de femeie. Cu propriile lui achizi\u0163ii era extrem de circumspect. Fratele meu \u015fi cu mine ascultam r\u0103bd\u0103tori cum visa cu ochii deschi\u015fi, analiz\u00e2nd \u00cen detaliu fiecare col\u0163i\u015for al intimului, dar austerului apartament pe care \u00cel amenaja \u00cen g\u00e2nd pentru el \u015fi so\u0163ia lui. Uneori l\u0103sa fr\u00e2u liber imagina\u0163iei. Odat\u0103 i se fixase asupra unei lustre costisitoare de la \u201eAlexandre\u201c, un magazin din St. Petersburg cu un sortiment de bric-\u00e0-brac-uri burgheze destul de penibile. Nedorind s\u0103 se observe care era obiectul pe care \u015fi-l dorea, Lenski a spus c\u0103 ne duce s\u0103 vizit\u0103m magazinul numai dac\u0103 promitem c\u0103 vom fi cumin\u0163i \u015fi nu vom atrage \u00cen mod inutil aten\u0163ia asupra noastr\u0103, printr-o admira\u0163ie ostentativ\u0103. Lu\u00e2ndu-\u015fi tot felul de m\u0103suri de precau\u0163ie, ne-a dus sub o oribil\u0103 caracati\u0163\u0103 de bronz \u015fi singura indica\u0163ie c\u0103 acela era obiectul r\u00e2vnit a fost un oftat ce sugera un motan care toarce. Cu aceea\u015fi grij\u0103 \u2013 merg\u00e2nd \u00cen v\u00e2rful picioarelor \u015fi vorbind \u00cen \u015foapt\u0103 ca s\u0103 nu se trezeasc\u0103 monstrul soartei (care, p\u0103rea el convins, \u00cei purta personal pic\u0103) \u2013 ne-a prezentat logodnicei lui, o t\u00e2n\u0103r\u0103 gra\u0163ioas\u0103 cu ochi speria\u0163i de gazel\u0103 \u015fi r\u0103sp\u00e2ndind \u00cen jur parfumul violetelor proaspete prinse \u00cen voalul ei negru. \u00cemi amintesc c\u0103 am \u00cent\u00e2lnit-o chiar l\u00e2ng\u0103 o farmacie, \u00cen col\u0163ul dintre Postdamerstrasse \u015fi Privatstrasse, pe o str\u0103du\u0163\u0103 acoperit\u0103 cu frunze moarte, unde se afla pensiunea noastr\u0103, \u015fi ne-a \u00cendemnat s\u0103 \u0163inem secret, fa\u0163\u0103 de p\u0103rin\u0163ii, no\u015ftri prezen\u0163a miresei lui la Berlin, \u00cen timp ce un manechin din vitrina farmaciei efectua mi\u015fc\u0103rile b\u0103rbieritului \u015fi, tramvaiele treceau pe l\u00e2ng\u0103 noi \u015fi \u00cencepuse s\u0103 ning\u0103. \n3 Acum putem aborda tema principal\u0103 a acestui capitol. C\u00e2ndva, pe parcursul iernii urm\u0103toare, Lenski a n\u0103scocit groaznica idee de a prezenta o dat\u0103 la dou\u0103 duminici proiec\u0163ii educative cu Lanterna Magic\u0103, \u00cen casa noastr\u0103 din St. Petersburg. \u00ce\u015fi propunea s\u0103 ilustreze (\u201eabundent\u201c, cum spune el, ling\u00e2ndu-\u015fi buzele sub\u0163iri) lecturi instructive \u00cen fa\u0163a unui grup care \u2013 \u00ce\u015fi imagina el cu drag \u2013 va consta din b\u0103ie\u0163i \u015fi feti\u0163e vr\u0103ji\u0163i, \u00cemp\u0103rt\u0103\u015find o experien\u0163\u0103 memorabil\u0103. Se g\u00e2ndea c\u0103, pe l\u00e2ng\u0103 \u00cembog\u0103\u0163irea bagajului nostru de cuno\u015ftin\u0163e, aceasta ar putea contribui la transformarea mea \u015fi a fratelui meu \u00cen ni\u015fte mici lian\u0163i. Folosindu-ne ca nucleu, a adunat \u00cen jurul acestui miez ursuz mai multe straturi de recru\u0163i \u2013 veri\u015fori de aceea\u015fi v\u00e2rst\u0103 cu noi care \u00cent\u00e2mpl\u0103tor erau disponibili, diver\u015fi copii cu care ne \u00cent\u00e2lneam \u00cen fiecare iarn\u0103 la petreceri mai mult sau mai pu\u0163in plicticoase, c\u00e2\u0163iva colegi de \u015fcoal\u0103 (neobi\u015fnuit de t\u0103cu\u0163i \u2013 dar din p\u0103cate observau fiecare fleac) \u015fi copiii servitorilor. Dup\u0103 ce bl\u00e2nda \u015fi optimista mea mam\u0103 i-a dat m\u00e2n\u0103 liber\u0103, Lenski a \u00cenchiriat un aparat complicat \u015fi a angajat un student de la universitate, cu o figur\u0103 ab\u0103tut\u0103, pentru a-l manevra; acum \u00cen\u0163eleg c\u0103 generosul Lenski dorea, printre altele, s\u0103 ajute un prieten nevoia\u015f. N-am s\u0103 uit niciodat\u0103 prima lectur\u0103. Lenski alesese un poem narativ al lui Lermontov despre aventurile unui t\u00e2n\u0103r c\u0103lug\u0103r care \u00ce\u015fi p\u0103r\u0103sise locul de reculegere din Caucaz, pentru a hoin\u0103ri prin mun\u0163i. Ca de obicei, Lermontov combina \u00cen poemul lui formule prozaice cu minunate efecte estompate, de fata morgana. Era considerabil de lung \u015fi cele \u015fapte sute cincizeci de versuri destul de monotone au fost r\u0103sp\u00e2ndite de Lenski cu generozitate \u00cen numai patru pl\u0103ci fotografice (a cincea am spart-o eu din gre\u015feal\u0103 chiar \u00cenainte de reprezenta\u0163ie). Din considerente de protec\u0163ie contra incendiilor, fusese aleas\u0103 pentru proiec\u0163ie o veche camer\u0103 de copii \u00cen col\u0163ul c\u0103reia se afla un boiler ca o coloan\u0103, vopsit \u00centr-un maro-ar\u0103miu, \u015fi o cad\u0103 cu picioare palmate, acoperit\u0103 feciorelnic pentru aceast\u0103 ocazie. Perdelele bine trase de la fereastr\u0103 ne \u00cempiedicau s\u0103 vedem curtea de dedesubt, stivele de buturugi de mesteac\u0103n \u015fi zidurile galbene ale mohor\u00e2tei anexe unde se aflau grajdurile (o parte din care fusese transformat\u0103 \u00centr-un garaj pentru dou\u0103 ma\u015fini). De\u015fi fuseser\u0103 expulzate un vechi \u015fifonier \u015fi dou\u0103 cufere, aceast\u0103 odaie dosnic\u0103, deprimant\u0103, cu lanterna magic\u0103 la un cap\u0103t \u015fi \u015firurile de scaune dispuse de-a curmezi\u015ful, cu pernele \u015fi canapelele preg\u0103tite pentru dou\u0103zeci de spectatori (inclusiv logodnica lui Lenski \u015fi trei sau patru guvernante, f\u0103r\u0103 a le mai socoti pe ale noastre, Mademoiselle \u015fi Miss Greenwood) p\u0103rea aglomerat\u0103 \u015fi mirosea a aer \u00cenchis. \u00cen st\u00e2nga mea, una dintre veri\u015foarele cele mai neast\u00e2mp\u0103rate, o mic\u0103 blond\u0103 vaporoas\u0103 de vreo unsprezece ani, cu un p\u0103r lung ca Alice \u00cen \u0162ara Minunilor \u015fi un ten roz sidefiu, \u015fedea at\u00e2t de aproape, \u00cenc\u00e2t \u00cei sim\u0163eam fragilul os de la \u015fold frec\u00e2ndu-se de mine de fiecare dat\u0103 c\u00e2nd se foia pe scaun, juc\u00e2ndu-se cu o bucl\u0103 sau trec\u00e2ndu-\u015fi dosul palmei prin p\u0103rul parfumat sau pe la ceaf\u0103, sau lovindu-\u015fi genunchii unul de cel\u0103lalt, pe sub m\u0103tasea fo\u015fnitoare a furoului galben care sclipea prin dantela rochi\u0163ei. \u00cen dreapta, \u00cel aveam pe fiul valetului polonez al tatei, un b\u0103iat absolut nemi\u015fcat, \u00cembr\u0103cat \u00centr-un costum de marinar; sem\u0103na uluitor cu \u0163areviciul \u015fi printr-o \u015fi mai uluitoare coinciden\u0163\u0103, suferea de aceea\u015fi tragic\u0103 boal\u0103 \u2013 hemofilia \u2013 drept care, de mai multe ori pe an, o tr\u0103sur\u0103 a Cur\u0163ii Imperiale aducea la noi un celebru medic, \u015fi a\u015ftept\u00e2nd \u015fi tot a\u015ftept\u00e2nd \u00cen ninsoarea care c\u0103dea piezi\u015f \u015fi dac\u0103 \u00ce\u0163i alegeai cel mai mare dintre fulgii cenu\u015fii \u015fi \u00cel urm\u0103reai cu privirea \u00cen timp ce c\u0103dea (dincolo de geamul bovindo-ului prin care te uitai), puteai deslu\u015fi forma lui grosolan\u0103, neregulat\u0103 \u015fi oscila\u0163iile lui \u00cen zbor, f\u0103c\u00e2ndu-te s\u0103 te sim\u0163i \u015fi ame\u0163it, \u015fi posomor\u00e2t. Luminile se stingeau. Lenski se lansa \u00cen primele versuri: \nTimpul \u2013 nu-i mult de atunci; Locul \u2013 un punct \u00cen care se \u00cent\u00e2lnesc \u015fi curg \u00centr-o fr\u0103\u0163easc\u0103-mbr\u0103\u0163i\u015fare, frumoasele Agrava \u015fi Kurah; acolo chiar Se \u00cen\u0103l\u0163a un schit. \n\nSchitul cu cele dou\u0103 r\u00e2uri ap\u0103rea cuminte \u015fi r\u0103m\u00e2nea acolo, \u00centr-o sumbr\u0103 trans\u0103 (de-ar fi trecut peste el un torent s\u0103-l m\u0103ture de acolo!) pre\u0163 de vreo dou\u0103 sute de versuri, dup\u0103 care era \u00cenlocuit cu o fecioar\u0103 din Georgia sau cam a\u015fa ceva, duc\u00e2nd un urcior. C\u00e2nd operatorul extr\u0103gea o plac\u0103, imaginea disp\u0103rea de pe ecran cu un \u0163\u0103c\u0103nit specific, m\u0103rirea imaginii afect\u00e2nd nu numai scena \u00cenf\u0103\u0163i\u015fat\u0103, ci \u015fi viteza \u00cendep\u0103rt\u0103rii ei. Altminteri, nu prea era nimic magic. Ni se prezentau v\u00e2rfuri banale \u00cen locul mun\u0163ilor romantici ai lui Lermontov, care \nSe \u00cen\u0103l\u0163au \u00cen luminoase zori Precum altare fumeg\u00e2nde, \u015fi \u00cen timp ce t\u00e2n\u0103rul c\u0103lug\u0103r \u00cei povestea unui tovar\u0103\u015f de izolare lupta lui cu un leopard \u2013 \nO, aveam o \u00cenf\u0103\u0163i\u015fare crunt\u0103! Eu \u00censumi leopard, s\u0103lbatic \u015fi cutez\u0103tor, La fel de furios ca el, urlam ca el. \n\u2013 o miorl\u0103ial\u0103 \u00cen\u0103bu\u015fit\u0103 se auzea \u00cen spatele meu; s-ar putea s\u0103 fi venit dinspre t\u00e2n\u0103rul Rjevuski, cu care eram coleg la lec\u0163iile de dans, sau dinspre Alec Nitte, care \u00ce\u015fi va dob\u00e2ndi un oarecare renume, peste un an sau doi, pentru fenomene cu strigoi, sau dinspre unul din verii mei. Treptat, \u00cen timp ce glasul ascu\u0163it al lui Lenski recita mai departe, \u00cemi d\u0103deam seama c\u0103, cu c\u00e2teva excep\u0163ii \u2013 de pild\u0103, Samuel Rozov, un coleg de \u015fcoal\u0103 sensibil \u2013, auditoriul \u00ce\u015fi b\u0103tea joc pe ascuns de spectacol \u015fi c\u0103, dup\u0103 ce se va \u00cencheia, va trebui s\u0103 \u00cenfrunt diverse remarci jignitoare. M\u0103 trecea un fior de mil\u0103 \u00cengrozitoare pentru Lenski \u2013 pentru cutele umile de la baza capului ras, pentru vitejia lui, pentru mi\u015fc\u0103rile nervoase ale be\u0163iga\u015fului lui, deasupra c\u0103ruia \u2013 ca ni\u015fte pisoi care se joac\u0103 degaja\u0163i cu l\u0103bu\u0163ele \u2013 culorile alunecau uneori, c\u00e2nd \u00cel apropia prea mult de ecran. Spre sf\u00e2r\u015fit, monotonia \u015fedin\u0163ei devenea insuportabil\u0103; operatorul emo\u0163ionat nu mai g\u0103sea a patra plac\u0103, amestec\u00e2nd-o cu cele deja folosite \u015fi \u00cen timp ce Lenski a\u015ftepta r\u0103bd\u0103tor \u00cen \u00centuneric, c\u00e2\u0163iva spectatori \u00cencepeau s\u0103-\u015fi proiecteze umbrele negre ale m\u00e2inilor ridicate pe ecranul alb \u015fi speriat; dintr-odat\u0103, un b\u0103iat sprinten \u015fi neru\u015finat (poate c\u0103 eram totu\u015fi eu \u2013 domnul Hyde din doctorul Jekyll din mine?) reu\u015fea s\u0103-\u015fi proiecteze piciorul, ceea ce declan\u015fa bine\u00cen\u0163eles o competi\u0163ie zgomotoas\u0103. C\u00e2nd ultima plac\u0103 era g\u0103sit\u0103 \u015fi ap\u0103rea pe ecran, ea \u00cemi amintea de o c\u0103l\u0103torie din prima mea copil\u0103rie, prin lungul \u015fi \u00centunecatul Tunel St. Gothard, \u00cen care trenul nostru p\u0103trunsese \u00cen timpul unei vijelii, dar c\u00e2nd noi ie\u015fisem, aceasta se terminase, \u015fi \u00cen acel moment \nAlbastru, verde \u015fi portocaliu, uimi\u0163i De frumuse\u0163ea \u015fi norocul lor, Peste o st\u00e2nc\u0103 curcubeul s-a l\u0103sat \u015ei-a prins acolo o gazel\u0103 demn\u0103. \n\nTrebuie s\u0103 adaug c\u0103 \u00cen timpul acelei \u015fedin\u0163e de duminic\u0103 \u015fi a celor urm\u0103toare, mai aglomerate \u015fi mai oribile, m\u0103 urm\u0103reau ecourile unor pove\u015fti de familie pe care le auzisem. \u00cen primii ani ai deceniului al optulea, bunicul din partea mamei, Ivan Rukavi\u015fnikov, neg\u0103sind pentru fiii lui nici o \u015fcoal\u0103 particular\u0103 pe plac, \u00centemeiase o academie proprie, angaj\u00e2nd doisprezece dintre cei mai buni profesori disponibili \u015fi adun\u00e2nd dou\u0103zeci de b\u0103ie\u0163i pentru mai multe trimestre de \u00cenv\u0103\u0163\u0103m\u00e2nt gratuit, \u00cen s\u0103lile casei lui din St. Petersburg (Cheiul Amiralit\u0103\u0163ii, nr. 10). Ac\u0163iunea n-a fost \u00cencununat\u0103 de succes. Prietenii ai c\u0103ror fii voia s\u0103-i asocieze cu ai lui nu acceptau \u00centotdeauna, iar dintre b\u0103ie\u0163ii pe care-i recrutase, mul\u0163i s-au dovedit a nu fi la \u00cen\u0103l\u0163ime. Mi-am format o imagine ciudat de nepl\u0103cut\u0103 despre el, urm\u0103rindu-\u015fi cu \u00cenc\u0103p\u0103\u0163\u00e2nare scopul, cercet\u00e2nd \u015fcolile, cu ochii lui tri\u015fti \u015fi stranii, at\u00e2t de familiari mie din fotografii, c\u0103ut\u00e2nd b\u0103ie\u0163ii cei mai chipe\u015fi printre cei mai buni \u015fcolari. Se spune chiar c\u0103 ar fi pl\u0103tit p\u0103rin\u0163i nevoia\u015fi pentru a aduna colegi pentru cei doi fii ai lui. De\u015fi naivele reprezentan\u0163ii cu pl\u0103ci fotografice ale preceptorului nostru nu prea aveau leg\u0103tur\u0103 cu extravagan\u0163ele rukavi\u015fnikoviene, asocierea pe care am f\u0103cut-o \u00cen mintea mea \u00centre cele dou\u0103 ac\u0163iuni nu m-a ajutat s\u0103 accept modul \u00cen care Lenski se f\u0103cea de r\u00e2s \u015fi ne plictisea \u015fi, prin urmare, am fost fericit, c\u00e2nd, dup\u0103 \u00cenc\u0103 trei reprezenta\u0163ii (C\u0103l\u0103re\u0163ul de aram\u0103 de Pu\u015fkin; Don Quijote \u015fi Africa \u2013 T\u0103r\u00e2mul minunilor), mama a cedat rug\u0103min\u0163ilor mele fierbin\u0163i \u015fi s-a renun\u0163at la toat\u0103 povestea. Acum c\u00e2nd stau \u015fi m\u0103 g\u00e2ndesc, acele imagini ca ni\u015fte meduze, proiectate pe p\u00e2nza umed\u0103 a ecranului (se presupunea c\u0103 umezeala le d\u0103dea mai mult\u0103 str\u0103lucire), p\u0103reau vulgare \u015fi stridente, dar, pe de alt\u0103 parte, c\u00e2nd \u0163ineai \u00centre dou\u0103 degete \u015fi ridicai spre lumin\u0103 pl\u0103cile de sticl\u0103 ca atare, ele dezv\u0103luiau o lume minunat\u0103 \u2013 miniaturi str\u0103vezii, mici t\u0103r\u00e2muri de vis, minuscule lumi cu delicate nuan\u0163e luminoase! \u00cen anii urm\u0103tori, am redescoperit aceea\u015fi frumuse\u0163e precis\u0103 \u015fi t\u0103cut\u0103 pe fundul str\u0103lucitor al tubului magic al unui microscop. Pe sticla pl\u0103cu\u0163ei destinate proiec\u0163iei, dimensiunile unui peisaj erau reduse \u015fi acest lucru \u00ce\u015fi stimula imagina\u0163ia; sub microscop, organul unei insecte este m\u0103rit pentru a putea fi studiat la rece. Exist\u0103 \u2013 se pare \u2013 pe scara dimensional\u0103 a lumii, un fel de loc de \u00cent\u00e2lnire delicat \u00centre imagina\u0163ie \u015fi cunoa\u015ftere, un punct la care se ajunge mic\u015for\u00e2nd lucrurile mari \u015fi m\u0103rindu-le pe cele mici, un punct cu o valoare artistic\u0103 intrinsec\u0103. \n4 \u0162in\u00e2nd seama c\u00e2t de multilateral p\u0103rea Lenski \u015fi c\u00e2t de am\u0103nun\u0163it putea explica tot ce se referea la studiile noastre \u015fcolare, ve\u015fnicele lui tribula\u0163ii de la universitate ap\u0103reau oarecum surprinz\u0103toare. \u00cen cele din urm\u0103, cauza lor s-a dovedit a fi totala lui lips\u0103 de pricepere pentru problemele financiare \u015fi politice pe care se \u00cenc\u0103p\u0103\u0163\u00e2na s\u0103 le abordeze. \u00cemi amintesc \u00cen ce fierbere a fost c\u00e2nd a trebuit s\u0103 dea unul dintre cele mai importante examene de absolvire. Eram la fel de \u00cengrijorat ca el, \u015fi chiar \u00cen ajunul evenimentului a\u015fteptat, n-am putut rezista s\u0103 nu trag cu urechea la u\u015fa camerei, unde tata, la rug\u0103mintea insistent\u0103 a lui Lenski, a f\u0103cut cu el o recapitulare \u00cen particular, verific\u00e2ndu-i cuno\u015ftin\u0163ele despre Principiile de economie politic\u0103 ale lui Charles Gide. R\u0103sfoind paginile c\u0103r\u0163ii, tata \u00centreba, de pild\u0103: \u201eCe determin\u0103 valoarea?\u201c sau: \u201eCare sunt deosebirile dintre bancnote \u015fi banii de h\u00e2rtie?\u201c \u015fi Lenski \u00ce\u015fi dregea nervos glasul \u2013 apoi amu\u0163ea cu totul, de parc\u0103 \u015fi-ar fi dat duhul. Dup\u0103 un timp, \u00cenceta s\u0103 emit\u0103 chiar \u015fi acea scurt\u0103 \u015fi firav\u0103 tuse a lui \u015fi intervalele de t\u0103cere erau punctate doar de r\u0103p\u0103itul produs de degetele tatei pe mas\u0103 \u015fi o singur\u0103 dat\u0103, \u00centr-o izbucnire rapid\u0103 de repro\u015furi pline de speran\u0163e, victima a exclamat brusc: \u201e\u00centrebarea aceasta nu este \u00cen carte, domnule!\u201c \u2013 dar era. \u00cen cele din urm\u0103, tata a oftat, a \u00cenchis manualul, remarc\u00e2nd \u00cencet, dar clar: Golubcik (dragul meu) ai s\u0103 pici precis \u2013 nu \u015ftii absolut nimic\u201c. \u201eTrebuie s\u0103 v\u0103 contrazic\u201c, \u00cei replic\u0103 Lenski, cu o oarecare demnitate. St\u00e2nd \u00cen ma\u015fina noastr\u0103 \u0163eap\u0103n, de parc\u0103 era \u00cemp\u0103iat, Lenski a fost dus la universitate, a r\u0103mas acolo p\u00e2n\u0103 seara, s-a \u00centors cu sania printre n\u0103me\u0163i, prin viscol, \u015fi s-a urcat disperat \u015fi t\u0103cut \u00cen camera lui. Spre sf\u00e2r\u015fitul \u015federii lui la noi, s-a c\u0103s\u0103torit \u015fi a plecat \u00cen voiaj de nunt\u0103 \u00cen Caucaz, \u00cen mun\u0163ii lui Lermontov, \u015fi apoi s-a \u00centors s\u0103 mai petreac\u0103 o iarn\u0103 la noi. \u00cen absen\u0163a lui, \u00cen vara anului 1913, i-a luat locul un preceptor elve\u0163ian, Monsieur Noyer. Era un b\u0103rbat bine f\u0103cut, cu o musta\u0163\u0103 \u0163epoas\u0103 \u015fi ne citea Cyrano de Bergerac al lui Rostand, rostind cu savoare fiecare vers, modific\u00e2ndu-\u015fi timbrul vocii de la cel de flaut la cel de contrabas, conform personajelor pe care le imita. La tenis, c\u00e2nd servea mingea, st\u0103tea bine \u00cenfipt pe picioarele lui groase, \u00cendep\u0103rtate, pe linia de fund, \u00cembr\u0103cat \u00cen pantaloni de nanchin bo\u0163i\u0163i, mai \u00cendoindu-\u015fi brusc genunchii c\u00e2nd d\u0103dea mingii o lovitur\u0103 puternic\u0103, dar extrem de ineficient\u0103. C\u00e2nd Lenski ne-a p\u0103r\u0103sit definitiv, \u00cen prim\u0103vara anului 1914, ne-a fost adus un t\u00e2n\u0103r dintr-o provincie de pe Volga. Era un tip fermec\u0103tor, de familie bun\u0103, bun juc\u0103tor de tenis \u015fi excelent c\u0103l\u0103re\u0163; era foarte fericit c\u0103 se putea bizui pe asemenea talente, \u00centruc\u00e2t, la acea dat\u0103 t\u00e2rzie, nici fratele meu \u015fi nici eu nu prea mai aveam nevoie de ajutorul la \u00cenv\u0103\u0163\u0103tur\u0103 al acelui am\u0103r\u00e2t, promis p\u0103rin\u0163ilor mei de optimistul lui protector. Chiar \u00cen cursul primei noastre discu\u0163ii, m-a informat non\u015falant c\u0103 Dickens a scris Coliba unchiului Tom, ceea ce m-a f\u0103cut s\u0103 pun cu el un r\u0103m\u0103\u015fag de pe urma c\u0103ruia am c\u00e2\u015ftigat boxul lui. Dup\u0103 aceea evita s\u0103 se refere \u00cen prezen\u0163a mea la vreun personaj sau subiect literar. Era foarte s\u0103rac \u015fi uniforma lui decolorat\u0103 de universitate degaja un miros ciudat, de praf \u015fi de eter, nu tocmai nepl\u0103cut. Avea maniere alese, o fire bl\u00e2nd\u0103, un scris de neuitat, tot numai spini \u015fi \u0163epi (cum n-am mai v\u0103zut dec\u00e2t \u00cen scrisorile pe care le primeam, din p\u0103cate, uneori de la nebuni, \u00cencep\u00e2nd din anul de gra\u0163ie 1958) \u015fi de\u0163inea un fond nelimitat de povestiri obscene (cu care m\u0103 delecta sub rosa, cu glasul lui vis\u0103tor, catifelat, f\u0103r\u0103 a folosi absolut nici o expresie vulgar\u0103) despre amicii \u015fi \u201epuicu\u0163ele\u201c lui, dar \u015fi despre diverse rude de-ale noastre, \u015fi cu una dintre ele, o doamn\u0103 monden\u0103, aproape de dou\u0103 ori mai \u00cen v\u00e2rst\u0103 dec\u00e2t el, s-a c\u0103s\u0103torit cur\u00e2nd dup\u0103 aceea, pentru a sc\u0103pa de ea \u2013 \u00cen perioada carierei lui ulterioare \u00cen administra\u0163ia lui Lenin \u2013 expediind-o \u00centr-un lag\u0103r de munc\u0103, unde \u015fi-a aflat sf\u00e2r\u015fitul. Cu c\u00e2t m\u0103 g\u00e2ndesc mai mult la omul acela, cu at\u00e2t mai convins sunt c\u0103 era complet nebun. Lui Lenski nu i-am pierdut total urma. Pe baza unui \u00cemprumut de la socrul lui, a pornit, \u00cenc\u0103 de c\u00e2nd era la noi, o afacere fantezist\u0103 care se ocupa de achizi\u0163ionarea \u015fi exploatarea unor inven\u0163ii. N-ar fi frumos \u015fi nici cinstit din partea mea s\u0103 afirm c\u0103 le trecea pe numele lui; dar le adopta \u015fi vorbea despre ele cu o c\u0103ldur\u0103 \u015fi o tandre\u0163e care sugerau un fel de fireasc\u0103 paternitate \u2013 o atitudine sentimental\u0103 din partea lui, nesus\u0163inut\u0103 de fapte \u015fi nedovedit\u0103 ulterior frauduloas\u0103. \u00centr-o zi, ne-a invitat pe to\u0163i, m\u00e2ndru, s\u0103 test\u0103m cu ma\u015fina noastr\u0103 un nou tip de pavaj girat de el, alc\u0103tuit (din c\u00e2te pot deslu\u015fi din acea ciudat\u0103 lic\u0103rire prin perdeaua \u00centunecat\u0103 a timpului) dintr-o \u0163es\u0103tur\u0103 bizar\u0103 de dungi metalice. Rezultatul a fost o pan\u0103 de cauciuc. S-a consolat \u00cens\u0103 achizi\u0163ion\u00e2nd alt\u0103 noutate: proiectul unui obiect c\u0103ruia el \u00cei spunea \u201eelectroplan\u201c, care ar\u0103ta ca un vechi Bl\u00e9riot, dar avea \u2013 \u015fi citez din nou \u2013 un motor \u201evoltaic\u201c. A zburat numai \u00cen visurile lui \u2013 \u015fi ale mele. \u00cen perioada r\u0103zboiului, a lansat o miraculoas\u0103 hran\u0103 pentru cai sub forma unor turte, un fel de galettes (din care ciugulea \u015fi el \u015fi le oferea \u015fi prietenilor c\u00e2te o \u00cembuc\u0103tur\u0103), dar majoritatea cailor au r\u0103mas credincio\u015fi ov\u0103zului lor. A f\u0103cut trafic cu multe alte patente, toate fanteziste, \u015fi era \u00cengropat \u00cen datorii c\u00e2nd a mo\u015ftenit o mic\u0103 avere, \u00cen urma decesului socrului s\u0103u. Asta trebuie s\u0103 se fi \u00cent\u00e2mplat pe la \u00cenceputul anului 1918, pentru c\u0103 \u00cemi amintesc c\u0103 ne-a scris (eram pe atunci refugia\u0163i \u00cen regiunea Ialta) pentru a ne oferi bani \u015fi orice fel de ajutor. Banii mo\u015fteni\u0163i i-a investit prompt \u00centr-un parc de distrac\u0163ii de pe coasta r\u0103s\u0103ritean\u0103 a Crimeii \u015fi s-a zbuciumat teribil ca s\u0103 ob\u0163in\u0103 o orchestr\u0103 bun\u0103 \u015fi s\u0103 construiasc\u0103 un ring pentru patinaj, dintr-un lemn special, s\u0103 instaleze f\u00e2nt\u00e2ni \u015fi cascade iluminate cu becule\u0163e ro\u015fii \u015fi verzi. \u00cen 1919, au venit bol\u015fevicii, i-au stins lumini\u0163ele \u015fi Lenski a fugit \u00cen Fran\u0163a; ultima oar\u0103 c\u00e2nd am auzit de el era \u00cen anii dou\u0103zeci, c\u00e2nd se spunea c\u0103 \u00ce\u015fi c\u00e2\u015ftig\u0103 cu greu existen\u0163a pe Riviera, pict\u00e2nd peisaje pe scoici \u015fi pietre. Nu \u015ftiu \u2013 \u015fi prefer s\u0103 nu-mi imaginez \u2013 ce s-a \u00cent\u00e2mplat cu el \u00cen timpul invaziei naziste \u00cen Fran\u0163a. \u00cen ciuda c\u00e2torva dintre ciud\u0103\u0163eniile lui, Lenski era cu adev\u0103rat o fiin\u0163\u0103 omeneasc\u0103 foarte pur\u0103, foarte cumsecade, cu principii personale la fel de rigide ca gramatica lui \u015fi ale c\u0103rui \u00cenvior\u0103toare diktant\u00ce mi le amintesc cu pl\u0103cere: kolokololitei\u015fciki perekolotili v\u00cekarabkav\u00ce\u015fi\u015fa v\u00cehuholei, \u201eturn\u0103torii de clopote de biserici i-au m\u0103cel\u0103rit pe guzganii care se furi\u015faser\u0103 afar\u0103\u201c. Dup\u0103 mul\u0163i ani, la Muzeul de Istorie Natural\u0103 din New York, i-am reprodus aceast\u0103 fraz\u0103 care-\u0163i \u00cempletice\u015fte limba unui zoolog care m\u0103 \u00centrebase dac\u0103 limba rus\u0103 este at\u00e2t de grea pe c\u00e2t se spune. Ne-am re\u00cent\u00e2lnit peste c\u00e2teva luni \u015fi el a spus: \u201eS\u0103 \u015ftii c\u0103 m-am g\u00e2ndit mult la guzganii aceia moscovi\u0163i; de ce se spune c\u0103 s-au furi\u015fat afar\u0103? Hibernau, se ascundeau sau ce se \u00cent\u00e2mplase cu ei?\u201c. \n5 G\u00e2ndindu-m\u0103 la preceptorii mei succesivi, m\u0103 preocup\u0103 mai pu\u0163in ciudatele distonan\u0163e pe care le-au introdus \u00cen via\u0163a mea de copil, c\u00e2t mai ales stabilitatea esen\u0163ial\u0103 \u015fi plin\u0103tatea acelei vie\u0163i. Asist cu pl\u0103cere la suprema performan\u0163\u0103 a memoriei, m\u0103iestria cu care folose\u015fte ni\u015fte armonii naturale atunci c\u00e2nd adun\u0103 \u00cen l\u0103ca\u015ful ei tonalit\u0103\u0163ile suspendate \u015fi hoinare ale trecutului. \u00cemi place s\u0103-mi imaginez, pentru ca acele corzi discordante s\u0103-\u015fi \u00cencheie menirea \u015fi s\u0103 intre \u00cen consonan\u0163\u0103, ceva la fel de trainic, privind retrospectiv, ca acea mas\u0103 lung\u0103 pe care se servea la zilele de na\u015ftere \u015fi de onomastic\u0103, din timpul verii, o ciocolat\u0103 de dup\u0103-amiaz\u0103 \u00cen aer liber, a\u015fezat\u0103 la cap\u0103tul unei alei m\u0103rginite de mesteceni, tei \u015fi ar\u0163ari, pe acel loc neted pres\u0103rat cu nisip, din gr\u0103dina propriu-zis\u0103 care separa parcul de cas\u0103. Parc\u0103 v\u0103d fa\u0163a de mas\u0103 \u015fi chipurile oamenilor a\u015feza\u0163i acolo, contamin\u00e2ndu-se de anima\u0163ia jocului de lumini \u015fi umbre de sub fabulosul frunzi\u015f mi\u015fc\u0103tor, f\u0103r\u0103 \u00cendoial\u0103 exagerat\u0103 de aceea\u015fi predispozi\u0163ie spre o comemorare p\u0103tima\u015f\u0103, de permanent\u0103 revenire, care m\u0103 face \u00centotdeauna s\u0103 abordez acea mas\u0103 de osp\u0103\u0163 din exterior, din inima parcului \u2013 nu dinspre cas\u0103 \u2013 de parc\u0103, pentru a se \u00centoarce acolo, mintea ar fi sp\u0103sit\u0103 ca un fiu risipitor, gata s\u0103 le\u015fine de emo\u0163ie. Printr-o prism\u0103 tremur\u0103toare, deslu\u015fesc tr\u0103s\u0103turile unor rubedenii \u015fi ale unor cunoscu\u0163i, buze mute care se mi\u015fc\u0103 senine, vorbind \u00centr-un grai uitat. V\u0103d parc\u0103 aburul ciocolatei \u015fi t\u0103vile cu tarte de coac\u0103ze. Observ o libelul\u0103 care se rostogole\u015fte ca un mic elicopter, apoi aterizeaz\u0103 \u00cencet pe fa\u0163a de mas\u0103 \u015fi, de-a curmezi\u015ful mesei, un bra\u0163 gol de adolescent\u0103 \u00centins indolent pe toat\u0103 lungimea lui, cu venele turquoise de dedesubt \u00centoarse \u00cen sus, spre razele de soare solzoase, cu palma deschis\u0103, a\u015ftept\u00e2nd lene\u015f\u0103 ceva \u2013 poate sp\u0103rg\u0103torul de nuci. Pe locul unde st\u0103 preceptorul meu de atunci, imaginea este schimb\u0103toare, o succesiune de secven\u0163e care apar \u015fi dispar; pulsa\u0163ia g\u00e2ndurilor mele se \u00cemplete\u015fte cu cea a umbrelor \u015fi \u00cel transform\u0103 pe Ordo \u00cen Max, pe Max \u00cen Lenski \u015fi pe Lenski \u00cen \u00cenv\u0103\u0163\u0103torul satului, \u015fi tot acest p\u0103ienjeni\u015f de transform\u0103ri neclare se repet\u0103. \u015ei apoi, dintr-odat\u0103, tocmai c\u00e2nd \u00cen sf\u00e2r\u015fit culorile \u015fi contururile se stabilesc relu\u00e2ndu-\u015fi func\u0163iile \u2013 sur\u00e2z\u0103toare \u015fi frivole \u00cendeletniciri \u2013 cineva apas\u0103 pe un buton \u015fi un \u00centreg torent de sunete prinde via\u0163\u0103: glasuri ce vorbesc deodat\u0103, o nuc\u0103 spart\u0103, \u0163\u0103c\u0103nitul unui sp\u0103rg\u0103tor de nuci, dat apoi mai departe cu non\u015falan\u0163\u0103, treizeci de inimi omene\u015fti ce o \u00cen\u0103bu\u015fesc pe a mea cu b\u0103t\u0103ile lor regulate; fream\u0103tul \u015fi gemetele a o mie de copaci, armonia local\u0103 a gure\u015felor p\u0103s\u0103ri de var\u0103 \u015fi, peste r\u00e2u, dincolo de copacii ritmici, vacarmul haotic \u015fi entuziast produs de tinerii satului care se scald\u0103, ca un fundal sonor de aplauze furtunoase. \n", " 9 1 Am \u00cen fa\u0163\u0103 un dosar mare \u015fi jerpelit, legat \u00cen p\u00e2nz\u0103 neagr\u0103. \u00cen el sunt acte vechi, diplome, ciorne, jurnale, c\u0103r\u0163i de identitate, bilete scrise cu creionul \u015fi c\u00e2teva tip\u0103rituri, care s-au aflat \u00cen p\u0103strarea grijulie a mamei, la Praga, p\u00e2n\u0103 la moartea ei, survenit\u0103 acolo, dup\u0103 care, \u00centre 1939 \u015fi 1961, au trecut prin diverse vicisitudini. Cu ajutorul acestor documente \u015fi al propriilor mele amintiri, am alc\u0103tuit scurta biografie a tatei care urmeaz\u0103. Vladimir Dmitrievici Nabokov, jurist, publicist \u015fi politician, fiul lui Dmitri Nikolaevici Nabokov, ministru de Justi\u0163ie, \u015fi al baronesei Maria von Korff, s-a n\u0103scut la 20 iulie 1870 la \u0162arskoe Selo l\u00e2ng\u0103 St. Petersburg \u015fi a fost ucis de glontele unui asasin la 28 martie 1922, la Berlin. P\u00e2n\u0103 la v\u00e2rsta de treisprezece ani a fost instruit acas\u0103 de guvernante fran\u0163uzoaice \u015fi englezoaice \u015fi de preceptori ru\u015fi \u015fi germani; de la unul din ace\u015ftia din urm\u0103 a c\u0103p\u0103tat \u015fi mi-a transmis \u015fi mie acel passio et morbus aureliani. \u00cen toamna anului 1883, a \u00cenceput s\u0103 urmeze cursurile \u201egimnaziului\u201c (corespondent american al unei combina\u0163ii de \u201ehigh school\u201c cu \u201ejunior college\u201c, care se afla pe atunci pe strada Gagarin (probabil rebotezat\u0103 \u00cen anii dou\u0103zeci de m\u0103rgini\u0163ii sovietici). Era st\u0103p\u00e2nit de dorin\u0163a de a excela \u00cen toate. \u00centr-o sear\u0103 de iarn\u0103, pentru c\u0103 nu-\u015fi f\u0103cuse tema \u015fi prefera s\u0103 fac\u0103 o pneumonie dec\u00e2t s\u0103 se fac\u0103 de r\u00e2s la tabl\u0103, s-a expus unui ger polar, \u00cen speran\u0163a c\u0103 se va \u00cemboln\u0103vi la timp, st\u00e2nd \u00cen fa\u0163a ferestrei deschise, doar \u00cen c\u0103ma\u015f\u0103 de noapte (fereastra d\u0103dea spre Pia\u0163a Palatului \u015fi spre coloana ei lustruit\u0103 de razele lunii); a doua zi era \u00cenc\u0103 s\u0103n\u0103tos tun \u015fi \u00cent\u00e2mpl\u0103tor profesorul de care se temea a c\u0103zut pe nedrept la pat. La \u015faisprezece ani, \u00cen mai 1887, a terminat gimnaziul cu medalie de aur \u015fi a studiat apoi dreptul la Universitatea din St. Petersburg, pe care a absolvit-o \u00cen ianuarie 1891. \u015ei-a continuat studiile \u00cen Germania (\u00cen principal la Halle). Treizeci de ani mai t\u00e2rziu, un coleg de facultate, cu care f\u0103cuse o excursie cu bicicleta \u00cen P\u0103durea Neagr\u0103, i-a trimis mamei, r\u0103mas\u0103 v\u0103duv\u0103, cartea Madame Bovary, voulm pe care tata \u00cel avea cu el atunci \u015fi pe a c\u0103rui prim\u0103 pagin\u0103 scrisese: \u201ePerla f\u0103r\u0103 de pereche a literaturii franceze\u201c \u2013 o evaluare valabil\u0103 \u015fi ast\u0103zi. Pe 14 noiembrie (dat\u0103 celebrat\u0103 \u00cen fiecare an cu scrupulozitate \u00cen familia noastr\u0103 care respecta toate anivers\u0103rile) 1897, s-a c\u0103s\u0103torit cu Elena Ivanovna Rukavi\u015fnikov, fiica \u00cen v\u00e2rst\u0103 de dou\u0103zeci \u015fi unu de ani a unui vecin de la \u0163ar\u0103 \u015fi a avut cu ea \u015fase copii (primul era b\u0103iat \u015fi s-a n\u0103scut mort). \u00cen 1895, a fost numit membru junior al Camerei. Din 1896 p\u00e2n\u0103 \u00cen 1904, a \u0163inut conferin\u0163e despre dreptul penal la \u015ecoala Imperial\u0103 de Jurispruden\u0163\u0103 (Pravovedenie) din St. Petersburg. Membrii Parlamentului trebuia s\u0103 cear\u0103 permisiunea Ministerului Cur\u0163ii de Justi\u0163ie pentru orice ac\u0163iune public\u0103. Fire\u015fte c\u0103 tata n-a cerut aceast\u0103 permisiune c\u00e2nd a publicat \u00cen revista Pravo, celebrul articol \u201eBaia de s\u00e2nge de la Chi\u015fin\u0103u\u201c, \u00cen care condamna rolul jucat de poli\u0163ie \u00cen \u00cencurajarea pogromului de la Chi\u015fin\u0103u din 1903. Printr-un decret imperial i s-a luat titlul de demnitar \u00cen ianuarie 1905, dat\u0103 dup\u0103 care a retezat orice leg\u0103tur\u0103 cu Guvernul \u0163arist \u015fi s-a lansat ferm \u00cen politica antidespotic\u0103, continu\u00e2ndu-\u015fi \u00cen acela\u015fi timp dificila activitate juridic\u0103. Din 1905 p\u00e2n\u0103 \u00cen 1915 a fost pre\u015fedintele sec\u0163iei ruse a Asocia\u0163iei Interna\u0163ionale de Criminologie \u015fi la conferin\u0163ele \u0163inute \u00cen Olanda se amuza \u015fi uluia asisten\u0163a traduc\u00e2nd oral, c\u00e2nd era nevoie, discursurile din rus\u0103 \u015fi englez\u0103 \u00cen german\u0103 \u015fi francez\u0103 \u015fi viceversa. Se pronun\u0163a elocvent \u00cempotriva pedepsei capitale. \u00ce\u015fi respecta neab\u0103tut principiile \u00cen via\u0163a personal\u0103 \u015fi \u00cen chestiunile publice. La un banchet oficial din 1904 a refuzat s\u0103 bea \u00cen s\u0103n\u0103tatea \u0163arului. Se spune c\u0103 a dat cu non\u015falan\u0163\u0103 un anun\u0163 la ziar pentru a-\u015fi vinde uniforma de demnitar al Cur\u0163ii. Din 1906 p\u00e2n\u0103 \u00cen 1917, a fost al\u0103turi de I.V. Hessen \u015fi A.I. Kaminka, editorul unuia dintre pu\u0163inele cotidiene liberale din Rusia, Rech (Graiul), precum \u015fi al revistei de jurispruden\u0163\u0103, Pravo. Pe plan politic era \u201eKadet\u201c, adic\u0103 membru al K.D. (Konstitutionno-demokraticeskaia partia), rebotezat ulterior mai adecvat, Partidul Libert\u0103\u0163ii Poporului (partia Narodnoi Svobod\u00ce). Fiind \u00cenzestrat cu un ascu\u0163it sim\u0163 al umorului, ar fi fost extrem de m\u0103gulit de neputincioasa, dar r\u0103ut\u0103cioasa batjocorire a opiniilor \u015fi realiz\u0103rilor sale de c\u0103tre lexicografii sovietici \u00cen pu\u0163inele lor comentarii biografice cu privire la persoana sa. \u00cen 1906 a fost ales \u00cen Primul Parlament Rus (Pervaia Duma), o institu\u0163ie uman\u0103 \u015fi eroic\u0103, predominant liberal\u0103 (dar pe care publici\u015ftii ignoran\u0163i, infesta\u0163i de propaganda sovietic\u0103, o confund\u0103 deseori cu str\u0103vechile \u201edume ale boierilor\u201c!). Acolo a \u0163inut c\u00e2teva splendide discursuri cu repercusiuni la scar\u0103 na\u0163ional\u0103. C\u00e2nd dup\u0103 mai pu\u0163in de un an, \u0163arul a dizolvat Duma, c\u00e2\u0163iva dintre membrii ei, inclusiv tata, (care, dup\u0103 cum arat\u0103 o fotografie f\u0103cut\u0103 la Gara Finlanda, \u00ce\u015fi v\u00e2r\u00e2se biletul de tren sub panglica p\u0103l\u0103riei), au \u0163inut la Viborg o sesiune ilegal\u0103. \u00cen mai 1908, a \u00cenceput s\u0103-\u015fi isp\u0103\u015feasc\u0103 sentin\u0163a de trei luni \u00cenchisoare, ca o pedeaps\u0103 oarecum t\u00e2rzie pentru manifestul revolu\u0163ionar pe care el \u015fi grupul lui \u00cel scoseser\u0103 la Viborg. \u201eA g\u0103sit vreun fluture Egeria \u00cen vara asta?\u201c \u00centreba el \u00centr-unul din biletele secrete din \u00cenchisoare, care au fost transmise mamei mele printr-un paznic mituit \u015fi un prieten credincios. \u201eSpune-i c\u0103 \u00cen curtea \u00cenchisorii eu nu v\u0103d dec\u00e2t fluturi Brimstone \u015fi Cabbage White.\u201c Dup\u0103 eliberare, i s-a interzis s\u0103 participe la alegerile publice, dar (unul din paradoxurile obi\u015fnuite \u00cen timpul domniei \u0163arilor) avea libertatea s\u0103 lucreze la incisiva publica\u0163ie liberal\u0103 Rech, c\u0103reia \u00cei dedica aproape nou\u0103 ceasuri pe zi. \u00cen 1913, a fost amendat de Guvern cu simbolica sum\u0103 de o sut\u0103 de ruble (cam tot at\u00e2\u0163ia dolari de acum) pentru reportajul realizat la Kiev, unde dup\u0103 un proces furtunos, Beilis a fost g\u0103sit nevinovat de uciderea unui b\u0103ie\u0163el cre\u015ftin, \u00cen scopuri \u201erituale\u201c: justi\u0163ia \u015fi opinia public\u0103 \u00cenc\u0103 aveau uneori un cuv\u00e2nt de spus \u00cen vechea Rusie; \u015fi vor avea \u00cenc\u0103 cinci ani. A fost mobilizat cur\u00e2nd dup\u0103 declan\u015farea Primului R\u0103zboi Mondial \u015fi trimis pe front. \u00cen cele din urm\u0103, a fost ata\u015fat Comandamentului General din St. Petersburg. Etica militar\u0103 l-a \u00cempiedicat s\u0103 joace un rol activ \u00cen prima r\u0103bufnire a revolu\u0163iei liberale din martie 1917. \u00cenc\u0103 de la \u00cenceput, istoria pare s\u0103 fi avut grij\u0103 s\u0103-l priveze de \u015fansa deplin\u0103 de a-\u015fi manifesta marele talent de politician \u00centr-o republic\u0103 rus\u0103 de tip occidental. \u00cen 1917, \u00cen prima perioad\u0103 a Guvernului Provizoriu \u2013 adic\u0103 atunci c\u00e2nd Kade\u0163ii aveau \u00cenc\u0103 un rol activ \u2013 a ocupat \u00cen Consiliul de Mini\u015ftri func\u0163ia plin\u0103 de r\u0103spundere, dar discret\u0103, de secretar executiv. \u00cen iarna 1917-1918, a fost ales \u00cen Adunarea Constituant\u0103, pentru a fi \u00cens\u0103 arestat de energicii marinari bol\u015fevici dup\u0103 ce aceasta a fost dizolvat\u0103. Revolu\u0163ia din noiembrie intrase deja \u00cen etapa sa s\u00e2ngeroas\u0103, poli\u0163ia ei activa deja, dar \u00cen zilele acelea, haosul ordinelor \u015fi contraordinelor a fost uneori \u00cen avantajul nostru: tata a str\u0103b\u0103tut un coridor \u00centunecat, a v\u0103zut o u\u015f\u0103 deschis\u0103 la cap\u0103tul lui, a ie\u015fit \u00centr-o str\u0103du\u0163\u0103 l\u0103turalnic\u0103 \u015fi \u015fi-a croit drum p\u00e2n\u0103 \u00cen Crimeea cu un rucsac pe care i-a poruncit valetului lui, Osip, s\u0103 i-l aduc\u0103 \u00centr-un col\u0163 retras \u00cempreun\u0103 cu un pachet cu sandviciuri cu icre negre pe care bunul nostru buc\u0103tar, Nikolai Andreevici, \u00cel ad\u0103ugase din proprie ini\u0163iativ\u0103. De la mijlocul anului 1918 p\u00e2n\u0103 la \u00cenceputul lui 1919, \u00centr-o pauz\u0103 dintre dou\u0103 ocupa\u0163ii bol\u015fevice \u015fi \u00centr-un conflict permanent cu elementele zurbagii din armata lui Denikin, a fost ministru de Justi\u0163ie (\u201eal minimei justi\u0163ii\u201c obi\u015fnuia el s\u0103 spun\u0103 dezgustat), \u00centr-unul din guvernele regionale, cel din Crimeea. \u00cen 1919, a plecat \u00cen exil autoimpus, tr\u0103ind mai \u00cent\u00e2i la Londra, apoi la Berlin unde, \u00cen colaborare cu Hessen a scos cotidianul liberal al emigra\u0163iei, Rul (C\u00e2rma) p\u00e2n\u0103 la asasinarea lui \u00cen 1922 de c\u0103tre un t\u00e2lhar sinistru, pe care Hitler l-a numit \u00cen timpul celui de-al Doilea R\u0103zboi Mondial \u00cens\u0103rcinat cu problemele emigran\u0163ilor ru\u015fi. A scris mult, \u00cen principal pe teme de politic\u0103 \u015fi criminologie. Cuno\u015ftea \u00e0 fond proza \u015fi poezia mai multor \u0163\u0103ri, \u015ftia pe dinafar\u0103 sute de versuri (poe\u0163ii ru\u015fi prefera\u0163i erau Pu\u015fkin, Tiutcev \u015fi Fet \u2013 a publicat despre acesta din urm\u0103 un frumos eseu), era o autoritate \u00cen materie de Dickens \u015fi, pe l\u00e2ng\u0103 Flaubert, \u00cei pre\u0163uia \u00cen mod deosebit pe Stendhal, Balzac \u015fi Zola, trei mediocrit\u0103\u0163i detestabile din punctul meu de vedere. M\u0103rturisea c\u0103 pentru el crearea unei povestiri sau a unei poezii \u2013 a oric\u0103rei povestiri sau poezii \u2013 era un miracol la fel de greu de \u00cen\u0163eles ca fabricarea unei ma\u015fin\u0103rii electrice. Pe de alt\u0103 parte, scria f\u0103r\u0103 nici o dificultate despre chestiuni juridice \u015fi politice. Avea un stil corect, de\u015fi cam monoton, care ast\u0103zi, \u00cen ciuda metaforelor vechii lumi, rezultat al unei educa\u0163ii clasice \u015fi a cli\u015feelor grandilocvente ale gazet\u0103riei ruse \u2013 cel pu\u0163in a\u015fa sunau pentru auzul meu surmenat \u2013 \u00ce\u015fi p\u0103streaz\u0103 o atr\u0103g\u0103toare demnitate cenu\u015fie proprie, \u00centr-un extraordinar contrast (de parc\u0103 ar apar\u0163ine unei rubedenii mai b\u0103tr\u00e2ne \u015fi mai s\u0103race) cu vorbirea lui de zi cu zi, colorat\u0103, stranie, deseori poetic\u0103 \u015fi uneori vulgar\u0103. Ceea ce s-a p\u0103strat din ciornele unora dintre proclama\u0163iile lui (care \u00cencepeau cu \u201eGrajdane!\u201c, adic\u0103 \u201eCitoyens!\u201c) \u015fi ale editorialelor lui este a\u015fternut pe h\u00e2rtie cu un scris \u00cenclinat ca \u00cen caietele de \u015fcoal\u0103, frumos conturat, incredibil de regulat, aproape f\u0103r\u0103 corecturi, o func\u0163ie auxiliar\u0103 \u00cendeplinit\u0103 cu con\u015ftiinciozitate, de o puritate \u015fi o siguran\u0163\u0103 care mi se par amuzant de comparat cu propriul meu scris de furnic\u0103 \u015fi cu ciornele mele dezordonate, cu paginile masacrate de revizuiri \u015fi rescrieri \u015fi iar\u0103\u015fi alte revizuiri, chiar ale acestor r\u00e2nduri prin care m\u0103 c\u0103znesc de dou\u0103 ceasuri s\u0103 descriu ceea ce el nota cu scrisul lui impecabil \u00cen dou\u0103 minute. Ciornele lui erau copii corecte ale g\u00e2ndului imediat. \u00cen modul acesta a scris cu o u\u015furin\u0163\u0103 \u015fi o rapiditate fenomenale (st\u00e2nd incomod la un pupitru de copil \u00cen sala de clas\u0103 a unui palat lugubru) textul abdic\u0103rii marelui duce Mihail (urm\u0103torul succesor dup\u0103 ce \u0163arul renun\u0163ase la tronul lui \u015fi al fiului lui). Nu-i de mirare c\u0103 era \u00cen acela\u015fi timp \u015fi un vorbitor admirabil, un orator calm, \u201e\u00cen stil englezesc\u201c, evit\u00e2nd gestul cu care se tran\u015feaz\u0103 carnea \u015fi l\u0103tratul retoric al demagogului, dar, nici \u00cen aceast\u0103 privin\u0163\u0103, b\u00e2lb\u00e2it ridicol ce sunt atunci c\u00e2nd n-am \u00cen fa\u0163\u0103 o foaie dactilografiat\u0103, nu l-am mo\u015ftenit deloc. Abia de cur\u00e2nd am citit pentru prima dat\u0103 importanta sa Sbornik statei po ugolovnomu pravu, (o culegere de articole despre dreptul penal), publicat\u0103 \u00cen 1904 la St. Petersburg, din care am primit o copie rar\u0103, probabil unic\u0103 (aflat\u0103 anterior \u00cen posesia unui anume \u201eMihail Evgrafovici Hodunov\u201c, dup\u0103 cum este imprimat \u00cen tu\u015f violet pe prima pagin\u0103) de la un c\u0103l\u0103tor amabil, Andrew Field, care a cump\u0103rat-o dintr-un anticariat \u00cen timpul vizitei lui \u00cen Rusia, \u00cen 1961. Este un volum de 316 pagini care con\u0163ine nou\u0103sprezece lucr\u0103ri. \u00centr-una din acestea (\u201eCrime pasionale\u201c, scris\u0103 \u00cen 1902), tata discut\u0103, destul de profetic \u00centr-un sens oarecum bizar, cazuri (din Londra) de feti\u0163e aflate \u00e0 l\u2019\u00e2ge le plus tendre (vnejnei\u015fem vozraste), adic\u0103 de la opt la doisprezece ani, care erau sacrificate unor desfr\u00e2na\u0163i (\u201eslastoliubtsam\u201c). \u00cen acela\u015fi eseu manifest\u0103 o atitudine foarte liberal\u0103 \u015fi \u201emodern\u0103\u201c fa\u0163\u0103 de diverse practici anormale, printre altele, invent\u00e2nd un cuv\u00e2nt rusesc adecvat pentru \u201ehomosexual\u201c: ravnopol\u00cei. Ar fi imposibil s\u0103 consemn\u0103m efectiv miile de articole publicate de tata \u00cen diverse periodice ca Rech sau Pravo. \u00centr-un capitol ulterior m\u0103 refer la cartea sa de interes istoric, despre o vizit\u0103 semioficial\u0103 \u00cen Anglia \u00cen timpul r\u0103zboiului. C\u00e2teva din amintirile lui despre anii 1917-1919 au ap\u0103rut \u00cen Arhiv russkoi revoliu\u0163ii, publicat\u0103 de Hessen la Berlin. Pe 16 ianuarie 1920, a \u0163inut o conferin\u0163\u0103 la King\u2019s College din Londra, despre \u201eRegimul Sovietic \u015fi viitorul Rusiei\u201c care a fost publicat\u0103 dup\u0103 o s\u0103pt\u0103m\u00e2n\u0103 \u00cen suplimentul revistei The New Commonwealth nr. 15 (lipit\u0103 frumos \u00cen albumul mamei). \u00cen prim\u0103vara aceluia\u015fi an, am \u00cenv\u0103\u0163at-o aproape integral pe dinafar\u0103 c\u00e2nd m\u0103 preg\u0103team s\u0103 vorbesc \u00cempotriva bol\u015fevismului la o dezbatere sindical\u0103 de la Cambridge; (victoriosul) apologet a fost un ziarist de la The Manchester Guardian; i-am uitat numele, dar \u00cemi amintesc c\u0103 mi se uscase complet g\u00e2tul dup\u0103 ce am recitat ceea ce memorasem \u015fi c\u0103 acela a fost primul \u015fi ultimul meu discurs politic. Cu dou\u0103 luni \u00cenainte de moartea tatei, revista emigra\u0163iei. Teatr i jizn (Teatru \u015fi via\u0163\u0103) a \u00cenceput s\u0103 publice \u00cen foileton amintirile lui din copil\u0103rie (acum el \u015fi cu mine ne suprapunem pentru o perioad\u0103 mult prea scurt\u0103). G\u0103sesc acolo descrieri excelente ale teribilelor accese de furie ale pedantului lui profesor de latin\u0103 de la Al Treilea Gimnaziu, ca \u015fi a pasiunii foarte timpurii a tatei pentru oper\u0103, care a durat toat\u0103 via\u0163a: cred c\u0103 i-a ascultat practic pe to\u0163i c\u00e2nt\u0103re\u0163ii europeni de prim\u0103 m\u00e2n\u0103 dintre 1880 \u015fi 1922 \u015fi de\u015fi nu era capabil s\u0103 interpreteze aproape nimic (doar foarte solemn primele acorduri din uvertura la Ruslan) \u0163inea minte fiecare not\u0103 din operele lui preferate. Pe aceast\u0103 coard\u0103 vibrant\u0103, o gen\u0103 melodioas\u0103 care pe mine m-a evitat, se strecoar\u0103, prin tata, de la organistul Wolfgang Graun din secolul al \u015faisprezecelea p\u00e2n\u0103 la fiul meu. \n2 Aveam unsprezece ani c\u00e2nd tata a hot\u0103r\u00e2t c\u0103 \u00cenv\u0103\u0163\u0103tura pe care o primisem \u015fi \u00cenc\u0103 o primeam acas\u0103 trebuie s\u0103 fie \u00cen mod avantajos suplimentat\u0103 prin frecventarea \u015ecolii Teni\u015fev. Aceast\u0103 \u015fcoal\u0103, una dintre cele mai bune din St. Petersburg, era o institu\u0163ie relativ t\u00e2n\u0103r\u0103, mult mai modern\u0103 \u015fi mai liberal\u0103 dec\u00e2t gimnaziul obi\u015fnuit, categoria general\u0103 c\u0103reia \u00cei apar\u0163inea. Durata sa de studiu, const\u00e2nd din \u015faisprezece \u201esemestre\u201c (opt clase gimnaziale) ar fi aproximativ echivalente \u00cen Statele Unite cu ultimii \u015fase ani de \u015fcoal\u0103 plus primii doi ani de colegiu. C\u00e2nd m-am \u00censcris, \u00cen ianuarie 1911, m-am pomenit \u00cen \u201esemestrul\u201c al treilea sau la \u00cenceputul clasei a opta, conform sistemului american. Cursurile \u0163ineau de la cincisprezece septembrie p\u00e2n\u0103 la dou\u0103zeci \u015fi cinci mai, cu dou\u0103 \u00centreruperi: o pauz\u0103 de dou\u0103 s\u0103pt\u0103m\u00e2ni \u00centre semestre \u2013 pentru a face loc, ca s\u0103 zicem a\u015fa, imensului pom de Cr\u0103ciun care atingea cu steaua lui tavanul verde-pal al frumosului nostru salon \u2013 \u015fi o s\u0103pt\u0103m\u00e2n\u0103 de vacan\u0163\u0103 de Pa\u015fti, \u00cen timpul c\u0103reia micul dejun era \u00cenveselit de ou\u0103 \u00cencondeiate. \u00centruc\u00e2t z\u0103pada \u015fi gerul \u0163ineau din octombrie p\u00e2n\u0103 \u00cen aprilie, nu e de mirare c\u0103 tonalitatea amintirilor mele din \u015fcoal\u0103 este hibernal\u0103. C\u00e2nd Ivan \u00cent\u00e2i (care a disp\u0103rut \u00centr-o bun\u0103 zi) sau Ivan al doilea (care va apuca ziua c\u00e2nd \u00cel voi trimite cu mesaje romantice) venea s\u0103 m\u0103 trezeasc\u0103 pe la 8 diminea\u0163a, lumea exterioar\u0103 era \u00cenc\u0103 acoperit\u0103 cu gluga unei bezne maronii hiperboreene. Lumina electric\u0103 din dormitor avea o nuan\u0163\u0103 mohor\u00e2t\u0103, aspr\u0103, ca de icter, care-mi provoca usturimi la ochi. Proptindu-mi urechea care-mi zb\u00e2rn\u00e2ia pe m\u00e2n\u0103 \u015fi rezem\u00e2ndu-mi cotul pe pern\u0103, \u00cemi impuneam s\u0103-mi preg\u0103tesc cele zece pagini ale temei neterminate. Pe noptier\u0103, al\u0103turi de o veioz\u0103 masiv\u0103 cu dou\u0103 capete de lei din bronz, se afla un mic ceas neconven\u0163ional: un recipient \u00cenalt de cristal \u00cen care ni\u015fte lamele cu cifre negre, albe ca filde\u015ful \u015fi sem\u0103n\u00e2nd cu ni\u015fte pagini scrise, s\u0103ltau din dreapta \u00cen st\u00e2nga, fiecare oprindu-se pentru un minut a\u015fa cum \u00cenc\u0103 se mai opreau reclamele pe vechiul ecran de cinema. \u00cemi acordam zece minute ca s\u0103-mi \u00cenregistrez textul \u00cen memorie (ast\u0103zi mi-ar trebui dou\u0103 ore!) \u015fi \u2013 s\u0103 zicem \u2013 dou\u0103sprezece minute s\u0103 fac baie, s\u0103 m\u0103 \u00cembrac (cu ajutorul lui Ivan), s\u0103 fug jos ca s\u0103 dau pe g\u00e2t o cea\u015fc\u0103 de cacao c\u0103ldu\u0163\u0103 de pe suprafa\u0163a c\u0103reia pescuiam din mijloc un rotocol de pieli\u0163\u0103 cafenie bo\u0163it\u0103. Dimine\u0163ile erau aglomerate \u015fi activit\u0103\u0163i precum lec\u0163iile de box \u015fi de scrim\u0103 pe care mi le d\u0103dea un fran\u0163uz foarte elastic, Monsieur Loustalot, fost \u00centrerupte. Acesta venea totu\u015fi, aproape zilnic, ca s\u0103 fac\u0103 box sau scrim\u0103 cu tata. Eu d\u0103deam buzna, pe jum\u0103tate \u00cembr\u0103cat cu haina de blan\u0103, din salonul verde (unde mai r\u0103m\u00e2nea mult timp dup\u0103 Cr\u0103ciun miros de brad, cear\u0103 fierbinte \u015fi mandarine), \u00cen bibliotec\u0103, de unde se auzea un potpuriu de b\u0103t\u0103i din picioare \u015fi z\u0103ng\u0103neli. Acolo \u00cel g\u0103seam pe tata, un b\u0103rbat masiv, robust, p\u0103r\u00e2nd \u015fi mai masiv \u00cen treningul alb, atac\u00e2nd \u015fi par\u00e2nd, \u00cen timp ce agilul lui instructor exclama vioi Battez! Rompez! acompaniat de clinchetul s\u0103biilor. G\u00e2f\u00e2ind pu\u0163in, tata scotea masca de scrim\u0103 bombat\u0103 de pe fa\u0163a roz transpirat\u0103 pentru a m\u0103 s\u0103ruta \u015fi a-mi spune bun\u0103 diminea\u0163a. Locul acela era o combina\u0163ie pl\u0103cut\u0103 \u00centre erudi\u0163ie \u015fi sportivitate, \u00centre pielea cu care erau \u00cembr\u0103cate c\u0103r\u0163ile \u015fi pielea m\u0103nu\u015filor de box. De-a lungul pere\u0163ilor c\u0103ptu\u015fi\u0163i cu c\u0103r\u0163i se \u00cen\u015firuiau fotolii voluminoase. O complicat\u0103 instala\u0163ie, \u201emingea de box\u201c, achizi\u0163ionat\u0103 din Anglia \u2013 patru st\u00e2lpi din o\u0163el care sus\u0163ineau sc\u00e2ndura de care at\u00e2rna sacul pentru lovit, \u00cen form\u0103 de par\u0103 \u2013 sclipea \u00cen cap\u0103tul spa\u0163ioasei \u00cenc\u0103peri. Scopul acestui aparat, mai ales din cauza r\u0103p\u0103itului ca de mitralier\u0103 al sacului, a fost pus la \u00cendoial\u0103, dar explica\u0163ia oferit\u0103 \u00cen sil\u0103 de majordom i-a satisf\u0103cut pe cei c\u00e2\u0163iva lupt\u0103tori de strad\u0103 \u00cenarma\u0163i p\u00e2n\u0103-n din\u0163i care au intrat pe fereastr\u0103 \u00cen 1917. Dup\u0103 ce Revolu\u0163ia Sovietic\u0103 ne-a silit s\u0103 p\u0103r\u0103sim St. Petersburg-ul, biblioteca aceea s-a dezintegrat, dar bizare r\u0103m\u0103\u015fi\u0163e ale ei au ap\u0103rut mereu \u00cen str\u0103in\u0103tate. Dup\u0103 vreo doisprezece ani, la Berlin, am luat de pe un stand de c\u0103r\u0163i un asemenea obiect abandonat, cu ex libris-ul tatei. \u00centr-un mod adecvat situa\u0163iei, aceasta s-a dovedit a fi R\u0103zboiul lumilor de Wells. Dup\u0103 ce s-a mai scurs un deceniu, am descoperit \u00centr-o zi \u00cen Biblioteca Public\u0103 din New York, indexat\u0103 sub numele tatei, o copie a meticulosului catalog tip\u0103rit de el personal \u00cen perioada c\u00e2nd c\u0103r\u0163ile-fantom\u0103, \u00cenregistrate \u00cen el, \u00cenc\u0103 mai st\u0103teau proaspete \u015fi str\u0103lucitoare pe rafturile bibliotecii lui. \n3 Tata \u00ce\u015fi punea la loc masca \u015fi continua s\u0103 bat\u0103 din picioare \u015fi s\u0103 atace \u00cen timp ce eu ie\u015feam repede pe unde intrasem. Dup\u0103 c\u0103ldura din holul de la intrare, unde bu\u015ftenii trosneau \u00cen c\u0103minul mare, pl\u0103m\u00e2nii primeau \u015focul aerului \u00cenghe\u0163at de afar\u0103. M\u0103 uitam s\u0103 v\u0103d care dintre cele dou\u0103 ma\u015fini, Benz sau Wolseley, m\u0103 a\u015ftepta s\u0103 m\u0103 duc\u0103 la \u015fcoal\u0103. Prima, un automobil mare decapotabil, condus de Volkov, un \u015fofer bl\u00e2nd, cu fa\u0163\u0103 palid\u0103, era cea mai veche. Linia lui p\u0103rea \u00cen mod sigur aerodinamic\u0103 \u00cen compara\u0163ie cu cea a coup\u00e9-ului electric insipid, bont \u015fi silen\u0163ios, care-l precedase; dar c\u0103p\u0103tase, la r\u00e2ndul lui, o \u00cenf\u0103\u0163i\u015fare demodat\u0103, foarte greoaie, cu o capot\u0103 trist contractat\u0103, \u00cendat\u0103 ce limuzina englezeasc\u0103 neagr\u0103 \u015fi relativ lung\u0103 a venit s\u0103 \u00cempart\u0103 cu el garajul. Dac\u0103 mergeai cu ma\u015fina cea nou\u0103, \u00cencepeai ziua cu spor. Pirogov, al doilea \u015fofer, era un individ foarte scund \u015fi gr\u0103san, cu un ten ro\u015fcat care se asorta minunat cu culoarea bl\u0103nurilor pe care le purta peste costumul de catifea reiat\u0103 \u015fi jambierele maro-portocalii. C\u00e2nd vreun obstacol ivit \u00cen timpul mersului \u00cel silea s\u0103 fr\u00e2neze (ac\u0163iune pe care o efectua \u00centinz\u00e2ndu-se brusc, cu o elasticitate deosebit\u0103) sau c\u00e2nd \u00cel enervam \u00cencerc\u00e2nd s\u0103 comunic cu el prin tubul de vorbit h\u00e2r\u00e2itor \u015fi nu foarte eficient, ceafa lui groas\u0103 v\u0103zut\u0103 prin desp\u0103r\u0163itura de sticl\u0103 se f\u0103cea stacojie. El prefera sincer s\u0103 conduc\u0103 \u00cendr\u0103zne\u0163ul Opel decapotabil pe care l-am folosit la \u0163ar\u0103 \u00cen trei sau patru sezoane \u015fi atingea nou\u0103zeci de kilometri la or\u0103 (o vitez\u0103 uluitoare \u00cen 1912, dac\u0103 ne g\u00e2ndim c\u00e2t de mult a crescut viteza \u00cen zilele noastre): \u00centr-adev\u0103r, \u00cens\u0103\u015fi esen\u0163a libert\u0103\u0163ii din timpul verii \u2013 c\u00e2nd sc\u0103pam de \u015fcoal\u0103 \u015fi de ora\u015f \u2013 r\u0103m\u00e2ne asociat\u0103 \u00cen mintea mea cu uruitul bizar al motorului degajat prin toba de e\u015fapament pe \u015foseaua lung\u0103 \u015fi pustie. C\u00e2nd, \u00cen cel de-al doilea an al Primului R\u0103zboi Mondial, Pirogov a fost mobilizat, el a fost \u00cenlocuit cu \u0162iganov, un tip cu pielea m\u0103slinie \u015fi ochi s\u0103lbatici, fost campion de curse, care participase la diverse competi\u0163ii at\u00e2t \u00cen Rusia, c\u00e2t \u015fi \u00cen str\u0103in\u0103tate \u015fi \u00ce\u015fi rupsese c\u00e2teva coaste \u00centr-un grav accident \u00cen Belgia. Mai t\u00e2rziu, prin 1917, cur\u00e2nd dup\u0103 ce tata a demisionat din cabinetul lui Kerenski, \u0162iganov s-a hot\u0103r\u00e2t \u2013 \u00cen ciuda protestelor energice ale tatei \u2013 s\u0103 salveze puternicul Wolseley de la o posibil\u0103 confiscare, desf\u0103c\u00e2ndu-l \u00cen buc\u0103\u0163i \u015fi r\u0103sp\u00e2ndind piesele \u00cen ni\u015fte ascunz\u0103tori cunoscute doar de el. \u015ei mai t\u00e2rziu, \u00centr-o ap\u0103s\u0103toare \u015fi tragic\u0103 toamn\u0103, c\u00e2nd bol\u015fevicii luaser\u0103 puterea, unul din aghiotan\u0163ii lui Kerenski i-a cerut tatei o ma\u015fin\u0103 solid\u0103 pe care premierul s-o poat\u0103 folosi \u00cen caz c\u0103 ar fi fost silit s\u0103 plece \u00cen prip\u0103: dar b\u0103tr\u00e2nul \u015fi pl\u0103p\u00e2ndul nostru Benz nu era bun iar Wolseley-ul disp\u0103ruse \u00cen mod jenant, \u015fi p\u0103strez cu drag amintirea acestei solicit\u0103ri (recent negat\u0103 de eminentul meu prieten, dar \u00cen mod cert formulat\u0103 de aghiotantul s\u0103u) numai dintr-un punct de vedere compozi\u0163ional \u2013 din cauza amuzantului ecou tematic al rolului jucat de Christina von Korff \u00cen episodul Varennes din 1791. De\u015fi c\u0103derile abundente de z\u0103pad\u0103 erau mult mai obi\u015fnuite \u00cen St. Petersburg, dec\u00e2t \u2013 s\u0103 zicem \u2013 \u00cen jurul Boston-ului, cele c\u00e2teva automobile care circulau printre numeroasele s\u0103nii ale ora\u015fului \u00cenainte de Primul R\u0103zboi Mondial nu p\u0103reau s\u0103 intre niciodat\u0103 \u00cen oribilele dificult\u0103\u0163i \u00cen care intr\u0103 ma\u015finile moderne \u00centr-un minunat Cr\u0103ciun alb din New England. Multe for\u0163e str\u0103ine luaser\u0103 parte la construirea ora\u015fului. \u00ce\u0163i vine s\u0103 crezi c\u0103 s-a ajuns la aranjamentul z\u0103pezilor sale \u2013 n\u0103me\u0163i ordona\u0163i de-a lungul trotuarelor \u015fi o suprafa\u0163\u0103 neted\u0103 \u015fi solid\u0103 ce acoperea cu z\u0103pad\u0103 butucii de lemn octogonali ai pavajului \u2013 printr-o colaborare neortodox\u0103 dintre geometria str\u0103zilor \u015fi dinamica norilor de ninsoare. \u00cen orice caz, drumul cu ma\u015fina p\u00e2n\u0103 la \u015fcoal\u0103 nu dura niciodat\u0103 mai mult de un sfert de or\u0103. Casa noastr\u0103 se afla pe strada Morskaia la num\u0103rul 47. Apoi venea casa prin\u0163ului Oginski (la num\u0103rul 45), Ambasada italian\u0103 (la num\u0103rul 43), Ambasada german\u0103 (la num\u0103rul 41), \u015fi apoi vasta Pia\u0163\u0103 Maria, dup\u0103 care numerele caselor continuau s\u0103 descreasc\u0103. \u00cen partea de nord a pie\u0163ei era un mic parc public. \u00centr-unul din teii s\u0103i au fost g\u0103site \u00centr-o zi o ureche \u015fi un deget \u2013 r\u0103m\u0103\u015fi\u0163ele unui terorist, a c\u0103rui m\u00e2n\u0103 alunecase \u00cen timp ce preg\u0103tea un pache\u0163el mortal \u00cen camera lui din cel\u0103lalt cap\u0103t al pie\u0163ei. Aceia\u015fi copaci (ce alc\u0103tuiau un filigran de argint pe fundalul ce\u0163ei perlate pe care se profila domul de bronz al Catedralei Sf. Isaac) v\u0103zuser\u0103 \u015fi copii \u00cempu\u015fca\u0163i la \u00cent\u00e2mplare pe crengile pe care se c\u0103\u0163\u0103raser\u0103 \u00cen \u00cencercarea zadarnic\u0103 de a sc\u0103pa de jandarmii c\u0103lare care au \u00cen\u0103bu\u015fit Prima Revolu\u0163ie (1905-1906). Multe asemenea povestioare erau legate de pie\u0163ele \u015fi str\u0103zile St. Petersburgului. Dup\u0103 ce ajungeai pe bulevardul Nevski, mergeai pe el o lung\u0103 bucat\u0103 de drum, pe parcursul c\u0103reia era o pl\u0103cere s\u0103 dep\u0103\u015fe\u015fti f\u0103r\u0103 nici un efort un gardian \u00cenf\u0103\u015furat \u00cen manta, \u00cen sania lui u\u015foar\u0103 tras\u0103 de o pereche de arm\u0103sari negri care forn\u0103iau gonind pe sub re\u0163eaua de s\u00e2rm\u0103 albastr\u0103 str\u0103lucitoare ce ocrotea fa\u0163a pasagerului de buc\u0103\u0163ile de z\u0103pad\u0103. Pe st\u00e2nga, o strad\u0103 cu un nume frumos \u2013 Karavanaia (Strada Caravanelor) \u2013 te ducea prin fa\u0163a unui magazin de juc\u0103rii de neuitat. Apoi venea Circul Cinizelli (celebru pentru luptele sale corp la corp). \u00cen sf\u00e2r\u015fit, dup\u0103 ce traversai un canal acoperit cu ghea\u0163\u0103, ajungeai la por\u0163ile \u015ecolii Teni\u015fev de pe strada Mohovaia (Strada lui Moise). \n4 Apar\u0163in\u00e2nd prin propria voin\u0163\u0103 marii intelectualit\u0103\u0163i f\u0103r\u0103 de clas\u0103 a Rusiei, tata a considerat c\u0103 trebuie s\u0103 urmez o \u015fcoal\u0103 cunoscut\u0103 pentru principiile ei democratice, pentru politica ei nediscriminatorie \u00cen materie de rang, origine social\u0103 \u015fi credin\u0163\u0103 \u015fi pentru metodele ei moderne de \u00cenv\u0103\u0163\u0103m\u00e2nt. \u00cen afar\u0103 de asta, \u015ecoala Teni\u015fev nu se deosebea cu nimic de oricare alt\u0103 \u015fcoal\u0103 ca durat\u0103 sau spa\u0163iu. Ca \u00cen toate \u015fcolile, b\u0103ie\u0163ii \u00cei tolerau pe unii profesori \u015fi \u00cei detestau pe al\u0163ii \u015fi, la fel ca \u00cen toate \u015fcolile, se f\u0103cea permanent schimb de replici obscene \u015fi informa\u0163ii erotice. Fiind bun la jocuri, nu m-ar fi sc\u00e2rbit prea mult toat\u0103 treaba asta, dac\u0103 profesorii mei nu s-ar fi str\u0103duit at\u00e2t s\u0103-mi m\u00e2ntuiasc\u0103 sufletul. M\u0103 acuzau c\u0103 nu m\u0103 adaptez mediului \u00cenconjur\u0103tor; c\u0103 \u201ebravez\u201c (\u00cendeosebi pres\u0103r\u00e2nd tezele mele de rus\u0103 cu termeni engleze\u015fti \u015fi fran\u0163uze\u015fti, care \u00cemi veneau spontan \u00cen minte); c\u0103 m\u0103 bat cu pumnii str\u00e2n\u015fi, \u00cen loc s\u0103 folosesc lovitura cu partea interioar\u0103 a pumnului, ca o p\u0103lmuial\u0103, adoptat\u0103 de b\u0103t\u0103u\u015fii ru\u015fi. Dirigintele care nu prea se pricepea la jocuri, de\u015fi agrea virtu\u0163ile lor asociative, m\u0103 b\u0103nuia c\u0103 preferam s\u0103 fiu portar la fotbal, \u201e\u00cen loc s\u0103 alerg pe teren \u00cempreun\u0103 cu ceilal\u0163i juc\u0103tori\u201c. Un alt fapt care producea resentimente era c\u0103 veneam \u015fi plecam de la \u015fcoal\u0103 cu un automobil, \u00cen loc s\u0103 c\u0103l\u0103toresc cu tramvaiul sau cu tr\u0103sura, a\u015fa cum f\u0103ceau ceilal\u0163i b\u0103ie\u0163i, mici democra\u0163i buni. Un profesor mi-a sugerat, cu toat\u0103 fa\u0163a schimonosit\u0103 de o grimas\u0103 de dezgust, c\u0103 puteam m\u0103car s\u0103 cobor din automobil la c\u00e2teva intersec\u0163ii mai departe, pentru a-i scuti pe colegii mei de \u015fcoal\u0103 de vederea unui \u015fofer \u00cen livrea sco\u0163\u00e2ndu-\u015fi \u015fapca \u00cen fa\u0163a mea. Era ca \u015fi cum \u015fcoala \u00cemi permitea s\u0103 \u0163in de coad\u0103 un \u015fobolan mort, cu condi\u0163ia s\u0103 nu-l balansez pe sub nasurile oamenilor. Situa\u0163ia cea mai grav\u0103 a survenit din faptul c\u0103 \u00cenc\u0103 de atunci aveam o aversiune puternic\u0103 fa\u0163\u0103 de \u00censcrierea \u00cen orice fel de mi\u015fcare sau asocia\u0163ie. \u00cei \u00cenfuriam pe cei mai bl\u00e2nzi \u015fi mai bine inten\u0163iona\u0163i profesori ai mei prin refuzul de a participa la orice activitate de grup \u00cen afara programului \u015fcolar \u2013 societ\u0103\u0163i de dezbateri unde se desf\u0103\u015furau alegeri solemne de pre\u015fedin\u0163i \u015fi se citeau referate cu teme istorice, iar \u00cen clasele mai mari \u2013 adun\u0103ri mai ambi\u0163ioase pentru discutarea evenimentelor politice curente. Presiunea exercitat\u0103 constant asupra mea pentru a m\u0103 \u00cenrola \u00centr-un grup sau altul, n-a reu\u015fit s\u0103-mi \u00cenfr\u00e2ng\u0103 rezisten\u0163a, provoc\u00e2nd \u00cen schimb o stare de \u00cencordare pe care n-o puteau atenua to\u0163i cei care elogiau exemplul oferit de tata. Tata era, \u00centr-adev\u0103r, un om foarte activ, dar a\u015fa cum se \u00cent\u00e2mpl\u0103 deseori cu copiii unor ta\u0163i celebri, eu vedeam activit\u0103\u0163ile lui prin prisma mea, care descompunea \u00cen nenum\u0103rate culori \u00cenc\u00e2nt\u0103toare lumina destul de auster\u0103 pe care o z\u0103reau profesorii mei. Diversele lui preocup\u0103ri \u2013 criminologie, legisla\u0163ie, politic\u0103, activit\u0103\u0163i editoriale \u015fi filantropice \u2013 \u00cel obligau s\u0103 asiste la numeroase \u015fedin\u0163e de comitet care se \u0163ineau deseori la noi acas\u0103. Apropierea acestor \u015fedin\u0163e putea fi \u00centotdeauna dedus\u0103 dintr-un sunet specific care se auzea dinspre cap\u0103tul \u00cendep\u0103rtat al holului de la intrare, o \u00cenc\u0103pere mare, cu o rezonan\u0163\u0103 puternic\u0103. Acolo, \u00centr-un ungher de sub scara de marmur\u0103, \u015fevistarul nostru (portarul) ascu\u0163ea preocupat creioane c\u00e2nd eu m\u0103 \u00centorceam de la \u015fcoal\u0103. Folosea \u00cen acest scop o ma\u015fin\u0103rie demodat\u0103, voluminoas\u0103, cu o roti\u0163\u0103 zb\u00e2rn\u00e2itoare, a c\u0103rei manivel\u0103 o \u00cenv\u00e2rtea rapid cu o m\u00e2n\u0103, \u00cen timp ce cu cealalt\u0103 \u0163inea un creion introdus \u00centr-un orificiu lateral. Ani de zile el a reprezentat tipul cel mai banal de \u201eservitor credincios\u201c, dotat cu un umor \u015fi o \u00cen\u0163elepciune bizare, cu impresionantul lui obicei de a-\u015fi netezi musta\u0163a cu dou\u0103 degete, de la dreapta spre st\u00e2nga, degaj\u00e2nd permanent un miros de pe\u015fte pr\u0103jit: acesta provenea din misterioasa lui re\u015fedin\u0163\u0103 de la subsol, unde avea o nevast\u0103 obez\u0103 \u015fi doi gemeni \u2013 un elev de aceea\u015fi v\u00e2rst\u0103 cu mine \u015fi o micu\u0163\u0103 auror\u0103 \u00ceng\u0103lat\u0103, cu ochi alba\u015ftri sa\u015fii \u015fi bucle ar\u0103mii; dar cred c\u0103 pe bietul mo\u015f Ustin \u00cel enerva \u00cengrozitor corvoada ascu\u0163irii creioanelor \u2013 eu \u00cel \u00cen\u0163eleg perfect, \u00centruc\u00e2t nu scriu dec\u00e2t cu creioane foarte bine ascu\u0163ite, am \u00centotdeauna la \u00cendem\u00e2n\u0103 pahare cu m\u0103nunchiuri de B3 \u015fi \u00cenv\u00e2rt de o sut\u0103 de ori pe zi m\u00e2nerul instrumentului (fixat de marginea mesei) care acumuleaz\u0103 rapid \u00cen sert\u0103ra\u015ful lui o mul\u0163ime de resturi de creion maroniu-\u00cenchis. Ulterior s-a dovedit c\u0103 avea de mult leg\u0103turi cu poli\u0163ia secret\u0103 a \u0163arului \u2013 ni\u015fte novici, desigur, \u00cen compara\u0163ie cu oamenii lui Dzerjinski sau ai lui Iagoda, dar totu\u015fi destul de turbulen\u0163i. De pild\u0103, \u00cenc\u0103 din 1906, suspect\u00e2ndu-l pe tata c\u0103 organizeaz\u0103 \u00centruniri clandestine la Vira, poli\u0163ia s-a folosit de Ustin care s-a rugat \u00cen acest scop de tata, sub un pretext oarecare pe care nu mi-l amintesc, dar cu inten\u0163ia profund\u0103 de a spiona tot ce se petrecea, s\u0103-l ia cu el la \u0163ar\u0103 \u00cen vara aceea ca lacheu suplimentar, pe l\u00e2ng\u0103 ceilal\u0163i pe care-i avea (el fusese chelar \u00cen casa Rukavi\u015fnikov); \u015fi tot el, omniprezentul Ustin, a fost acela care, \u00cen iarna din 1917-1918, i-a condus eroic pe reprezentan\u0163ii victorio\u015filor sovietici \u00cen biroul tatei de la etajul al doilea \u015fi de acolo, prin salonul de muzic\u0103 \u015fi prin budoarul mamei, \u00cen camera din col\u0163ul dinspre sud-est, \u00cen care m-am n\u0103scut eu \u015fi la ni\u015fa din zid, la diademele cu sc\u00e2nteieri colorate, care constituiser\u0103 o recompens\u0103 adecvat\u0103 pentru fluturele Swallowtail pe care-l prinsese odat\u0103 pentru mine. \u00cen jur de ora opt seara, holul ad\u0103postea o gr\u0103mad\u0103 de mantale \u015fi galo\u015fi. \u00cen sala de \u015fedin\u0163e a comitetului, de l\u00e2ng\u0103 bibliotec\u0103, la o mas\u0103 lung\u0103 acoperit\u0103 cu postav (pe care fuseser\u0103 a\u015fezate acele creioane frumos ascu\u0163ite), tata \u015fi colegii lui se adunau pentru a discuta o anumit\u0103 etap\u0103 a opozi\u0163iei lor fa\u0163\u0103 de \u0163ar. Peste zumzetul de glasuri, o pendul\u0103 \u00cenalt\u0103 dintr-un col\u0163 \u00centunecat b\u0103tea ora ca la Westminster; \u015fi dincolo de sala de \u015fedin\u0163e erau profunzimi misterioase \u2013 magazii, o scar\u0103 \u00cen spiral\u0103, un fel de c\u0103mar\u0103 \u2013 unde v\u0103rul meu Iuri \u015fi cu mine ne opream, cu pistoalele trase, \u00cen drumul nostru spre Texas \u015fi unde, \u00centr-o noapte, poli\u0163ia a postat un spion gras, cu ochi urduro\u015fi, care a \u00cengenuncheat cu mult\u0103 cazn\u0103 \u00cen fa\u0163a bibliotecarei noastre, Liudmila Borisovna Grinberg, c\u00e2nd a fost descoperit. Dar cum Dumnezeu puteam eu s\u0103 discut toate acestea cu profesorii de \u015fcoal\u0103! \n5 Presa reac\u0163ionar\u0103 nu a \u00cencetat niciodat\u0103 s\u0103 atace partidul tatei \u015fi m\u0103 obi\u015fnuisem cu caricaturile mai mult sau mai pu\u0163in vulgare care ap\u0103reau din c\u00e2nd \u00cen c\u00e2nd \u2013 tata \u00cempreun\u0103 cu Miliukov oferind Sf\u00e2nta Rusie pe tav\u0103 Evreimii Mondiale \u015fi altele de acest gen. Dar \u00centr-o zi, parc\u0103 prin iarna anului 1911, cel mai puternic ziar de dreapta a folosit un gazetar dubios pentru a scrie un articol trivial con\u0163in\u00e2nd insinu\u0103ri pe care tata nu le putea trece cu vederea. \u00centruc\u00e2t binecunoscuta tic\u0103lo\u015fie a autorului articolului \u00cel introducea \u00cen categoria \u201ene-duelabililor\u201c (neduelesposobn\u00cei, dup\u0103 cum prevedea codul rusesc de duelare), tata l-a provocat pe mai pu\u0163in discreditatul redactor-\u015fef al ziarului \u00cen care ap\u0103ruse articolul. Duelul rusesc era o chestiune mult mai serioas\u0103 dec\u00e2t conven\u0163ionala versiune parizian\u0103. Redactorului-\u015fef i-au trebuit c\u00e2teva zile ca s\u0103 se hot\u0103rasc\u0103 dac\u0103 s\u0103 accepte sau nu provocarea la duel. \u00cen ultima din aceste zile, \u00centr-o luni, eu am plecat, ca de obicei, la \u015fcoal\u0103. Din cauz\u0103 c\u0103 nu citisem ziarele, nu \u015ftiam absolut nimic despre toat\u0103 povestea. La un moment dat \u00cen timpul zilei mi-am dat seama c\u0103 o revist\u0103 deschis\u0103 la o anumit\u0103 pagin\u0103 era trecut\u0103 din m\u00e2n\u0103 \u00cen m\u00e2n\u0103, \u00cen clas\u0103, produc\u00e2nd chicoteli. O manevr\u0103 bine sincronizat\u0103 m-a pus \u00cen posesia a ceea ce s-a dovedit a fi ultimul num\u0103r al unui s\u0103pt\u0103m\u00e2nal ieftin ce con\u0163inea o relatare senza\u0163ional\u0103 a provoc\u0103rii la duel lansate de tata, cu comentarii stupide asupra ofertei f\u0103cute de el adversarului, de a-\u015fi alege armele. Se f\u0103ceau aluzii ironice la faptul c\u0103 re\u00cenvia un vechi obicei feudal pe care-l criticase \u00cen scrierile lui. Se vorbea de asemenea foarte mult despre num\u0103rul servitorilor \u015fi al costumelor lui de haine. Am aflat c\u0103 \u00ce\u015fi alesese ca secund pe cumnatul lui, amiralul Kolomei\u0163ev, erou al r\u0103zboiului cu Japonia. \u00cen timpul b\u0103t\u0103liei de la Tsuchima, acest unchi al meu, ce de\u0163inea pe atunci gradul de c\u0103pitan, izbutise s\u0103-\u015fi aduc\u0103 vasul distrug\u0103tor l\u00e2ng\u0103 vasul-amiral \u00cen fl\u0103c\u0103ri \u015fi s\u0103-l salveze pe comandant. Dup\u0103 ore, am aflat c\u0103 revista apar\u0163inea unuia dintre cei mai buni prieteni ai mei. L-am acuzat c\u0103 m-a tr\u0103dat \u015fi m-a batjocorit. \u00cen b\u0103taia care a urmat, s-a pr\u0103v\u0103lit cu spatele pe o banc\u0103, prinz\u00e2ndu-\u015fi piciorul \u00centr-o \u00cembuc\u0103tur\u0103 a ei \u015fi fractur\u00e2ndu-\u015fi glezna. A z\u0103cut la pat o lun\u0103, dar a avut elegan\u0163a de a nu dezv\u0103lui fa\u0163\u0103 de familia lui \u015fi de profesorii no\u015ftri contribu\u0163ia mea la aceast\u0103 t\u0103r\u0103\u015fenie. Mustr\u0103rile de con\u015ftiin\u0163\u0103 care m-au cuprins v\u0103z\u00e2nd cum este cobor\u00e2t pe scar\u0103 s-au pierdut \u00cen sup\u0103rarea mea general\u0103. Dintr-un motiv sau altul, \u00cen ziua aceea n-a venit s\u0103 m\u0103 ia nici o ma\u015fin\u0103 \u015fi \u00cen timpul friguroasei, plictisitoarei \u015fi incredibil de lentei c\u0103l\u0103torii spre cas\u0103 \u00centr-o sanie \u00cenchiriat\u0103, am avut destul timp s\u0103 chibzuiesc. Mi-am dat seama de ce \u00cen ziua precedent\u0103 mama st\u0103tuse at\u00e2t de pu\u0163in timp cu mine \u015fi nu cobor\u00e2se la mas\u0103. Am \u00cen\u0163eles de asemenea de ce \u00cen ultimul timp tata fusese antrenat de Thernant, un ma\u00cetre d\u2019armes \u015fi mai bun dec\u00e2t Loustalot. Ce arm\u0103 va alege adversarul lui, m\u0103 tot \u00centrebam \u2013 sabia sau glontele? Sau alegerea fusese deja f\u0103cut\u0103? Am \u00cencercat s\u0103 transfer cu grij\u0103 imaginea \u00cendr\u0103git\u0103, familiar\u0103, extrem de vie a tatei la scrim\u0103, minus masca \u015fi costumul v\u0103tuit, pe terenul de duelare, \u00cen vreun hambar sau vreo \u015fcoal\u0103 de c\u0103l\u0103rie. I-am vizualizat pe el \u015fi pe adversarul lui, am\u00e2ndoi cu piepturile goale, cu pantaloni negri, b\u0103t\u00e2ndu-se furio\u015fi, mi\u015fc\u0103rile lor energice fiind marcate de acea ciudat\u0103 ne\u00cendem\u00e2nare pe care nici cei mai elegan\u0163i spadasini n-o pot evita \u00centr-o \u00cenfruntare real\u0103. Tabloul era at\u00e2t de resping\u0103tor, at\u00e2t de acut mi-am sim\u0163it inima b\u0103t\u00e2nd nebune\u015fte, prea plin\u0103 \u015fi despuiat\u0103, gata s\u0103 fie str\u0103puns\u0103, \u00cenc\u00e2t m-am pomenit sper\u00e2nd s\u0103 fie folosit\u0103 ceea ce \u00cen acel moment p\u0103rea o arm\u0103 mai abstract\u0103. Dar \u00cen cur\u00e2nd aveam s\u0103 m\u0103 afund \u00centr-o \u015fi mai ad\u00e2nc\u0103 disperare. \u00cen timp ce sania aluneca de-a lungul bulevardului Nevski, unde lumini estompate \u00cenotau \u00cen amurgul care se l\u0103sa, m-am g\u00e2ndit la Browning-ul negru \u015fi greu pe care tata \u00cel \u0163inea \u00cen sertarul de sus, din dreapta, al biroului. Cuno\u015fteam acel pistol la fel de bine ca pe toate celelalte obiecte aflate mai la vedere \u00cen camera lui de studiu; les objects d\u2019art din cristal sau piatr\u0103 cu vini\u015foare, la mod\u0103 pe atunci; sclipitoarele fotografii de familie; imensul Perugino aflat sub o lumin\u0103 bl\u00e2nd\u0103; uleiurile olandeze mici, str\u0103lucitoare ca mierea; \u015fi chiar deasupra biroului, portretul pastel, ca un abur trandafiriu, al mamei, pictat de Bakst: artistul \u00cei desenase fa\u0163a \u00cen trei sferturi, sco\u0163\u00e2ndu-i minunat \u00cen eviden\u0163\u0103 tr\u0103s\u0103turile delicate \u2013 bolta p\u0103rului cenu\u015fiu (\u00cenc\u0103run\u0163ise la dou\u0103zeci \u015fi ceva de ani), arcuirea pur\u0103 a frun\u0163ii, ochii alba\u015ftri \u015fi bl\u00e2nzi, gra\u0163ioasa linie a cefei. C\u00e2nd \u00cel \u00cendemnam pe birjarul ca o p\u0103pu\u015f\u0103 de c\u00e2rp\u0103 s\u0103 m\u00e2ne mai iute, el se apleca doar \u00centr-o parte cu o mi\u015fcare semicircular\u0103 special\u0103 a bra\u0163ului, ca pentru a face calul s\u0103 cread\u0103 c\u0103 va scoate imediat biciu\u015fca pe care o \u0163inea \u00cen car\u00e2mbul cizmei de p\u00e2sl\u0103 de pe piciorul drept \u015fi c\u0103 acest gest va fi suficient pentru ca mica m\u00e2r\u0163oag\u0103 jig\u0103rit\u0103 s\u0103-\u015fi manifeste la fel de vag inten\u0163ia de a m\u0103ri pasul ca \u015fi birjarul pe aceea de a scoate knuti\u015fko. \u00cen starea aproape halucinatorie pe care o crea c\u0103l\u0103toria noastr\u0103 \u00cenecat\u0103 \u00cen z\u0103pad\u0103, m-am b\u0103tut din nou \u00cen toate duelurile celebre at\u00e2t de bine cunoscute de orice b\u0103iat rus. L-am v\u0103zut pe Pu\u015fkin, r\u0103nit mortal de la primul foc, ridic\u00e2ndu-se \u00cen capul oaselor cu o \u00cenf\u0103\u0163i\u015fare cumplit\u0103 pentru a-\u015fi desc\u0103rca pistolul spre d\u2019Anth\u00e8s. L-am v\u0103zut pe Lermontov z\u00e2mbind c\u00e2nd l-a \u00cenfruntat pe Mart\u00cenov. L-am v\u0103zut pe solidul Sobinov \u00cen rolul lui Lenski pr\u0103v\u0103lindu-se \u015fi azv\u00e2rlindu-\u015fi pistolul spre orchestr\u0103. Nici un scriitor rus de un oarecare renume n-a pregetat s\u0103 descrie une recontre, o confruntare ostil\u0103, f\u0103\u0163i\u015f\u0103, \u00centotdeauna desigur de tipul clasicului duel \u00e0 volont\u00e9 (nu acel ridicol spectacol spate-\u00cen-spate-pa\u015fi-\u00centoarcere-pac-pac, cunoscut din filme \u015fi caricaturi). \u00cen perioade mai mult sau mai pu\u0163in recente, multe mor\u0163i tragice s-au produs pe terenul de duelare, victime fiind membrii multor familii de vaz\u0103. Sania mea aluneca \u00cencet-\u00cencet, ca prin vis, pe strada Morskaia \u015fi \u00cencet-\u00cencet, siluete vagi de dueli\u015fti \u00cenaintau unele spre celelalte, ocheau \u015fi tr\u0103geau cu pistolul \u2013 la ivirea zorilor, \u00cen poienile umede ale unor vechi mo\u015fii, pe terenuri de instruc\u0163ie militar\u0103 pustii sau pe c\u0103rarea acoperit\u0103 de z\u0103pad\u0103 dintre dou\u0103 \u015firuri de brazi. \u00cen spatele acestor imagini era totu\u015fi un abis emo\u0163ional foarte special pe care \u00cencercam disperat s\u0103-l ocolesc, ca s\u0103 nu izbucnesc \u00centr-un potop de lacrimi \u015fi acest abis era tandra prietenie care se \u00cempletea cu respectul pentru tat\u0103l meu; farmecul \u00cen\u0163elegerii noastre perfecte; partidele de la Wimbledon pe care le urm\u0103ream \u00cempreun\u0103, \u00cen ziarele londoneze; problemele de \u015fah pe care le rezolvam; iambii lui Pu\u015fkin care se rostogoleau victorio\u015fi de pe buzele lui, ori de c\u00e2te ori men\u0163ionam vreun poet minor al zilei. Rela\u0163ia noastr\u0103 era marcat\u0103 de acel schimb obi\u015fnuit de prostioare de-ale casei, cuvinte comic trunchiate, \u00cencerc\u0103ri de imita\u0163ii ale unor presupuse intona\u0163ii \u015fi toate acele glume intime care constituie codul secret al familiilor fericite. Cu toate acestea, era extrem de sever \u00cen materie de comportare \u015fi \u00cenclinat s\u0103 fac\u0103 remarci ustur\u0103toare c\u00e2nd se sup\u0103ra pe un copil sau un servitor, dar omenia lui \u00cenn\u0103scut\u0103 \u00cel \u00cempiedica s\u0103-l jigneasc\u0103 cu adev\u0103rat pe Osip c\u00e2nd \u00cel certa fiindc\u0103 nu preg\u0103tise c\u0103ma\u015fa care-i trebuia, la fel cum, \u015ftiind din experien\u0163a proprie c\u0103 orice b\u0103iat are m\u00e2ndria lui, asprimea mustr\u0103rilor lui se domolea, av\u00e2nd drept urmare o iertare brusc\u0103. Astfel, am fost mai mult nedumerit dec\u00e2t \u00cenc\u00e2ntat \u00centr-o zi, c\u00e2nd, afl\u00e2nd c\u0103 m-am t\u0103iat dinadins la picior, chiar deasupra genunchiului (mai am \u015fi acum o cicatrice) pentru a sc\u0103pa de o recitare la or\u0103, pe care n-o preg\u0103tisem, tata nu p\u0103rea \u00cen stare s\u0103 se \u00cenfurie cu adev\u0103rat; \u015fi recunosc\u00e2nd ulterior o \u00cent\u00e2mplare similar\u0103 \u00cen propria lui copil\u0103rie, am fost r\u0103spl\u0103tit c\u0103 nu ascunsesem adev\u0103rul. \u00cemi amintesc acea dup\u0103-amiaz\u0103 de var\u0103 (care \u00cenc\u0103 de atunci p\u0103rea s\u0103 se fi petrecut demult, de\u015fi nu trecuser\u0103 dec\u00e2t patru sau cinci ani), c\u00e2nd a n\u0103v\u0103lit \u00cen camera mea, mi-a \u00cen\u015ff\u0103cat plasa, a cobor\u00e2t \u00cen fug\u0103 treptele de la verand\u0103 \u2013 \u015fi s-a \u00centors imediat \u0163in\u00e2nd \u00centre dou\u0103 degete o magnific\u0103 femel\u0103 foarte rar\u0103 din specia Russian Poplar Admirable pe care o v\u0103zuse \u00cenc\u0103lzindu-se la soare pe o frunz\u0103 de plop tremur\u0103tor din balconul biroului s\u0103u. \u00cemi amintesc lungile noastre plimb\u0103ri cu bicicleta de-a lungul netedei \u015fosele spre Luga \u015fi eficien\u0163a cu care \u2013 \u00cembr\u0103cat cu pantaloni trei sferturi, cu hain\u0103 de tweed \u015fi \u015fapc\u0103 cadrilat\u0103, cu gleznele lui puternice \u2013 se urca pe bicicleta \u201eDux\u201c cu \u015fa \u00cenalt\u0103, pe care valetul i-o aducea la scara verandei, de parc\u0103 ar fi fost un arm\u0103sar. Examin\u00e2nd starea luciului ei, tata \u00ce\u015fi punea apoi m\u0103nu\u015file din piele de c\u0103prioar\u0103 \u015fi \u00cencerca sub privirile \u00cengrijorate ale lui Osip, dac\u0103 pneurile erau suficient de umflate. Apoi apuca ghidonul, punea piciorul st\u00e2ng pe o pl\u0103cu\u0163\u0103 metalic\u0103 ie\u015fit\u0103 \u00cen afar\u0103 pe partea din spate a cadrului, \u00cempingea cu piciorul drept, de cealalt\u0103 parte, roata din spate \u015fi dup\u0103 trei sau patru asemenea impulsuri (\u00centre timp bicicleta era pus\u0103 \u00cen mi\u015fcare) \u00ce\u015fi transfera piciorul drept pe pedal\u0103, \u00cel ridica pe st\u00e2ngul \u015fi se instala pe \u015fa. \u00cen sf\u00e2r\u015fit, am ajuns acas\u0103 \u015fi, imediat ce am intrat \u00cen vestibul, am auzit glasuri vesele, vorbind tare. Cu oportunitatea pe care o au coinciden\u0163ele din vis, unchiul meu, amiralul, cobora sc\u0103rile. De pe palierul de deasupra, acoperit cu un covor ro\u015fu, unde o grecoaic\u0103 f\u0103r\u0103 bra\u0163e prezida asupra unui vas din malahit pentru c\u0103r\u0163i de vizit\u0103, p\u0103rin\u0163ii mei \u00cenc\u0103 i se mai adresau \u015fi, \u00cen timp ce cobora, unchiul privi \u00cen sus r\u00e2z\u00e2nd \u015fi b\u0103t\u00e2nd \u00cen balustrad\u0103 cu m\u0103nu\u015file pe care le \u0163inea \u00cen m\u00e2n\u0103. Mi-am dat seama imediat c\u0103 nu avea loc nici un duel, c\u0103 provocarea fusese \u00cent\u00e2mpinat\u0103 cu scuze, c\u0103 totul era \u00cen regul\u0103. Am trecut \u00cen goan\u0103 pe l\u00e2ng\u0103 unchiul meu \u015fi am ajuns sus. Am v\u0103zut chipul senin, de fiecare zi, al mamei, dar nu m\u0103 puteam uita la tata. \u015ei atunci: inima mi s-a ridicat \u00cen piept ca valul pe care s-a ridicat vasul Buin\u00cei c\u00e2nd c\u0103pitanul lui l-a adus l\u00e2ng\u0103 vasul Suvorov \u00cen fl\u0103c\u0103ri \u015fi n-aveam batist\u0103 \u015fi vor trece zece ani p\u00e2n\u0103 la o anumit\u0103 noapte a anului 1922, c\u00e2nd, la o conferin\u0163\u0103 public\u0103 din Berlin, tata l-a ocrotit pe conferen\u0163iar (vechiul s\u0103u prieten, Miliukov) de gloan\u0163ele trase de doi fasci\u015fti ru\u015fi \u015fi, \u00cen timp ce l-a dobor\u00e2t energic pe unul dintre asasini, a fost \u00cempu\u015fcat mortal de cel\u0103lalt. Dar acel incident ulterior n-a aruncat nici o umbr\u0103 asupra str\u0103lucitoarei sc\u0103ri ale casei noastre din St. Petersburg; m\u00e2na mare \u015fi r\u0103coroas\u0103 a\u015fezat\u0103 pe capul meu n-a tremurat \u015fi liniile tactice ale unei dificile partide de \u015fah nu fuseser\u0103 \u00cenc\u0103 deranjate pe tabla de joc. \n", " 10 1 Romanele despre vestul s\u0103lbatic ale c\u0103pitanului Mayne Reid (1818-1883), traduse \u015fi simplificate, erau extrem de populare printre copiii ru\u015fi la \u00cenceputul acestui secol, mult timp dup\u0103 ce faima lui apusese \u00cen America. \u015etiind engleze\u015fte, am putut savura C\u0103l\u0103re\u0163ul f\u0103r\u0103 cap, \u00cen versiunea originar\u0103 neprescurtat\u0103. Doi prieteni schimb\u0103 \u00centre ei haine, p\u0103l\u0103rii, cai \u015fi \u00cen cele din urm\u0103 este ucis cine nu trebuie \u2013 acesta este filonul principal al complicatei sale intrigi. Edi\u0163ia pe care o aveam (probabil una britanic\u0103) a r\u0103mas \u00cen rafturile memoriei mele ca o carte rotofeie legat\u0103 \u00cen p\u00e2nz\u0103 ro\u015fie, ca un frontispiciu gri-apos, al c\u0103rei luciu fusese ocrotit, c\u00e2nd cartea era nou\u0103, de o foi\u0163\u0103 de h\u00e2rtie de m\u0103tase. V\u0103d foi\u0163a dezintegr\u00e2ndu-se \u2013 la \u00cenceput fiind prost \u00cendoit\u0103, apoi rupt\u0103 \u2013 dar frontispiciul \u00censu\u015fi, care f\u0103r\u0103 \u00cendoial\u0103 \u00cel \u00cenf\u0103\u0163i\u015fa pe nefericitul frate al Louisei Pointdexter (\u015fi probabil unul-doi coio\u0163i, dac\u0103 nu cumva confund cu \u00cempu\u015fc\u0103tura mortal\u0103, o alt\u0103 povestire de Mayne Reid), a fost at\u00e2t de mult timp expus imagina\u0163iei mele \u00cenfl\u0103c\u0103rate, \u00cenc\u00e2t acum s-a decolorat complet (fiind \u00cens\u0103 \u00cen mod miraculos \u00cenlocuit de realitate, dup\u0103 cum notam c\u00e2nd am tradus acest capitol \u00cen limba rus\u0103, \u00cen prim\u0103vara anului 1953, \u015fi anume, de priveli\u015ftea pe care am z\u0103rit-o de la o ferm\u0103 pe care tu \u015fi cu mine o \u00cenchiriasem \u00cen anul acela; un de\u015fert cu cactu\u015fi \u015fi flori de yucca, de unde se auzea \u00cen diminea\u0163a aceea \u0163ip\u0103tul t\u00e2nguitor al unei prepeli\u0163e \u2013 prepeli\u0163a Gambel, cred \u2013 cople\u015findu-m\u0103 cu un sentiment de \u00cempliniri \u015fi recompense nemeritate). Vom face acum cuno\u015ftin\u0163\u0103 cu v\u0103rul meu Iuri, un b\u0103iat sl\u0103bu\u0163 \u015fi palid, cu un cap rotund bine tuns \u015fi cu ochi cenu\u015fii lumino\u015fi. Fiu al unor p\u0103rin\u0163i divor\u0163a\u0163i, f\u0103r\u0103 vreun preceptor care s\u0103 se ocupe de el, un b\u0103iat f\u0103r\u0103 cas\u0103 la \u0163ar\u0103, Iuri se deosebea de mine \u00cen multe privin\u0163e. \u00ce\u015fi petrecea iernile la Var\u015fovia, la tat\u0103l lui, baronul Evghenii Rausch von Traunbenberg, guvernatorul militar al ora\u015fului, iar verile \u015fi le petrecea la Batovo sau Vira, c\u00e2nd nu era dus \u00cen str\u0103in\u0103tate de mama lui, excentrica mea m\u0103tu\u015f\u0103 Nina, \u00cen plicticoasele sta\u0163iuni balneare din Europa Central\u0103, unde f\u0103cea lungi plimb\u0103ri solitare, l\u0103s\u00e2ndu-l \u00cen grija curierilor \u015fi a cameristelor. La \u0163ar\u0103, Iuri se scula t\u00e2rziu \u015fi nu-l vedeam p\u00e2n\u0103 la masa de pr\u00e2nz, c\u00e2nd m\u0103 \u00centorceam acas\u0103, dup\u0103 patru, cinci ore de v\u00e2n\u0103toare de fluturi. \u00cenc\u0103 din prima copil\u0103rie a fost un b\u0103iat curajos, dar privea cu precau\u0163ie \u015fi sc\u00e2rb\u0103 \u201e\u015ftiin\u0163ele naturii\u201c, nu suporta s\u0103 ating\u0103 lucruri \u015ferpuitoare, nici amuzantele zv\u00e2rcoliri ale unei broscu\u0163e \u00cenchise \u00centr-un pumn, care-\u015fi croia drum \u00cen\u0103untrul lui ca un om, nici m\u00e2ng\u00e2ierea pl\u0103cut\u0103, r\u0103coroas\u0103, cu unduiri ritmice a unei omide ce \u0163i se urc\u0103 pe pielea goal\u0103. Colec\u0163iona sold\u0103\u0163ei din plumb vopsit \u2013 mie nu-mi spuneau nimic, dar el le deosebea uniformele, a\u015fa cum eu deosebeam diver\u015fi fluturi. Nu juca nici un joc cu mingea, nu era \u00cen stare s\u0103 arunce o piatr\u0103 ca lumea, nu \u015ftia s\u0103 \u00cenoate, dar nu mi-a spus asta niciodat\u0103 \u015fi \u00centr-o zi, c\u00e2nd \u00cencercam s\u0103 travers\u0103m r\u00e2ul pe o gr\u0103mad\u0103 de bu\u015fteni de pin care plutea \u00cen apropierea unei mori, era s\u0103 se \u00cenece c\u00e2nd un trunchi foarte alunecos a \u00cenceput s\u0103 se scufunde, \u00cenv\u00e2rtindu-se sub picioarele lui. Am devenit pentru prima oar\u0103 con\u015ftien\u0163i unul de cel\u0103lalt \u00cen ajunul Cr\u0103ciunului din 1904 (eu aveam cinci ani \u015fi jum\u0103tate, el, \u015fapte), \u00cen Wiesbaden: \u00cemi aduc aminte c\u0103 a ie\u015fit dintr-un magazin de suveniruri \u015fi a alergat spre mine cu un breloc, un minuscul pistol de argint, pe care era ner\u0103bd\u0103tor s\u0103 mi-l arate \u2013 \u015fi dintr-odat\u0103, s-a \u00centins pe trotuar, dar n-a pl\u00e2ns \u00cen timp ce se aduna de pe jos, neb\u0103g\u00e2nd \u00cen seam\u0103 genunchiul care-i s\u00e2ngera \u015fi \u0163in\u00e2nd \u00cenc\u0103 str\u00e2ns \u00cen m\u00e2n\u0103 minuscula arm\u0103. \u00cen vara lui 1909 sau 1910, m-a ini\u0163iat plin de entuziasm \u00cen posibilit\u0103\u0163ile dramatice ale c\u0103r\u0163ilor lui Mayne Reid. Le citise \u00cen rus\u0103 (fiind \u00cen toate privin\u0163ele, cu excep\u0163ia numelui de familie, mult mai rus dec\u00e2t mine) \u015fi, c\u00e2nd c\u0103uta un scenariu care s\u0103 poat\u0103 fi jucat, avea tendin\u0163a s\u0103 combine c\u0103r\u0163ile lui Fenimore Cooper cu propriile lui n\u0103scociri fantastice. Eu priveam jocurile noastre cu mai mult\u0103 deta\u015fare \u015fi \u00cencercam s\u0103 respect scenariul. Spectacolul se \u0163inea de obicei \u00cen parcul de la Batovo, unde aleile erau mai \u00centortocheate \u015fi mai \u00cen\u015fel\u0103toare dec\u00e2t cele de la Vira. \u00cen v\u00e2n\u0103toarea noastr\u0103 reciproc\u0103 de oameni foloseam pistoale cu arc care lansau cu o for\u0163\u0103 considerabil\u0103 be\u0163e lungi c\u00e2t ni\u015fte creioane (de pe ale c\u0103ror v\u00e2rfuri de alam\u0103 scosesem cu \u00cendem\u00e2nare micile ventuze protectoare). Mai t\u00e2rziu au ap\u0103rut diverse tipuri de pu\u015fti cu aer, care \u00cempro\u015fcau alice de cear\u0103 sau mici suli\u0163e cu ciucuri, av\u00e2nd consecin\u0163e neletale, dar deseori foarte dureroase. \u00cen 1912, impresionantul revolver \u00cembr\u0103cat \u00cen sidef, cu care venise Iuri, a fost confiscat \u015fi \u00cencuiat la loc sigur, cu mult calm, de preceptorul meu, Lenski, dar nu \u00cenainte ca noi s\u0103 fi spulberat un capac de cutie de pantofi (ca preludiu la adev\u0103rata \u0163int\u0103, un punct) pe care am \u0163intit-o pe r\u00e2nd la o distan\u0163\u0103 de gentlemani, pe o alee \u00cenverzit\u0103, unde se zvonea c\u0103 avusese loc un duel, demult de tot \u00cen negura timpului. \u00cen vara urm\u0103toare, a plecat \u00cen Elve\u0163ia cu mama lui \u2013 \u015fi cur\u00e2nd dup\u0103 moartea lui (\u00cen 1919), revizit\u00e2nd acela\u015fi hotel \u015fi c\u0103p\u0103t\u00e2nd acelea\u015fi camere ca acelea pe care le ocupaser\u0103 ei \u00cen acel iulie, ea \u015fi-a v\u00e2r\u00e2t m\u00e2na \u00cen scobitura unui fotoliu c\u0103ut\u00e2nd un ac de p\u0103r care-i c\u0103zuse acolo \u015fi a scos la iveal\u0103 un micu\u0163 cuirasier, f\u0103r\u0103 cal, dar str\u00e2ng\u00e2nd \u00cenc\u0103 \u00centre picioarele lui cr\u0103c\u0103nate un cal de lupt\u0103 invizibil. C\u00e2nd a sosit pentru o vizit\u0103 de o s\u0103pt\u0103m\u00e2n\u0103 \u00cen iunie 1914 (av\u00e2nd acum \u015faisprezece ani \u015fi jum\u0103tate fa\u0163\u0103 de cei cincisprezece ai mei, \u015fi diferen\u0163a \u00cencepea s\u0103 se observe), primul lucru pe care l-a f\u0103cut \u00cendat\u0103 ce ne-am aflat singuri \u00cen gr\u0103din\u0103, a fost s\u0103 scoat\u0103 degajat o \u0163igar\u0103 \u201eambrat\u0103\u201c dintr-o elegant\u0103 tabacher\u0103 de argint, invit\u00e2ndu-m\u0103 s\u0103 remarc pe partea interioar\u0103 aurit\u0103 formula 3 x 4 = 12, gravat\u0103 \u00cen amintirea celor trei nop\u0163i pe care le petrecuse, \u00cen sf\u00e2r\u015fit, cu contesa G. Acum era \u00cendr\u0103gostit de t\u00e2n\u0103ra so\u0163ie a unui b\u0103tr\u00e2n general din Helsingfors \u015fi de fiica unui c\u0103pitan din Gatcina. Am asistat cu un fel de disperare la fiecare nou\u0103 desf\u0103\u015furare a stilului lui de om de lume. \u201eDe unde pot s\u0103 dau c\u00e2teva telefoane intime?\u201c m-a \u00centrebat. L-am condus prin fa\u0163a celor cinci plopi \u015fi a vechii f\u00e2nt\u00e2ni secate (din care fusesem sco\u015fi cu fr\u00e2nghia de trei gr\u0103dinari speria\u0163i, doar cu doi ani \u00cen urm\u0103) spre un coridor din aripa servitorilor, unde se auzea gunguritul porumbeilor de pe un pervaz de fereastr\u0103 \u00cembietor \u015fi unde era ag\u0103\u0163at, pe peretele sc\u0103ldat \u00cen soare, cel mai \u00cendep\u0103rtat \u015fi mai vechi dintre telefoanele casei noastre de la \u0163ar\u0103, o ma\u015fin\u0103rie voluminoas\u0103 a c\u0103rei manivel\u0103 trebuia \u00cenv\u00e2rtit\u0103 viguros pentru a extrage din ea glasul stins al unei operatoare. Iuri era acum mai relaxat \u015fi mai sociabil dec\u00e2t v\u00e2n\u0103torul de mustangi de odinioar\u0103. A\u015fezat pe o mas\u0103 din sc\u00e2nduri de brad lipit\u0103 de perete \u015fi leg\u0103n\u00e2ndu-\u015fi picioarele lungi, a tr\u0103nc\u0103nit cu servitorii (ceea ce eu nu se cuvenea s\u0103 fac \u015fi nici nu \u015ftiam cum) \u2013 cu un valet b\u0103tr\u00e2n cu favori\u0163i, pe care nu-l v\u0103zusem niciodat\u0103 p\u00e2n\u0103 atunci \u015fi chicotind cu o feti\u015fcan\u0103 de la buc\u0103t\u0103rie, \u00cen timp ce eu remarcam abia atunci ceafa ei goal\u0103 \u015fi ochii \u00cendr\u0103zne\u0163i. Dup\u0103 ce Iuri \u015fi-a terminat cea de-a treia convorbire interurban\u0103 (am observat cu un amestec de u\u015furare \u015fi dezam\u0103gire c\u00e2t de groaznic\u0103 era franceza lui), ne-am dus pe jos p\u00e2n\u0103 la b\u0103c\u0103nia din sat, pe care altfel n-a\u015f fi visat niciodat\u0103 s-o vizitez, \u015fi \u00cen nici un caz s\u0103 mai \u015fi cump\u0103r o jum\u0103tate de kilogram de semin\u0163e v\u0103rgate de floarea-soarelui. \u00centorc\u00e2ndu-ne agale spre cas\u0103, printre fluturii de sf\u00e2r\u015fit de dup\u0103-amiaz\u0103 care se preg\u0103teau pentru noapte, am ron\u0163\u0103it \u015fi am scuipat, \u00cen timp ce el \u00cemi ar\u0103ta cum s\u0103 efectuez aceste opera\u0163ii ca pe band\u0103 rulant\u0103: desfaci s\u0103m\u00e2n\u0163a \u00centre din\u0163ii de pe partea dreapt\u0103, extragi miezul cu limba, scuipi cele dou\u0103 coji, deplasezi miezul neted spre molarii din st\u00e2nga \u015fi-l ron\u0163\u0103i acolo, \u00cen timp ce urm\u0103toarea s\u0103m\u00e2n\u0163\u0103, care \u00centre timp a fost deja despicat\u0103 \u00cen partea dreapt\u0103, este prelucrat\u0103 la r\u00e2ndul ei. Apropo de dreapta, a recunoscut c\u0103 este un \u201emonarhist\u201c convins (de natur\u0103 mai degrab\u0103 romantic\u0103 dec\u00e2t politic\u0103) depl\u00e2ng\u00e2nd apoi a\u015fa-zisele (\u015fi perfect abstractele) mele vederi \u201edemocratice\u201c. Mi-a recitat c\u00e2teva mostre din fluentul lui album de poezii, remarc\u00e2nd cu m\u00e2ndrie c\u0103 a fost felicitat de Dilanov-Tomski, un poet la mod\u0103 pe atunci (care avea o sl\u0103biciune pentru epigrafe italiene \u015fi titluri fragmentare precum \u201eC\u00e2ntece ale iubirii pierdute\u201c, \u201eUrne nocturne\u201c \u015fi a\u015fa mai departe, pentru \u015focanta rim\u0103 \u201elung\u0103\u201c vnemliu m\u00faze ia (\u201easculta\u0163i glasul muzei\u201c) \u015fi liubvi kont\u00fazia (\u201econtuzia dragostei\u201c), c\u0103rora eu le-am opus cea mai bun\u0103 (\u015fi \u00cenc\u0103 nefolosit\u0103) descoperire a mea: z\u00e1poved (porunc\u0103) cu pos\u00e1pivat (a adulmeca). Clocotea de furie la adresa lui Tolstoi fiindc\u0103 respingea arta r\u0103zboiului \u015fi \u00cel admira entuziasmat pe Prin\u0163ul Andrei Bolkonski \u2013 c\u0103ci tocmai descoperise R\u0103zboi \u015fi pace, pe care eu o citisem pentru prima oar\u0103 la unsprezece ani (la Berlin, pe un divan turcesc, \u00cen sumbrul nostru apartament rococo din Privatstrasse care d\u0103dea spre o gr\u0103din\u0103 din dos, \u00centunecoas\u0103 \u015fi umed\u0103, cu zade \u015fi gnomi, care au r\u0103mas pentru totdeauna \u00centre filele acelei c\u0103r\u0163i, ca o ilustrat\u0103 veche). M\u0103 v\u0103d dintr-odat\u0103 \u00cen uniforma unei \u015fcoli de instruc\u0163ie pentru ofi\u0163eri: mergem din nou agale spre sat, \u00cen 1916, \u015fi (precum Maurice Gerald \u015fi comandantul Henry Pointdexer) am schimbat hainele \u00centre noi \u2013 Iuri poart\u0103 pantalonii mei albi sport \u015fi cravata cu dungi. \u00cen scurtul r\u0103stimp de o s\u0103pt\u0103m\u00e2n\u0103 al \u015federii lui la noi \u00cen acel an, inventasem o ciudat\u0103 distrac\u0163ie pe care n-am descris-o nic\u0103ieri. \u00cen mijlocul unui mic teren circular de joac\u0103, \u00cen fundul gr\u0103dinii, exista un leag\u0103n \u00cenconjurat de iasomie. Am ajustat fr\u00e2nghiile \u00cen a\u015fa fel \u00cenc\u00e2t sc\u00e2ndura verde a leag\u0103nului s\u0103 poat\u0103 trece cu c\u00e2\u0163iva centimetri pe deasupra frun\u0163ii \u015fi nasului celui care st\u0103tea culcat pe spate pe nisipul de dedesubt. Unul din noi \u00cencepea reprezenta\u0163ia st\u00e2nd \u00cen picioare pe sc\u00e2ndur\u0103 \u015fi balans\u00e2ndu-se tot mai tare; cel\u0103lalt se \u00centindea pe jos cu capul pe un loc marcat \u015fi, de la o \u00cen\u0103l\u0163ime care p\u0103rea enorm\u0103, sc\u00e2ndura leag\u0103nului se balansa \u00cen vitez\u0103 pe deasupra fe\u0163ei celui culcat pe nisip. Trei ani mai t\u00e2rziu, fiind ofi\u0163er de cavalerie \u00cen armata lui Denikin, Iuri a fost ucis \u00cen lupta \u00cempotriva Ro\u015filor, \u00cen nordul Crimeii. L-am v\u0103zut la Ialta, mort, cu toat\u0103 partea frontal\u0103 a craniului \u00cempins\u0103 \u00cen\u0103untru la impactul cu mai multe gloan\u0163e, care-l loviser\u0103 ca placa de fier a unui leag\u0103n monstruos, c\u00e2nd, dup\u0103 ce o luase \u00cenaintea deta\u015famentului lui, atacase singur, cu un curaj nes\u0103buit, un cuib de mitraliere ale Ro\u015filor. Astfel a fost domolit\u0103 setea care l-a m\u0103cinat toat\u0103 via\u0163a de a se comporta viteje\u015fte \u00cen b\u0103t\u0103lie, setea de acel ultim galop curajos cu pistolul preg\u0103tit sau cu sabia scoas\u0103 din teac\u0103. Dac\u0103 a\u015f fi fost \u00cen stare s\u0103-i scriu epitaful, a\u015f fi rezumat poate totul spun\u00e2nd \u2013 \u00cen cuvinte mai frumoase dec\u00e2t cele pe care le-am improvizat aici \u2013 c\u0103 toate sentimentele, toate g\u00e2ndurile lui Iuri erau dominate de un unic dar: un sim\u0163 al onoarei echivalent, din punct de vedere moral, cu o acut\u0103 absolut\u0103. \n2 Am recitit recent C\u0103l\u0103re\u0163ul f\u0103r\u0103 cap (\u00centr-o edi\u0163ie mohor\u00e2t\u0103, f\u0103r\u0103 ilustra\u0163ii). Are totu\u015fi virtu\u0163ile ei. G\u00e2ndi\u0163i-v\u0103, de pild\u0103, la barul acela dintr-un hotel texan cu pere\u0163i din b\u00e2rne, din anul de gra\u0163ie (cum ar spune c\u0103pitanul) 1850, cu barmanul de \u201esaloon\u201c \u00cen c\u0103ma\u015f\u0103 cu m\u00e2nec\u0103 scurt\u0103 \u2013 un filfizon de felul lui, de vreme ce c\u0103ma\u015fa avea un jabou \u201edin cea mai fin\u0103 p\u00e2nz\u0103 cu dantel\u0103\u201c. Sticlele colorate (printre care \u201etic\u0103ia bizar\u201c un ceas olandez) erau ca \u201eun curcubeu ce str\u0103lucea \u00cen spatele umerilor lui\u201c, ca \u201eo aureol\u0103 ce-i \u00cenconjura capul \u00cenfumurat\u201c. Ghea\u0163a, vinul \u015fi apa r\u00e2ului Monongahela treceau din pahar \u00cen pahar. Saloon-ul mirosea a mosc, absint \u015fi coaj\u0103 de l\u0103m\u00e2ie. Lumina l\u0103mpilor cu camfan scotea la iveal\u0103 asteriscurile \u00centunecate produse \u201ede expectora\u0163ie\u201c pe nisipul alb de pe pardoseal\u0103. \u00centr-un alt an de gra\u0163ie \u2013 \u015fi anume 1941 \u2013 am prins c\u00e2\u0163iva frumo\u015fi fluturi de noapte la lumina de neon a unei benzin\u0103rii dintre Dallas \u015fi Fort Worth. Tic\u0103losul ajunge dup\u0103 gratii \u2013 acel Cassius Cahloun din Mississippi care-\u015fi biciuia sclavii, ex-c\u0103pitan de voluntari, un b\u0103rbat chipe\u015f, fudul \u015fi ve\u015fnic \u00cencruntat. Dup\u0103 ce a b\u0103ut pentru ca \u201eAmerica s\u0103 fie a americanilor \u015fi s\u0103-i ia naiba pe to\u0163i intru\u015fii str\u0103ini \u2013 mai ales pe irlandezii d\u2026.d (eufemism care m-a nedumerit total c\u00e2nd am dat prima dat\u0103 de el: deceda\u0163i, detesta\u0163i?) s-a ciocnit inten\u0163ionat de Maurice V\u00e2n\u0103torul de mustangi (e\u015farf\u0103 stacojie, pantaloni de catifea ferfeni\u0163i\u0163i, s\u00e2nge fierbinte de irlandez), un t\u00e2n\u0103r geamba\u015f care era de fapt un baronet, Sir Maurice Gerald, dup\u0103 cum va descoperi emo\u0163ionat\u0103 mireasa lui, la sf\u00e2r\u015fitul c\u0103r\u0163ii. Asemenea emo\u0163ii false au constituit poate unul dintre motivele pentru care faima autorului de origine irlandez\u0103 a apus at\u00e2t de repede \u00cen \u0163ara lui adoptiv\u0103. Imediat dup\u0103 ciocnire, Maurice a efectuat mai multe ac\u0163iuni \u00cen ordinea urm\u0103toare: \u015fi-a depus paharul pe tejgheaua barului, \u015fi-a scos o batist\u0103 de m\u0103tase din buzunar, \u015fi-a \u015fters \u201emurd\u0103ria de whiskey\u201c de pe piep\u0163ii broda\u0163i ai c\u0103m\u0103\u015fii, a transferat batista din m\u00e2na dreapt\u0103 \u00cen cea st\u00e2ng\u0103, a luat paharul pe jum\u0103tate gol de pe tejghea, a \u00cempro\u015fcat cu con\u0163inutul care mai r\u0103m\u0103sese fa\u0163a lui Calhoun, \u015fi-a depus din nou calm paharul pe tejghea. Mai \u015ftiu \u015fi acum aceast\u0103 secven\u0163\u0103 pe dinafar\u0103, dup\u0103 ce am jucat scena de nenum\u0103rate ori, \u00cempreun\u0103 cu v\u0103rul meu. Duelul a avut loc acolo \u015fi atunci, \u00cen barul golit de oameni, cei doi b\u0103rba\u0163i folosind Colt-uri de \u015fase gloan\u0163e. \u00cen ciuda interesului meu fa\u0163\u0103 de lupt\u0103 (\u2026 am\u00e2ndoi au fost r\u0103ni\u0163i\u2026 s\u00e2ngele \u0163\u00e2\u015fnea pe toat\u0103 suprafa\u0163a pardoselii acoperite cu nisip), nu m-am putut ab\u0163ine s\u0103 nu p\u0103r\u0103sesc \u00cen imagina\u0163ia mea saloon-ul, ca s\u0103 m\u0103 amestec \u00cen mul\u0163imea t\u0103cut\u0103 adunat\u0103 \u00cen fa\u0163a hotelului pentru a deslu\u015fi (\u00cen \u201e\u00centunericul \u00cenmiresmat\u201c) anumite se\u00f1oritas \u201ecu o profesiune dubioas\u0103\u201c. Cu \u015fi mai mult\u0103 emo\u0163ie am citit despre Louise Pointdexer, frumoasa veri\u015foar\u0103 a lui Calhoun, fiica unui plantator de trestie de zah\u0103r, \u201ecel mai nobil \u015fi mai arogant din clasa lui social\u0103\u201c (de\u015fi pentru mine era un mister de ce trebuia un b\u0103tr\u00e2n care planta trestie de zah\u0103r s\u0103 fie nobil \u015fi arogant). Ea este \u00cenf\u0103\u0163i\u015fat\u0103 ca fiind prad\u0103 geloziei (sentiment pe care-l tr\u0103iam acut la ni\u015fte oribile petreceri c\u00e2nd Mara Rjevuski, o copil\u0103 palid\u0103 cu o fund\u0103 alb\u0103 de m\u0103tase prins\u0103 \u00cen p\u0103rul negru, \u00cenceta brusc \u015fi inexplicabil s\u0103 m\u0103 mai bage \u00cen seam\u0103), \u00cen timp ce st\u0103tea la marginea azoteei ei cu m\u00e2na alb\u0103 odihnindu-se pe corni\u015fa parapetului \u201e\u00cenc\u0103 umezit de roua nop\u0163ii\u201c, \u015fi s\u00e2nii ei gemeni coborau \u015fi urcau \u00cen ritmul respira\u0163iei ei iu\u0163i \u015fi spasmodice, s\u00e2nii ei gemeni, recitesc, coborau \u015fi se ridicau, iar lornieta ei era \u00cendreptat\u0103 spre\u2026 Am descoperit ulterior acea lorniet\u0103 la Madame Bovary, mai t\u00e2rziu a de\u0163inut-o Anna Karenina, \u015fi apoi a intrat \u00cen posesia Doamnei cu c\u0103\u0163elul a lui Cehov, dup\u0103 care ea a pierdut-o pe cheiul de la Ialta. C\u00e2nd o de\u0163inea Louise, ea era \u00cendreptat\u0103 spre umbrele pestri\u0163e de sub mesquites, unde c\u0103l\u0103re\u0163ul inimii ei purta o conversa\u0163ie nevinovat\u0103 cu fiica unui bogat haciendado, Do\u00f1a Isidora Covarubio de los Llanos (al c\u0103rei \u201ecap acoperit cu un p\u0103r bogat rivaliza cu coada unui arm\u0103sar s\u0103lbatic\u201c). \u201eAm avut privilegiul\u201c, i-a explicat mai t\u00e2rziu Maurice Louisei ca \u00centre c\u0103l\u0103re\u0163i, \u201es\u0103-i fiu de folos Do\u00f1ei Isidora, salv\u00e2nd-o odat\u0103 de ni\u015fte indieni necuviincio\u015fi\u201c. \u201eUn mic serviciu, \u00cei spui dumneata!\u201c exclam\u0103 t\u00e2n\u0103ra creol\u0103. \u201eUn b\u0103rbat care face at\u00e2tea pentru mine!\u2026\u201c \u201eTu ce-ai face pentru el?\u201c \u00centreb\u0103 Maurice ner\u0103bd\u0103tor. Pardieu! L-a\u015f iubi!\u201c \u201eAtunci mi-a\u015f da jum\u0103tate din via\u0163\u0103 ca s\u0103 te v\u0103d \u00cen m\u00e2inile Pisicii S\u0103lbatice \u015fi a tovar\u0103\u015filor lui be\u0163i \u2013 \u015fi cealalt\u0103 jum\u0103tate ca s\u0103 te salvez de primejdia asta.\u201c \u015ei \u00cen acest punct, bravul autor interpoleaz\u0103 o ciudat\u0103 confesiune: \u201eCea mai dulce s\u0103rutare pe care am primit-o \u00cen via\u0163a mea a fost c\u00e2nd o femeie \u2013 o f\u0103ptur\u0103 blond\u0103, pe terenul de v\u00e2n\u0103toare \u2013 s-a aplecat \u00cen \u015fa \u015fi m-a s\u0103rutat \u00cen timp ce \u015fedeam \u00cen \u015faua mea.\u201c S\u0103 consider\u0103m c\u0103 \u201e\u015fedeam\u201c confer\u0103 durat\u0103 \u015fi concrete\u0163e s\u0103rut\u0103rii pe care c\u0103pitanul \u201ea primit-o\u201c at\u00e2t de confortabil, dar nu puteam s\u0103 nu m\u0103 g\u00e2ndesc, chiar \u015fi la v\u00e2rsta de unsprezece ani, c\u0103 acest mod de a face dragoste \u00cen pozi\u0163ie de centauri era totu\u015fi \u00cengr\u0103dit de anumite limite. Mai mult de at\u00e2t, Iuri \u015fi cu mine cuno\u015fteam un b\u0103iat care \u00cencercase, dar calul fetei \u00cel \u00cempinsese pe al lui \u00centr-un \u015fan\u0163. Epuiza\u0163i de aventurile noastre din h\u0103\u0163i\u015f, st\u0103team tol\u0103ni\u0163i \u00cen iarb\u0103 \u015fi discutam despre femei. Inocen\u0163a noastr\u0103 mi se pare acum aproape monstruoas\u0103, v\u0103zut\u0103 \u00cen lumina diverselor \u201econfesiuni sexuale\u201c (care se g\u0103sesc \u00cen Havelock Ellis \u015fi la al\u0163ii) ale unor \u0163\u00e2nci care se \u00cemperecheaz\u0103 ca ni\u015fte nebuni. Mizeriile actului sexual ne erau necunoscute. Dac\u0103 s-ar fi \u00cent\u00e2mplat s\u0103 auzim de doi fl\u0103c\u0103i normali masturb\u00e2ndu-se ca ni\u015fte idio\u0163i unul \u00cen prezen\u0163a celuilalt (dup\u0103 cum se \u00cenf\u0103\u0163i\u015feaz\u0103 cu mult\u0103 \u00cen\u0163elegere, cu toate mirosurile aferente, \u00cen romanele americane moderne), numai ideea unui asemenea act ni s-ar fi p\u0103rut comic\u0103 \u015fi la fel de imposibil\u0103 ca \u015fi cum te-ai culca cu o femeie f\u0103r\u0103 membre. Idealul nostru era Regina Guinevere, Isolda, une belle dame nu prea nemiloas\u0103, nevasta unui alt b\u0103rbat, m\u00e2ndr\u0103 \u015fi docil\u0103, modern\u0103 \u015fi iute, cu glezne suple \u015fi m\u00e2ini sub\u0163iri. Feti\u0163ele cu \u015fosete \u015fi balerini cura\u0163i, cu care noi \u015fi al\u0163i b\u0103ietani ne \u00cent\u00e2lneam la lec\u0163iile de dans sau la petrecerile de Cr\u0103ciun, aveau tot farmecul, toate bomboanele \u015fi stelu\u0163ele din pomul de Cr\u0103ciun reflectate \u00cen irisul ochilor lor sc\u00e2nteietori \u015fi ele ne tachinau, ne priveau pe dup\u0103 um\u0103r, participau cu bucurie la visurile noastre vag festive, dar aceste nimfe apar\u0163ineau unei alte categorii de f\u0103pturi dec\u00e2t frumoasele adolescente \u015fi vampele cu p\u0103l\u0103rii mari dup\u0103 care t\u00e2njeam noi cu adev\u0103rat. Dup\u0103 ce m-a obligat s\u0103 pecetluiesc cu s\u00e2nge un jur\u0103m\u00e2nt de p\u0103strare a tainei, Iuri mi-a povestit despre doamna c\u0103s\u0103torit\u0103 din Var\u015fovia de care a fost \u00cendr\u0103gostit \u00cen secret la doisprezece sau treisprezece ani \u015fi cu care a f\u0103cut dragoste doi ani mai t\u00e2rziu. M\u0103 temeam c\u0103 prin compara\u0163ie ar fi p\u0103rut lipsit de interes s\u0103-i povestesc despre tovar\u0103\u015fele mele de joac\u0103 de la mare, dar nu mai \u0163in minte ce substitut am inventat pe m\u0103sura idilei lui. Totu\u015fi cam \u00cen aceea\u015fi perioad\u0103 mi-a ie\u015fit \u00cen cale o aventur\u0103 romantic\u0103 adev\u0103rat\u0103. Acum voi face un lucru foarte dificil, un fel de dublu salt mortal cu balans vel\u015f (b\u0103tr\u00e2nii acroba\u0163i \u015ftiu la ce m\u0103 refer) \u015fi, v\u0103 rog, s\u0103 p\u0103str\u0103m lini\u015fte perfect\u0103. \n3 \u00cen august 1910, fratele meu \u015fi cu mine eram la Bad Kissingen cu p\u0103rin\u0163ii \u015fi preceptorul nostru (Lenski); dup\u0103 aceea, tata \u015fi mama au c\u0103l\u0103torit la M\u00fcnchen \u015fi la Paris, \u00cenapoi la St. Petersburg \u015fi apoi la Berlin, unde noi, b\u0103ie\u0163ii, \u00cempreun\u0103 cu Lenski ne-am petrecut toamna \u015fi \u00cenceputul iernii, aranj\u00e2ndu-ne din\u0163ii. Un dentist american \u2013 Lowell sau Lowen, nu-mi amintesc exact numele lui \u2013 ne-a smuls c\u00e2\u0163iva din r\u0103d\u0103cini \u015fi ne-a legat al\u0163ii laolalt\u0103, desfigur\u00e2ndu-ne apoi cu aparate de \u00cendreptat dantura. \u015ei mai diabolice dec\u00e2t ac\u0163iunea parei de cauciuc care-\u0163i provoca dureri cumplite \u00cen cavit\u0103\u0163i erau tampoanele de vat\u0103 \u2013 nu suportam contactul uscat \u015fi sc\u00e2r\u0163\u00e2itul lor \u2013 care erau v\u00e2r\u00e2te \u00centre gingie \u015fi limb\u0103 pentru bunul mers al opera\u0163iei; pe geamul din fa\u0163a ochilor mei neputincio\u015fi se z\u0103rea o transparen\u0163\u0103, un peisaj marin mohor\u00e2t sau ni\u015fte struguri cenu\u015fii, tremur\u00e2nd din cauza reverbera\u0163iilor seci ale tramvaielor din dep\u0103rtare, sub un cer sec. \u201eIn den Zelten achtzen A\u201c \u2013 adresa aceasta danseaz\u0103 din nou ca un troheu \u00cen mintea mea, urmat\u0103 imediat de deplasarea f\u0103cut\u0103 \u00cen \u015foapt\u0103 \u00cen taxiul electric bej care ne ducea acolo. Ne a\u015fteptam la tot felul de compensa\u0163ii ca r\u0103splat\u0103 pentru suportarea acelor cumplite dimine\u0163i. Fratelui meu \u00cei pl\u0103cea muzeul figurilor de cear\u0103 de la Arcada de l\u00e2ng\u0103 Unter den Linden \u2013 grenadierii lui Friederich, Bonaparte convers\u00e2nd cu o mumie, t\u00e2n\u0103rul Liszt care compunea o rapsodie \u00cen somn \u015fi Marat care a murit \u00cenecat \u00cen s\u00e2nge; iar pentru mine (nu \u015ftiam pe atunci c\u0103 Marat fusese un lepidopterist pasionat), \u00centr-un col\u0163 al acelei Arcade se afla celebrul magazin de fluturi \u201eGruber\u201c, un paradis mirosind a camfor, situat la cap\u0103tul unei str\u0103zi abrupte \u015fi \u00cenguste pe care o urcam la fiecare dou\u0103 zile pentru a m\u0103 interesa dac\u0103 fuseser\u0103 \u00cen sf\u00e2r\u015fit achizi\u0163iona\u0163i pentru mine noul specimen Hairstreak al lui Champan sau recent redescoperitorul White al lui Mann. Am \u00cencercat s\u0103 juc\u0103m tenis pe un teren public; dar un v\u00e2nt de iarn\u0103 fug\u0103rea pe el frunzele ve\u015ftede \u015fi, pe l\u00e2ng\u0103 asta, Lenski nu prea \u015ftia s\u0103 joace, de\u015fi insista s\u0103 ni se al\u0103ture, cu paltonul pe el, \u00centr-o asimetric\u0103 partid\u0103 \u00cen trei. Mai t\u00e2rziu, ne petreceam aproape toate dup\u0103-amiezile pe un ring pentru patine cu rotile din Kurf\u00fcrstendamm. \u00cemi amintesc c\u0103 Lenski se \u00cendrepta cu patinele, ca un f\u0103cut, numai spre st\u00e2lpul pe care \u00cencerca s\u0103-l \u00cembr\u0103\u0163i\u015feze, \u00cen timp ce se pr\u0103v\u0103lea cu un zdr\u0103ng\u0103nit asurzitor; \u015fi dup\u0103 ce mai persevera un timp, se mul\u0163umea s\u0103 stea \u00centr-una din lojile ce flancau parapetul \u00cembr\u0103cat \u00cen plu\u015f, consum\u00e2nd acolo felii triunghiulare de torte moka u\u015for s\u0103rate, asortate cu fri\u015fc\u0103, \u00cen timp ce eu \u00cel dep\u0103\u015feam mereu, plin de \u00cenfumurare, pe bietul Serghei care se \u00cempiedica juc\u0103u\u015f, ca una din acele mici imagini s\u00e2c\u00e2itoare care \u0163i se rotesc la nesf\u00e2r\u015fit \u00cen minte. O fanfar\u0103 militar\u0103 (Germania era \u00cen perioada aceea \u0163ara muzicii), condus\u0103 de un dirijor deosebit de smucit, se trezea la via\u0163\u0103 cam la fiecare zece minute, dar nu reu\u015fea s\u0103 \u00cen\u0103bu\u015fe uruitul dominant, ne\u00cencetat, al rotilelor. Exista \u00cen Rusia \u015fi f\u0103r\u0103 \u00cendoial\u0103 c\u0103 mai exist\u0103, un gen special de b\u0103iat de v\u00e2rsta \u015fcolar\u0103, care, f\u0103r\u0103 a avea neap\u0103rat o \u00cenf\u0103\u0163i\u015fare atletic\u0103 sau o inteligen\u0163\u0103 remarcabil\u0103, cu un orizont larg, deloc activ \u00cen orele de clas\u0103 \u015fi av\u00e2nd o constitu\u0163ie firav\u0103 sau poate chiar un pic de tuberculoz\u0103 pulmonar\u0103, exceleaz\u0103, ca ni\u015fte adev\u0103rate fenomene, la fotbal \u015fi \u015fah, \u00cenv\u0103\u0163\u00e2nd cu cea mai mare u\u015furin\u0163\u0103 \u015fi elegan\u0163\u0103 orice fel de sport, joc sau meserie (Boria Sik, Kostea Buketov, celebrii fra\u0163i Sarabanov \u2013 unde sunt acum coechipierii \u015fi rivalii mei?). Patinam bine pe ghea\u0163\u0103 \u015fi treceam la patinele cu rotile cu u\u015furin\u0163a cu care orice b\u0103rbat trece de la brici la aparatul de ras. Am \u00cenv\u0103\u0163at foarte repede doi-trei pa\u015fi mai complica\u0163i pe ringul de lemn \u015fi nici \u00centr-o sal\u0103 de bal n-a\u015f fi dansat cu mai mult zel \u015fi mai mult\u0103 iscusin\u0163\u0103 (noi, familiile Sik \u015fi Buketovs, eram de regul\u0103 pro\u015fti dansatori de bal). Erau mai mul\u0163i instructori \u00cen uniforme stacojii, jum\u0103tate de husari, jum\u0103tate de oameni de serviciu la hotel. To\u0163i vorbeau engleza de diverse calit\u0103\u0163i. Printre vizitatorii regula\u0163i am remarcat un grup de tinere americance. La \u00cenceput, au ap\u0103rut toate \u00centr-un v\u00e2rtej comun de str\u0103lucitoare frumuse\u0163e exotic\u0103. Procesul de diferen\u0163iere a \u00cenceput c\u00e2nd, \u00cen timpul unuia dintre dansurile mele singuratice (cu c\u00e2teva secunde \u00cenainte de a \u00cencasa cea mai zdrav\u0103n\u0103 bu\u015fitur\u0103 pe care am \u00cencasat-o vreodat\u0103 pe un ring), cineva a spus ceva despre mine c\u00e2nd treceam rotindu-m\u0103 prin apropiere \u015fi o voce feminin\u0103 nazal\u0103 i-a replicat \u201eDa, nu-i a\u015fa c\u0103 este fermec\u0103tor?\u201c. Mai v\u0103d \u015fi acum silueta ei \u00cenalt\u0103 \u00cembr\u0103cat\u0103 \u00centr-un taior bleumarin, f\u0103cut la comand\u0103. P\u0103l\u0103ria mare, de catifea era fixat\u0103 cu un ac str\u0103lucitor. Din motive evidente, am hot\u0103r\u00e2t c\u0103 numele ei este Louise. Noaptea st\u0103team treaz imagin\u00e2ndu-mi tot felul de situa\u0163ii romantice \u015fi m\u0103 g\u00e2ndeam la talia ei de salcie \u015fi la g\u00e2tul ei alb, stingherit de un bizar disconfort pe care-l asociasem \u00cenainte doar cu chilo\u0163ii care m\u0103 jenau. \u00centr-o dup\u0103-amiaz\u0103, am z\u0103rit-o \u00cen holul ringului, unde cel mai chipe\u015f dintre instructori, un tic\u0103los sclivisit gen Calhoun, o \u0163inea de \u00cencheietura m\u00e2inii \u015fi o interoga cu un r\u00e2njet par\u015fiv, iar ea \u00cei ocolea privirea \u015fi \u00ce\u015fi r\u0103sucea ca un copil \u00cencheietura m\u00e2inii \u00cen str\u00e2nsoarea lui; \u00cen noaptea urm\u0103toare, individul a fost \u00cempu\u015fcat, prins cu lasoul, \u00cengropat de viu, \u00cempu\u015fcat din nou, sugrumat, insultat \u00cengrozitor, ochit cu s\u00e2nge rece, cru\u0163at \u015fi l\u0103sat s\u0103-\u015fi t\u00e2r\u00e2ie via\u0163a \u00cen ru\u015fine. Lenski, un tip cu aspira\u0163ii \u00cenalte, dar simplu\u0163, afl\u00e2ndu-se pentru prima dat\u0103 \u00cen str\u0103in\u0103tate, reu\u015fea cu greu s\u0103 p\u0103streze echilibrul \u00centre pl\u0103cerile turismului \u015fi \u00cendatoririle lui pedagogice. Noi am profitat de acest lucru \u015fi l-am \u00cendrumat spre locuri unde p\u0103rin\u0163ii no\u015ftri nu ne--ar fi l\u0103sat s\u0103 ne ducem. N-a putut rezista de pild\u0103 s\u0103 nu mearg\u0103 la Wintergarten \u015fi astfel ne-am pomenit \u00centr-o sear\u0103 acolo, consum\u00e2nd \u00cenghe\u0163at\u0103 de ciocolat\u0103 \u00centr-o fos\u0103 de orchestr\u0103. Spectacolul se derula \u00cen direc\u0163ia obi\u015fnuit\u0103: un jongleur \u00cen haine de sear\u0103; apoi o femeie cu pieptul sclipind de strasuri, ciripind o arie de concert sub rev\u0103rsarea alternativ\u0103 de lumini verzi \u015fi ro\u015fii; apoi un comic pe patine cu rotile. \u00centre el \u015fi num\u0103rul cu biciclete (despre care voi mai vorbi mai t\u00e2rziu) era un num\u0103r intitulat \u201eGala fetelor\u201c \u015fi, suferind cam acela\u015fi \u015foc fizic, cutremur\u0103tor \u015fi umilitor, pe care l-am avut c\u00e2nd am \u00cencasat bu\u015fitura aceea pe ring, am recunoscut domni\u015foarele mele americance \u00cen ghirlanda de \u201efete\u201c \u00cenl\u0103n\u0163uite unele de celelalte, cu voci ascu\u0163ite \u015fi lipsite de ru\u015fine, unduindu-se toate de la st\u00e2nga la dreapta, apoi de la dreapta la st\u00e2nga, ridic\u00e2nd simultan zece picioare identice lansate din zece corole de volane. Am reperat fa\u0163a Louisei mele \u2013 \u015fi mi-am dat seama imediat c\u0103 totul se terminase, c\u0103 o pierdusem, c\u0103 n-o voi ierta niciodat\u0103 pentru c\u0103 z\u00e2mbea at\u00e2t de neru\u015finat, c\u00e2nta at\u00e2t de tare \u015fi se travestea at\u00e2t de ridicol, neav\u00e2nd nimic din farmecul \u201em\u00e2ndrelor creole\u201c nici din cel al \u201edubioaselor se\u00f1oritas\u201c. Desigur c\u0103 n-am putut \u00cenceta definitiv s\u0103 m\u0103 g\u00e2ndesc la ea, dar \u015focul acela p\u0103rea s\u0103 fi declan\u015fat \u00cen mine un proces de induc\u0163ie, c\u0103ci am observat cur\u00e2nd c\u0103 orice evocare a formei feminine era \u00censo\u0163it\u0103 de derutantul disconfort care-mi devenise deja familiar. I-am consultat pe p\u0103rin\u0163ii mei (veniser\u0103 la Berlin s\u0103 vad\u0103 cum ne descurc\u0103m) \u015fi tata a fo\u015fnit pu\u0163in ziarul german pe care tocmai \u00cel deschisese \u015fi a r\u0103spuns \u00cen englez\u0103 (parodiind un posibil citat \u2013 o manier\u0103 de a vorbi pe care o adopta deseori ca s\u0103 \u00cenceap\u0103 conversa\u0163ia): \u201eAsta este, b\u0103iete, una dintre combina\u0163iile absurde ale naturii, cum sunt ru\u015finea \u015fi ro\u015fea\u0163a fe\u0163ii sau sup\u0103rarea \u015fi ochii injecta\u0163i\u201c. \u201eTolstoi vient de mourir\u201c a ad\u0103ugat el brusc, \u00cencremenit, pe un alt ton, \u00centorc\u00e2ndu-se spre mama. \u201eDa \u015ftot\u00ce\u201c (un fel de \u201eDoamne, Dumnezeule!\u201c) exclam\u0103 ea \u00cendurerat\u0103, \u00cencle\u015ft\u00e2ndu-\u015fi m\u00e2inile \u00cen poal\u0103. \u201ePora domoi\u201c (\u201eE timpul s\u0103 mergem acas\u0103\u201c) conchise ea, de parc\u0103 moartea lui Tolstoi ar fi anun\u0163at ni\u015fte catastrofe apocaliptice. \n4 \u015ei acum urmeaz\u0103 acel num\u0103r cu biciclete \u2013 sau cel pu\u0163in versiunea mea despre acel num\u0103r. \u00cen vara urm\u0103toare, Iuri nu ne-a vizitat la Vira \u015fi eu am r\u0103mas singur, prad\u0103 agita\u0163iei mele romantice. \u00cen zilele ploioase, ghemuit la picioarele etajerei cu c\u0103r\u0163i pu\u0163in folosite, la o lumin\u0103 slab\u0103 care se str\u0103duia s\u0103 descurajeze eforturile mele de tainic\u0103 cercetare, c\u0103utam cuvinte necunoscute, inexplicabil de ispititoare \u015fi enervante, \u00cen edi\u0163ia ruseasc\u0103 \u00cen optzeci \u015fi dou\u0103 de volume a Enciclopediei Brockhaus, unde, pentru economie de spa\u0163iu, \u00cen cuprinsul articolului detaliat \u00cen care era explicat cuv\u00e2ntul respectiv, acesta era redus la ini\u0163iala lui, scris\u0103 cu majuscul\u0103, astfel \u00cenc\u00e2t coloanele de r\u00e2nduri dese cu caractere de tipar minion, pe l\u00e2ng\u0103 c\u0103 \u00ce\u0163i solicitau concentrarea, dob\u00e2ndeau ridicola fascina\u0163ie a unei mascarade, \u00cen care prescurtarea unui cuv\u00e2nt deloc familiar se juca de-a v-a\u0163i ascunselea cu ochii t\u0103i lacomi: \u201eMoise a \u00cencercat s\u0103 desfiin\u0163eze P., dar n-a reu\u015fit\u2026 \u00cen epoca modern\u0103, primitoarea P. a \u00cenflorit \u00cen Austria sub domnia Mariei Tereza\u2026 \u00cen multe p\u0103r\u0163i ale Germaniei, profiturile ob\u0163inute de P. erau donate clerului\u2026 \u00cen Rusia, P. este tolerat\u0103 oficial \u00cencep\u00e2nd din 1843\u2026 Sedus\u0103 la v\u00e2rsta de zece sau doisprezece ani de st\u0103p\u00e2nul ei, de fiii lui sau de unul din servitorii lui, orfana sf\u00e2r\u015fe\u015fte invariabil \u00cen P.\u201c \u2013 \u015fi a\u015fa mai departe, toate acestea ad\u00e2ncind misterul, \u00cen loc s\u0103 elucideze sobru aluziile la amorul de curtezan\u0103 pe care l-am \u00cent\u00e2lnit \u00cen primele mele contacte cu Cehov sau Andreev. V\u00e2n\u0103toarea de fluturi \u015fi diverse sporturi \u00cemi ocupau orele \u00censorite, dar oric\u00e2te exerci\u0163ii fizice a\u015f fi practicat, nu sc\u0103pam de nelini\u015ftea care m\u0103 propulsa \u00cen fiecare sear\u0103 \u00cen confuze c\u0103l\u0103torii de descoperiri. Dup\u0103 ce c\u0103l\u0103ream aproape toat\u0103 dup\u0103-amiaza, plimbarea cu bicicleta \u00cen amurgul colorat \u00cemi d\u0103dea o senza\u0163ie ciudat de subtil\u0103, aproape imaterial\u0103. \u00centorsesem cu susul \u00cen jos \u015fi cobor\u00e2sem sub nivelul \u015feii ghidonul bicicletei mele Enfield, transform\u00e2nd-o \u00centr-o versiune proprie a unui model de curse. Rulam pe c\u0103r\u0103rile parcului, pe urmele l\u0103sate \u00cen ziua precedent\u0103 de modelul cauciucurilor Dunlop; ocolind cu grij\u0103 cocoa\u015fele din r\u0103d\u0103cinile copacilor; aleg\u00e2nd c\u00e2te o crengu\u0163\u0103 c\u0103zut\u0103 ca s-o retez cu sensibila roat\u0103 din fa\u0163\u0103; \u015ferpuind \u00centre dou\u0103 frunze plate \u015fi apoi \u00centre o pietricic\u0103 \u015fi gaura din care fusese dislocat\u0103 \u00cen seara precedent\u0103; bucur\u00e2ndu-m\u0103 de scurta suprafa\u0163\u0103 neted\u0103 a unui pode\u0163 peste un p\u00e2r\u00e2u; merg\u00e2nd de-a lungul gardului de s\u00e2rm\u0103 al terenului de tenis; deschiz\u00e2nd cu botul bicicletei poarta spoit\u0103 cu var de la cap\u0103tul parcului; \u015fi apoi, cuprins de un extaz melancolic de libertate, goneam pe marginile din p\u0103m\u00e2nt b\u0103t\u0103torit, pl\u0103cut cleios, ale lungilor drumuri de \u0163ar\u0103. \u00cen vara aceea treceam \u00centotdeauna pe l\u00e2ng\u0103 o izb\u0103, aurie \u00cen lumina soarelui ce apunea, \u00cen pragul c\u0103reia st\u0103tea rezemat\u0103 de u\u015forul u\u015fii Polenka, o fat\u0103 de v\u00e2rsta mea \u2013 fiica vizitiului nostru principal, Zahar \u2013 cu bra\u0163ele goale \u00cencruci\u015fate pe piept, cu acel gest domol \u015fi comod, specific Rusiei rurale. M\u0103 urm\u0103rea cum m\u0103 apropii, cu o fa\u0163\u0103 luminoas\u0103 care-mi spunea bun venit, dar pe m\u0103sur\u0103 ce m\u0103 apropiam mai mult, lumina de pe fa\u0163a ei se \u00centuneca, pref\u0103c\u00e2ndu-se \u00centr-o jum\u0103tate de z\u00e2mbet, apoi \u00centr-o lumini\u0163\u0103 vag\u0103 \u00cen col\u0163urile buzelor str\u00e2nse \u015fi \u00cen cele din urm\u0103, \u015fi aceasta disp\u0103rea \u015fi c\u00e2nd ajungeam \u00cen dreptul ei, fa\u0163a ei rotund\u0103 \u015fi frumu\u015fic\u0103 se golea de orice expresie. Dar imediat dup\u0103 ce treceam de ea \u015fi \u00cemi \u00centorceam o clip\u0103 capul, arunc\u00e2nd o ultim\u0103 privire \u00cenainte de a o lua \u00cen sus, gropi\u0163a se ivea din nou \u015fi lumina aceea enigmatic\u0103 dansa iar\u0103\u015fi pe chipul ei drag. N-am vorbit niciodat\u0103 cu ea, dar la mult timp dup\u0103 ce \u00cencetasem s\u0103 m\u0103 plimb cu bicicleta la ora aceea, rela\u0163ia noastr\u0103 ocular\u0103 a fost re\u00cennodat\u0103 din c\u00e2nd \u00cen c\u00e2nd, \u00cen timpul a dou\u0103 sau trei veri. Ap\u0103rea ca din p\u0103m\u00e2nt, st\u0103tea \u00centotdeauna deoparte, \u00centotdeauna \u00cen picioarele goale, frec\u00e2ndu-\u015fi partea din interior a t\u0103lpii str\u00e2ngi de glezna piciorului drept sau sc\u0103rpin\u00e2ndu-\u015fi cu degetul inelar c\u0103rarea din p\u0103rul castaniu, \u00cen timp ce calul meu era \u00cen\u015feuat l\u00e2ng\u0103 trunchiul unui copac, c\u00e2nd tot alaiul servitorilor no\u015ftri de la \u0163ar\u0103 ne conducea \u00centr-o diminea\u0163\u0103 r\u0103coroas\u0103 de septembrie spre ora\u015f, unde ne stabileam iarna. De fiecare dat\u0103, pieptul ei p\u0103rea ceva mai plin, antebra\u0163ele ei ceva mai puternice \u015fi o dat\u0103 sau de dou\u0103 ori, am deslu\u015fit, exact \u00cenainte de a o pierde din vedere (la \u015faisprezece ani s-a m\u0103ritat cu un fierar dintr-un sat \u00cendep\u0103rtat) o lic\u0103rire de bl\u00e2nd\u0103 ironie \u00cen ochii ei c\u0103prui, distan\u0163a\u0163i unul de cel\u0103lalt. Este ciudat, dar ea a fost prima care a avut o mare putere asupra mea, prin simplul gest de a nu \u00ceng\u0103dui z\u00e2mbetului ei s\u0103 dispar\u0103, de a-mi tulbura somnul ca o flac\u0103r\u0103 ce m\u0103 ardea, zg\u00e2l\u0163\u00e2indu-m\u0103 apoi ca s\u0103 m\u0103 trezesc buimac, ori de c\u00e2te ori o visam, de\u015fi \u00cen realitate m\u0103 temeam mai mult de faptul c\u0103 m\u0103 revoltau picioarele ei pline de noroi \u015fi hainele ei cu miros st\u0103tut dec\u00e2t de posibilitatea de a o jigni cu banalitatea unor avansuri cvasisenioriale. \n5 Exist\u0103 dou\u0103 ipostaze deosebit de vii ale acestei fete, pe care a\u015f vrea s\u0103 le am simultan \u00cen fa\u0163a ochilor ca o concluzie a imaginii ei obsedante. Prima a d\u0103inuit mult timp \u00cen mine, cu totul aparte de acea Polenka pe care o asociam cu praguri de u\u015fi \u015fi apusuri de soare, de parc\u0103 a\u015f fi z\u0103rit \u00cencarnarea \u00centr-o nimf\u0103 a s\u0103rmanei ei frumuse\u0163i ce ar fi trebuit s\u0103 fie l\u0103sat\u0103 \u00cen pace. \u00centr-o zi de iunie, \u00cen anul \u00cen care am\u00e2ndoi aveam treisprezece ani, umblam pe malurile r\u00e2ului Oredej s\u0103 prind pentru colec\u0163ie a\u015fa-zi\u015fi fluturi Parnasieni \u2013 Parnassius mnemosyne, mai exact \u2013 ni\u015fte fluturi ciuda\u0163i de origine str\u0103veche, cu aripi lucioase, fo\u015fnitoare, semitransparente \u015fi cu abdomene m\u0103t\u0103soase, ca ni\u015fte m\u00e2\u0163i\u015fori. C\u0103ut\u0103rile mele m\u0103 duseser\u0103 \u00centr-un h\u0103\u0163i\u015f des de racemosa alb-l\u0103ptos \u015fi de arini negri, chiar la marginea r\u00e2ului rece \u015fi albastru, c\u00e2nd am auzit deodat\u0103 clipociri \u015fi \u0163ipete \u015fi din spatele unui tufi\u015f \u00cenmiresmat s-au ivit \u00cen fa\u0163a ochilor mei Polenka \u015fi al\u0163i trei, patru copii \u00cen pielea goal\u0103 care se sc\u0103ldau la c\u00e2\u0163iva metri mai \u00cencolo, printre ruinele unui vechi corp de cabine pentru baie. Ud\u0103, g\u00e2f\u00e2ind, picur\u00e2ndu-i apa dintr-o nar\u0103 a nasului c\u00e2rn, cu coastele trupului de adolescent\u0103 arcuite sub pielea palid\u0103, \u00cencre\u0163it\u0103 de frig, cu gleznele stropite cu m\u00e2l negru, cu un pieptene curbat sclipind \u00cen p\u0103rul devenit negru fiindc\u0103 era ud, se lupta s\u0103 scape de f\u00e2\u015f\u00e2itul \u015fi chiuiala tulpinilor de nuferi, pe care o alt\u0103 fat\u0103 cu p\u00e2ntecul ca o tob\u0103 \u015fi ras\u0103 \u00cen cap, \u00cempreun\u0103 cu un adolescent excitat f\u0103r\u0103 jen\u0103, av\u00e2nd coapsele \u00cencinse cu un fel de sfoar\u0103 folosit\u0103 local \u00cempotriva deochiului, le smulgeau din ap\u0103 \u015fi o h\u0103r\u0163uiau pe fat\u0103 cu ele; \u015fi pre\u0163 de o secund\u0103 sau dou\u0103 \u2013 \u00cenainte de a m\u0103 ascunde \u00cen cea\u0163a mohor\u00e2t\u0103 a sc\u00e2rbei \u015fi a dorin\u0163ei \u2013 am v\u0103zut o alt\u0103 Polenka, str\u0103in\u0103 mie, tremur\u00e2nd ghemuit\u0103 pe sc\u00e2ndurile pontonului pe jum\u0103tate sf\u0103r\u00e2mat, acoperindu-\u015fi s\u00e2nii cu bra\u0163ele \u00cencruci\u015fate, pentru a se feri de v\u00e2ntul dinspre r\u0103s\u0103rit, \u00cen timp ce scotea limba provocator spre urm\u0103ritorii ei. Cealalt\u0103 imagine apar\u0163ine unei s\u00e2mbete din vacan\u0163a de Cr\u0103ciun a anului 1916. Priveam de pe peronul t\u0103cut, \u00cenve\u015fm\u00e2ntat \u00cen z\u0103pad\u0103, al micii g\u0103ri Siverski de pe traseul trenului de Var\u015fovia (era cea mai apropiat\u0103 de mo\u015fia noastr\u0103) un cr\u00e2ng argintiu din dep\u0103rtare care devenea plumburiu sub cerul serii \u015fi a\u015fteptam s\u0103 apar\u0103 d\u00e2ra de fum violet-\u00cenchis a trenului ce urma s\u0103 m\u0103 duc\u0103 la St. Petersburg, dup\u0103 o zi de schi. D\u00e2ra de fum a ap\u0103rut la timp \u015fi, \u00cen acela\u015fi moment, Polenka a trecut \u00cempreun\u0103 cu alt\u0103 fat\u0103 pe l\u00e2ng\u0103 mine, am\u00e2ndou\u0103 cu broboade pe cap, cu cizme imense de p\u00e2sl\u0103 \u00cen picioare \u015fi \u00cembr\u0103cate cu ni\u015fte pufoaice matlasate, lungi, oribile, f\u0103r\u0103 nici o form\u0103, din care ie\u015fea vatelina \u00cen por\u0163iunile sf\u00e2\u015fiate ale materialului negru grosolan; c\u00e2nd a trecut pe l\u00e2ng\u0103 mine, Polenka, \u00cenvine\u0163it\u0103 sub ochi \u015fi cu o buz\u0103 umflat\u0103 (oare o b\u0103tea b\u0103rbatul s\u00e2mb\u0103ta?) a remarcat pe un ton melancolic \u015fi melodios, f\u0103r\u0103 a se adresa cuiva \u00cen mod special: \u201eA barciuk-to menia ne priznal (Ia uit\u0103-te, cona\u015ful nu m\u0103 cunoa\u015fte)\u201c \u2013 \u015fi atunci a fost singura dat\u0103 c\u00e2nd am auzit-o vorbind. \n6 Serile de var\u0103 ale adolescen\u0163ei mele, c\u00e2nd treceam cu bicicleta prin fa\u0163a casei ei, \u00cemi vorbesc acum cu glasul Polenk\u0103i. Pe un drum dintre c\u00e2mpuri, \u00cen locul unde se \u00cent\u00e2lnea cu \u015foseaua pustie, m\u0103 d\u0103deam jos \u015fi-mi rezemam bicicleta de un st\u00e2lp de telegraf. Un apus de soare, aproape unic \u00cen splendoarea lui, \u00cent\u00e2rzia pe cerul expus total luminii. Printre splendorile pe care le \u00cengr\u0103m\u0103dea acel apus \u015fi care se modificau imperceptibil, se deslu\u015feau detalii de structur\u0103 cu pete luminoase ale unor organisme cere\u015fti, maluri \u00centunecate cu fisuri sclipitoare sau plaje netede, eterice, ce p\u0103reau mirajele unor insule pustii. Nu \u015ftiam atunci (cum \u015ftiu ast\u0103zi la perfec\u0163ie) ce s\u0103 fac cu asemenea lucruri \u2013 cum s\u0103 scap de ele, cum s\u0103 le transform \u00cen ceva ce poate fi predat cititorului sub forma caracterelor tip\u0103rite pentru a-l obliga pe el s\u0103 \u0163in\u0103 piept acelui fior binecuv\u00e2ntat \u2013 \u015fi aceast\u0103 incapacitate \u00cemi sporea sentimentul de opresiune. O umbr\u0103 uria\u015f\u0103 \u00cencepea s\u0103 \u00cenv\u0103luie c\u00e2mpurile, st\u00e2lpii de telegraf b\u00e2z\u00e2iau \u00cen t\u0103cerea din jur, iar viet\u0103\u0163ile care ies noaptea dup\u0103 hran\u0103 escaladau tulpinile plantelor \u00cen c\u0103utarea ei. O omid\u0103 cu dungi, superb\u0103, care nu figureaz\u0103 \u00cen Spuler, \u00cenainta ciugulind, lipit\u0103 de lujerul unui clopo\u0163el, croindu-\u015fi drum \u00cen jos cu mandibulele de-a lungul marginii celei mai apropiate frunze din care ron\u0163\u0103ia agale un semicerc, apoi \u00centinz\u00e2ndu-\u015fi din nou g\u00e2tul \u015fi din nou \u00cencovoindu-l \u00cencet-\u00cencet, \u00cen timp ce ad\u00e2ncea tot mai mult me\u015fte\u015fugita scobitur\u0103. Cu un gest automat o strecuram, probabil \u00cempreun\u0103 cu o buc\u0103\u0163ic\u0103 din mica plant\u0103, \u00centr-o cutie de chibrituri \u015fi o duceam acas\u0103 pentru a produce \u00cen anul urm\u0103tor o splendid\u0103 surpriz\u0103, dar g\u00e2ndurile mele hoin\u0103reau \u00cen alt\u0103 parte: la Zina \u015fi Colette, tovar\u0103\u015fele mele de joac\u0103 de la mare; la n\u0103r\u0103va\u015fa Louise; la toate feti\u0163ele cu obraji rumeni, cu e\u015farfe cu fund\u0103 pe \u015folduri, cu p\u0103r de m\u0103tase, de la petrecerile festive; la languroasa contes\u0103 G., doamna v\u0103rului meu; la Polenka z\u00e2mbind \u00cen agonia ultimelor mele vise \u2013 toate se contopeau pentru a alc\u0103tui o persoan\u0103 pe care n-o cuno\u015fteam, dar pe care urma s-o cunosc \u00cen cur\u00e2nd. \u00cemi amintesc un anumit apus de soare. Clopo\u0163elul bicicletei mele era parc\u0103 de chihlimbar. Sus, deasupra muzicii negre a st\u00e2lpilor de telegraf, un evantai de nori alungi\u0163i, violet-\u00cenchis, tivi\u0163i cu roz de flamingo, st\u0103tea neclintit; totul era o miraculoas\u0103 s\u0103rb\u0103toare a formei \u015fi culorii! Totu\u015fi apusul era pe moarte \u015fi totul \u00cen jur se \u00centuneca; dar chiar deasupra orizontului, \u00centr-un spa\u0163iu limpede, turcoaz, sub un strat negru, ochiul descoperea o priveli\u015fte pe care doar un neghiob ar fi confundat-o cu piesele de rezerv\u0103 ale unui alt apus de soare. Aceasta ocupa o por\u0163iune foarte mic\u0103 din cerul imens \u015fi avea acea claritate specific\u0103 a unui lucru v\u0103zut prin cap\u0103tul nefolosit al unui telescop. St\u0103tea acolo a\u015ftept\u00e2nd, o familie de nori senini \u00cen miniatur\u0103, o acumulare de circumvolu\u0163iuni sclipitoare, anacronice \u00cen paloarea lor \u015fi extrem de \u00cendep\u0103rtate; \u00cendep\u0103rtate dar perfecte p\u00e2n\u0103 la ultimul detaliu; straniu reduse, dar cu o form\u0103 irepro\u015fabil\u0103; minunatul meu viitor a\u015ftepta s\u0103-mi fie \u00cenm\u00e2nat. ", " 11 1 Pentru a reconstitui vara anului 1914, c\u00e2nd m-a cuprins prima furie paralizant\u0103 de a face versuri, \u00cemi este de-ajuns s\u0103 vizualizez un anumit pavilion. Acolo, fl\u0103c\u0103ul sl\u0103b\u0103nog de cincisprezece ani, care eram eu atunci, s-a ad\u0103postit \u00cen timpul unei furtuni, una dintre numeroasele care izbucniser\u0103 \u00cen acel iulie. De regul\u0103, pavilionul apare \u00cen visele mele, cu totul independent de subiectul lor, care poate fi, bine\u00cen\u0163eles, oricare, de la abduc\u0163ie p\u00e2n\u0103 la zoolatrie. Pavilionul plute\u015fte \u00cen aer \u2013 ca s\u0103 zicem a\u015fa \u2013 discret ca semn\u0103tura unui pictor. \u00cel g\u0103sesc pitit \u00centr-un col\u0163 al p\u00e2nzei din vis sau introdus abil \u00centr-o parte ornamental\u0103 a tabloului. Uneori \u00cens\u0103 apare suspendat la jum\u0103tate distan\u0163\u0103, un pic cam baroc \u015fi totu\u015fi \u00cen armonie cu frumo\u015fii copaci, cu brazii \u00centuneca\u0163i \u015fi cu mestecenii str\u0103lucitori, a c\u0103ror sev\u0103 curgea c\u00e2ndva prin lemnul lor. Romburi de vitraliu rubinii, verzi sau albastre confer\u0103 o atmosfer\u0103 de capel\u0103 z\u0103brelelor de la ferestrele cu canaturi. Este exact a\u015fa cum era \u00cen adolescen\u0163a mea, o structur\u0103 veche \u015fi solid\u0103 din lemn, deasupra unei v\u00e2lcele cu ferigi \u00cen partea mai veche, dinspre r\u00e2u, a parcului nostru de la Vira. Exact a\u015fa cum era sau poate \u015fi mai perfect\u0103. \u00cen cel adev\u0103rat lipseau o parte din geamuri \u015fi frunzele f\u0103r\u00e2mi\u0163ate fuseser\u0103 m\u0103turate de v\u00e2nt. Pode\u0163ul \u00cengust care se arcuia peste v\u00e2lcea \u00cen por\u0163iunea sa cea mai ad\u00e2nc\u0103, pavilionul \u00cen\u0103l\u0163\u00e2ndu-se \u00cen mijlocul lui ca un curcubeu condensat era at\u00e2t de alunecos dup\u0103 o rafal\u0103 de ploaie, \u00cenc\u00e2t p\u0103rea uns cu o alifie \u00cenchis\u0103 la culoare \u015fi, \u00centr-un sens, magic\u0103. Din punct de vedere etimologic, \u201epavilion\u201c \u015fi \u201epapilio\u201c sunt str\u00e2ns \u00cenrudite. \u00cen\u0103untru nu era nici o mobil\u0103, \u00cen afar\u0103 de o mas\u0103 rabatabil\u0103 prins\u0103 cu ni\u015fte balamale ruginite de peretele de sub fereastra de la r\u0103s\u0103rit, prin ale c\u0103rei desp\u0103r\u0163ituri, dou\u0103 sau trei, unele f\u0103r\u0103 geam, altele cu geamuri palide, printre nuan\u0163ele de albastru afumat \u015fi de ro\u015fu beat, puteai z\u0103ri r\u00e2ul. Pe o sc\u00e2ndur\u0103 a pardoselii, z\u0103cea pe spate, la picioarele mele, o musc\u0103 de cal moart\u0103, l\u00e2ng\u0103 r\u0103m\u0103\u015fi\u0163ele cafenii ale unui m\u00e2\u0163i\u015for de mesteac\u0103n. Por\u0163iunile v\u0103ruite \u00cen curs de dezintegrare de pe interiorul u\u015fii fuseser\u0103 folosite de diver\u015fi intru\u015fi pentru m\u00e2zg\u0103leli de genul: \u201eDa\u015fa, Tamara \u015fi Lena au fost aici.\u201c sau \u201eJos Austria!\u201c. Furtuna s-a sf\u00e2r\u015fit repede. Ploaia, o c\u0103dere violent\u0103 de ap\u0103, sub care copacii se cl\u0103tinaser\u0103 \u015fi se smuciser\u0103, a fost redus\u0103 dintr-odat\u0103 la ni\u015fte linii oblice aurii \u015fi t\u0103cute, ce se izbeau, c\u00e2nd scurte c\u00e2nd lungi, de fundalul tot mai domoalei agita\u0163ii vegetale. V\u00e2rtejuri de albastru voluptuos se desf\u0103\u015furau \u00centre nori m\u0103re\u0163i \u2013 gr\u0103mad\u0103 peste gr\u0103mad\u0103 de alb pur \u015fi cenu\u015fiu purpuriu, lepota (\u201efrumuse\u0163e maiestuoas\u0103\u201c, \u00cen rusa veche), mituri mi\u015fc\u0103toare, gua\u015f\u0103 \u015fi guano, \u00cen ale c\u0103ror unduiri puteai deslu\u015fi o aluzie mamar\u0103 sau masca mortuar\u0103 a unui poet. Terenul de tenis era o regiune a marilor lacuri. Dincolo de parc, deasupra c\u00e2mpiilor aburinde, se ivea curcubeul; c\u00e2mpiile se sf\u00e2r\u015feau \u00cen marginea \u00centunecat\u0103 \u015fi crestat\u0103 a unei p\u0103duri de brazi \u00cendep\u0103rtate; o parte a curcubeului o traversa \u015fi acea por\u0163iune a marginii de p\u0103dure sclipea magic prin v\u0103lul irizat, verde \u015fi roz-pal, tras \u00cen fa\u0163a ei: era at\u00e2ta tandre\u0163e \u015fi splendoare \u00cen acest spectacol, \u00cenc\u00e2t, pe l\u00e2ng\u0103 el, reflexele romboidale, colorate, produse pe pardoseala pavilionului de \u00centoarcerea soarelui, p\u0103reau ni\u015fte rubedenii s\u0103race. O clip\u0103 mai t\u00e2rziu a \u00cenceput prima mea poezie. Ce a declan\u015fat-o? Cred c\u0103 \u015ftiu. F\u0103r\u0103 nici o adiere de v\u00e2nt, simpla greutate a unui strop de ploaie, str\u0103lucind cu o extravagan\u0163\u0103 de parazit pe o frunz\u0103 cordat\u0103, \u00cei f\u0103cea v\u00e2rful s\u0103 picure \u015fi ceea ce p\u0103rea o globul\u0103 de mercur executa un glissando brusc \u00cen jos, pe vena central\u0103 \u015fi apoi, dup\u0103 ce \u00ce\u015fi lep\u0103da povara str\u0103lucitoare, frunza u\u015furat\u0103 se \u00cendrepta. Pic, tic, tac, pic, tac, tic \u2013 clipa \u00cen care se petreceau toate acestea nu mi se p\u0103rea o frac\u0163iune de timp, ci o fisur\u0103 \u00cen el, o b\u0103taie de inim\u0103 e\u015fuat\u0103, compensat\u0103 imediat de un r\u0103p\u0103it de rime: spun \u201er\u0103p\u0103it\u201c inten\u0163ionat, c\u0103ci atunci c\u00e2nd se st\u00e2rnea \u00centr-adev\u0103r v\u00e2ntul, copacii \u00cencepeau repede s\u0103 picure to\u0163i deodat\u0103, ca o imita\u0163ie a recentei rafale, la fel de grosolan\u0103 ca asem\u0103narea strofei pe care o murmuram deja, cu \u015focul suferit, c\u00e2nd pre\u0163 de o clip\u0103 sim\u0163isem c\u0103 inima \u015fi frunza erau la unison. \n2 \u00cen z\u0103pu\u015feala lacom\u0103 a \u00cenceputului de dup\u0103-amiaz\u0103, b\u0103nci, poduri \u015fi trunchiuri de copaci (totul, de fapt, \u00cen afar\u0103 de terenul de tenis) se uscau cu o rapiditate incredibil\u0103 \u015fi \u00cen cur\u00e2nd r\u0103m\u0103sese prea pu\u0163in din inspira\u0163ia mea ini\u0163ial\u0103. De\u015fi str\u0103lucitoarea fisur\u0103 se \u00cenchisese, eu continuam cu \u00cenc\u0103p\u0103\u0163\u00e2nare s\u0103 compun. \u00cent\u00e2mpl\u0103tor, mijlocul meu de exprimare era limba rus\u0103, dar ar fi putut foarte bine s\u0103 fie ucraineana, engleza minimal\u0103 sau limba volapiik. Genul de poezie pe care am creat-o atunci, aproape c\u0103 nu era altceva dec\u00e2t un semn pe care-l d\u0103deam pentru a ar\u0103ta c\u0103 tr\u0103iesc; c\u0103 trec sau am trecut sau c\u0103 sper s\u0103 trec prin anumite emo\u0163ii umane intense. Era mai mult un fenomen de orientare dec\u00e2t artistic, comparabil cu dungile de vopsea de pe o st\u00e2nc\u0103 de la marginea drumului sau cu o piramid\u0103 de pietre ce marcheaz\u0103 o potec\u0103 de munte. Dar pe de alt\u0103 parte, \u00centr-un sens, orice poezie este pozi\u0163ional\u0103: \u00cencercarea de a-\u0163i exprima pozi\u0163ia fa\u0163\u0103 de universul cuprins de con\u015ftiin\u0163\u0103 este un \u00cendemn imemorial. Bra\u0163ele con\u015ftiin\u0163ei se \u00centind \u015fi b\u00e2jb\u00e2ie \u015fi cu c\u00e2t sunt mai lungi, cu at\u00e2t mai bine. Tentacule, nu aripi sunt membrele fire\u015fti ale lui Apollo. Vivian Bloodmark, un prieten filozof, va afirma ulterior c\u0103, \u00cen timp ce omul de \u015ftiin\u0163\u0103 vede tot ce se \u00cent\u00e2mpl\u0103 \u00centr-un punct al spa\u0163iului, poetul simte tot ce se \u00cent\u00e2mpl\u0103 \u00centr-un punct al timpului. Cufundat \u00cen g\u00e2nduri, el se bate pe genunchi cu creionul \u00cen chip de baghet\u0103 magic\u0103 \u015fi \u00cen aceea\u015fi clip\u0103 o ma\u015fin\u0103 (cu num\u0103r de New York) trece pe \u015fosea, un copil sparge u\u015fa de sticl\u0103 a verandei vecinilor, un b\u0103tr\u00e2n casc\u0103 \u00centr-o livad\u0103 din Turcmenia \u00cenv\u0103luit\u0103 \u00cen cea\u0163\u0103, un gr\u0103unte de nisip cenu\u015fiu este purtat de v\u00e2nt pe planeta Venus, un oarecare doctor Jacques Hirsch din Grenoble \u00ce\u015fi pune ochelarii de citit \u015fi miliarde de asemenea nimicuri se petrec \u2013 toate alc\u0103tuind un organism momentan \u015fi transparent de evenimente, al c\u0103rui nucleu este poetul (lungit \u00centr-un \u015fezlong, \u00cen Ithaca, statul New York). \u00cen vara aceea, eram mult prea t\u00e2n\u0103r pentru a z\u0103misli o bog\u0103\u0163ie de \u201esincronizare cosmic\u0103\u201c (pentru a-l cita din nou pe filozoful meu). Dar am descoperit cel pu\u0163in c\u0103 o persoan\u0103 care sper\u0103 s\u0103 devin\u0103 poet trebuie s\u0103 aib\u0103 capacitatea de a se g\u00e2ndi la mai multe lucruri deodat\u0103. Pe parcursul l\u00e2ncedelor hoin\u0103reli ce-au \u00censo\u0163it crearea primei mele poezii, m-am \u00cent\u00e2lnit cu \u00cenv\u0103\u0163\u0103torul din sat, socialist \u00cenfocat, un om bun, foarte devotat tatei (revin cu pl\u0103cere asupra acestei imagini), ve\u015fnic cu un buchet de flori s\u0103lbatice \u00cen m\u00e2n\u0103, ve\u015fnic z\u00e2mbitor, ve\u015fnic transpirat. \u00cen timp ce discutam politicos cu el despre brusca hot\u0103r\u00e2re a tatei de a pleca la ora\u015f, am \u00cenregistrat simultan \u015fi cu egal\u0103 claritate nu numai florile ve\u015ftejite, cravata care-i flutura \u015fi co\u015furile de pe volutele c\u0103rnoase ale n\u0103rilor lui, ci \u015fi gl\u0103sciorul plicticos al unui cuc ce se auzea de departe, str\u0103lucirea unui fluture Queen of Spain, odihnindu-se pe drum \u015fi imaginea bine \u00centip\u0103rit\u0103 \u00cen mintea mea a tablourilor (d\u0103un\u0103tori agricoli m\u0103ri\u0163i \u015fi scriitori ru\u015fi cu barb\u0103) ce at\u00e2rnau \u00cen s\u0103lile de clas\u0103 bine aerisite ale \u015fcolii din sat pe care o vizitasem o dat\u0103 sau de dou\u0103 ori; \u015fi \u2013 continu\u00e2nd o catalogare care nedrept\u0103\u0163e\u015fte simplitatea eteric\u0103 a \u00centregului proces \u2013 pulsa\u0163ia unei amintiri cu totul irelevante (un pedometru pe care-l pierdusem) a pornit dintr-o celul\u0103 cerebral\u0103 \u00cenvecinat\u0103, iar savoarea firului de iarb\u0103 pe care-l mestecam s-a amalgamat cu c\u00e2ntecul cucului \u015fi cu decolarea fluturelui din lalea \u015fi \u00cen tot acest timp eram con\u015ftient pe deplin, cu senin\u0103tate, de multa mea luciditate. \u00cenv\u0103\u0163\u0103torul a z\u00e2mbit \u015fi s-a \u00cenclinat (\u00cen maniera exuberant\u0103 a radicalilor ru\u015fi), a f\u0103cut doi pa\u015fi \u00cenapoi, s-a \u00centors \u015fi \u015fi-a continuat \u0163an\u0163o\u015f drumul, iar eu am re\u00cennodat firul poeziei mele. \u00cen scurtul r\u0103stimp c\u00e2nd aveam alte preocup\u0103ri, ceva p\u0103rea s\u0103 se fi \u00cent\u00e2mplat cu acele cuvinte pe care le adunasem deja: \u00ce\u015fi pierduser\u0103 str\u0103lucirea pe care o avuseser\u0103 \u00cenainte de a fi \u00centrerupt. Mi-a trecut prin minte b\u0103nuiala c\u0103 am de-a face cu ni\u015fte fantasme. Din fericire, aceast\u0103 lic\u0103rire rece de luciditate critic\u0103 n-a d\u0103inuit. \u00cenfl\u0103c\u0103rarea pe care \u00cencercasem s-o redau s-a \u00censt\u0103p\u00e2nit din nou readuc\u00e2ndu-\u015fi mijlocul de exprimare la o via\u0163\u0103 iluzorie. \u015eirul de cuvinte pe care le-am trecut \u00cen revist\u0103 erau din nou at\u00e2t de str\u0103lucitoare, cu piepturile bombate \u015fi uniformele dichisite, \u00cenc\u00e2t am pus pe seama \u00cenchipuirii pr\u0103bu\u015firea pe care o z\u0103risem cu coada ochiului. \n3 Pe l\u00e2ng\u0103 lipsa de experien\u0163\u0103 justificat\u0103, t\u00e2n\u0103rul versificator rus nu mai avea de \u00cenfruntat un handicap special. \u00cen contrast cu vocabularul bogat al versului satiric sau narativ, elegia rus\u0103 suferea de boala grav\u0103 a anemiei verbale. Numai c\u00e2nd intra pe m\u00e2ini bune reu\u015fea s\u0103-\u015fi dep\u0103\u015feasc\u0103 originea modest\u0103 \u2013 palida poezie francez\u0103 din secolul al optsprezecelea. Este adev\u0103rat c\u0103 pe vremea mea o nou\u0103 \u015fcoal\u0103 \u00cencerca s\u0103 distrug\u0103 vechile ritmuri, dar \u00cencep\u0103torul conservator tot la acestea recurgea c\u00e2nd c\u0103uta un instrument neutru \u2013 poate pentru c\u0103 nu voia s\u0103 se abat\u0103 de la exprimarea simpl\u0103 a unor emo\u0163ii simple, aventur\u00e2ndu-se \u00cen forme riscante. Cu toate acestea, forma se r\u0103zbuna. Modelele destul de monotone pe care poe\u0163ii ru\u015fi din secolul al nou\u0103sprezecelea le-au impus suplei elegii au avut ca rezultat asocierea repetat\u0103 a anumitor cuvinte sau tipuri de cuvinte (cum ar fi echivalentele ruse\u015fti pentru fol amour sau langoureaux et r\u00eavant) de care poe\u0163ii lirici de mai t\u00e2rziu nu s-au putut debarasa timp de un \u00centreg secol. \u00centr-un aranjament absolut obsedant, caracteristic iambului de patru p\u00e2n\u0103 la \u015fase picioare, un adjectiv lung \u015fi \u00centortocheat ocupa primele patru sau cinci silabe din ultimele trei picioare ale versului. Un bun exemplu de tetrametru ar fi ter-pi bes-cis-len-n\u00ce-ie mu-ki (en-dure in-cal-cu-la-ble tour-ments). Poetul rus t\u00e2n\u0103r aluneca \u00cen mod obligatoriu, cu o fatal\u0103 u\u015furin\u0163\u0103, \u00cen acest ademenitor abis de silabe, pentru a c\u0103rui ilustrare am ales cuv\u00e2ntul bescislenn\u00ceie numai pentru c\u0103 se poate traduce bine; adev\u0103ratele favorite erau elemente tipice elegiei, precum zadumcv\u00ceie (g\u00e2nditor), utracenn\u00ceie (pierdut), mucitelin\u00ceie (\u00cendurerat) \u015fi a\u015fa mai departe, toate cu accentul pe a doua silab\u0103. \u00cen pofida lungimii sale, un cuv\u00e2nt de acest gen avea un singur accent propriu \u015fi, \u00cen consecin\u0163\u0103, penultimul accent metric al versului se \u00cent\u00e2lnea cu o silab\u0103 \u00cen mod firesc neaccentuat\u0103 (n\u00cei \u00cen exemplu, din rus\u0103, \u201ela\u201c \u00cen cel din englez\u0103). Acest lucru producea un \u015foc pl\u0103cut, care era totu\u015fi un efect mult prea familiar pentru a compensa banalitatea sensului. Ca orice \u00cencep\u0103tor inocent, am c\u0103zut \u00cen toate capcanele \u00centinse de epitetul melodios. Nu \u00censeamn\u0103 c\u0103 nu m-am \u00cempotrivit. De fapt, trudeam din greu la elegia mea, chinuindu-m\u0103 la nesf\u00e2r\u015fit cu fiecare vers, aleg\u00e2nd \u015fi resping\u00e2nd, plimb\u00e2nd cuvintele pe limb\u0103 ceremonios \u015fi entuziast, ca un degust\u0103tor de ceai, \u015fi tot ap\u0103rea cumplita tr\u0103dare. Rama influen\u0163a tabloul, coaja d\u0103dea form\u0103 miezului. Banala ordine a cuvintelor (verb scurt sau pronume \u2013 adjectiv lung \u2013 substantiv scurt) d\u0103dea na\u015ftere unei dezordini banale de g\u00e2ndire, \u015fi un vers precum poeta gorestn\u00cee grioz\u00ce \u2013 traductibil \u015fi etichetat drept \u201ereveriile melancolice ale poetului\u201c \u2013 ducea \u00cen mod fatal la un vers rimat terminat \u00cen roz\u00ce (trandafiri) sau berioz\u00ce (mesteceni) sau groz\u00ce (furtuni) \u015fi \u00cen felul acesta anumite sentimente erau asociate cu anumite \u00cemprejur\u0103ri, nu prin voin\u0163a proprie, ci pentru a desf\u0103\u015fura \u00cen continuare panglica decolorat\u0103 a tradi\u0163iei. Cu toate acestea, cu c\u00e2t m\u0103 apropiam mai mult de sf\u00e2r\u015fitul poeziei, deveneam tot mai sigur c\u0103 tot ce vedeam \u00cen fa\u0163a ochilor vor vedea \u015fi al\u0163ii. \u00cen timp ce \u00cemi concentram privirea asupra unui strat de flori \u00cen form\u0103 de rinichi (\u015fi observam o petal\u0103 roz c\u0103zut\u0103 pe p\u0103m\u00e2nt \u015fi o mic\u0103 furnic\u0103 investig\u00e2ndu-i marginea descompus\u0103) sau contemplam coaja ca o diafragm\u0103 a unui trunchi de mesteac\u0103n pe care un huligan o despuiase de \u00cenveli\u015ful ca o h\u00e2rtie pepit, eram convins c\u0103 toate acestea le va vedea \u015fi cititorul prin v\u0103lul magic al cuvintelor mele, utracenn\u00ceie roz\u00ce sau zadumicivoi berioz\u00ce, de pild\u0103. Pe atunci nu-mi trecea prin cap c\u0103 departe de a fi un v\u0103l, acele biete cuvinte erau at\u00e2t de opace, \u00cenc\u00e2t, de fapt, ele formau un zid \u00cen care nu puteai distinge altceva dec\u00e2t ni\u015fte jalnice r\u0103m\u0103\u015fi\u0163e din poe\u0163ii majori \u015fi minori pe care-i imitam. C\u00e2\u0163iva ani mai t\u00e2rziu, \u00cemi amintesc c\u0103 am v\u0103zut \u00cen mahalaua mizer\u0103 a unui ora\u015f str\u0103in, un gard ale c\u0103rui sc\u00e2nduri fuseser\u0103 aduse din alt loc unde mai fuseser\u0103 folosite, pare-se, la \u00cengr\u0103direa unui circ ambulant. Pe el fuseser\u0103 pictate animale, \u00cen scop publicitar dar cel care scosese sc\u00e2ndurile \u015fi apoi le al\u0103turase din nou, trebuie s\u0103 fi fost orb sau nebun, c\u0103ci acum gardul \u00cenf\u0103\u0163i\u015fa doar p\u0103r\u0163i disparate de animale (mai mult, unele din ele erau cu susul \u00cen jos) \u2013 o coaps\u0103 ro\u015fiatic\u0103, un cap de zebr\u0103, un picior de elefant. \n4 La nivel fizic, truda mea intens\u0103 era marcat\u0103 de un num\u0103r de ac\u0163iuni \u015fi gesturi confuze, ca de pild\u0103 acelea de a m\u0103 plimba, de a m\u0103 a\u015feza, de a sta \u00centins. Fiecare din acestea se descompunea din nou \u00cen fragmente lipsite de importan\u0163\u0103 spa\u0163ial\u0103: \u00cen etapa de plimbare, de pild\u0103, \u00centr-un anumit moment hoin\u0103ream poate prin inima parcului, iar \u00cen cel urm\u0103tor m\u0103suram \u00cenc\u0103perile casei. Sau, dac\u0103 lu\u0103m \u00cen considerare etapa \u015federii pe scaun, \u00cemi d\u0103deam seama brusc c\u0103 un fel de m\u00e2ncare, pe care nici nu-mi aminteam s\u0103-l fi ales, era luat de la mas\u0103 \u015fi c\u0103 mama, c\u0103reia \u00cei zv\u00e2cnea obrazul st\u00e2ng ca atunci c\u00e2nd era sup\u0103rat\u0103, urm\u0103rea cu aten\u0163ie, din locul ei de la cap\u0103tul mesei lungi, indispozi\u0163ia \u015fi lipsa mea de poft\u0103 de m\u00e2ncare. Eu ridicam capul ca s\u0103 dau o explica\u0163ie \u2013 dar masa disp\u0103ruse \u015fi eu \u015fedeam singur pe o buturug\u0103 de la marginea drumului, desen\u00e2nd curbe dup\u0103 curbe pe nisipul maroniu cu b\u0103\u0163ul plasei de fluturi, care se leg\u0103na ca un metronom; curbele erau curcubee p\u0103m\u00e2ntene ale c\u0103ror culori diferite erau redate prin diversele ad\u00e2ncimi ale \u015fan\u0163urilor produse cu b\u0103\u0163ul. C\u00e2nd m-am angajat irevocabil s\u0103-mi termin poezia sau altminteri s\u0103 mor, eram mai mult ca oric\u00e2nd \u00centr-o stare de trans\u0103. Deloc surprins, m-am pomenit, dintre toate locurile posibile, tocmai pe canapeaua de piele din \u00cenc\u0103perea rece, umed\u0103, pu\u0163in folosit\u0103, care fusese biroul bunicului. Pe canapeaua aceea st\u0103team \u00centins pe burt\u0103, \u00centr-un fel de \u00cencremenire de reptil\u0103, cu un bra\u0163 at\u00e2rn\u00e2nd, astfel \u00cenc\u00e2t dosul palmei atingea molatic motivele florale ale covorului. C\u00e2nd am ie\u015fit din trans\u0103, flora verzuie era la locul ei, bra\u0163ul \u00cemi at\u00e2rna \u00cenc\u0103, dar acum st\u0103team culcat pe marginea unui ponton \u015fubred \u015fi nuferii pe care-i atingeam erau reali, iar umbrele dolofane, unduitoare, ale frunzi\u015fului de arin pe ap\u0103 \u2013 pete de cerneal\u0103 apoteozate, ameobe supradimensionate \u2013 palpitau ritmic, extinz\u00e2ndu-se \u015fi retr\u0103g\u00e2ndu-se ca ni\u015fte pseudopode \u00centunecate, care, atunci c\u00e2nd se contractau, \u00ce\u015fi zdren\u0163uiau marginile rotunjite, devenind ni\u015fte pete fluide \u015fi evazive \u015fi acestea se uneau din nou pentru a reface terminalele nefinisate. M-am cufundat iar\u0103\u015fi \u00cen cea\u0163a mea personal\u0103 \u015fi c\u00e2nd am ie\u015fit din nou din ea, suportul corpului meu culcat era acum o banc\u0103 joas\u0103 din parc \u015fi umbrele vii, \u00cen care se afundase m\u00e2na mea, se mi\u015fcau acum pe p\u0103m\u00e2nt, printre nuan\u0163e de violet care luaser\u0103 locul nuan\u0163elor acvatice de negru cu verde. \u00cen starea aceea, dimensiunile obi\u015fnuite ale existen\u0163ei aveau o semnifica\u0163ie at\u00e2t de matur\u0103, \u00cenc\u00e2t a\u015f fi fost surprins dac\u0103 a\u015f fi ie\u015fit din tunelul ei \u00cen parcul de la Versailles, \u00cen Tiergarten sau \u00cen P\u0103durea Na\u0163ional\u0103 de arbori sequoia; \u015fi, \u00cen direc\u0163ie invers\u0103, c\u00e2nd mai cad ast\u0103zi \u00cen vechea trans\u0103, sunt preg\u0103tit s\u0103 m\u0103 pomenesc, atunci c\u00e2nd m\u0103 trezesc din ea, sus, \u00centr-un anumit copac, deasupra b\u0103ncii b\u0103l\u0163ate din adolescen\u0163a mea, cu burta lipit\u0103 de creanga groas\u0103, comod\u0103, \u015fi cu un bra\u0163 at\u00e2rn\u00e2nd \u00cen jos, printre frunzele pe care se mi\u015fc\u0103 umbrele altor frunze. Diverse sunete ajungeau la urechile mele \u00cen aceste atitudini diverse. Putea fi gongul de mas\u0103 sau ceva mai pu\u0163in obi\u015fnuit, cum ar fi fost de pild\u0103 oribila muzic\u0103 a unei fla\u015fnete. Pe undeva, pe l\u00e2ng\u0103 grajduri, un b\u0103tr\u00e2n vagabond \u00cenv\u00e2rtea manivela \u015fi, marcat de impresii mai directe din anii anteriori, \u00cel vedeam \u00cen minte din locul \u00cen care eram coco\u0163at. Pe instrumentul lui erau picta\u0163i un fel de \u0163\u0103rani balcanici dans\u00e2nd printre ni\u015fte s\u0103lcii palmoide. Din c\u00e2nd \u00cen c\u00e2nd, muta manivela dintr-o m\u00e2n\u0103 \u00cen cealalt\u0103. Vedeam jerseul \u015fi fusta maimu\u0163icii chele, zgarda, ros\u0103tura de pe g\u00e2t, lan\u0163ul pe care \u00cel smucea ori de c\u00e2te ori omul tr\u0103gea de el, provoc\u00e2ndu-i dureri \u015fi c\u00e2\u0163iva servitori st\u00e2nd \u00cen jurul lor, c\u0103sc\u00e2nd gura, r\u00e2njind \u2013 oameni simpli care se amuzau teribil de \u201egiumbu\u015flucurile\u201c maimu\u0163ei. Chiar zilele trecute, \u00cen apropierea locului unde consemnez aceste \u00cent\u00e2mpl\u0103ri, am \u00cent\u00e2lnit un fermier \u00cempreun\u0103 cu fiul lui (genul de copil vioi \u015fi s\u0103n\u0103tos pe care-l vede\u0163i \u00cen reclamele cu alimente pentru micul dejun), amuz\u00e2ndu-se \u00cen mod similar la vederea unui pisoi care chinuia un pui de veveri\u0163\u0103 \u2013 l\u0103s\u00e2ndu-l s\u0103 fug\u0103 c\u00e2\u0163iva centimetri, apoi repezindu-se din nou la el. Aproape nu mai avea coad\u0103 \u015fi ciotul r\u0103mas s\u00e2ngera. \u00centruc\u00e2t nu putea s\u0103 scape fugind, micu\u0163a victim\u0103 a \u00cencercat un ultim remediu: s-a oprit \u015fi s-a \u00centins pe o parte ca s\u0103 se confunde cu pata de lumin\u0103 \u015fi umbr\u0103 de pe p\u0103m\u00e2nt, dar mi\u015fcarea prea brusc\u0103 a dat-o de gol. Fonograful familiei pus \u00cen func\u0163iune, odat\u0103 cu l\u0103sarea serii, era o alt\u0103 ma\u015fin\u0103rie muzical\u0103 pe care o auzeam r\u0103zb\u0103t\u00e2nd prin versul meu. Pe veranda unde se adunau rudele \u015fi prietenii no\u015ftri, emitea din p\u00e2lnia lui de alam\u0103 a\u015fa-zisele \u0163iganskie romans\u00ce, \u00cendr\u0103gite de genera\u0163ia mea. Acestea erau imita\u0163ii mai mult sau mai pu\u0163in anonime ale c\u00e2ntecelor \u0163ig\u0103ne\u015fti \u2013 sau imita\u0163ii ale unor astfel de imita\u0163ii. Calitatea de \u201e\u0163ig\u0103nesc\u201c era dat\u0103 de un geam\u0103t ad\u00e2nc \u015fi monoton, \u00centrerupt de un fel de sughi\u0163, expresia sonor\u0103 a sf\u0103r\u00e2m\u0103rii unei inimi bolnave de dragoste. \u00cen varianta lor cea mai bun\u0103, produceau o not\u0103 spart\u0103 vibr\u00e2nd pe alocuri \u00cen operele unor poe\u0163i adev\u0103ra\u0163i (m\u0103 g\u00e2ndesc \u00cendeosebi la Aleksandr Blok). \u00cen varianta lor cea mai proast\u0103, puteau fi asem\u0103nate cu acele c\u00e2ntece \u00cen stil apa\u015f, compuse de mode\u015fti oameni de litere \u015fi interpretate de doamne planturoase \u00cen barurile de noapte pariziene. Mediul lor natural era populat de privighetori \u00cenl\u0103crimate, lilieci \u00cenflori\u0163i \u015fi alei m\u0103rginite de copaci fo\u015fnitori ce \u00cennobilau parcurile nobilimii de \u0163ar\u0103. Acele privighetori scoteau triluri \u015fi, \u00centr-un cr\u00e2ng de pini, soarele ce apunea sc\u0103lda la diverse nivele trunchiurile de copaci cu un ro\u015fu de foc. O tamburin\u0103 \u00cenc\u0103 vibr\u00e2nd p\u0103rea s\u0103 zac\u0103 pe mu\u015fchiul tot mai \u00centunecat. Un timp, ultimele note ale r\u0103gu\u015fitului contralto m\u0103 urm\u0103reau \u00cen lumina crepuscular\u0103. C\u00e2nd se f\u0103cu din nou lini\u015fte, prima mea poezie era gata. \n5 Era \u00centr-adev\u0103r un jalnic ghiveci, cu multe alte \u00cemprumuturi \u00cen afar\u0103 de modula\u0163iile pseudo-pu\u015fkiniene. Scuzabile erau doar un ecou al tunetului lui Tiutcev \u015fi o raz\u0103 de soare refractat\u0103 din Fet. \u00cen rest, \u00cemi amintesc vag de men\u0163ionarea \u201eghimpelui memoriei\u201c \u2013 vospominania jalo (pe care o vizualizasem de fapt ca ovipozitorul unei mu\u015fte ihneumonide c\u0103l\u0103rind o omid\u0103 de varz\u0103, dar nu \u00cendr\u0103znisem s-o redau a\u015fa) \u2013 \u015fi ceva despre parfumul vechii lumi adus din dep\u0103rtare de o fla\u015fnet\u0103. Cele mai penibile dintre toate erau ru\u015finoasele spicuiri din textele c\u00e2ntecelor lui Apuhtin \u015fi ale marelui duce Constantin, de tipul \u0163iganski. Acestea \u00cemi erau insistent b\u0103gate pe g\u00e2t de o m\u0103tu\u015f\u0103 tineric\u0103 \u015fi destul de atr\u0103g\u0103toare, care \u015ftia de asemenea s\u0103 recite celebra poezie a lui Louis Bouilhet (\u00c0 une femme), \u00cen care un arcu\u015f de vioar\u0103 metaforic este inadecvat folosit pentru a c\u00e2nta pe o chitar\u0103 metaforic\u0103, \u015fi o mul\u0163ime de prostii de Ella Wheeler Wilcox \u2013 care aveau un succes r\u0103sun\u0103tor la \u00cemp\u0103r\u0103teas\u0103 \u015fi la doamnele de companie. Aproape c\u0103 nu mai merit\u0103 s\u0103 adaug c\u0103, \u00cen conformitate cu subiectele la mod\u0103, elegia mea avea ca tem\u0103 pierderea unei doamne iubite \u2013 Delia, Tamara sau Lenore \u2013 pe care n-am pierdut-o, n-am iubit-o, n-am \u00cent\u00e2lnit-o niciodat\u0103, dar doream din tot sufletul s-o \u00cent\u00e2lnesc, s-o iubesc, s-o pierd. \u00cen inocen\u0163a prostiei mele, credeam c\u0103 scrisesem ceva frumos \u015fi minunat. \u00cen timp ce o duceam acas\u0103, \u00cenc\u0103 nescris\u0103, dar complet\u0103, de vreme ce p\u00e2n\u0103 \u015fi semnele de punctua\u0163ie erau \u00centip\u0103rite \u00cen mintea mea ca urma l\u0103sat\u0103 de o pern\u0103 pe carnea unui om care a dormit cu capul pe ea, nu m\u0103 \u00cendoiam c\u0103 mama va \u00cent\u00e2mpina realizarea mea cu lacrimi de bucurie \u015fi m\u00e2ndrie. Nu-mi trecea deloc prin cap c\u0103 s-ar fi putut s\u0103 fie ocupat\u0103 cu alte treburi \u00cen seara aceea \u015fi s\u0103 nu aib\u0103 timp s\u0103-mi asculte versurile. Niciodat\u0103 nu-mi dorisem at\u00e2t de mult laudele ei. Niciodat\u0103 nu fusesem mai vulnerabil. Aveam nervii \u00cencorda\u0163i din cauza \u00centunericului care se l\u0103sase asupra p\u0103m\u00e2ntului \u2013 pe care nu-l observasem cobor\u00e2nd \u2013 \u015fi a goliciunii boltei cere\u015fti, a c\u0103rei despuiere \u2013 tot a\u015fa \u2013 n-o observasem. Deasupra mea, \u00centre copacii f\u0103r\u0103 form\u0103 ce m\u0103rgineau poteca tot mai neclar\u0103, cerul p\u0103lise din cauza stelelor. \u00cen anii aceia, minunata aglomerare de constela\u0163ii, nebuloasele, golurile interstelare \u015fi tot ce mai alc\u0103tuia acel spectacol impresionant \u00cemi produceau o stare indescriptibil\u0103 de grea\u0163\u0103, de panic\u0103 total\u0103, de parc\u0103 a\u015f fi stat at\u00e2rnat de p\u0103m\u00e2nt cu susul \u00cen jos, pe marginea spa\u0163iului infinit, \u00cen timp ce gravita\u0163ia terestr\u0103 \u00cenc\u0103 m\u0103 \u0163inea de c\u0103lc\u00e2ie, dar era gata s\u0103-mi dea drumul \u00cen orice clip\u0103. Cu excep\u0163ia a dou\u0103 ferestre de pe col\u0163 de la ultimul etaj (salonul mamei), casa era deja cufundat\u0103 \u00cen \u00centuneric. Paznicul de noapte \u00cemi d\u0103du drumul \u00cen\u0103untru \u015fi, \u00cencet-\u00cencet, cu grij\u0103 ca s\u0103 nu tulbur aranjamentul de cuvinte din capul care m\u0103 durea, am urcat scara. Mama era \u00centins\u0103 pe canapea cu ziarul Rech din St. Petersburg \u00cen m\u00e2ini \u015fi un Times din Londra \u00cen poal\u0103. Un telefon alb str\u0103lucea pe m\u0103su\u0163a acoperit\u0103 cu sticl\u0103 de l\u00e2ng\u0103 ea. De\u015fi era t\u00e2rziu, ea \u00cenc\u0103 mai a\u015ftepta telefonul tatei de la St. Petersburg, unde era re\u0163inut de \u00cencordarea produs\u0103 de apropierea r\u0103zboiului. L\u00e2ng\u0103 canapea era un scaun, dar eu \u00cel evitam \u00centotdeauna din cauza satinului auriu cu care era \u00cembr\u0103cat, c\u0103ci simpla lui vedere m\u0103 cutremura, d\u00e2ndu-mi ni\u015fte fiori ce porneau din \u015fira spin\u0103rii \u015fi se r\u0103sp\u00e2ndeau ca ni\u015fte nervuri prin tot corpul, ca un fulger \u00cen noapte. Am tu\u015fit discret, apoi m-am a\u015fezat pe un taburet \u015fi am \u00cenceput s\u0103 recit. \u00cen timpul acestei ac\u0163iuni, priveam fix peretele opus pe care v\u0103d \u015fi acum retrospectiv c\u00e2teva mici dagherotipuri \u015fi ni\u015fte siluete \u00cen rame ovale, o acuarel\u0103 a lui Somov (mesteceni tineri, o jum\u0103tate de curcubeu \u2013 totul foarte duios \u015fi umed), o splendid\u0103 toamn\u0103 la Versailles de Alexandre Benois \u015fi un desen \u00cen creion f\u0103cut de mama mamei \u00cen adolescen\u0163\u0103 \u2013 \u015fi din nou acel pavilion cu frumoasele lui ferestre pe jum\u0103tate camuflate de o re\u0163ea de crengi. Somov-ul \u015fi Benois-ul se afl\u0103 acum \u00centr-un muzeu sovietic, dar pavilionul nu va fi niciodat\u0103 na\u0163ionalizat. \u00cen timp ce memoria mea ezita o clip\u0103 \u00cen pragul ultimei strofe, pentru care fuseser\u0103 \u00cencercate at\u00e2tea cuvinte de deschidere \u00cenc\u00e2t cel ales \u00cen cele din urm\u0103 era acum oarecum mascat de un p\u0103ienjeni\u015f de intr\u0103ri false, am auzit-o pe mama pufnind. M-am oprit imediat din recitat \u015fi mi-am ridicat privirea spre ea. Z\u00e2mbea fericit\u0103 printre lacrimile ce-i picurau pe fa\u0163\u0103. \u201eCe minunat este, ce frumos!\u201c spuse ea \u015fi, cu un z\u00e2mbet tot mai tandru, \u00cemi \u00centinse o oglinjoar\u0103 de m\u00e2n\u0103 ca s\u0103 pot vedea d\u00e2ra de s\u00e2nge de pe unul din pome\u0163i, \u00cen locul unde \u00centr-un moment nedeterminat strivisem un \u0163\u00e2n\u0163ar ghiftuit, prin gestul incon\u015ftient de a-mi propti obrazul de pumn. Dar am v\u0103zut mai mult de-at\u00e2t. Privindu-m\u0103 \u00cen ochi, am avut senza\u0163ia \u015focant\u0103 de a descoperi doar ni\u015fte resturi ale eului meu obi\u015fnuit, r\u0103m\u0103\u015fi\u0163ele unei identit\u0103\u0163i evaporate, pe care cu un mare efort al ra\u0163iunii am reu\u015fit s-o adun din nou \u00cen oglind\u0103. \n", " 12 1 C\u00e2nd am \u00cent\u00e2lnit-o prima dat\u0103 pe Tamara \u2013 ca s\u0103-i dau un nume de aceea\u015fi culoare cu cel real \u2013 avea cincisprezece ani \u015fi eu eram cu un an mai mare. Locul era aspru, dar \u00cenc\u00e2nt\u0103torul peisaj de \u0163ar\u0103 (brad negru, mesteac\u0103n alb, turb\u0103rii, c\u00e2mpuri cosite \u015fi p\u0103m\u00e2nt arid) se afla chiar la sud de St. Petersburg. Un r\u0103zboi continua undeva, departe. Doi ani mai t\u00e2rziu, acel banal deus ex machina, Revolu\u0163ia Rus\u0103, a izbucnit silindu-m\u0103 s\u0103 p\u0103r\u0103sesc acel decor de neuitat. De fapt, \u00cenc\u0103 de atunci, din iulie 1915, semne \u00centunecate de r\u0103u augur \u015fi forfoteli de culise, r\u0103suflarea fierbinte a unor mi\u015fc\u0103ri sociale colosale, afectau deja a\u015fa-numita \u201e\u015fcoal\u0103 simbolist\u0103\u201c a poeziei ruse \u2013 \u00cendeosebi versurile lui Alexandr Blok. La \u00cenceputul acelei veri \u015fi pe tot r\u0103stimpul verii precedente, numele Tamarei ap\u0103rea tot mereu (cu pref\u0103cuta naivitate at\u00e2t de tipic\u0103 soartei c\u00e2nd e pus\u0103 pe treab\u0103) ici \u015fi colo, pe mo\u015fia noastr\u0103 (Intrarea interzis\u0103), \u015fi pe domeniul unchiului meu (Intrarea strict interzis\u0103) de pe cel\u0103lalt mal al r\u00e2ului Oredej. \u00cel g\u0103seam trasat cu un b\u0103\u0163 pe nisipul ro\u015fiatic al unei alei din parc sau scris cu creionul pe o porti\u0163\u0103 spoit\u0103 sau proasp\u0103t incrustat (dar nu complet) \u00cen lemnul unei b\u0103nci foarte vechi, de parc\u0103 mama natur\u0103 \u00cemi anun\u0163a dinainte, \u00cen mod misterios, existen\u0163a Tamarei. \u00cen acea dup\u0103-amiaz\u0103 t\u0103cut\u0103 de iulie, c\u00e2nd am descoperit-o st\u00e2nd total nemi\u015fcat\u0103 (doar ochii i se mi\u015fcau) \u00centr-un cr\u00e2ng de mesteceni, p\u0103rea s\u0103 se fi ivit spontan acolo, printre acei copaci ce st\u0103teau de paz\u0103, cu plin\u0103tatea t\u0103cut\u0103 a unei manifest\u0103ri mitologice. A omor\u00e2t cu palma o musc\u0103 de cal pe care o a\u015fteptase s\u0103 coboare \u015fi a plecat dup\u0103 dou\u0103 alte fete, mai pu\u0163in dr\u0103gu\u0163e, care o strigau. Le-am v\u0103zut imediat, dintr-un punct de observa\u0163ie de deasupra r\u00e2ului, travers\u00e2nd podul, \u0163\u0103c\u0103nind cu tocurile \u00cenalte, \u00cen pas vioi, toate trei cu m\u00e2inile v\u00e2r\u00e2te \u00cen buzunarele hainelor bleumarin \u015fi, d\u00e2nd din c\u00e2nd \u00cen c\u00e2nd din capetele pline de panglici \u015fi de flori, ca s\u0103 alunge mu\u015ftele. Foarte cur\u00e2nd am dat de urmele Tamarei \u00cen modesta da\u015fka (c\u0103su\u0163a de var\u0103) \u00cenchiriat\u0103 de familia ei \u00cen sat. M\u0103 plimbam c\u0103lare sau cu bicicleta prin apropiere \u015fi, cu senza\u0163ia brusc\u0103 a unei explozii orbitoare (dup\u0103 care, inimii mele \u00cei trebuia un r\u0103gaz ca s\u0103-\u015fi revin\u0103) d\u0103deam peste Tamara la c\u00e2te o cotitur\u0103 a drumului. Mama natur\u0103 a eliminat mai \u00cent\u00e2i una dintre fetele ce o \u00censo\u0163eau, apoi pe cealalt\u0103, dar abia \u00cen august \u2013 pe 9 august, 1915, ca s\u0103 fiu exact precum Petrarca, la ora patru \u015fi jum\u0103tate a celei mai frumoase dup\u0103-amieze a acelui anotimp, \u00cen pavilionul cu ferestre de curcubeu, am v\u0103zut-o intr\u00e2nd pe intrusa mea \u2013 abia atunci am reu\u015fit s\u0103-mi fac curaj ca s\u0103-i vorbesc. V\u0103zut\u0103 prin lentilele timpului \u015fterse cu grij\u0103, frumuse\u0163ea chipului ei \u00cemi este la fel de apropiat\u0103 \u015fi str\u0103luce\u015fte la fel ca \u00centotdeauna. Era scund\u0103 \u015fi un pic cam durdulie, dar foarte gra\u0163ioas\u0103, cu glezne suple \u015fi o talie zvelt\u0103. Un strop de s\u00e2nge t\u0103tar sau cerchez explica ochii ei negri \u015fi veseli, pu\u0163in oblici \u015fi obrajii rumeni m\u0103slinii. Un puf discret, asem\u0103n\u0103tor celui de pe fructele din specia migdalei, \u00cei m\u0103rginea profilul cu un frumos contur str\u0103lucitor. Se pl\u00e2ngea c\u0103 p\u0103rul ei castaniu bogat n-o asculta \u015fi o enerva, amenin\u0163\u00e2nd c\u0103 o s\u0103 \u015fi-l tund\u0103 scurt \u015fi chiar s-a tuns un an mai t\u00e2rziu, dar eu mi-l amintesc \u00centotdeauna a\u015fa cum ar\u0103ta la \u00cenceput, \u00cempletit foarte str\u00e2ns \u00centr-o coad\u0103 groas\u0103 prins\u0103 la spate cu o fund\u0103 mare de m\u0103tase neagr\u0103. G\u00e2tul ei minunat era \u00centotdeauna dezgolit, chiar \u00cen iernile din St. Petersburg, c\u0103ci reu\u015fise s\u0103 ob\u0163in\u0103 permisiunea de a nu purta gulerul sufocant al uniformei \u015fcol\u0103ri\u0163elor din Rusia. Ori de c\u00e2te ori f\u0103cea o remarc\u0103 nostim\u0103 sau rostea cu un glas de clopo\u0163el o mostr\u0103 din vastul ei bagaj de poezie minor\u0103, avea un fel al ei, cuceritor, de a-\u015fi dilata n\u0103rile, pufnind amuzat\u0103. Totu\u015fi nu \u015ftiam niciodat\u0103 cu precizie c\u00e2nd era serioas\u0103 \u015fi c\u00e2nd nu. R\u00e2sul ei generos \u015fi unduitor, vorbirea rapid\u0103, r-ul rostogolit \u015fi foarte uvular, str\u0103lucirea umed\u0103, tandr\u0103 a pleoapelor inferioare \u2013 \u00centr-adev\u0103r toate tr\u0103s\u0103turile ei m\u0103 fascinau \u015fi m\u0103 extaziau, dar nu \u015ftiu cum se f\u0103cea c\u0103, \u00cen loc s\u0103-mi dezv\u0103luie mai bine persoana ei, ele tindeau s\u0103 formeze un v\u0103l sclipitor \u00cen care nu m\u0103 \u00cencurcam ori de c\u00e2te ori \u00cencercam s\u0103 aflu mai multe despre ea. C\u00e2nd \u00cei spuneam mereu c\u0103 ne vom c\u0103s\u0103tori \u00cen ultimele zile ale anului 1917, imediat dup\u0103 ce vom termina \u015fcoala, ea \u00cemi spunea calm c\u0103 sunt un prost. Mi-o imaginam acas\u0103, dar foarte vag. Prenumele \u015fi numele mamei ei (era tot ce \u015ftiam despre aceast\u0103 femeie) trimiteau la clasa negustorilor sau a clerului. Tat\u0103l ei, care, din c\u00e2te am \u00cen\u0163eles, nu prea se interesa de familia lui, era administratorul unei mari mo\u015fii, undeva \u00cen sud. Toamna a venit devreme \u00cen anul acela. Straturile de frunze c\u0103zute ajungeau p\u00e2n\u0103 la glezne la sf\u00e2r\u015fitul lui august. Fluturi negri catifela\u0163i din specia Camberwell Beauties, tivi\u0163i cu crem, roiau prin lumini\u015furi. Preceptorul distrat, \u00cen grija c\u0103ruia fusesem \u00cencredin\u0163a\u0163i fratele meu \u015fi cu mine \u00cen acel sezon, avea obiceiul s\u0103 se ascund\u0103 \u00cen tufi\u015furi ca s\u0103 ne spioneze pe Tamara \u015fi pe mine cu ajutorul unui vechi telescop pe care-l g\u0103sise \u00cen pod; dar \u00centr-o zi, iscoada a fost la r\u00e2ndul ei urm\u0103rit\u0103 de Apostolski, b\u0103tr\u00e2nul gr\u0103dinar cu nas purpuriu al unchiului (\u00cent\u00e2mpl\u0103tor un mare m\u0103sc\u0103rici al fetelor din sat), care i-a dat raportul, cu amabilitate, mamei. Mama nu putea s\u0103 sufere iscodeala \u015fi pe l\u00e2ng\u0103 asta (de\u015fi eu nu i-am vorbit niciodat\u0103 despre Tamara) \u015ftia tot ce ar fi dorit s\u0103 \u015ftie despre idila mea, din poeziile pe care i le recitam \u00centr-un spirit de obiectivitate elogioas\u0103 \u015fi pe care le copiase cu dragoste \u00centr-un album special. Tata era plecat cu regimentul; a socotit c\u0103 era de datoria lui, dup\u0103 ce a luat cuno\u015ftin\u0163\u0103 de problem\u0103, s\u0103-mi mai pun\u0103 c\u00e2teva \u00centreb\u0103ri st\u00e2njenitoare c\u00e2nd s-a \u00centors de pe front, cu o lun\u0103 mai t\u00e2rziu; dar cur\u0103\u0163enia sufleteasc\u0103 a mamei o ajutase \u015fi \u00cenc\u0103 urma s-o mai ajute s\u0103 dep\u0103\u015feasc\u0103 dificult\u0103\u0163i \u015fi mai mari. Se mul\u0163umi s\u0103 clatine din cap a \u00cendoial\u0103, dar nu f\u0103r\u0103 dragoste, spun\u00e2ndu-i majordomului s\u0103-mi lase \u00cen fiecare sear\u0103 c\u00e2teva fructe pe veranda luminat\u0103. Mi-am dus fata adorat\u0103 \u00cen toate locurile tainice din p\u0103dure, unde o \u00cent\u00e2lnisem \u015fi o creasem cu patim\u0103, \u00cen visurile mele cu ochii deschi\u015fi. \u00centr-un anumit cr\u00e2ng de pini, totul s-a petrecut firesc, acolo am sf\u00e2\u015fiat \u0163es\u0103tura imagina\u0163iei \u015fi am gustat realitatea. \u00centruc\u00e2t unchiul meu lipsea de acas\u0103 \u00cen acel an, am putut r\u0103t\u0103ci \u00cen voie \u015fi prin parcul lui imens, des, bisecular, cu lespezi clasice de piatr\u0103 \u00cenverzit\u0103 pe aleea principal\u0103 \u015fi cu potecile de labirint ce porneau \u00cen raze de la f\u00e2nt\u00e2na central\u0103. Ne plimbam \u201eleg\u0103n\u00e2ndu-ne m\u00e2inile\u201c, cum era obiceiul la \u0163ar\u0103. Am cules pentru ea dalii de pe marginile aleii cu pietri\u015f pentru tr\u0103suri, privit cu bun\u0103voin\u0163\u0103 de la distan\u0163\u0103 de b\u0103tr\u00e2nul Priapostolski. Nu ne sim\u0163eam \u00cen aceea\u015fi siguran\u0163\u0103 c\u00e2nd o conduceam acas\u0103, p\u00e2n\u0103 aproape de cas\u0103 sau m\u0103car p\u00e2n\u0103 la podul din sat. \u00cemi amintesc grosolanele graffiti care au unit prenumele noastre cu ciudate diminutive, pe o anumit\u0103 poart\u0103 alb\u0103 \u015fi, pu\u0163in mai \u00cencolo, acea m\u00e2zg\u0103litur\u0103 f\u0103cut\u0103 parc\u0103 de idiotul satului, maxima \u201ePruden\u0163a este prietenul Pasiunii\u201c notat\u0103 cu un scris aspru, binecunoscut mie. Odat\u0103, la apusul soarelui, l\u00e2ng\u0103 r\u00e2ul portocaliu \u015fi negru, un t\u00e2n\u0103r dacinik (vilegiaturist) cu o biciu\u015fc\u0103 \u00cen m\u00e2n\u0103 s-a \u00cenclinat c\u00e2nd a trecut pe l\u00e2ng\u0103 ea; ea a ro\u015fit ca fetele din romane, dar a spus doar, chicotind amuzat\u0103, c\u0103 nu s-a urcat \u00cen via\u0163a ei pe un cal. Alt\u0103 dat\u0103, c\u00e2nd am ap\u0103rut la o cotitur\u0103 a \u015foselei, cele dou\u0103 surioare ale mele, roase de curiozitate, era s\u0103 cad\u0103 de pe \u201etorpedoul\u201c ro\u015fu al familiei, cotind brusc spre pod. \u00cen serile ploioase \u00centunecate, \u00cenc\u0103rcam felinarul bicicletei cu buc\u0103\u0163i magice de carbur\u0103 de calciu, le aprindeam cu chibritul, ferindu-m\u0103 de rafalele de v\u00e2nt, \u015fi dup\u0103 ce \u00cenchideam astfel \u00cen sticl\u0103 flac\u0103ra alb\u0103, pedalam cu pruden\u0163\u0103 \u00cen \u00centuneric. Cercul de lumin\u0103 r\u0103sp\u00e2ndit de felinar scotea la iveal\u0103 por\u0163iunea neted\u0103 a drumului dintre re\u0163eaua lui central\u0103 de b\u0103ltoace \u015fi lungile por\u0163iuni de iarb\u0103 de pe margine. Cl\u0103tin\u00e2ndu-se ca o stafie, raza aceea palid\u0103 m\u0103tura la cotitur\u0103 un mal argilos, c\u00e2nd coboram spre r\u00e2u. Dincolo de pod, drumul o lua din nou \u00cen sus p\u00e2n\u0103 la \u00cencruci\u015farea cu \u015foseaua Rojestveno-Luga \u015fi chiar deasupra acelei \u00cencruci\u015f\u0103ri, o c\u0103rare croit\u0103 printre tufele de iasomie, din care picura ploaia, urca un pov\u00e2rni\u015f abrupt. Trebuia s\u0103 cobor din \u015fa \u015fi s\u0103-mi \u00cemping bicicleta. C\u00e2nd ajungeam \u00cen v\u00e2rf, lumina mea vie dansa pe porticul alb cu \u015fase coloane din dosul conacului t\u0103cut \u015fi cu obloanele trase \u2013 t\u0103cut \u015fi cu obloanele trase este probabil \u015fi ast\u0103zi, dup\u0103 o jum\u0103tate de secol, conacul unchiului. Acolo, \u00centr-un col\u0163 al ad\u0103postului boltit de unde urm\u0103rise \u015ferpuirile luminii mele \u00cen urcu\u015f, Tamara a\u015ftepta, coco\u0163at\u0103 pe parapetul lat, rezemat\u0103 de o coloan\u0103. Stingeam felinarul \u015fi \u00cenaintam b\u00e2jb\u00e2ind spre ea. \u00centotdeauna dore\u015fti s\u0103 vorbe\u015fti mai elocvent despre asemenea lucruri, despre multe altele care speri \u00centotdeauna c\u0103 ar putea supravie\u0163ui captivit\u0103\u0163ii \u00cen gr\u0103dina zoologic\u0103 a cuvintelor \u2013 dar str\u0103vezii tei \u00cengr\u0103m\u0103di\u0163i l\u00e2ng\u0103 cas\u0103 \u00cen\u0103bu\u015f\u0103 monologul Mnemosinei cu trosnetele \u015fi gemetele lor \u00cen noaptea agitat\u0103. Suspinul lor va d\u0103inui. Burlanul dintr-o parte a terasei se aude bolborosind constant, ca o persoan\u0103 pis\u0103loag\u0103. Uneori, un fo\u015fnet tulbur\u0103 ritmul ploii printre frunze, f\u0103c\u00e2nd-o pe Tamara s\u0103 se \u00centoarc\u0103 \u00cen direc\u0163ia unui imaginar zgomot de pa\u015fi \u015fi atunci, \u00centr-o lumin\u0103 firav\u0103 \u2013 care se ridic\u0103 acum deasupra orizontului memoriei mele, \u00cen ciuda ploii \u2013 puteam deslu\u015fi conturul chipului ei; dar n-avea de ce sau de cine s\u0103 se team\u0103 \u015fi imediat scotea \u00cencet aerul pe care-l re\u0163inuse o clip\u0103 \u00cen piept \u015fi \u00cenchidea din nou ochii. \n2 Odat\u0103 cu venirea iernii, ne\u00cenfricata noastr\u0103 idil\u0103 s-a transferat \u00cen mohor\u00e2tul St. Petersburg. Ne-am dat seama c\u0103 ne lipse\u015fte \u00cengrozitor siguran\u0163a silvestr\u0103 cu care ne obi\u015fnuiser\u0103m. Hoteluri \u00cendeajuns de neonorabile ca s\u0103 ne primeasc\u0103 se aflau dincolo de limitele cutezan\u0163ei noastre \u015fi m\u0103rea\u0163a epoc\u0103 a amorurilor consumate \u00cen parcuri era \u00cenc\u0103 departe. T\u0103inuirea, at\u00e2t de pl\u0103cut\u0103 la \u0163ar\u0103, devenea acum o povar\u0103 \u015fi totu\u015fi nici unul din noi nu putea accepta ideea unor \u00cent\u00e2lniri cu martori acas\u0103 la ea sau la mine. Drept urmare, am fost sili\u0163i s\u0103 hoin\u0103rim mult prin ora\u015f (ea, \u00cen bl\u0103ni\u0163a ei gri, eu cu ghetre albe \u015fi guler de caracul \u015fi cu un box \u00cen buzunarul c\u0103ptu\u015fit cu catifea) \u015fi aceast\u0103 permanent\u0103 c\u0103utare a unui refugiu oarecare d\u0103dea na\u015ftere unui ciudat sentiment de dezn\u0103dejde care, la r\u00e2ndul lui, prefigura alte hoin\u0103reli mult mai singuratice, mult mai t\u00e2rziu. Chiuleam de la \u015fcoal\u0103: am uitat cum proceda Tamara; eu procedam \u00cen felul urm\u0103tor: \u00cel convingeam pe unul din cei doi \u015foferi s\u0103 m\u0103 lase la un col\u0163 al drumului spre \u015fcoal\u0103 (am\u00e2ndoi erau b\u0103ie\u0163i cumsecade \u015fi refuzau efectiv s\u0103-mi primeasc\u0103 banii \u2013 monede comode de cinci ruble scoase din banc\u0103 \u00cen ispititori c\u00e2rna\u0163i alc\u0103tui\u0163i din zece sau dou\u0103zeci de monede sclipitoare, de care-mi pot \u00ceng\u0103dui s\u0103-mi amintesc cu o pl\u0103cere estetic\u0103 acum, c\u00e2nd m\u00e2ndria mea r\u0103nit\u0103 de emigrant apar\u0163ine de asemenea trecutului). N-am avut probleme nici cu minunatul nostru Ustin, extrem de u\u015for de mituit, care r\u0103spundea la telefonul nostru de la parter, al c\u0103rui num\u0103r era 24-43, dva\u0163ati cet\u00cere sorok tri; r\u0103spundea prompt c\u0103 m\u0103 doare \u00cen g\u00e2t. Apropo, m\u0103 \u00centreb ce s-ar \u00cent\u00e2mpla dac\u0103 a\u015f cere o convorbire interna\u0163ional\u0103 chiar acum, de la telefonul de pe biroul meu? Nu r\u0103spunde? Nu exist\u0103 num\u0103rul? Nu exist\u0103 \u0163ara? Sau voi auzi glasul lui Ustin rostind \u201emoio picitenie\u0163e!\u201c (\u00cendatoritorul diminutiv de la \u201erespectele mele\u201c)? Exist\u0103 la urma urmelor, slavi \u015fi kurzi, trecu\u0163i bine de v\u00e2rsta de o sut\u0103 cincizeci de ani, c\u0103rora li s-a f\u0103cut mult\u0103 publicitate. Telefonul din biroul tatei (584-51) nu era \u00cen cartea de telefon \u015fi dirigintele meu, \u00cencerc\u00e2nd s\u0103 afle adev\u0103rul despre \u00cemboln\u0103virile mele, nu s-a l\u0103murit niciodat\u0103, de\u015fi uneori lipseam trei zile la r\u00e2nd. Ne plimbam pe sub ajurul alb al aleilor prosl\u0103vite \u00cen versuri din parcurile publice. Ne \u00cenghesuiam unul \u00centr-altul pe b\u0103ncile reci \u2013 dup\u0103 ce d\u0103deam jos stratul neted de z\u0103pad\u0103 de pe ele \u015fi apoi ne scoteam m\u0103nu\u015file incrustate cu z\u0103pad\u0103. B\u00e2ntuiam muzeele. Acestea erau adormite \u015fi pustii \u00cen dimine\u0163ile zilelor de lucru \u015fi foarte calde, \u00cen contrast cu cea\u0163a glacial\u0103 \u015fi cu soarele ei ro\u015fu, care, st\u0103tea suspendat, ca o lun\u0103 \u00cembujorat\u0103, la ferestrele dinspre r\u0103s\u0103rit. Acolo, c\u0103utam s\u0103lile dosnice \u015fi lini\u015ftite, surogatele mitologice la care nimeni nu se uita, gravurile, medaliile, exponate paleografice, \u201ePovestea Tiparului\u201c \u2013 s\u0103rmane exponate ca acestea. Cea mai grozav\u0103 descoperire a noastr\u0103 a fost \u2013 cred \u2013 o mic\u0103 \u00cenc\u0103pere unde se \u0163ineau m\u0103turile \u015fi sc\u0103rile; dar o stiv\u0103 de rame goale care a \u00cenceput brusc s\u0103 alunece \u015fi s\u0103 se pr\u0103v\u0103leasc\u0103 \u00cen \u00centuneric a atras un iubitor de art\u0103 curios \u015fi am luat-o la fug\u0103. Ermitajul, Luvrul St. Petersburg-ului, ne oferea cotloane pl\u0103cute, mai ales \u00centr-un anumit hol de la parter, printre vitrinele cu scarabei, din spatele sarcofagului lui Nana, \u00cenaltul preot al lui Ptah. \u00cen Muzeul Rus al \u00cemp\u0103ratului Alexandru III, dou\u0103 s\u0103li (numerele 30 \u015fi 31, \u00cen col\u0163ul dinspre nord) care g\u0103zduiau tablourile resping\u0103tor de academice ale lui \u015ei\u015fkin (Lumini\u015f \u00centr-o p\u0103dure de pini \u015fi ale lui Harlamov (Cap de t\u00e2n\u0103r\u0103 \u0163iganc\u0103) ne-au oferit un pic de intimitate prin prezen\u0163a unor \u015fevalete cu desene \u2013 p\u00e2n\u0103 c\u00e2nd un veteran al campaniei turce\u015fti, cu gur\u0103 spurcat\u0103, ne-a amenin\u0163at c\u0103 o s\u0103 cheme poli\u0163ia. De la aceste mari muzee am avansat la unele mai mici, de pild\u0103 Muzeul Suvorov, din care \u00cemi amintesc o sal\u0103 foarte t\u0103cut\u0103, plin\u0103 de armuri \u015fi tapiserii vechi, flamuri de m\u0103tase sf\u00e2\u015fiate \u015fi mai multe manechine cu peruci, cu cizme grele \u015fi uniforme verzi st\u00e2nd de straj\u0103 deasupra noastr\u0103. Dar oriunde ne duceam, invariabil, dup\u0103 c\u00e2teva vizite, un paznic b\u0103tr\u00e2n, cu ochi urduro\u015fi \u015fi cu papuci de p\u00e2sl\u0103, devenea b\u0103nuitor \u015fi trebuia s\u0103 ne transfer\u0103m patima consumat\u0103 pe furi\u015f \u00cen alt\u0103 parte \u2013 la Muzeul Pedagogic, la Muzeul Cale\u015ftilor Cur\u0163ii Regale sau la un mic muzeu cu h\u0103r\u0163i vechi, nemen\u0163ionat \u00cen ghiduri \u2013 \u015fi apoi, din nou, \u00cen frig, pe o strad\u0103 cu por\u0163i maiestuoase \u015fi lei verzi cu belciuge \u00cen f\u0103lci, \u00cen peisajul de iarn\u0103 stilizat din \u201eLumea artei\u201c, Mir Iskustva \u2013 Dobujinski, Alexandre Benois \u2013 at\u00e2t de drag mie pe vremea aceea. La sf\u00e2r\u015fitul dup\u0103-amiezelor ne a\u015fezam pe ultimul r\u00e2nd de scaune \u00cen unul dintre cele dou\u0103 cinematografe (Pariziana \u015fi Piccadilly) de pe bulevardul Nevski. Arta progresa. Valurile m\u0103rii erau vopsite \u00centr-un albastru boln\u0103vicios \u015fi \u00cen timp ce n\u0103v\u0103leau, lovindu-se \u00censpumate de o st\u00e2nc\u0103 neagr\u0103 din amintirile mele (Rocher de la Vierge, Biarritz \u2013 ce ciudat este \u2013 m\u0103 g\u00e2ndeam \u2013 c\u0103 rev\u0103d plaja copil\u0103riei mele cosmopolite), o ma\u015fin\u0103rie special\u0103 imita zgomotul valurilor, produc\u00e2nd un fel de clipoceal\u0103 care nu prea reu\u015fea s\u0103 se sincronizeze cu scena respectiv\u0103, acompaniind trei, patru secunde secven\u0163a urm\u0103toare \u2013 o \u00cenmorm\u00e2ntare animat\u0103, de pild\u0103, sau ni\u015fte prizonieri de r\u0103zboi zdren\u0163\u0103ro\u015fi \u00censo\u0163i\u0163i de dichisi\u0163ii \u00cenving\u0103tori. De cele mai multe ori, titlul filmului principal era un citat dintr-un poem sau un c\u00e2ntec cunoscut \u015fi putea fi foarte lung, de pild\u0103 Crizantemele nu mai \u00cenfloresc \u00cen gr\u0103din\u0103 sau Inima ei era o juc\u0103rie \u00cen m\u00e2inile lui \u015fi ca o juc\u0103rie s-a sf\u0103r\u00e2mat. Vedetele feminine aveau frun\u0163i \u00cenguste, spr\u00e2ncene magnifice, ochi umbri\u0163i de gene bogate. Actorul preferat al zilei era Mojuhin. Un regizor celebru achizi\u0163ionase \u00cen \u00cemprejurimile Moscovei un conac cu coloane albe (destul de asem\u0103n\u0103tor cu cel al unchiului meu) \u015fi acesta ap\u0103rea \u00cen toate filmele pe care le f\u0103cea. Mojuhin venea spre conac \u00centr-o sanie elegant\u0103 \u015fi \u00ce\u015fi fixa privirea de o\u0163el asupra unei ferestre luminate, \u00cen timp ce un mic mu\u015fchi devenit celebru \u00cei zv\u00e2cnea sub pielea \u00centins\u0103 a f\u0103lcii. C\u00e2nd nu mai erau muzee \u015fi cinematografe care s\u0103 ne g\u0103zduiasc\u0103 \u015fi abia se l\u0103sase noaptea, nu ne mai r\u0103m\u00e2nea dec\u00e2t s\u0103 explor\u0103m pustietatea celui mai mohor\u00e2t \u015fi mai enigmatic ora\u015f din lume. Umezeala glacial\u0103 de pe genele noastre metamorfoza felinarele solitare de pe strad\u0103 \u00cen viet\u0103\u0163i marine cu \u0163epi prismatici. \u00cen timp ce traversam pie\u0163ele vaste, diverse fantome arhitectonice se \u00cen\u0103l\u0163au brusc, t\u0103cute, \u00cen fa\u0163a noastr\u0103. Ne treceau fiori reci, \u00cen general provoca\u0163i nu de \u00cen\u0103l\u0163ime, ci de ad\u00e2ncime \u2013 aveam senza\u0163ia c\u0103 ni se deschide o pr\u0103pastie la picioare \u2013 c\u00e2nd ni\u015fte pila\u015ftri monolitici impun\u0103tori, din granit lustruit (lustruit de sclavi, apoi din nou de lun\u0103 \u015fi rotindu-se \u00cenceti\u015for \u00cen h\u0103ul lustruit al nop\u0163ii) \u0163\u00e2\u015fneau deasupra noastr\u0103 pentru a sus\u0163ine misterioasele rotunjimi ale catedralei Sf. Isaac. Ne opream cum ar fi la marginea abisului c\u0103scat l\u00e2ng\u0103 acei masivi periculo\u015fi din piatr\u0103 \u015fi metal \u015fi cu m\u00e2inile \u00cenl\u0103n\u0163uite, cuprin\u015fi de o groaz\u0103 liliputan\u0103, ne \u00centindeam g\u00e2turile ca s\u0103 privim cum se ridic\u0103 \u00cen calea noastr\u0103 alte perspective uria\u015fe \u2013 cei zece atlan\u0163i gri-lucios ai porticului unui palat, un vas uria\u015f de porfir l\u00e2ng\u0103 poarta de fier a unei gr\u0103dini sau acea enorm\u0103 coloan\u0103 cu un \u00cenger negru \u00cen v\u00e2rf care mai degrab\u0103 b\u00e2ntuia dec\u00e2t \u00cempodobea Pia\u0163a Palatului sc\u0103ldat\u0103 \u00cen razele lunii \u015fi se \u00cen\u0103l\u0163a tot mai sus, \u00cencerc\u00e2nd \u00cen van s\u0103 ajung\u0103 la sub-baza acelui Exegi monumentum al lui Pu\u015fkin. Ea a sus\u0163inut ulterior, \u00cen rarele ei momente de proast\u0103 dispozi\u0163ie, c\u0103 dragostea noastr\u0103 nu rezistase \u00cencord\u0103rii acelei ierni; se ivise o fisur\u0103, spunea ea. \u00cen tot r\u0103stimpul acelor luni, continuasem s\u0103-i \u00cenchin versuri, scrise pentru ea, despre ea, c\u00e2te dou\u0103 sau trei poezii pe s\u0103pt\u0103m\u00e2n\u0103; \u00cen prim\u0103vara anului 1916 le-am publicat \u00centr-o culegere \u015fi am fost \u00cengrozit c\u00e2nd ea mi-a atras aten\u0163ia asupra unui lucru pe care nu-l observasem c\u00e2nd alc\u0103tuisem volumul. Exist\u0103 \u00cen el aceea\u015fi fisur\u0103 de r\u0103u augur, acea banal\u0103 not\u0103 cavernoas\u0103, acea insinuare credibil\u0103 c\u0103 dragostea noastr\u0103 era condamnat\u0103, de vreme ce nu putea recepta niciodat\u0103 miracolul primelor clipe, fo\u015fnetul \u015fi forfota acelor tei \u00cen ploaie, compasiunea c\u00e2mpurilor s\u0103lbatice. Pe l\u00e2ng\u0103 asta \u2013 dar nici unul din noi nu-\u015fi d\u0103dea seama pe atunci \u2013 poeziile mele erau ni\u015fte \u00cencerc\u0103ri juvenile, lipsite de orice merit \u015fi n-ar fi trebuit s\u0103 fie niciodat\u0103 puse \u00cen v\u00e2nzare. Cartea (mai exist\u0103 din p\u0103cate un exemplar din ea \u00cen \u201efondul secret\u201c al Bibliotecii Lenin din Moscova) a meritat s\u0103 ajung\u0103 o prad\u0103 \u00cen ghearele celor c\u00e2\u0163iva cronicari care au consemnat-o \u00cen ni\u015fte periodice obscure. Profesorul meu de literatur\u0103 din \u015fcoal\u0103, Vladimir Hippius, un poet de prima m\u00e2n\u0103, dar cam esoteric, pentru care aveam o mare admira\u0163ie (o dep\u0103\u015fea dup\u0103 p\u0103rerea mea, ca talent, pe vara lui mult mai cunoscut\u0103, Zinaida Hippius, poetes\u0103 \u015fi critic) a adus un exemplar \u00cen clas\u0103 \u015fi a provocat ilaritatea delirant\u0103 a celor mai mul\u0163i colegi ai mei, aplic\u00e2nd sarcasmul lui ustur\u0103tor (era un b\u0103rbat fioros, cu p\u0103r ro\u015fcat) celor mai romantice versuri ale mele. La o \u015fedin\u0163\u0103 a Fondului Literar celebra lui veri\u015foar\u0103 l-a rugat pe tata, care era pre\u015fedinte, s\u0103-mi spun\u0103 s\u0103 nu m\u0103 fac cumva vreodat\u0103 scriitor. Un gazetar bine inten\u0163ionat, s\u0103rman \u015fi lipsit de talent, care avea motive s\u0103-i fie recunosc\u0103tor tatei, a scris un articol oribil de entuziast despre mine, vreo cinci sute de r\u00e2nduri debord\u00e2nd de elogii dezgust\u0103toare; a fost interceptat la timp de tata \u015fi \u00cemi amintesc cum scr\u00e2\u015fneam am\u00e2ndoi din din\u0163i \u015fi gemeam \u00cen timp ce citeam manuscrisul \u2013 era ritualul adoptat de familia noastr\u0103 c\u00e2nd avea de-a face cu ceva de prost gust sau cu gafa cuiva. Povestea asta m-a lecuit definitiv de orice preocupare pentru gloria literar\u0103 \u015fi a fost probabil cauza acelei indiferen\u0163e aproape patologice, dar nu \u00centotdeauna justificate fa\u0163\u0103 de cronicile care \u00cen anii urm\u0103tori m-au privat de emo\u0163iile pe care se spune c\u0103 le tr\u0103iesc majoritatea scriitorilor. Acea prim\u0103var\u0103 a anului 1916 o v\u0103d ca pe o prim\u0103var\u0103 petersburghez\u0103 tipic\u0103, atunci c\u00e2nd \u00cemi amintesc imagini ca acestea: Tamara purt\u00e2nd o p\u0103l\u0103rie alb\u0103 nefamiliar\u0103, printre spectatorii unei obositoare partide de fotbal inter\u015fcolar, \u00cen care, \u00cen duminica aceea, un noroc extraordinar m-a ajutat s\u0103 re\u0163in nenum\u0103rate mingi; sau un fluture Camberwell Beautys, exact de aceea\u015fi v\u00e2rst\u0103 cu idila noastr\u0103, \u00cenc\u0103lzindu-\u015fi la soare aripile negre v\u0103t\u0103mate, cu marginile \u00cen\u0103lbite de hibernare, pe speteaza unei b\u0103nci din Gr\u0103dina Alexandrovski; sau dang\u0103tele clopotelor catedralei \u00cen aerul t\u0103ios, deasupra albastrului \u00centunecat al apelor unduitoare ale Nevei, eliberate cu voluptate de ghe\u0163ari; iarmarocul din zloata pres\u0103rat\u0103 cu confetti de pe bulevardul G\u0103rzii C\u0103lare \u00cen S\u0103pt\u0103m\u00e2na M\u00e2\u0163i\u015forilor, cu vacarmul lui de scheun\u0103turi \u015fi pocnituri, cu juc\u0103riile lui de lemn, cu strig\u0103tele v\u00e2nz\u0103torilor de rahat \u015fi cu acei diavoli cartezieni denumi\u0163i amerikanskie jiteli (\u201elocuitori americani\u201c) \u2013 minusculi spiridu\u015fi din sticl\u0103 care se ridic\u0103 \u015fi coboar\u0103 \u00cen ni\u015fte tuburi de sticl\u0103 umplute cu alcool roz sau cu nuan\u0163e liliachii, imit\u00e2ndu-i pe americanii adev\u0103ra\u0163i (de\u015fi epitetul avea no\u0163iunea de \u201estr\u0103in\u201c) din cu\u015ftile de ascensor ale zg\u00e2rie-norilor transparen\u0163i surprin\u015fi \u00cen momentul c\u00e2nd luminile din birouri se topesc \u00cen cerul verzui. Agita\u0163ia de pe str\u0103zi te \u00cemb\u0103ta de dorul p\u0103durilor \u015fi al c\u00e2mpiilor. Tamara \u015fi cu mine eram ner\u0103bd\u0103tori s\u0103 ne \u00centoarcem \u00cen vechile noastre refugii, dar toat\u0103 luna aprilie mama ei a oscilat \u00centre alternativa de a \u00cenchiria aceea\u015fi vil\u0103 \u015fi aceea de a face economie r\u0103m\u00e2n\u00e2nd la ora\u015f. \u00cen cele din urm\u0103, cu o anumit\u0103 condi\u0163ie (acceptat\u0103 de Tamara cu t\u0103ria micii sirene a lui Anderson), vila a fost \u00cenchiriat\u0103 \u015fi imediat ne-a \u00cenv\u0103luit o var\u0103 superb\u0103 \u015fi iat-o pe Tamara mea, fericit\u0103, ridic\u00e2ndu-se pe v\u00e2rfuri, \u00cencerc\u00e2nd s\u0103 trag\u0103 o creang\u0103 de racemosa pentru a-i culege fructele zb\u00e2rcite, \u00cen timp ce toat\u0103 lumea copacilor se \u00cenv\u00e2rte\u015fte pe orbita ochilor ei sur\u00e2z\u0103tori \u015fi, sub bra\u0163ul ridicat, se formeaz\u0103 pe rochi\u0163a galben\u0103 din \u015fantung natural o pat\u0103 \u00cenchis\u0103 la culoare, din cauza efortului f\u0103cut \u00cen soare. Ne-am r\u0103t\u0103cit \u00cen p\u0103duri pline de mu\u015fchi, ne-am sc\u0103ldat \u00centr-un lac de basm \u015fi ne-am jurat dragoste etern\u0103 pe coroni\u0163ele de flori, pe care-i pl\u0103cea s\u0103 le \u00cempleteasc\u0103, asemenea tuturor micilor sirene rusoaice, \u015fi, la \u00cenceputul toamnei s-a mutat la ora\u015f \u00cen c\u0103utarea unei slujbe (aceasta era condi\u0163ia pus\u0103 de mama ei), \u015fi, pe parcursul lunilor urm\u0103toare n-am v\u0103zut-o deloc, fiind angrenat \u00cen acel gen de experien\u0163e variate pe care credeam c\u0103 orice litt\u00e9rateur rafinat trebuie s\u0103 le caute. Intrasem deja \u00centr-o faz\u0103 extravagant\u0103 de sentimente \u015fi senzualitate, care a durat vreo zece ani. Privind aceast\u0103 faz\u0103 din turnul meu (actual), m\u0103 v\u0103d ca o sut\u0103 de tineri diferi\u0163i deodat\u0103, to\u0163i curt\u00e2nd o singur\u0103 fat\u0103 care se schimb\u0103 mereu, \u00centr-o serie de leg\u0103turi amoroase simultane sau suprapuse, unele \u00cenc\u00e2nt\u0103toare, altele sordide, de la aventuri de o noapte p\u00e2n\u0103 la complica\u0163ii \u015fi disimul\u0103ri de durat\u0103, cu rezultate artistice foarte slabe. Nu numai c\u0103 aceast\u0103 experien\u0163\u0103 este \u00cendoielnic\u0103 \u015fi umbrele acelor fermec\u0103toare doamne \u00cemi sunt inutile acum, c\u00e2nd \u00cemi reconstitui trecutul, dar ea determin\u0103 o defocalizare enervant\u0103 pentru c\u0103 oric\u00e2t mi-a\u015f potrivi lentilele memoriei, nu-mi pot aminti cum m-am desp\u0103r\u0163it de Tamara. Poate c\u0103 aceast\u0103 neclaritate are un alt motiv: ne desp\u0103r\u0163isem prea multe ori p\u00e2n\u0103 atunci. \u00cen ultima var\u0103 petrecut\u0103 la \u0163ar\u0103, ne desp\u0103r\u0163eam pentru totdeauna dup\u0103 fiecare \u00cent\u00e2lnire secret\u0103 c\u00e2nd, \u00cen bezna fluid\u0103 a nop\u0163ii, pe acel vechi pod de lemn dintre luna camuflat\u0103 \u015fi r\u00e2ul acoperit de cea\u0163\u0103, \u00cei s\u0103rutam pleoapele umede \u015fi calde, fa\u0163a r\u0103corit\u0103 de ploaie \u015fi apoi imediat m\u0103 \u00centorceam ca s\u0103-mi mai iau o dat\u0103 r\u0103mas bun de la ea \u2013 apoi lungul urcu\u015f \u00cempleticit, \u00cen \u00centuneric, c\u00e2nd picioarele mele pedalau \u00cencet \u015fi cu trud\u0103, \u00cencerc\u00e2nd s\u0103 presez bezna monstruos de rezistent\u0103 \u015fi de mobil\u0103 care refuza s\u0103 fie supus\u0103 de picioarele mele. \u00cemi amintesc totu\u015fi cu o claritate sf\u00e2\u015fietoare o anumit\u0103 sear\u0103 din vara anului 1917 c\u00e2nd, dup\u0103 o iarn\u0103 \u00cen care n-am \u00cen\u0163eles de ce am fost desp\u0103r\u0163i\u0163i, am \u00cent\u00e2lnit-o \u00cent\u00e2mpl\u0103tor pe Tamara \u00centr-un tren suburban. Timp de c\u00e2teva minute, \u00centre dou\u0103 opriri, pe coridorul unui vagon care se zg\u00e2l\u0163\u00e2ia \u015fi zdr\u0103ng\u0103nea, am stat unul l\u00e2ng\u0103 cel\u0103lalt, eu \u2013 extrem de stingherit, cople\u015fit de regrete, ea \u2013consum\u00e2nd un pachet de ciocolat\u0103, rup\u00e2nd metodic c\u00e2te o buc\u0103\u0163ic\u0103 tare din ea \u015fi vorbind despre biroul unde lucra. De o parte a \u015finelor, deasupra sm\u00e2rcurilor alb\u0103strui, fumul \u00centunecat al turbei care ardea se \u00cembina cu focul mocnit al epavei unui imens apus de soare chihlimbariu. Cred c\u0103 se poate dovedi prin consemn\u0103rile publicate c\u0103 Aleksandr Blok descria chiar atunci \u00cen jurnalul lui fumul de turb\u0103 pe care l-am v\u0103zut eu \u015fi epava cerului. A existat ulterior \u00cen via\u0163a mea o perioad\u0103 c\u00e2nd a\u015f fi considerat poate c\u0103 toate acestea au fost relevante pentru ultima privire aruncat\u0103 Tamarei, c\u00e2nd s-a \u00centors pe scar\u0103, privindu-m\u0103 peste um\u0103r, \u00cenainte de a cobor\u00ce \u00cen mica gar\u0103 \u00cenv\u0103luit\u0103 \u00cen lumina crepuscular\u0103 cu parfum de iasomie, \u00cen care greierii \u00ce\u015fi f\u0103ceau de cap; dar ast\u0103zi nici o not\u0103 marginal\u0103 str\u0103in\u0103 nu poate \u00centuneca puritatea acelei dureri. \n3 La sf\u00e2r\u015fitul anului, imediat ce Lenin a preluat puterea, bol\u015fevicii au subordonat totul men\u0163inerii puterii \u015fi atunci \u015fi-a \u00cenceput uluitoarea carier\u0103 regimul v\u0103rs\u0103rilor de s\u00e2nge, al lag\u0103relor de concentrare \u015fi al ostaticilor. Pe atunci, mul\u0163i credeau c\u0103 se poate lupta \u00cempotriva bandei lui Lenin \u015fi c\u0103 se pot salva cuceririle Revolu\u0163iei din Martie. Tata, fiind ales \u00cen Adunarea Constituant\u0103 care, \u00cen faza sa preliminar\u0103, s-a str\u0103duit s\u0103 \u00cempiedice \u00cent\u0103rirea sovietelor, s-a hot\u0103r\u00e2t s\u0103 stea c\u00e2t mai mult timp la St. Petersburg, trimi\u0163\u00e2ndu-\u015fi \u00cens\u0103 numeroasa familie \u00cen Crimeea, o zon\u0103 \u00cenc\u0103 liber\u0103 (aceast\u0103 libertate a mai d\u0103inuit doar c\u00e2teva s\u0103pt\u0103m\u00e2ni). Am c\u0103l\u0103torit \u00cen dou\u0103 grupuri, fratele meu \u015fi cu mine plec\u00e2nd separat de mama \u015fi cei trei copii mai mici. Trecuse o s\u0103pt\u0103m\u00e2n\u0103 plicticoas\u0103 de c\u00e2nd se n\u0103scuse epoca sovietic\u0103; \u00cenc\u0103 mai ap\u0103reau ziare liberale; tata ne-a condus la gara Nikolaevski \u015fi, a\u015ftept\u00e2nd \u00cempreun\u0103 cu noi, s-a instalat la o mas\u0103 \u00centr-un col\u0163 al bufetului pentru a scrie imperturbabil, cu scrisul lui curg\u0103tor, \u201edivin\u201c (cum spuneau ze\u0163arii, minun\u00e2ndu-se de absen\u0163a corecturilor), un articol de fond pentru muribundul ziar Rech (sau poate pentru o publica\u0163ie scoas\u0103 de urgen\u0163\u0103) pe acele f\u00e2\u015fii speciale de h\u00e2rtie liniat\u0103 care corespundeau cu coloanele de tipar. Din c\u00e2te \u00cemi amintesc, principalul motiv pentru care fratele meu \u015fi cu mine am fost expedia\u0163i at\u00e2t de prompt era pericolul de a fi \u00cencorpora\u0163i \u00cen noua armat\u0103 \u201eRo\u015fie\u201c, dac\u0103 r\u0103m\u00e2neam \u00cen ora\u015f. M\u0103 enerva s\u0103 m\u0103 duc \u00centr-o regiune fascinant\u0103, la mijloc de noiembrie, mult timp dup\u0103 ce se \u00cencheiase sezonul fluturilor, \u00centruc\u00e2t nu m-am priceput niciodat\u0103 s\u0103 scotocesc dup\u0103 pupe (de\u015fi, \u00cen cele din urm\u0103, am g\u0103sit c\u00e2teva sub un stejar mare \u00cen gr\u0103dina noastr\u0103 din Crimeea). Enervarea s-a transformat \u00cen disperare c\u00e2nd, dup\u0103 ce a f\u0103cut c\u00e2te o mic\u0103 cruce pe fa\u0163a fiec\u0103ruia din noi, tata a ad\u0103ugat pe un ton destul de degajat c\u0103 este foarte posibil ves ma vozmo\u015fno, s\u0103 nu ne mai vad\u0103 niciodat\u0103; dup\u0103 care, silueta lui \u00cembr\u0103cat\u0103 cu un trenci, cu \u015fapc\u0103 kaki pe cap \u015fi cu servieta sub bra\u0163, a disp\u0103rut \u00cen cea\u0163a produs\u0103 de aburi. Lunga c\u0103l\u0103torie spre sud a \u00cenceput suportabil; radiatoarele \u00cenc\u0103 zumz\u0103iau, l\u0103mpile erau \u00cenc\u0103 intacte \u00cen vagonul de dormit de clasa \u00cent\u00e2i din trenul Petrograd-Simferopol, o c\u00e2nt\u0103rea\u0163\u0103 destul de celebr\u0103 cu un machiaj de scen\u0103, \u0163in\u00e2nd la piept un buchet de crizanteme \u00cenf\u0103\u015furat \u00cen h\u00e2rtie maro, st\u0103tea pe culoar, b\u0103t\u00e2nd tactul pe pervaz, culoar pe care cineva umbla \u015fi f\u0103cea cu m\u00e2na \u00cen timp ce trenul \u00cencepea s\u0103 se deplaseze, f\u0103r\u0103 nici o zg\u00e2l\u0163\u00e2itur\u0103 care s\u0103 indice c\u0103 p\u0103r\u0103seam pentru totdeauna cenu\u015fiul ora\u015f. Dar cur\u00e2nd dup\u0103 Moscova, s-a terminat cu tot confortul. \u00cen mai multe puncte ale \u00cenaint\u0103rii noastre plicticos de lente, trenul, inclusiv vagoanele de dormit, a fost invadat de solda\u0163i mai mult sau mai pu\u0163in bol\u015feviza\u0163i care se \u00centorceau acas\u0103 de pe front (li se spunea \u201edezertori\u201c sau \u201eeroi ro\u015fii\u201c, \u00cen func\u0163ie de vederile politice ale persoanei respective). Fratele meu \u015fi cu mine ne amuzam \u00cencuindu-ne \u00cen compartiment \u015fi dejuc\u00e2nd astfel orice tentativ\u0103 de a fi deranja\u0163i. Mai mul\u0163i solda\u0163i care c\u0103l\u0103toreau pe acoperi\u015f ne ajutau s\u0103 ne distr\u0103m \u015fi mai bine, \u00cencerc\u00e2nd s\u0103 foloseasc\u0103, f\u0103r\u0103 succes, ventilatorul compartimentului nostru ca toalet\u0103. Fratele meu, care era un actor de prim\u0103 m\u00e2n\u0103, a reu\u015fit s\u0103 simuleze toate simptomele unui caz grav de tifos, ceea ce ne-a folosit c\u00e2nd, \u00cen sf\u00e2r\u015fit, u\u015fa a cedat. \u00cen zorii celei de-a treia zile, la o scurt\u0103 oprire, am profitat de o perioad\u0103 de acalmie a acelei vesele activit\u0103\u0163i, ca s\u0103 iau o gur\u0103 de aer curat. M-am deplasat \u00cenceti\u015for pe culoarul aglomerat, c\u0103lc\u00e2nd peste trupurile b\u0103rba\u0163ilor care sfor\u0103iau \u015fi am cobor\u00e2t din tren. O cea\u0163\u0103 l\u0103ptoas\u0103 plutea peste peronul unei g\u0103ri anonime \u2013eram pe undeva, \u00cen apropiere de Harkov. Purtam ghetre \u015fi o p\u0103l\u0103rie derby. Bastonul pe care-l \u0163ineam \u00cen m\u00e2n\u0103, un obiect de colec\u0163ie ce apar\u0163inuse unchiului Ruka, era din lemn de culoare deschis\u0103 cu frumoase pete maronii, iar m\u00e2nerul era un glob neted, roz, de coral, incastrat \u00centr-o coroni\u0163\u0103 de aur. Dac\u0103 a\u015f fi fost unul din tragicii vagabonzi care st\u0103teau ascun\u015fi \u00cen cea\u0163a de pe peronul unde un t\u00e2n\u0103r filfizon firav se f\u00e2\u0163\u00e2ia \u00cencoace \u015fi-ncolo, n-a\u015f fi rezistat tenta\u0163iei de a-l lichida. Tocmai c\u00e2nd m\u0103 preg\u0103team s\u0103 m\u0103 urc \u00cen tren, acesta a pornit smucindu-se; piciorul mi-a alunecat \u015fi bastonul a zburat sub ro\u0163i. Nu \u0163ineam \u00cen mod special la acel obiect (de fapt, chiar l-am pierdut din neglijen\u0163\u0103 peste c\u00e2\u0163iva ani), dar fiind observat, sc\u00e2nteia acelui amour propre al adolescen\u0163ilor m-a \u00cempins s\u0103 fac ceea ce nu-mi pot imagina c\u0103 ar face persoana mea acum. Am a\u015fteptat s\u0103 treac\u0103 unu, dou\u0103, trei vagoane (trenurile ruse\u015fti erau celebre pentru \u00cencetineala cu care luau vitez\u0103) \u015fi c\u00e2nd, \u00cen sf\u00e2r\u015fit, la ultimul, au ie\u015fit la iveal\u0103 \u015finele, mi-am luat bastonul dintre ele \u015fi am gonit dup\u0103 tamponul care se \u00cendep\u0103rta ca \u00centr-un co\u015fmar. Un bra\u0163 v\u00e2njos de proletar m-a pus de acord cu regulile fic\u0163iunii sentimentale (\u015fi nu cu cele ale marxismului) ajut\u00e2ndu-m\u0103 s\u0103 sar \u00cen tren. Dac\u0103 a\u015f fi r\u0103mas jos, acele reguli ar fi r\u0103mas valabile, \u00centruc\u00e2t a\u015f fi fost aproape de Tamara, care \u00cen perioada aceea se mutase \u015fi ea \u00cen sud \u015fi locuia \u00centr-un c\u0103tun ucrainean la mai pu\u0163in de o sut\u0103 cincizeci de kilometri de scena acelui incident ridicol. \n4 Am aflat pe nea\u015fteptate unde era Tamara la o lun\u0103 \u015fi ceva dup\u0103 ce am sosit \u00cen sudul Crimeii. Familia mea s-a stabilit \u00cen apropiere de Ialta, la Gaspra, l\u00e2ng\u0103 satul Koreiz. Totul mi se p\u0103rea complet str\u0103in; mirosurile nu erau ruse\u015fti, sunetele nu erau ruse\u015fti, r\u0103getul de m\u0103gar al muezinului care psalmodia \u00cen fiecare sear\u0103 din minaretul satului (un turn zvelt, albastru, care se profila pe cerul de culoarea piersicii) era categoric un sunet al Bagdadului. \u015ei iat\u0103-m\u0103 st\u00e2nd pe un drum de c\u0103l\u0103re\u0163i calcaros l\u00e2ng\u0103 albia calcaroas\u0103 a unui r\u00e2u, \u00cen care peste pietrele ovale \u015ferpuiau ni\u015fte firi\u015foare de ap\u0103 \u2013 iat\u0103-m\u0103 acolo, \u0163in\u00e2nd \u00cen m\u00e2n\u0103 o scrisoare de la Tamara. Priveam abrup\u0163ii mun\u0163i Iaila, acoperi\u0163i p\u00e2n\u0103 la culmile st\u00e2ncoase cu pini taurini \u00centuneca\u0163i ca o blan\u0103 de karakul; priveam f\u00e2\u015fia de vegeta\u0163ie peren\u0103, de maquis, dintre munte \u015fi mare; priveam cerul roz translucid, pe care str\u0103lucea un sfios crai nou, al\u0103turi de care era o singur\u0103 stea jilav\u0103; \u015fi toat\u0103 aceast\u0103 scen\u0103 artificial\u0103 mi s-a p\u0103rut desprins\u0103 dintr-o edi\u0163ie frumos ilustrat\u0103, dar din p\u0103cate prescurtat\u0103, a Celor o mie \u015fi una de nop\u0163i. Dintr-odat\u0103 am sim\u0163it toat\u0103 triste\u0163ea exilului. Exist\u0103 desigur antecedentul lui Pu\u015fkin \u2013 Pu\u015fkin care hoin\u0103rise aici \u00cen exil, printre chiparo\u015fii \u015fi dafinii aclimatiza\u0163i \u2013, dar de\u015fi eram poate influen\u0163at \u015fi de elegiile lui, nu cred c\u0103 exaltarea mea era jucat\u0103. De atunci \u00cencolo, timp de mai mul\u0163i ani, p\u00e2n\u0103 ce scriind un roman m-am eliberat de acea emo\u0163ie fertil\u0103, am asociat pierderea \u0163\u0103rii mele cu pierderea dragostei mele. \u00centre timp, via\u0163a familiei mele se schimbase, eram complet ruina\u0163i. Cu excep\u0163ia c\u00e2torva bijuterii \u00cendesate bine \u00cen spa\u0163iul normal al unui flacon de talc, nu mai aveam absolut nimic. Dar aceasta era o chestiune minor\u0103. Guvernul t\u0103tar local fusese \u00cenl\u0103turat de la putere de un Soviet nou-nou\u0163 \u015fi am fost supu\u015fi scandalosului \u015fi umilitorului sentiment de nesiguran\u0163\u0103. \u00cen timpul iernii 1917-1918 \u015fi al unei bune p\u0103r\u0163i din prim\u0103vara \u00censorit\u0103 \u015fi v\u00e2ntoas\u0103 din Crimeea, moartea absurd\u0103 ne d\u0103dea t\u00e2rcoale. La dou\u0103 zile, pe cheiul alb de la Ialta (unde, dup\u0103 cum v\u0103 aminti\u0163i, \u201eDoamna cu c\u0103\u0163elul\u201e a lui Cehov \u015fi-a pierdut lornieta \u00cen mul\u0163imea de vilegiaturi\u015fti), diver\u015fi oameni inofensivi, dup\u0103 ce li se ata\u015fau \u00cen prealabil greut\u0103\u0163i la picioare, erau \u00cempu\u015fca\u0163i de durii marinari bol\u015fevici, importa\u0163i din Sevastopol \u00cen acest scop. Tata, care nu era inofensiv, ajunsese \u00centre timp la noi, dup\u0103 c\u00e2teva aventuri periculoase \u015fi, \u00cen acea regiune a speciali\u015ftilor \u00cen boli de pl\u0103m\u00e2ni, adoptase travestiul unui medic, f\u0103r\u0103 a-\u015fi schimba numele (\u201esimplu \u015fi elegant\u201c \u2013 cum ar fi spus un comentator de \u015fah despre o mutare corespunz\u0103toare pe tabl\u0103). Locuiam \u00centr-o vil\u0103 discret\u0103 pe care o prieten\u0103 generoas\u0103, contesa Sofia Panin, ne-o pusese la dispozi\u0163ie. \u00cen anumite nop\u0163i, c\u00e2nd se \u00cente\u0163eau zvonurile despre apropierea unor asasini, b\u0103rba\u0163ii familiei f\u0103ceau cu r\u00e2ndul de paz\u0103. Umbrele zvelte ale frunzelor de leandru se mi\u015fcau cu pruden\u0163\u0103 \u00cen adierea brizei marine de-a lungul unui zid palid, de parc\u0103 ar fi ar\u0103tat spre ceva, f\u0103c\u00e2nd parad\u0103 c\u0103 ac\u0163ionau pe furi\u015f. Aveam o pu\u015fc\u0103 de v\u00e2n\u0103toare \u015fi un automat belgian \u015fi ne str\u0103duiam s\u0103 ignor\u0103m decretul conform c\u0103ruia orice persoan\u0103 ce de\u0163inea ilegal arme de foc era executat\u0103 pe loc. Soarta ne-a tratat cu bl\u00e2nde\u0163e; nu s-a \u00cent\u00e2mplat altceva mai grav dec\u00e2t \u015focul pe care l-am suferit \u00cen miezul unei nop\u0163i de ianuarie, c\u00e2nd o siluet\u0103 de t\u00e2lhar \u00cenve\u015fm\u00e2ntat\u0103 \u00cen piele \u015fi blan\u0103, s-a furi\u015fat printre noi \u2013 dar s-a dovedit a fi doar fostul nostru \u015fofer, \u0162iganov, care nu pregetase s\u0103 fac\u0103 tot drumul de la St. Petersburg, pe tampoane \u015fi \u00cen vagoane de marf\u0103, prin imensa pustietate \u00cenghe\u0163at\u0103 a Rusiei, numai pentru a ne aduce o binevenit\u0103 sum\u0103 de bani trimis\u0103 pe nea\u015fteptate de un bun prieten. Ne-a adus \u015fi coresponden\u0163a sosit\u0103 la adresa noastr\u0103 din St. Petersburg; \u00cen ea era \u015fi o scrisoare de la Tamara. Dup\u0103 o \u015federe de o lun\u0103, \u0162iganov a declarat c\u0103 peisajul Crimeii \u00cel plictise\u015fte \u015fi a plecat \u2013 pe lungul drum de \u00centoarcere spre nord, cu un sac mare pe um\u0103r, con\u0163in\u00e2nd diverse obiecte pe care i le-am fi d\u0103ruit bucuro\u015fi, dac\u0103 am fi \u015ftiut c\u0103 \u015fi le dore\u015fte (cum ar fi o pres\u0103 pentru pantaloni, teni\u015fi, c\u0103m\u0103\u015fi de noapte, un ceas de\u015ftept\u0103tor, un fier de c\u0103lcat \u015fi alte lucruri ridicole pe care le-am uitat) \u015fi a c\u0103ror lips\u0103 ar fi ie\u015fit la iveal\u0103 treptat, dac\u0103 n-ar fi fost semnalat\u0103, cu r\u00e2vn\u0103 vindicativ\u0103, de o slujnic\u0103 anemic\u0103 ai c\u0103rei nuri palizi fuseser\u0103 de asemenea cuceri\u0163i de el. Destul de ciudat, ne convinsese s\u0103 transfer\u0103m pietrele pre\u0163ioase ale mamei din flaconul de talc (pe care-l descoperise imediat) \u00centr-o groap\u0103 s\u0103pat\u0103 \u00cen gr\u0103din\u0103 sub un stejar ml\u0103dios \u2013 \u015fi acolo au r\u0103mas \u015fi dup\u0103 plecarea lui. Apoi, \u00centr-o zi de prim\u0103var\u0103 a anului 1918, c\u00e2nd puful roz al florilor de migdali \u00censufle\u0163ea versan\u0163ii mohor\u00e2\u0163i ai mun\u0163ilor, bol\u015fevicii au disp\u0103rut, fiind \u00cenlocui\u0163i de o armat\u0103 german\u0103 ciudat de t\u0103cut\u0103. Ru\u015fii patrio\u0163i erau sf\u00e2\u015fia\u0163i \u00centre senza\u0163ia de u\u015furare animalic\u0103 de a fi sc\u0103pat de c\u0103l\u0103ii b\u0103\u015ftina\u015fi \u015fi necesitatea de a recunoa\u015fte c\u0103 \u00ce\u015fi datoreaz\u0103 izb\u0103virea unor invadatori str\u0103ini \u2013 \u015fi pe deasupra germani. Ace\u015ftia pierdeau \u00cens\u0103 r\u0103zboiul \u00cen vest \u015fi veneau la Ialta \u00cen v\u00e2rful picioarelor, z\u00e2mbind sfio\u015fi, o armat\u0103 de fantome cenu\u015fii pe care un patriot o putea ignora cu u\u015furin\u0163\u0103, \u015fi ignorat\u0103 era, cu excep\u0163ia chicotelilor provocate de apari\u0163ia timidelor pl\u0103cu\u0163e cu \u201eNu c\u0103lca\u0163i pe iarb\u0103\u201c de pe peluzele parcurilor. Dou\u0103 luni mai t\u00e2rziu, dup\u0103 ce au reparat frumu\u015fel instala\u0163iile de ap\u0103 din diversele vile evacuate de comisari, germanii au disp\u0103rut \u015fi ei; Albii se scurgeau dinspre r\u0103s\u0103rit \u015fi \u00cen cur\u00e2nd au \u00cenceput s\u0103 lupte \u00cempotriva Armatei Ro\u015fii, care ataca Crimeea dinspre nord. Tata a devenit ministru de Justi\u0163ie \u00cen Guvernul Regional instalat la Simferopol \u015fi familia lui a fost instalat\u0103 l\u00e2ng\u0103 Ialta, la Livadia, fostul domeniu al \u0163arului. O veselie impertinent\u0103 \u015fi agitat\u0103 provocat\u0103 de cucerirea c\u00e2torva ora\u015fe de c\u0103tre Albi, a readus, \u00centr-o versiune vulgarizat\u0103, bucuriile anilor de pace. Localurile f\u0103ceau afaceri minunate. Toate genurile de teatru prosperau. \u00centr-o diminea\u0163\u0103, pe un drum de munte, am \u00cent\u00e2lnit brusc un bizar cavaler, \u00cenve\u015fm\u00e2ntat \u00centr-un costum cerchez, cu fa\u0163a transpirat\u0103, \u00cencordat\u0103, vopsit\u0103 \u00centr-un galben straniu. \u00ce\u015fi tot smucea furios calul care, f\u0103r\u0103 s\u0103-l bage \u00cen seam\u0103, o pornise \u00cen jos pe o c\u0103rare abrupt\u0103, cu un pas ciudat de hot\u0103r\u00e2t, ca o persoan\u0103 care p\u0103r\u0103se\u015fte jignit o petrecere. Mai v\u0103zusem cai fugind dintr-un loc, dar nu mai v\u0103zusem niciodat\u0103 unul \u015fterg\u00e2nd-o la pas \u015fi mirarea mea a crescut \u00cen mod pl\u0103cut c\u00e2nd am recunoscut \u00cen nefericitul c\u0103l\u0103re\u0163 pe Mojuhin, pe care Tamara \u015fi cu mine \u00cel admirasem de at\u00e2tea ori pe ecran. Filmul Hadji Murad (dup\u0103 povestirea lui Tolstoi despre acea c\u0103petenie viteaz\u0103 care h\u0103l\u0103duia c\u0103lare prin mun\u0163i) se turna pe p\u0103\u015funile acelui lan\u0163 muntos. \u201eOpre\u015fte afurisitul \u0103la de animal! (Derjite prokliatoe jivotnoe!)\u201c rosti el printre din\u0163i c\u00e2nd m\u0103 v\u0103zu, dar \u00cen acela\u015fi moment, \u00centr-o avalan\u015f\u0103 de pietre care se sf\u0103r\u00e2mau \u015fi trosneau, doi t\u0103tari autentici au cobor\u00e2t \u00cen fug\u0103 s\u0103-l salveze \u015fi eu am plecat agale mai departe, cu plasa mea pentru fluturi, spre st\u00e2ncile de mai sus, unde m\u0103 a\u015ftepta specia euxin\u0103 a fluturelui Hippolyte Grayling. \u00cen acea var\u0103 a anului 1918, o mic\u0103 oaz\u0103 am\u0103r\u00e2t\u0103 a tinere\u0163ii ispitite de miraje, fratele meu \u015fi cu mine frecventam prietenoasa \u015fi excentrica familie care de\u0163inea mo\u015fia Oleiz, de pe \u0163\u0103rmul m\u0103rii. Am legat cur\u00e2nd o prietenie zeflemitoare cu Lidia T., care era de aceea\u015fi v\u00e2rst\u0103 cu mine. \u00cen jurul nostru era \u00centotdeauna mult tineret; tinere frumoase cu membre bronzate \u015fi br\u0103\u0163\u0103ri pe m\u00e2ini, un cunoscut pictor cu prenumele Sorin, actori, un balerin, ofi\u0163eri veseli din Armata Alb\u0103, dintre care c\u00e2\u0163iva au murit la pu\u0163in timp dup\u0103 aceea, \u015fi ba cu petrecerile de pe plaj\u0103, ba cu petreceri cu p\u0103turi pe noi, cu artificii, cu o mare sc\u0103ldat\u0103 \u00cen lumina lunii \u015fi o cantitate frumu\u015fic\u0103 de Muscat Lunel din Crimeea, h\u00e2rjoneala amoroas\u0103 era \u00cen toi; \u015fi \u00centre timp, pe acest fundal frivol, decadent \u015fi \u00centruc\u00e2tva ireal (care \u2013 \u00cemi f\u0103cea pl\u0103cere s\u0103 cred \u2013 reconstituia atmosfera vizitei lui Pu\u015fkin \u00cen Crimeea, cu un secol \u00cen urm\u0103), Lidia \u015fi cu mine practicam un joc de oaz\u0103 n\u0103scocit de noi. Ideea care st\u0103tea la baza lui era parodierea unei abord\u0103ri biografice, proiectat\u0103 \u2013 ca s\u0103 zicem a\u015fa \u2013 \u00cen viitor, transform\u00e2nd astfel prezentul am\u0103gitor \u00centr-un fel de trecut \u00cencremenit, a\u015fa cum ar fi el v\u0103zut de un memorialist senil care \u00ce\u015fi aminte\u015fte, ca printr-o cea\u0163\u0103 neputincioas\u0103, cum a cunoscut un mare scriitor c\u00e2nd am\u00e2ndoi erau tineri. De pild\u0103, ori Lidia, ori eu (care din noi se \u00cent\u00e2mpla s\u0103 aib\u0103 inspira\u0163ie) spunea \u2013 s\u0103 zicem \u2013 pe teras\u0103, dup\u0103 cin\u0103: \u201eScriitorului \u00cei pl\u0103cea s\u0103 ias\u0103 pe teras\u0103 dup\u0103 cin\u0103\u201c sau \u201eO s\u0103-mi amintesc \u00centotdeauna remarca f\u0103cut\u0103 \u00centr-o noapte cald\u0103 de V. V.: \u00abEste, \u00centr-adev\u0103r\u00bb \u2013 a observat el \u2013 \u00abo noapte cald\u0103\u00bb\u201c; sau \u015fi mai stupid: \u201eAvea obiceiul s\u0103-\u015fi aprind\u0103 \u0163igara \u00cenainte de a o fuma\u201c \u2013 toate acestea rostite cu \u00cenfl\u0103c\u0103rare, pe un ton grav \u015fi nostalgic, care atunci ni se p\u0103rea comic \u015fi inofensiv; dar acum \u2013 acum m\u0103 surprind \u00centreb\u00e2ndu-m\u0103 dac\u0103 nu cumva tulburam f\u0103r\u0103 s\u0103 ne d\u0103m seama un demon du\u015fm\u0103nos \u015fi ar\u0163\u0103gos. Pe tot parcursul acelor luni, ori de c\u00e2te ori un sac cu coresponden\u0163\u0103 reu\u015fea s\u0103 ajung\u0103 din Ucraina la Ialta, sosea o scrisoare de la Cynara mea. Nu exist\u0103 mister mai mare dec\u00e2t modul \u00cen care scrisorile, aflate sub ocrotirea unor po\u015fta\u015fi inimaginabili, circul\u0103 prin ciudata harababur\u0103 a unui r\u0103zboi civil; dar ori de c\u00e2te ori, din cauza acelei harababuri, coresponden\u0163a noastr\u0103 era \u00centrerupt\u0103, Tamara se comporta de parc\u0103 ar fi a\u015fezat livrarea coresponden\u0163ei \u00cen aceea\u015fi categorie cu fenomene naturale obi\u015fnuite \u2013 cum ar fi vremea sau mareea, care nu sunt afectate de \u00cendeletnicirile omene\u015fti \u2013 \u015fi m\u0103 acuza c\u0103 nu-i r\u0103spund, c\u00e2nd de fapt \u00cen acele luni n-am f\u0103cut altceva dec\u00e2t s\u0103-i scriu \u015fi s\u0103 m\u0103 g\u00e2ndesc la ea \u2013 \u00cen ciuda multor tr\u0103d\u0103ri. \n5 Fericit este romancierul care reu\u015fe\u015fte s\u0103 introduc\u0103 o scrisoare de dragoste adev\u0103rat\u0103, primit\u0103 \u00cen tinere\u0163e, \u00centr-o oper\u0103 de fic\u0163iune, \u00cenfig\u00e2nd-o \u00cen ea ca un glonte curat \u00cen carnea flasc\u0103, \u015fi pun\u00e2nd-o acolo la ad\u0103post, printre vie\u0163ile contraf\u0103cute. Mi-a\u015f fi dorit s\u0103 fi p\u0103strat toat\u0103 coresponden\u0163a noastr\u0103 \u00cen felul acesta. Scrisorile Tamarei erau o evocare plastic\u0103 a peisajului rural pe care noi \u00cel cuno\u015fteam at\u00e2t de bine. Ele erau \u00centr-un sens o replic\u0103 antifonic\u0103 extrem de clar\u0103 la poeziile mult mai pu\u0163in expresive pe care i le dedicasem odinioar\u0103. Prin cuvinte deloc preten\u0163ioase, al c\u0103ror secret nu reu\u015fesc s\u0103-l descop\u0103r, proza ei de licean\u0103 izbutea s\u0103 evoce cu o for\u0163\u0103 r\u0103scolitoare fiecare adiere cu miros de frunze umede, fiecare fir de ferig\u0103 ruginie a toamnei din \u0163inuturile din jurul St. Petersburg-ului. \u201eDe ce eram at\u00e2t de bucuro\u015fi c\u00e2nd ploua?\u201c a \u00centrebat ea \u00centr-una din ultimele ei scrisori, \u00centorc\u00e2ndu-se parc\u0103 la izvorul pur al retoricii. \u201eBoje moi\u201c (mon Dieu \u2013 mai degrab\u0103 dec\u00e2t Dumnezeule) unde a disp\u0103rut aceast\u0103 \u00cendep\u0103rtat\u0103, luminoas\u0103, str\u0103lucitoare, \u00cendr\u0103git\u0103: Vsio eto daliokoe, svetloe, miloe? (\u00cen rus\u0103 nu este nevoie de subiect aici, pentru c\u0103 toate sunt adjective neutre care joac\u0103 rolul unor substantive abstracte, pe o scen\u0103 goal\u0103, \u00centr-o lumin\u0103 discret\u0103.) Tamara, Rusia, p\u0103duri s\u0103lbatice avansate la demnitatea de vechi gr\u0103dini, mestecenii \u015fi brazii nordici, imaginea mamei aplec\u00e2ndu-se \u00cen genunchi ca s\u0103 s\u0103rute p\u0103m\u00e2ntul de fiecare dat\u0103 c\u00e2nd ne \u00centorceam de la ora\u015f la \u0163ar\u0103 pentru a petrece vara, et la montagne et le grand ch\u00eane \u2013 acestea au fost lucrurile pe care \u00centr-o bun\u0103 zi soarta le-a v\u00e2r\u00e2t alandala \u00centr-o boccea \u015fi le-a aruncat \u00cen mare, rup\u00e2ndu-m\u0103 complet de adolescen\u0163a mea. M\u0103 \u00centreb \u00cens\u0103 dac\u0103 sunt mai privilegiate acele destine anesteziate, de pild\u0103 acea continuitate lin\u0103, stabil\u0103 a vie\u0163ii dintr-un mic ora\u015f, cu primitiva sa lips\u0103 de perspectiv\u0103, unde la cincizeci de ani mai locuie\u015fti \u00cenc\u0103 \u00cen casa cu \u015findril\u0103 din copil\u0103rie \u015fi, de fiecare dat\u0103 c\u00e2nd se face cur\u0103\u0163enie \u00cen pod, dai peste acela\u015fi teanc de c\u0103r\u0163i vechi de \u015fcoal\u0103, maronii, st\u00e2nd laolalt\u0103 printre acumul\u0103ri ulterioare de obiecte moarte, \u015fi unde, \u00cen dimine\u0163ile de duminic\u0103 din timpul verii, so\u0163ia ta se opre\u015fte pe trotuar ca s\u0103 suporte un minut, dou\u0103, conversa\u0163ia acelei femei din familia McGee, oribil\u0103, limbut\u0103, vopsit\u0103, \u00cen drum spre biseric\u0103 \u00cen 1915, frumoasa \u015fi zburdalnica Margaret Ann de odinioar\u0103, cu gura mirosind pl\u0103cut a ment\u0103 \u015fi cu degete \u00cendem\u00e2natice. Ruptura din destinul meu \u00cemi produce retrospectiv o puternic\u0103 sincop\u0103 pe care n-a\u015f fi vrut s-o ratez pentru nimic \u00cen lume. De la acel schimb de scrisori cu Tamara, dorul de cas\u0103 a devenit pentru mine o chestiune personal\u0103 concret\u0103. \u00cen momentul de fa\u0163\u0103, imaginea mental\u0103 a covorului de iarb\u0103 de pe Iaila sau a unui canion din Urali sau a straturilor de sare din regiunea Aral m\u0103 afecteaz\u0103 la fel de pu\u0163in, la nivel nostalgic sau patriotic, ca, de pild\u0103, statul Utah; dar arat\u0103-mi orice, pe orice continent, care s\u0103 semene cu \u00cemprejurimile St. Petersburg-ului, \u015fi inima mea se tope\u015fte. Nici nu-mi pot imagina ce-ar \u00censemna cu adev\u0103rat s\u0103 rev\u0103d meleagurile mele de odinioar\u0103. Uneori m\u0103 \u00cenchipui revizit\u00e2ndu-le cu un pa\u015faport fals, sub un alt nume. Ar fi posibil. Dar nu cred c\u0103 o voi face vreodat\u0103. Am visat asta prea mult timp \u00cen zadar. Tot a\u015fa, \u00cen cea de-a doua jum\u0103tate a \u015federii mele de \u015faisprezece luni \u00cen Crimeea, am pl\u0103nuit at\u00e2ta timp s\u0103 m\u0103 \u00cenrolez \u00cen armata lui Denikin, nu at\u00e2t \u00cen inten\u0163ia de a n\u0103v\u0103li \u00cen z\u0103ng\u0103nit de arme pe cai cu m\u0103\u015fti de o\u0163el \u00cen mahalalele pietruite ale St. Petersburg-ului (visul s\u0103rmanului meu Iuri), ci pentru a ajunge \u00cen satul ucrainean unde se refugiase Tamara, \u00cenc\u00e2t armata \u00cencetase s\u0103 existe c\u00e2nd eu \u00cen sf\u00e2r\u015fit m-am hot\u0103r\u00e2t. \u00cen martie 1919, Ro\u015fii au p\u0103truns \u00cen nordul Crimeii \u015fi a \u00cenceput o grabnic\u0103 evacuare a grupurilor antibol\u015fevice prin diferite porturi. Pe o mare sticloas\u0103, \u00cen golful Sevastopolului, sub rafalele s\u0103lbatice ale mitralierelor de pe \u0163\u0103rm (trupele bol\u015fevice tocmai capturaser\u0103 portul), familia mea \u015fi cu mine am pornit spre Constantinopole \u015fi Pireu pe un mic vas grecesc, nu prea grozav, numit Nadejda (Speran\u0163a) care transporta fructe uscate. \u00cemi amintesc c\u0103 \u00cencercam s\u0103 m\u0103 concentrez, \u00cen timp ce vasul ie\u015fea \u015ferpuind din golf, asupra unei partide de \u015fah pe care o jucam cu tata \u2013 unul din cai nu mai avea cap \u015fi o fis\u0103 de pocher \u00cenlocuia o tur\u0103 care lipsea \u2013 \u015fi sentimentul produs de p\u0103r\u0103sirea Rusiei era total eclipsat de chinuitorul g\u00e2nd c\u0103 f\u0103r\u0103 Ro\u015fii sau cu Ro\u015fii, scrisorile de la Tamara vor continua s\u0103 soseasc\u0103, \u00cen mod miraculos \u015fi inutil, \u00cen sudul Crimeii, c\u0103ut\u00e2nd acolo un destinatar care evadase \u015fi vor bate ostenite din aripi ca ni\u015fte fluturi nedumeri\u0163i l\u0103sa\u0163i \u00cen libertate \u00centr-o regiune nefamiliar\u0103, la o altitudine nepotrivit\u0103, \u00centr-o flor\u0103 necunoscut\u0103. \n", " 13 1 \u00cen 1919, o mul\u0163ime de Nabokovi \u2013 de fapt trei familii \u2013 au fugit din Rusia \u00cen Europa Occidental\u0103 prin Crimeea \u015fi Grecia. S-au f\u0103cut demersuri pentru ca fratele meu \u015fi cu mine s\u0103 ne ducem la Cambridge cu o burs\u0103 acordat\u0103 mai mult ca o compensa\u0163ie pentru persecu\u0163iile politice dec\u00e2t \u00cen semn de recunoa\u015ftere a unor merite intelectuale. Restul familiei mele urma s\u0103 stea un timp la Londra. Cheltuielile de trai urmau s\u0103 fie acoperite de o m\u00e2n\u0103 de bijuterii, pe care Nata\u015fa, o b\u0103tr\u00e2n\u0103 camerist\u0103 prev\u0103z\u0103toare, le luase \u00cen grab\u0103 dintr-un sertar, chiar \u00cenainte de plecarea mamei din St. Petersburg, \u00cen noiembrie 1917, \u015fi le v\u00e2r\u00e2se \u00centr-un n\u00e9cessaire, care pentru scurt timp fusese supus \u00cenhum\u0103rii sau poate unei misterioase coaceri \u00centr-o gr\u0103din\u0103 din Crimeea. Ne p\u0103r\u0103sisem casa din nord pentru ceea ce credeam c\u0103 va fi doar o scurt\u0103 a\u015fteptare, o oprire prudent\u0103 pe marginea sudic\u0103 a Rusiei, ca o pas\u0103re ce-\u015fi \u00centrerupe zborul, odihnindu-se pe o creang\u0103; dar furia noului regim refuza s\u0103 se domoleasc\u0103. \u00cen Grecia, \u00cen r\u0103stimpul a dou\u0103 luni de prim\u0103var\u0103, am umblat \u00cen zadar dup\u0103 fluturele Orange-tip al lui Gruner, dup\u0103 fluturele Sulphur al lui Heldreich, dup\u0103 fluturele White al lui Krueper: nu se g\u0103seau \u00cen acea parte a \u0163\u0103rii. Pe pachebotul Cunard \u201ePannonia\u201c, care a p\u0103r\u0103sit Grecia pe 18 mai 1919 (mai devreme cu dou\u0103zeci \u015fi unu de ani \u00cen ceea ce m\u0103 prive\u015fte) pornind spre New York, dar l\u0103s\u00e2ndu-ne la Marsilia, am \u00cenv\u0103\u0163at s\u0103 dansez foxtrot. Fran\u0163a a trecut pe l\u00e2ng\u0103 noi \u00cen z\u0103ng\u0103nitul trenului prin bezna de t\u0103ciune a nop\u0163ii. Palidul Canal al M\u00e2necii se mai cl\u0103tina \u00cenc\u0103 \u00cen noi, c\u00e2nd trenul Dover-Londra s-a oprit. Imagini repetate \u00cenf\u0103\u0163i\u015f\u00e2nd pete cenu\u015fii pe pere\u0163ii mohor\u00e2\u0163i ai g\u0103rii Victoria f\u0103ceau reclam\u0103 s\u0103punului de baie cu care m\u0103 sp\u0103lau \u00cen copil\u0103rie guvernantele englezoaice. Dup\u0103 o s\u0103pt\u0103m\u00e2n\u0103, \u00cemi t\u00e2r\u015f\u00e2iam picioarele \u00centr-un dans obraz-l\u00e2ng\u0103-obraz, la un bal de binefacere, cu prima mea iubit\u0103 englezoaic\u0103, o fat\u0103 capricioas\u0103 \u015fi ml\u0103dioas\u0103 cu cinci ani mai mare dec\u00e2t mine. Tata mai vizitase Londra \u2013 ultima dat\u0103 \u00cen februarie 1916, c\u00e2nd, \u00cempreun\u0103 cu cinci al\u0163i reprezentan\u0163i de marc\u0103 ai presei ruse, fusese invitat de Guvernul britanic pentru a lua cuno\u015ftin\u0163\u0103 de realiz\u0103rile Angliei \u00cen r\u0103zboi (care \u2013 se spunea \u2013 nu erau suficient apreciate de opinia public\u0103 din Rusia). \u00cen drum spre Anglia, fiind provocat de tata \u015fi de Kornei Ciukovski s\u0103 g\u0103seasc\u0103 o rim\u0103 pentru Africa, poetul \u015fi romancierul Alexei Tolstoi (n-are nici o leg\u0103tur\u0103 cu contele Lev Nikolaievici) compusese, de\u015fi suferind de r\u0103u de mare, fermec\u0103torul cuplet: \nViju palimu i Kafrika Eto \u2013 Afrika. (V\u0103d un palmier \u015fi un mic Kafru. Aceasta-i Africa.) \n\u00cen Anglia, vizitatorilor li s-a ar\u0103tat flota. Au urmat, \u00centr-o nobil\u0103 succesiune, dineuri \u015fi discursuri. Oportuna cucerire a Erzerum-ului de c\u0103tre ru\u015fi \u015fi a\u015fteptata introducere a serviciului militar obligatoriu \u00cen Anglia (\u201eVre\u0163i s\u0103 fi\u0163i martiri \u015fi voi sau a\u015ftepta\u0163i p\u00e2n\u0103 pe 2 martie?\u201c dup\u0103 cum se exprimau afi\u015fele), prin jocuri de cuvinte, furniz\u00e2nd vorbitorilor subiecte grase. A avut loc un banchet oficial prezidat de Sir Edward Grey \u015fi un interviu comic cu George al V-lea pe care Ciukovski, l\u2019enfant terrible al grupului, insistase s\u0103-l \u00centrebe dac\u0103-i plac operele lui Oscar Wilde \u2013 z\u0103 ooarks of Oald. Regele, pe care-l deruta accentul anchetatorului lui \u015fi care nu se omor\u00e2se niciodat\u0103 cu lectura, a parat elegant lovitura, interes\u00e2ndu-se dac\u0103 oaspe\u0163ilor lui le pl\u0103cea cea\u0163a londonez\u0103 (mai t\u00e2rziu, Ciukovski va cita victorios aceast\u0103 \u00cent\u00e2mplare ca ilustra\u0163ie a f\u0103\u0163\u0103rniciei britanice \u2013 ostracizarea unui scriitor din cauza moralei lui). Vizit\u00e2nd recent Biblioteca Public\u0103 din New York, am constatat c\u0103 incidentul mai sus men\u0163ionat nu figureaz\u0103 \u00cen cartea tatei, Iz Voiuiu\u015ficei Anglii, Petrograd, 1916, (Raport asupra Angliei \u00cen r\u0103zboi) \u2013 \u015fi \u00centr-adev\u0103r nu sunt \u00cen aceast\u0103 lucrare prea multe mostre ale umorului lui obi\u015fnuit, \u00cen afar\u0103, poate, de descrierea unei partide de badminton (sau poate de \u201efives\u201c) pe care a jucat-o cu H.G. Wells \u015fi o relatare amuzant\u0103 a vizitei \u00cen ni\u015fte tran\u015fee din prima linie a frontului din Flandra, unde ospitalitatea a mers p\u00e2n\u0103 \u00centr-acolo \u00cenc\u00e2t o grenad\u0103 german\u0103 a fost l\u0103sat\u0103 s\u0103 explodeze la c\u00e2\u0163iva metri de vizitatori. \u00cenainte de a fi publicat \u00cen volum, raportul a ap\u0103rut \u00cen foileton \u00centr-un cotidian rus. Acolo tata relatase cu o anumit\u0103 naivitate caracteristic\u0103 vechii lumi, cum \u00cei d\u0103ruise stiloul lui marca Swan amiralului Jellicoe, care i-l luase cu \u00cemprumut la mas\u0103 pentru a da un autograf pe o list\u0103 de bucate \u015fi \u00cei elogiase peni\u0163a delicat\u0103 \u015fi fluent\u0103. Aceast\u0103 nefericit\u0103 dezv\u0103luire a m\u0103rcii stiloului a fost prompt reflectat\u0103 \u00cen ziarele londoneze printr-o reclam\u0103 \u201eMabie, Todd and Co., Ltd.,\u201c care cita traducerea pasajului \u015fi \u00cel \u00cenf\u0103\u0163i\u015fa pe tata \u00cenm\u00e2n\u00e2nd produsul firmei comandantului-\u015fef al marii flote, sub cerul haotic al unei b\u0103t\u0103lii navale. Dar acum nu mai erau nici banchete, nici discursuri \u015fi nici m\u0103car partide de \u201efives\u201c cu Wells, care s-a dovedit c\u0103 nu poate fi convins c\u0103 bol\u015fevismul nu este altceva dec\u00e2t o form\u0103 extrem de brutal\u0103 \u015fi perfec\u0163ionat\u0103 de oprimare barbar\u0103 \u2013 la fel de veche precum nisipul de\u015ferturilor \u2013 \u015fi nicidecum un experiment revolu\u0163ionar atr\u0103g\u0103tor prin noutatea lui, cum l-au crezut at\u00e2\u0163ia observatori str\u0103ini. Dup\u0103 c\u00e2teva luni costisitoare petrecute \u00centr-o cas\u0103 \u00cenchiriat\u0103 din Elm Park Gardens, p\u0103rin\u0163ii mei \u00cempreun\u0103 cu cei trei copii mai mici au p\u0103r\u0103sit Londra plec\u00e2nd spre Berlin (unde, p\u00e2n\u0103 la moartea lui, survenit\u0103 \u00cen martie 1922, tata a editat \u00cempreun\u0103 cu Iosif Hessen, membru ca \u015fi el \u00cen Partidul Libert\u0103\u0163ii Poporului, un ziar al emigra\u0163iei ruse), \u00cen timp ce fratele meu \u015fi cu mine am plecat la Cambridge \u2013 el, la Christ College, eu la Trinity. \n2 Am avut doi fra\u0163i, Serghei \u015fi Kirill. Kirill, mezinul familiei (1914-1964) era \u015fi finul meu, cum este obiceiul \u00cen familiile ruse\u015fti. \u00centr-o anumit\u0103 etap\u0103 a slujbei de botez, oficiat\u0103 \u00cen salonul casei noastre din Vira, l-am \u0163inut cu duio\u015fie \u00cen bra\u0163e \u00cenainte de a-l preda na\u015fei lui, Ekaterina Dmitrievna Danzas (vara primar\u0103 a tatei \u015fi nepoata colonelului K.K. Danzas, secundul lui Pu\u015fkin, \u00cen duelul care i-a fost fatal). \u00cen copil\u0103rie, Kirill locuia, \u00cempreun\u0103 cu cele dou\u0103 surori ale mele, \u00cen camerele pentru copii, aflate departe, distinct separate de apartamentele fra\u0163ilor mai mari, at\u00e2t \u00cen casa de la ora\u015f c\u00e2t \u015fi \u00cen conacul de la \u0163ar\u0103. L-am v\u0103zut foarte pu\u0163in \u00cen r\u0103stimpul celor dou\u0103 decenii de expatriere \u00cen Europa, perioada 1919-1940 \u015fi dup\u0103 aceea deloc, p\u00e2n\u0103 la urm\u0103toarea mea vizit\u0103 \u00cen Europa, \u00cen 1960, c\u00e2nd a urmat o scurt\u0103 perioad\u0103 de \u00cent\u00e2lniri foarte vesele \u015fi prietenoase. Kirill a urmat \u015fcoala la Londra, Berlin \u015fi Praga \u015fi colegiul la Louvin. S-a c\u0103s\u0103torit cu Gilberte Barbanson, belgianc\u0103, a condus (cu umor, dar \u015fi cu succes) o agen\u0163ie de voiaj la Bruxelles \u015fi a murit de infarct la M\u00fcnchen. \u00cei pl\u0103ceau sta\u0163iunile de pe litoral \u015fi m\u00e2ncarea bun\u0103. Detesta, ca \u015fi mine, luptele cu tauri. Vorbea cinci limbi. \u00cei f\u0103cea pl\u0103cere s\u0103 fac\u0103 farse. Singura mare realitate a vie\u0163ii lui a fost literatura, \u00cendeosebi poezia rus\u0103. Versurile lui reflect\u0103 influen\u0163a lui Gumiliov \u015fi a lui Hoda\u015fevici. A publicat pu\u0163in \u015fi se ferea \u00centotdeauna s\u0103 vorbeasc\u0103 despre scrierile lui, ca \u015fi despre via\u0163a lui l\u0103untric\u0103, pe care o ascundea, persifl\u00e2nd-o. Din diverse motive, \u00cemi este extrem de greu s\u0103 vorbesc despre cel\u0103lalt frate. \u00centortocheata c\u0103utare a fluturelui Sebastian Knight (1940), a c\u0103rui evolu\u0163ie sem\u0103na cu cele mai sofisticate mut\u0103ri de \u015fah, a fost un fleac pe l\u00e2ng\u0103 sarcina la care m-am \u00cenh\u0103mat \u00cen prima versiune a acestei autobiografii \u015fi cu care m\u0103 confrunt acum. Cu excep\u0163ia a dou\u0103 sau trei mici aventuri am\u0103r\u00e2te pe care le-am schi\u0163at \u00cen capitolele anterioare, adolescen\u0163a mea \u015fi a lui s-au intersectat rareori. El este doar o umbr\u0103 pe fundalul celor mai bogate \u015fi mai detaliate amintiri ale mele. Eu eram cel r\u00e2zg\u00e2iat; el martorul r\u0103sf\u0103\u0163ului meu. N\u0103scut, prin opera\u0163ie cezarian\u0103, la zece luni \u015fi jum\u0103tate dup\u0103 mine, pe 12 martie 1900, s-a maturizat mai devreme dec\u00e2t mine \u015fi fizic p\u0103rea mai mare. Ne-am jucat rareori \u00cempreun\u0103, el fiind indiferent fa\u0163\u0103 de aproape tot ce \u00cendr\u0103geam eu \u2013 trenule\u0163e, pistoale de juc\u0103rie, Piei Ro\u015fii, fluturi ro\u015fii. Pe la \u015fase, \u015fapte ani, a f\u0103cut pentru Napoleon o pasiune ce friza venera\u0163ia, \u00cencurajat\u0103 de Mademoiselle, \u015fi \u00ce\u015fi lua cu el \u00cen pat un mic bust de bronz al lui. Eu eram un copil zgomotos, aventurier \u015fi cam b\u0103t\u0103u\u015f. El era lini\u015ftit \u015fi apatic \u015fi petrecea mai mult timp cu mentorii lui dec\u00e2t mine. La zece ani a \u00cenceput s\u0103-l preocupe muzica \u015fi de atunci a luat nenum\u0103rate lec\u0163ii de muzic\u0103, se ducea cu tata la concert \u015fi petrecea ore-n \u015fir c\u00e2nt\u00e2nd fragmente din opere pe pianul de sus, \u00cen auzul tuturor. Eu m\u0103 furi\u015fam \u00cen spatele lui \u015fi-l \u00cenghionteam \u00cen vertebre \u2013 o amintire oribil\u0103. Am urmat \u015fcoli diferite; el a mers la gimnaziul de odinioar\u0103 al tatei \u015fi a purtat reglementara uniform\u0103 neagr\u0103, la care, la cincisprezece ani a ad\u0103ugat un retu\u015f ilegal: ghetre gri-\u015foarece. Cam tot pe-atunci i-am g\u0103sit pe birou o pagin\u0103 din jurnal \u015fi am citit-o \u015fi, \u00centr-un elan de stupid\u0103 uimire, i-am ar\u0103tat-o tutorelui meu care, la r\u00e2ndu-i, i-a ar\u0103tat-o cu promptitudine tatei, oferind brusc o clarificare retroactiv\u0103 a anumitor excentricit\u0103\u0163i din comportamentul fiului. Singurul joc care ne pl\u0103cea la am\u00e2ndoi era tenisul. Am jucat mult \u00cempreun\u0103, mai ales \u00cen Anglia, pe un teren cu iarb\u0103 crescut\u0103 alandala \u00cen Kensington \u015fi pe un teren bun, de argil\u0103, la Cambridge. Era st\u00e2ngaci. Se b\u00e2lb\u00e2ia r\u0103u, ceea ce st\u00e2njenea conversa\u0163iile pe teme discutabile. De\u015fi avea un serviciu slab \u015fi nu folosea practic reversul, nu era u\u015for s\u0103-l ba\u0163i, fiind genul de juc\u0103tor care nu repet\u0103 niciodat\u0103 o gre\u015feal\u0103 \u015fi \u00centoarce orice minge cu consecven\u0163a unui zid de antrenament. La Cambridge ne-am v\u0103zut mai mult dec\u00e2t oric\u00e2nd \u015fi am avut \u015fi noi \u00cen sf\u00e2r\u015fit c\u00e2\u0163iva prieteni comuni. Ne-am dat diploma la aceea\u015fi materie, am luat acelea\u015fi note, dup\u0103 care el s-a mutat la Paris, unde, \u00cen anii urm\u0103tori, a dat lec\u0163ii de englez\u0103 \u015fi rus\u0103, \u00cen timp ce eu f\u0103ceam acela\u015fi lucru la Berlin. Ne-am re\u00cent\u00e2lnit \u00cen anii 1930, am fost \u00cen termeni foarte buni \u00cen perioada 1938-1940, la Paris. Trecea deseori pe la mine ca s\u0103 st\u0103m de vorb\u0103, \u00cen rue Boileau, unde locuiam \u00cen dou\u0103 od\u0103i s\u0103r\u0103c\u0103cioase \u00cempreun\u0103 cu tine \u015fi copilul nostru, dar s-a \u00cent\u00e2mplat (lipsise un timp) s\u0103 afle de plecarea noastr\u0103 \u00cen America abia dup\u0103 ce plecasem. Cele mai deprimante amintiri ale mele sunt asociate cu Parisul \u015fi m-am sim\u0163it extrem de u\u015furat c\u00e2nd l-am p\u0103r\u0103sit, dar regret c\u0103 Serghei a trebuit s\u0103-\u015fi b\u0103lm\u0103jeasc\u0103 nedumerirea fa\u0163\u0103 de un portar indiferent. \u015etiu pu\u0163ine lucruri despre via\u0163a lui \u00cen perioada r\u0103zboiului. La un moment dat a fost angajat ca traduc\u0103tor la un birou din Berlin. Fiind un om franc \u015fi curajos, a criticat regimul \u00cen fa\u0163a colegilor, care l-au denun\u0163at. A fost arestat, sub acuza\u0163ia de \u201espion britanic\u201c \u015fi trimis \u00cen lag\u0103rul de concentrare de la Hamburg, unde a murit de inani\u0163ie, pe 10 ianuarie 1945. Este una din acele vie\u0163i care solicit\u0103 \u00cen zadar ceva ce vine prea t\u00e2rziu \u2013 compasiune, \u00cen\u0163elegere, indiferent ce \u2013, dar pe care nu le po\u0163i \u00cenlocui \u015fi nici restitui prin simpla recunoa\u015ftere a unei asemenea lipse. \n3 Primul meu trimestru la Cambridge a \u00cenceput sub auspicii rele. Spre sf\u00e2r\u015fitul dup\u0103-amiezii unei zile de octombrie mohor\u00e2te \u015fi umede, mi-am pus pe mine proasp\u0103t achizi\u0163ionata pelerin\u0103 academic\u0103 neagr\u0103-alb\u0103struie \u015fi bereta neagr\u0103 p\u0103trat\u0103, cu sentimentul c\u0103 iau parte la o stranie reprezenta\u0163ie teatral\u0103, pentru a face prima vizit\u0103 oficial\u0103 la E. Harrison, \u00cendrum\u0103torul meu universitar. Am urcat o scar\u0103 \u015fi am b\u0103tut la o u\u015f\u0103 masiv\u0103 care era u\u015for \u00centredeschis\u0103. \u201eIntr\u0103\u201c, a rostit o voce de departe, cu o brusche\u0163e g\u0103unoas\u0103. Am traversat un fel de sal\u0103 de a\u015fteptare \u015fi am intrat \u00cen biroul \u00cendrum\u0103torului meu. Amurgul cafeniu sosise \u00cenaintea mea. \u00cen birou nu era alt\u0103 lumin\u0103 dec\u00e2t lic\u0103rirea unui c\u0103min masiv l\u00e2ng\u0103 care \u015fedea o siluet\u0103 \u00centunecat\u0103, \u00centr-un fotoliu \u015fi mai \u00centunecat. Am \u00cenaintat spun\u00e2nd: \u201eNumele meu este\u2026\u201c \u015fi m-am \u00cempiedicat de serviciul de ceai a\u015fezat pe pre\u015f l\u00e2ng\u0103 fotoliul de r\u0103chit\u0103 al domnului Harrison. S-a aplecat morm\u0103ind \u00centr-o parte ca s\u0103 pun\u0103 la loc ceainicul, apoi a adunat cu m\u00e2na \u015fi a turnat \u00cenapoi terciul negru din frunze de ceai care cursese din el. Astfel a \u00cenceput via\u0163a mea la colegiu, cu o not\u0103 de stinghereal\u0103, care se va repeta destul de insistent \u00cen timpul celor trei ani de frecventare a cursurilor. Domnul Harrison s-a g\u00e2ndit c\u0103 ar fi o idee minunat\u0103 s\u0103 adune doi \u201eru\u015fi albi\u201c \u00cen aceea\u015fi locuin\u0163\u0103 \u015fi astfel am \u00cemp\u0103r\u0163it la \u00cenceput apartamentul din Trinity Lane, cu un compatriot nedumerit. Dup\u0103 c\u00e2teva luni, acesta a p\u0103r\u0103sit colegiul \u015fi am r\u0103mas singurul ocupant al locuin\u0163ei. P\u0103rea insuportabil de s\u0103r\u0103c\u0103cioas\u0103 \u00cen compara\u0163ie cu casa mea \u00cendep\u0103rtat\u0103 \u015fi actualmente inexistent\u0103. \u00cemi amintesc bine ornamentele de pe policioara c\u0103minului (o scrumier\u0103 de sticl\u0103 cu \u00censemnele lui Trinity College, l\u0103sat\u0103 de un fost locatar; o scoic\u0103 de mare \u00cen care am g\u0103sit \u00centemni\u0163at zumzetul uneia din propriile mele veri petrecute la mare) \u015fi vechiul pian mecanic al propriet\u0103resei, o ma\u015fin\u0103rie patetic\u0103, plin\u0103 de piese muzicale sf\u00e2\u015fiate, strivite, \u00cennodate, pe care le puneai o dat\u0103 de prob\u0103 \u015fi nu-\u0163i mai trebuiau a doua oar\u0103. Trinity Lane era o str\u0103du\u0163\u0103 \u00cengust\u0103, tihnit\u0103 \u015fi cam trist\u0103, pe care aproape c\u0103 nu se circula, dar cu un lung trecut sinistru ce \u00cencepea din secolul al \u015faisprezecelea, c\u00e2nd se numea Findsilver Lane, de\u015fi pe atunci avea \u015fi o denumire mai vulgar\u0103 datorit\u0103 canalelor sale dezgust\u0103toare. Sufeream teribil de frig, de\u015fi nu este adev\u0103rat ceea ce sus\u0163in unii \u015fi anume c\u0103 temperatura polar\u0103 din dormitoarele de la Cambridge f\u0103cea s\u0103 \u00cenghe\u0163e apa \u00cen cana de la lavoar. Ca s\u0103 fiu sincer, nu se forma dec\u00e2t o pojghi\u0163\u0103 sub\u0163ire de ghea\u0163\u0103 la suprafa\u0163\u0103, care putea fi spart\u0103 u\u015for cu periu\u0163a de din\u0163i, \u00cen multe ace, produc\u00e2nd un clinchet, care, retrospectiv, are pentru auzul meu americanizat un farmec festiv. Altminteri, nu era nici o bucurie s\u0103 te treze\u015fti. Simt \u015fi acum \u00cen oase frigul t\u0103ios \u00cen care parcurgeam diminea\u0163a distan\u0163a dintre Trinity Lane \u015fi b\u0103i, t\u00e2r\u015f\u00e2indu-mi picioarele, f\u0103c\u00e2nd aburi la gur\u0103, \u00cembr\u0103cat \u00centr-un halat sub\u0163ire pus peste pijama, cu o pung\u0103 voluminoas\u0103 pentru burete sub bra\u0163. Nimic pe lume nu m\u0103 putea convinge s\u0103 port pe piele \u201el\u00e2neturile\u201c care le \u0163in de cald englezilor pe ascuns. Paltoanele erau considerate efeminate. Vestimenta\u0163ia obi\u015fnuit\u0103 a studentului mediu de la Cambridge, fie el atlet sau poet de st\u00e2nga, era rezistent\u0103 \u015fi mohor\u00e2t\u0103: pantofii aveau t\u0103lpi groase de cauciuc, pantalonii de flanel erau gri-\u00cenchis, iar puloverul cu nasturi numit \u201ejumper\u201c, purtat pe sub sacoul cu cordon, avea conservatoarea culoare maro. Cei care ar fi putut fi denumi\u0163i probabil lotul homosexualilor purtau vechii pantofi escarpin, pantaloni de flanel gri-foarte deschis, un \u201ejumper\u201c galben str\u0103lucitor \u015fi haina de la un costum bun. Pe vremea aceea preocuparea mea tinereasc\u0103 pentru haine era pe cale de dispari\u0163ie, dar dup\u0103 moda sobr\u0103 din Rusia, mi se p\u0103rea o adev\u0103rat\u0103 n\u0103zdr\u0103v\u0103nie s\u0103 umblu \u00cen papuci, s\u0103 scap de jartiere \u015fi s\u0103 port gulerul cusut de c\u0103ma\u015f\u0103 \u2013 o inova\u0163ie \u00cendr\u0103znea\u0163\u0103 pe vremea aceea. U\u015foara mascarad\u0103 la care m-am pretat cu indolen\u0163\u0103 a l\u0103sat \u00cen mintea mea ni\u015fte impresii at\u00e2t de nesemnificative \u00cenc\u00e2t ar fi plicticos s\u0103 mai continui \u00cen aceast\u0103 direc\u0163ie. Povestea anilor de colegiu petrecu\u0163i \u00cen Anglia este de fapt povestea str\u0103daniei mele de a deveni scriitor rus. Aveam sentimentul c\u0103 \u00centreg Cambridge-ul \u015fi toate celebrele sale caracteristici \u2013 ulmi venerabili, ferestre cu blazoane, turnuri cu orologii locvace \u2013 nu erau importante prin ele \u00censele, ci existau doar ca un cadru \u015fi un suport al profundei mele nostalgii. Pe plan emo\u0163ional eram \u00cen situa\u0163ia unui om, care, pierz\u00e2nd o femeie, rud\u0103 apropiat\u0103, \u00ce\u015fi d\u0103 seama \u2013 prea t\u00e2rziu \u2013 c\u0103 din cauza unei leneveli a sufletului omenesc drogat de rutin\u0103, nici nu s-a ostenit s-o cunoasc\u0103 a\u015fa cum ar fi meritat ea pe deplin, nici nu i-a ar\u0103tat clar dovada afec\u0163iunii lui, de care atunci nu-\u015fi d\u0103dea seama \u015fi care pe urm\u0103 a r\u0103mas nedezv\u0103luit\u0103. M\u0103 usturau ochii medit\u00e2nd l\u00e2ng\u0103 foc, \u00cen camera mea de la Cambridge, \u015fi \u00cen acest timp banalitatea conving\u0103toare a t\u0103ciunilor, a singur\u0103t\u0103\u0163ii \u015fi a unor dang\u0103te de clopote \u00cendep\u0103rtate m\u0103 ap\u0103sa, schimonosindu-mi p\u00e2n\u0103 \u015fi cutele fe\u0163ei, a\u015fa cum fa\u0163a unui pilot este desfigurat\u0103 de viteza fantastic\u0103 a zborului. M\u0103 g\u00e2ndeam la tot ce ratasem \u00cen \u0163ara mea, la lucrurile pe care n-a\u015f fi omis s\u0103 le observ \u015fi s\u0103 le p\u0103strez cu sfin\u0163enie dac\u0103 a\u015f fi b\u0103nuit dinainte c\u0103 via\u0163a mea \u00ce\u015fi va schimba at\u00e2t de violent direc\u0163ia. Pentru c\u00e2\u0163iva dintre colegii emigran\u0163i pe care i-am \u00cent\u00e2lnit la Cambridge, direc\u0163ia general\u0103 a sentimentelor mele era un lucru at\u00e2t de evident \u015fi de familiar, \u00cenc\u00e2t exprimarea ei prin cuvinte ar fi fost primit\u0103 cu r\u0103ceal\u0103 \u015fi ar fi p\u0103rut aproape o necuviin\u0163\u0103. Am descoperit cur\u00e2nd c\u0103 \u00cenfierb\u00e2ntarea patriotic\u0103 \u015fi politic\u0103 a celor mai albi dintre ru\u015fii albi se reducea la o du\u015fm\u0103nie \u00cenver\u015funat\u0103 \u00cendreptat\u0103 mai mult \u00cempotriva lui Kerenski dec\u00e2t a lui Lenin, care izvora exclusiv din nepl\u0103ceri \u015fi pierderi materiale. Apoi am mai \u00cent\u00e2mpinat dificult\u0103\u0163i nea\u015fteptate cu c\u00e2teva cuno\u015ftin\u0163e, englezi, considera\u0163i oameni sub\u0163iri, cultiva\u0163i \u015fi genero\u015fi, dar care \u00cen ciuda amabilit\u0103\u0163ii \u015fi rafinamentului lor, \u00cencepeau brusc s\u0103 fac\u0103 spume la gur\u0103 c\u00e2nd se discuta despre Rusia. Doresc s\u0103 deta\u015fez dintre ei o singur\u0103 figur\u0103, un t\u00e2n\u0103r socialist pe care-l cuno\u015fteam, un uria\u015f usc\u0103\u0163iv care executa cu pipa mi\u015fc\u0103ri lente \u015fi multiple, groaznic de enervante c\u00e2nd nu erai de acord cu el, \u015fi \u00cenc\u00e2nt\u0103toare \u015fi lini\u015ftitoare, \u00cen caz contrar. Am purtat cu el multe b\u0103t\u0103lii politice, a c\u0103ror \u00cenver\u015funare disp\u0103rea invariabil c\u00e2nd reveneam la poe\u0163ii pe care-i \u00cendr\u0103geam am\u00e2ndoi. Ast\u0103zi nu este un necunoscut \u00cen cercul lui, ceea ce \u2013 recunosc sincer \u2013 nu \u00censeamn\u0103 mai nimic, dar e drept c\u0103 \u015fi eu m\u0103 str\u0103duiesc s\u0103-i ascund identitatea; m\u0103 voi referi la el cu numele de \u201eNesbit\u201c, dup\u0103 cum l-am poreclit (sau afirm acum c\u0103 l-am poreclit), nu numai din cauza pretinsei lui asem\u0103n\u0103ri cu primele portrete ale lui Maxim Gorki, o mediocritate regional\u0103 a acelei epoci, din ale c\u0103rui prime povestiri, una, \u015fi anume Tovar\u0103\u015ful meu de c\u0103l\u0103torie (o alt\u0103 not\u0103 oportun\u0103) a fost tradus\u0103 de un anume R. Nesbit Bain, dar \u015fi pentru c\u0103 \u201eNesbit\u201c are avantajul de a intra \u00centr-o asociere palindromic\u0103 voluptuoas\u0103 cu \u201eIbsen\u201c, nume pe care-l voi evoca imediat. Este probabil adev\u0103rat \u2013 dup\u0103 cum au sus\u0163inut unii \u2013 c\u0103 simpatia liberalilor englezi \u015fi americani din anii dou\u0103zeci fa\u0163\u0103 de leninism a fost determinat\u0103 de considerente de politic\u0103 intern\u0103. Dar \u00cen acela\u015fi timp s-a datorat pur \u015fi simplu dezinform\u0103rii. Prietenul meu \u015ftia c\u00e2te ceva despre trecutul Rusiei \u015fi acest ceva \u00cei parvenise prin canalele comuniste poluate. C\u00e2nd era provocat s\u0103 justifice teroarea bestial\u0103 legiferat\u0103 de Lenin \u2013 camera de tortur\u0103, zidul \u00cempro\u015fcat cu s\u00e2nge \u2013 Nesbit \u00ce\u015fi scutura scrumul din pip\u0103 de m\u00e2nerul u\u015fi\u0163ei de la sob\u0103, \u00ce\u015fi \u00cencruci\u015fa din nou spre st\u00e2nga picioarele uria\u015fe, cu \u00cenc\u0103l\u0163\u0103ri grele, \u00cencruci\u015fare spre dreapta, \u015fi b\u0103lm\u0103jea ceva referitor la \u201eBlocada Alia\u0163ilor\u201c. V\u00e2ra laolalt\u0103 sub eticheta \u201eelemente \u0163ariste\u201c emigran\u0163i ru\u015fi de toate culorile, de la \u0163\u0103ranul socialist p\u00e2n\u0103 la generalul alb \u2013 la fel cum scriitorii sovietici manipuleaz\u0103 ast\u0103zi termenul \u201efascist\u201c. Nu \u015fi-au dat seama niciodat\u0103 c\u0103 dac\u0103 el \u015fi al\u0163i ideali\u015fti str\u0103ini ar fi tr\u0103it ca ru\u015fi \u00cen Rusia, el \u015fi ei ar fi fost distru\u015fi de regimul lui Lenin la fel de firesc cum sunt distru\u015fi iepurii de c\u0103tre dihori \u015fi fermieri. Dup\u0103 p\u0103rerea lui, ceea ce el numea afectat \u201evarietatea de opinie mai redus\u0103\u201c sub bol\u015fevici dec\u00e2t \u00cen cele mai negre zile ale \u0163arismului, se datora \u201elipsei totale a tradi\u0163iei libert\u0103\u0163ii cuv\u00e2ntului \u00cen Rusia\u201c, afirma\u0163ie pe care cred c\u0103 a extras-o din t\u00e2mpenii de genul \u201eS-au ivit zorile \u00cen Rusia\u201c, pe care lenini\u015fti englezi \u015fi americani le scriau \u00cen acei ani. Dar ceea ce m\u0103 enerva poate cel mai mult era atitudinea lui Nesbit fa\u0163\u0103 de Lenin \u00censu\u015fi. To\u0163i ru\u015fii cultiva\u0163i \u015fi cu spirit de discern\u0103m\u00e2nt \u015ftiau c\u0103 acest politician viclean avea la fel de mult gust \u015fi interes fa\u0163\u0103 de presiunile estetice ca burghezul rus mediocru de tipul flaubertian \u00e9picier (genul care \u00cel admira pe Pu\u015fkin pentru oribilele librete ale lui Ceaikovski, pl\u00e2ngea la opera italian\u0103 \u015fi era fermecat de orice tablou care spune o poveste); dar Nesbit \u015fi snobii intelectuali care-i erau prieteni vedeau \u00cen el un fel de patron \u015fi promotor sensibil, cu suflet de poet, al celor mai noi curente din art\u0103 \u015fi arborau un z\u00e2mbet superior c\u00e2nd \u00cencercam s\u0103 le explic c\u0103 leg\u0103tura \u00centre o politic\u0103 progresist\u0103 \u015fi arta progresist\u0103 este doar o leg\u0103tur\u0103 verbal\u0103 (exploatat\u0103 cu entuziasm de propaganda sovietic\u0103) \u015fi c\u0103 rusul cu c\u00e2t este mai radical \u00cen politic\u0103 cu at\u00e2t este mai conservator \u00cen art\u0103. Aveam la \u00cendem\u00e2n\u0103 mai multe adev\u0103ruri ca acesta, de care \u00cemi pl\u0103cea s\u0103 fac caz, dar pe care Nesbit, ferm ancorat \u00cen ignoran\u0163a lui, le considera ni\u015fte simple fantezii. Istoria Rusiei (puteam de pild\u0103, s\u0103 afirm) poate fi judecat\u0103 din dou\u0103 puncte de vedere (ambele \u00cel iritau pe Nesbit, dintr-un motiv oarecare, \u00cen egal\u0103 m\u0103sur\u0103): primul, prin prisma evolu\u0163iei poli\u0163iei (o for\u0163\u0103 ciudat de impersonal\u0103 \u015fi deta\u015fat\u0103, func\u0163ion\u00e2nd uneori \u00centr-un fel de vid, uneori neputincioas\u0103, iar alteori dep\u0103\u015find Guvernul \u00cen persecu\u0163ii brutale); \u015fi al doilea, prin prisma dezvolt\u0103rii unei minunate culturi. Sub \u0163ari (a\u015f fi putut continua), \u00cen ciuda stupidit\u0103\u0163ii \u015fi ferocit\u0103\u0163ii fundamentale ce caracteriza regimul, un rus iubitor de libertate avea incomparabil mai multe mijloace de a se exprima \u015fi risca mai pu\u0163in dac\u0103 o f\u0103cea, dec\u00e2t sub Lenin. Dup\u0103 reformele din 1860, \u0163ara de\u0163inuse (de\u015fi nu aplicase \u00centotdeauna) o legisla\u0163ie cu care s-ar fi putut m\u00e2ndri orice democra\u0163ie occidental\u0103, o opinie public\u0103 s\u0103n\u0103toas\u0103 care-i \u0163inea \u00cen \u015fah pe despo\u0163i \u00cen periodice foarte critice, de toate nuan\u0163ele g\u00e2ndirii politice liberale \u015fi, ceea ce era absolut uluitor, judec\u0103tori ne\u00cenfrica\u0163i \u015fi independen\u0163i (\u201eHai, z\u0103u\u2026\u201c intervenea Nesbit). C\u00e2nd revolu\u0163ionarii au fost \u00cen cele din urm\u0103 prin\u015fi, surghiunul la Tomsk sau Omsk (ast\u0103zi Bobsk) era o vacan\u0163\u0103 de odihn\u0103 \u00cen compara\u0163ie cu lag\u0103rele de concentrare introduse de Lenin. Exila\u0163ii politici fugeau din Rusia cu u\u015furin\u0163\u0103, ca \u00centr-o fars\u0103, ca dovad\u0103 celebra fug\u0103 a lui Tro\u0163ki \u2013 Mo\u015f Leo, Mo\u015f Cr\u0103cil\u0103 Tro\u0163ki \u2013 zbur\u00e2nd vesel \u00cen sania lui Mo\u015f Cr\u0103ciun tras\u0103 de reni: zboar\u0103 ca v\u00e2ntul, zboar\u0103 s\u0103nioar\u0103, zboar\u0103 p\u00e2n\u0103-n sear\u0103! Mi-am dat seama \u00cen cur\u00e2nd c\u0103, \u00cen timp ce vederile mele, vederi nu tocmai neobi\u015fnuite printre democra\u0163ii ru\u015fi din str\u0103in\u0103tate, erau primite cu \u00centristat\u0103 uimire sau cu r\u00e2njete politicoase de c\u0103tre democra\u0163ii englezi in situ, un alt grup, ultraconservatorii englezi, trecea entuziast de partea mea, dar o f\u0103cea determinat de o motiva\u0163ie reac\u0163ionar\u0103 at\u00e2t de primitiv\u0103, \u00cenc\u00e2t m\u0103 stingherea sprijinul lui vrednic de dispre\u0163. M\u0103 m\u00e2ndresc \u00centr-adev\u0103r c\u0103 am detectat \u00cenc\u0103 de atunci simptomele fenomenului at\u00e2t de clar ast\u0103zi, c\u00e2nd s-a format treptat un fel de cerc de familie, care-i une\u015fte pe reprezentan\u0163ii tuturor na\u0163iunilor, pe jovialii constructori de imperii \u00cen bucata lor de jungl\u0103 defri\u015fat\u0103; poli\u0163i\u015fti francezi, acel produs german ce nu poate fi men\u0163ionat, bunul \u015fi b\u0103tr\u00e2nul progrom\u015fcik, bisericos rus sau polonez, americanul sl\u0103b\u0103nog care lin\u015feaz\u0103 oameni, tipul cu din\u0163i strica\u0163i care \u00cemproa\u015fc\u0103 barul sau toaleta cu anecdote antiminoritate \u015fi, \u00centr-un alt punct al aceluia\u015fi cerc subuman, acei robo\u0163i cu fe\u0163e pom\u0103date, \u00cembr\u0103ca\u0163i cu pantaloni luxo\u015fi comanda\u0163i la John Held \u015fi haine cu umeri \u00cenal\u0163i, acei Sitzreisen care se arat\u0103 la toate mesele noastre de conferin\u0163e, acei oameni \u2013 sau s\u0103 spun obiecte? \u2013 pe care statul sovietic a \u00cenceput s\u0103-i exporte prin 1945, dup\u0103 ce i-a crescut \u015fi i-a fasonat timp de peste dou\u0103 decenii, perioad\u0103 \u00cen care moda masculin\u0103 din str\u0103in\u0103tate avusese destul timp s\u0103 se schimbe, \u015fi prin urmare simbolul unei stofe folosite la infinit nu mai putea provoca dec\u00e2t un dispre\u0163 necru\u0163\u0103tor (a\u015fa cum s-a \u00cent\u00e2mplat dup\u0103 r\u0103zboi \u00cen Anglia c\u00e2nd o celebr\u0103 echip\u0103 sovietic\u0103 de fotbali\u015fti s-a \u00cent\u00e2mplat s\u0103 apar\u0103 la parad\u0103 \u00cen civil). \n4 Foarte cur\u00e2nd m-am l\u0103sat de politic\u0103 \u015fi m-am concentrat asupra literaturii. Am poftit \u00cen apartamentul meu de la Cambridge scuturile ro\u015fu-\u00cenchis, de culoarea cinabrului \u015fi fulgerul albastru din C\u00e2ntec pentru oastea lui Igor (acea incomparabil\u0103 \u015fi misterioas\u0103 epopee de la sf\u00e2r\u015fitul secolului al doisprezecelea sau al celui de-al optsprezecelea), poeziile lui Pu\u015fkin \u015fi Tiutcev, proza lui Gogol \u015fi Tolstoi \u015fi minunatele lucr\u0103ri ale marilor naturali\u015fti ru\u015fi care au explorat \u015fi au descris pustiet\u0103\u0163ile Asiei Centrale. La un stand de c\u0103r\u0163i din Market Place am descoperit \u00cent\u00e2mpl\u0103tor o lucrare ruseasc\u0103, un exemplar la m\u00e2na a doua din Dic\u0163ionarul interpretativ al limbii ruse vii de Dahl, \u00cen patru volume. L-am cump\u0103rat \u015fi m-am hot\u0103r\u00e2t s\u0103 citesc cel pu\u0163in zece pagini pe zi, not\u00e2ndu-mi cuvintele \u015fi expresiile care-mi pl\u0103ceau \u00cen mod deosebit \u015fi am p\u0103strat acest obicei mult timp. Teama mea de a pierde sau a altera prin influen\u0163e str\u0103ine singurul lucru pe care-l salvasem din Rusia \u2013 limba ei \u2013 a devenit de-a dreptul morbid\u0103 \u015fi mult mai chinuitoare dec\u00e2t teama pe care o voi \u00cencerca dou\u0103 decenii mai t\u00e2rziu de a nu mai reu\u015fi niciodat\u0103 s\u0103 aduc proza mea \u00cen englez\u0103 c\u00e2t dec\u00e2t la nivelul celei \u00cen rus\u0103. St\u0103team treaz p\u00e2n\u0103 noaptea t\u00e2rziu, \u00cenconjurat de o gr\u0103mad\u0103 aproape donquijotesc\u0103 de volume greu de m\u00e2nuit \u015fi cream poezii \u00cen rus\u0103, bine cizelate \u015fi cam sterile, nu at\u00e2t din celulele vii ale vreunei emo\u0163ii puternice, ci mai mult \u00cen jurul unui cuv\u00e2nt plastic sau al unei imagini verbale pe care voiam s\u0103 le folosesc de dragul de a le folosi. M-ar fi \u00cengrozit pe atunci s\u0103 descop\u0103r ceea ce v\u0103d acum foarte clar, influen\u0163a direct\u0103 exercitat\u0103 asupra structurilor mele ruse\u015fti de diverse tipare de versuri din engleza contemporan\u0103 (\u201egeorgian\u0103\u201c) care mi\u015funau prin camera mea \u015fi pe tot trupul ca ni\u015fte \u015foareci \u00cembl\u00e2nzi\u0163i. \u015ei c\u00e2nd m\u0103 g\u00e2ndesc c\u00e2t\u0103 trud\u0103 a \u00censemnat asta! \u00cen zorii unei zile de noiembrie, deveneam brusc con\u015ftient de t\u0103cerea \u015fi frigul din jur (cea de a doua iarn\u0103 petrecut\u0103 la Cambridge mi se pare a fi fost cea mai rece \u015fi cea mai prolific\u0103). Fl\u0103c\u0103rile ro\u015fiatice alb\u0103strui, \u00cen care v\u0103zusem o b\u0103t\u0103lie \u00cenchipuit\u0103, se mic\u015foraser\u0103, lic\u0103rind acum sinistru ca un apus de soare arctic printre brazi bruma\u0163i. \u015ei totu\u015fi nu m\u0103 \u00cenduram s\u0103 m\u0103 culc, tem\u00e2ndu-m\u0103 nu at\u00e2t de insomnie, c\u00e2t de inevitabila sistol\u0103 dubl\u0103, produs\u0103 de r\u0103ceala a\u015fternutului \u015fi totodat\u0103 de ciudata afec\u0163iune numit\u0103 anxietas tibiarum, o stare dureroas\u0103 de nelini\u015fte, o chinuitoare accentuare a \u00cencord\u0103rii musculare, care te face s\u0103-\u0163i schimbi continuu pozi\u0163ia membrelor. Mai adunam ni\u015fte c\u0103rbuni \u015fi \u00cenvioram fl\u0103c\u0103rile \u00centinz\u00e2nd o foaie din ziarul londonez Times peste f\u0103lcile negre fumeg\u00e2nde ale c\u0103minului, camufl\u00e2nd astfel complet cavitatea lui deschis\u0103. \u00cencepea s\u0103 se aud\u0103 un sf\u00e2r\u00e2it de sub h\u00e2rtia \u00centins\u0103 care c\u0103p\u0103ta netezimea unei piei de tob\u0103 \u015fi frumuse\u0163ea unui pergament fosforescent. Dintr-odat\u0103, sf\u00e2r\u00e2itul se transforma \u00cen vuiet, \u00cen mijlocul foii ap\u0103rea o pat\u0103 portocalie \u015fi por\u0163iunea de text tip\u0103rit care din \u00cent\u00e2mplare era acolo (de pild\u0103, \u201eLiga nu de\u0163ine nici un ban \u015fi nici o arm\u0103\u2026\u201c sau \u201e\u2026Nemesis s-a r\u0103zbunat pe ezit\u0103rile \u015fi indecizia Alia\u0163ilor \u00cen Europa Central\u0103 \u015fi de Est\u2026\u201c), ie\u015fea \u00cen relief cu o claritate de r\u0103u augur \u2013 p\u00e2n\u0103 ce pata portocalie exploda brusc. Apoi foaia arz\u00e2nd\u0103 zbura pe co\u015f, zumz\u0103ind ca o pas\u0103re phoenix eliberat\u0103, pentru a se al\u0103tura stelelor. Te costa o amend\u0103 de doisprezece \u015filingi dac\u0103 pas\u0103rea aceea de foc era observat\u0103. Nesbit \u015fi prietenii lui, din lotul literar, de\u015fi aveau numai cuvinte de laud\u0103 pentru str\u0103daniile mele nocturne, str\u00e2mbau din nas la alte preocup\u0103ri ale mele, cum erau entomologia, farsele, fetele \u015fi, mai ales, sportul. Dintre jocurile pe care le-am practicat la Cambridge, fotbalul a r\u0103mas o oaz\u0103 m\u0103turat\u0103 de v\u00e2nt \u00cen mijlocul unei perioade destul de tulburi. \u00cemi pl\u0103cea la nebunie s\u0103 fiu portar. \u00cen Rusia \u015fi \u00cen \u0163\u0103rile latine, aceast\u0103 art\u0103 galant\u0103 a fost \u00centotdeauna \u00cenconjurat\u0103 ca un nimb de unic\u0103 str\u0103lucire. Distant, solitar \u015fi imperturbabil, celebrul portar este urmat pe str\u0103zi de b\u0103ietani vr\u0103ji\u0163i. El rivalizeaz\u0103 cu matadorul \u015fi cu un campion aviatic, constituind obiectul unei adul\u0103ri \u00cenfl\u0103c\u0103rate. Puloverul lui, \u015fapca lui cu cozoroc, ap\u0103r\u0103toarele de genunchi, m\u0103nu\u015file care ies pu\u0163in din buzunarul de la \u015fold al \u015fortului, \u00cel deta\u015feaz\u0103 de restul echipei. El este vulturul singuratic, b\u0103rbatul misterios, ultimul campion care-\u015fi ap\u0103r\u0103 titlul. Fotografii, st\u00e2nd reveren\u0163io\u015fi pe un genunchi, \u00cel surprind \u00cen momentul c\u00e2nd face un salt spectaculos \u00cen gura por\u0163ii pentru a respinge cu v\u00e2rfurile degetelor un \u015fut jos, fulger\u0103tor \u015fi stadionul \u00ce\u015fi exprim\u0103 printr-un muget admira\u0163ia, \u00cen timp ce el r\u0103m\u00e2ne o clip\u0103, dou\u0103, lungit acolo unde a c\u0103zut, \u00cen cadrul por\u0163ii \u00cenc\u0103 intacte. Dar \u00cen Anglia, cel pu\u0163in \u00cen Anglia tinere\u0163ii mele, repulsia na\u0163ional\u0103 fa\u0163\u0103 de oamenii care-\u015fi dau aere \u015fi preocuparea prea \u00cend\u00e2rjit\u0103 pentru solidaritatea de echip\u0103 nu \u00cencurajau \u00cenflorirea excentricei arte a portarului. Aceasta este cel pu\u0163in explica\u0163ia pe care am g\u0103sit-o pentru slabul succes \u00cenregistrat de mine pe terenurile de joc de la Cambridge. Ah, desigur, aveam \u015fi eu zile \u00cen care sim\u0163eam c\u0103 prind aripi \u2013 mirosul pl\u0103cut al gazonului, bucuria de a-l vedea pe acel celebru \u00cenainta\u015f al echipei interuniversitare dribl\u00e2nd tot mai aproape de mine cu mingea cafenie nou-nou\u0163\u0103 \u00cen bombeul lui str\u0103lucitor, apoi \u015futul vijelios, norocul de a-l ap\u0103ra, senza\u0163ia de fericire prelungit\u0103\u2026 Dar mai erau alte zile, mai u\u015for de \u0163inut minte, mai esoterice, sub un cer mohor\u00e2t, c\u00e2nd zona din jurul por\u0163ii era o mas\u0103 de mocirl\u0103 neagr\u0103, mingea era lipicioas\u0103 ca o budinc\u0103 de prune \u015fi capul \u00cemi cr\u0103pa de durere dup\u0103 o noapte de nesomn \u00cen care scrisesem versuri. Nu reu\u015feam s\u0103 prind mingea \u2013 \u015fi o scoteam din plas\u0103. Soarta se \u00cendura de mine \u015fi jocul se deplasa \u00cen cap\u0103tul opus al terenului mizerabil. \u00cencepea o burni\u0163\u0103 slab\u0103, s\u00e2c\u00e2itoare, care ezita la \u00cenceput, apoi continua. Ni\u015fte ciori jumulite se roteau \u00cen jurul unui ulm desfrunzit \u015fi cronc\u0103nitul lor surd se pref\u0103cea parc\u0103 \u00centr-un tandru gungurit. Se aduna cea\u0163a. Jocul devenea o mas\u0103 de capete mi\u015fc\u0103toare pe l\u00e2ng\u0103 cealalt\u0103 poart\u0103 a terenului de la St. John sau Christ sau alt colegiu, unde jucam. Sunetele \u00cen\u0103bu\u015fite care se auzeau de departe, un strig\u0103t, fluierul, bufnitura unui \u015fut, toate astea erau cu totul neimportante \u015fi nu aveau leg\u0103tur\u0103 cu mine. Nu mai ap\u0103ram mingile trase la poart\u0103, ci mai degrab\u0103 un secret. St\u00e2nd cu m\u00e2inile \u00cencruci\u015fate, rezemat de st\u00e2lpul din st\u00e2nga al por\u0163ii, savuram pl\u0103cerea de a \u00cenchide ochii, ascult\u00e2nd astfel cum \u00cemi bate inima \u015fi sim\u0163ind burni\u0163a oarb\u0103 pe fa\u0163\u0103, auzind de departe zgomotele intermitente ale partidei, imagin\u00e2ndu-m\u0103 o fiin\u0163\u0103 exotic\u0103 fabuloas\u0103 deghizat\u0103 \u00cen fotbalist englez, compun\u00e2nd versuri \u00centr-o limb\u0103 pe care nimeni n-o \u015ftie despre o \u0163ar\u0103 \u00cendep\u0103rtat\u0103 pe care nimeni n-o cunoa\u015fte. Curios, nu eram foarte popular printre colegii mei. Nici m\u0103car o dat\u0103 \u00cen cei trei ani petrecu\u0163i la Cambridge \u2013 repet: nici m\u0103car o dat\u0103, n-am vizitat Biblioteca Universitar\u0103, nici m\u0103car nu m-am ostenit s\u0103 aflu unde e (acum \u015ftiu unde este noul ei loc) sau s\u0103 aflu dac\u0103 exist\u0103 o bibliotec\u0103 a colegiului care \u00cemprumut\u0103 c\u0103r\u0163i pentru acas\u0103. Chiuleam de la cursuri. Fugeam la Londra sau \u00cen alte p\u0103r\u0163i. \u00centre\u0163ineam mai multe leg\u0103turi amoroase simultan. Am avut ni\u015fte discu\u0163ii \u00cengrozitoare cu domnul Harrison. Am tradus \u00cen rus\u0103 dou\u0103zeci de poezii de Rupert Brooke, Alice \u00cen \u0162ara Minunilor \u015fi Colas Breugnon al lui Romain Rolland. Din punct de vedere didactic ar fi fost acela\u015fi lucru dac\u0103 a\u015f fi urmat cursurile \u201eInstitutului de Mine\u201c din Tirana. Chiflele pr\u0103jite \u00cen unt \u015fi gogo\u015file fierbin\u0163i pe care le primeam la ceai dup\u0103 meciuri sau strig\u0103tele v\u00e2nz\u0103torilor de ziare \u00cen engleza de mahala \u201eE calde, e calde!\u201c amestec\u00e2ndu-se cu soneriile de biciclete pe str\u0103zile pe care se l\u0103sa \u00centunericul, mi se p\u0103reau pe atunci mai caracteristice Cambridge-ului dec\u00e2t mi se par acum. Nu pot s\u0103 nu-mi dau seama c\u0103, pe l\u00e2ng\u0103 ni\u015fte obiceiuri \u015focante, dar mai mult sau mai pu\u0163in trec\u0103toare, exista \u015fi un ceva greu de explicat la Cambridge, ceva mai profund dec\u00e2t orice ritualuri \u015fi reguli, acel ceva pe care mul\u0163i absolven\u0163i ceremonio\u015fi au \u00cencercat s\u0103-l defineasc\u0103. Eu v\u0103d aceast\u0103 tr\u0103s\u0103tur\u0103 esen\u0163ial\u0103 \u00cen senza\u0163ia constant\u0103 pe care o aveai c\u0103 e\u015fti con\u015ftient de curgerea ne\u00centrerupt\u0103 a timpului. Nu \u015ftiu dac\u0103 se va duce cineva vreodat\u0103 la Cambridge \u00cen c\u0103utarea urmelor l\u0103sate de cuiele ghetelor mele de fotbal pe mocirla neagr\u0103 din fa\u0163a h\u0103ului unei por\u0163i sau va urm\u0103ri umbra \u015fepcii mele de-a curmezi\u015ful cur\u0163ii interioare p\u00e2n\u0103 la scara \u00cendrum\u0103torului meu; dar \u015ftiu c\u0103 eu m-am g\u00e2ndit la Milton, la Marvell \u015fi la Marlowe, cu mai mult\u0103 emo\u0163ie dec\u00e2t cea a unui turist, atunci c\u00e2nd am trecut pe l\u00e2ng\u0103 venerabilele ziduri. Nimic din ceea ce priveai nu era izolat de timp, totul era o deschidere fireasc\u0103 spre el, pentru ca mintea s\u0103 se obi\u015fnuiasc\u0103 s\u0103 lucreze \u00centr-un mediu deosebit de pur \u015fi de vast \u015fi deoarece, \u00cen termeni spa\u0163iali, str\u0103du\u0163a \u00cengust\u0103, peluza \u00cenchis\u0103 \u00centre ziduri, bolta \u00centunecat\u0103 te constr\u00e2ngeau fizic, acea urzeal\u0103 diafan\u0103 \u015fi elastic\u0103 a timpului era prin contrast extrem de binevenit\u0103 pentru minte, a\u015fa cum v\u0103z\u00e2nd marea de la fereastr\u0103 te bucuri imens, chiar dac\u0103 nu te atrage s\u0103 o str\u0103ba\u0163i. Nu m\u0103 interesa deloc istoria locului \u015fi eram convins c\u0103 totu\u015fi Cambridge-ul era cel care furniza nu numai cadrul ocazional, dar \u00cense\u015fi culorile \u015fi ritmurile l\u0103untrice pentru g\u00e2ndurile mele ruse\u015fti foarte speciale. Presupun c\u0103 mediul ac\u0163ioneaz\u0103 \u00centr-adev\u0103r asupra unei fiin\u0163e dac\u0103 exist\u0103 deja \u00cen acea fiin\u0163\u0103 o anumit\u0103 particul\u0103 sau o anumit\u0103 coard\u0103 sensibil\u0103 (engleza pe care am absorbit-o \u00cen copil\u0103rie). Am b\u0103nuit vag acest lucru pentru prima dat\u0103 chiar \u00cenainte de a p\u0103r\u0103si Cambridge-ul, \u00cen timpul ultimei \u015fi celei mai triste prim\u0103veri petrecute acolo, c\u00e2nd am sim\u0163it dintr-odat\u0103 c\u0103 exista \u00cen mine ceva la fel de firesc legat de mediul meu apropiat, ca de trecutul meu rusesc, \u015fi c\u0103 aceast\u0103 stare de armonie a fost atins\u0103 chiar \u00cen momentul c\u00e2nd reconstituirea minu\u0163ioas\u0103 a lumii ruse\u015fti artificiale, dar superb de precise, a fost \u00cen sf\u00e2r\u015fit terminat\u0103. Cred c\u0103 una dintre foarte pu\u0163inele ac\u0163iuni \u201epractice\u201c de care m-am f\u0103cut vreodat\u0103 vinovat a fost aceea de a folosi o parte din acel material cristalin pentru a ob\u0163ine un titlu universitar. \n5 \u00cemi amintesc fluxul de vis al b\u0103rcilor cu v\u00e2sle \u015fi al canoelor de pe r\u00e2ul Cam, t\u00e2nguiala ca de havaian\u0103 a fonografelor trec\u00e2nd \u00cencet prin soare \u015fi umbr\u0103, m\u00e2na unei fete r\u0103sucind u\u015for dintr-o parte \u00centr-alta m\u00e2nerul umbrelu\u0163ei de soare viu colorate ca un p\u0103un, \u00cen timp ce ea se l\u0103sa pe pernele b\u0103rcii la care eu v\u00e2sleam vis\u0103tor. Castanii cu conuri roz erau ca ni\u015fte evantaie deschise; alc\u0103tuiau o re\u0163ea care acoperea malurile, alunga cerul din r\u00e2u, \u015fi modelul special alc\u0103tuit din florile \u015fi frunzele lor produceau un fel de efect en escalier, o ornamenta\u0163ie col\u0163uroas\u0103 a unei splendide tapiserii verzi \u015fi roz intens. Era la fel de cald ca \u00cen Crimeea \u015fi \u00cen aer plutea aceea\u015fi mireasm\u0103 dulce, vaporoas\u0103, a unei anumite tufe de flori pe care n-am putut s-o identific niciodat\u0103 precis (mai t\u00e2rziu am sim\u0163it-o \u00cen gr\u0103dinile din statele sudice ale Americii). Cele trei arcade ale unui pod \u00cen stil italian care se \u00centindea peste r\u00e2ul \u00cengust se \u00cempleteau pentru a alc\u0103tui, cu ajutorul replicilor \u2013 aproape perfecte, aproape nev\u0103lurite \u2013 din ap\u0103, trei frumoase ovaluri. Apa arunca, la r\u00e2ndul ei, o pat\u0103 de lumin\u0103 dantelat\u0103 pe piatra intradosurilor pe sub care luneca ambarca\u0163iunea. Din c\u00e2nd \u00cen c\u00e2nd, o petal\u0103 cobora, cobora, cobora, lep\u0103dat\u0103 de un copac \u00cenflorit \u015fi cu sentimentul ciudat c\u0103 vezi ceva ce nu s-ar cuveni s\u0103 vad\u0103 nici adoratorul, nici spectatorul ocazional, reu\u015feai s\u0103 z\u0103re\u015fti reflexia ei, care se \u00cen\u0103l\u0163a repede \u2013 mai repede dec\u00e2t c\u0103dea petala \u2013 ca s\u0103-i ias\u0103 \u00cen \u00cent\u00e2mpinare; \u015fi pentru o frac\u0163iune de secund\u0103, te temeai c\u0103 scamatoria va da gre\u015f, c\u0103 uleiul binecuv\u00e2ntat nu se va aprinde, c\u0103 reflexia ar putea rata \u015fi petala va pluti singur\u0103 mai departe, dar de fiecare dat\u0103 aceast\u0103 delicat\u0103 contopire avea loc cu precizia vr\u0103jit\u0103 cu care un cuv\u00e2nt al poetului \u00cent\u00e2lne\u015fte la jum\u0103tatea drumului amintirea lui sau a unui cititor. C\u00e2nd, dup\u0103 o absen\u0163\u0103 de aproape \u015faptesprezece ani, am revizitat Anglia, am comis teribila gre\u015feal\u0103 de a m\u0103 duce s\u0103 v\u0103d Cambridge-ul, din nou, nu la \u00cenceputul splendidei vacan\u0163e de Pa\u015fti, ci \u00centr-o zi aspr\u0103 de februarie care nu-mi amintea dec\u00e2t vechea \u015fi confuza mea nostalgie. \u00cencercam disperat s\u0103 g\u0103sesc un post universitar \u00cen Anglia (u\u015furin\u0163a cu care am ob\u0163inut acest gen de post \u00cen SUA este pentru mine, acum c\u00e2nd privesc \u00cenapoi, o surs\u0103 constant\u0103 de uimire recunosc\u0103toare). Vizita a fost un e\u015fec \u00cen toate privin\u0163ele. Am luat dejunul cu Nesbit \u00centr-un mic local, care ar fi trebuit s\u0103 fie plin de amintiri, dar care, din pricina unor schimb\u0103ri diverse, n-a fost. El se l\u0103sase de fumat. Trecerea timpului \u00cei \u00cembl\u00e2nzise tr\u0103s\u0103turile \u015fi nu mai sem\u0103na cu Gorki sau cu traduc\u0103torul lui Gorki, ci aducea pu\u0163in cu Ibsen, minus vegeta\u0163iile simiene. O sup\u0103rare ocazional\u0103 (v\u0103rul sau sora nem\u0103ritat\u0103 care-i \u0163inea gospod\u0103ria tocmai fusese dus sau dus\u0103 la clinica Binet ori cam a\u015fa ceva) p\u0103rea a-l \u00cempiedica s\u0103 se concentreze asupra chestiunii foarte personale \u015fi importante despre care voiam s\u0103-i vorbesc. Pe o mas\u0103 dintr-un fel de mic vestibul, pe care \u015fedea \u00cenainte un bol cu pe\u015fti\u015forii aurii, se afla acum un teanc de reviste Punch legate \u2013 totul ar\u0103ta cu totul altfel. Altfel erau \u015fi uniformele \u00cenzorzonate ale chelneri\u0163elor, nici una nefiind la fel de nostim\u0103 ca una anume pe care mi-o aminteam foarte clar. Cu o oarecare disperare, lupt\u00e2ndu-se parc\u0103 \u00cempotriva plictiselii, Ibsen s-a lansat \u00cen politic\u0103. \u015etiam prea bine la ce s\u0103 m\u0103 a\u015ftept \u2013 demascarea stalinismului. \u00cen primii ani ai deceniului al treilea, Nesbit confundase propriul lui idealism entuziast cu o latur\u0103 romantic\u0103 \u015fi uman\u0103 a cumplitului regim al lui Lenin. \u00cen epoca nu mai pu\u0163in cumplitului Stalin, Ibsen a confundat cre\u015fterea cantitativ\u0103 a cuno\u015ftin\u0163elor sale cu o schimbare calitativ\u0103 a regimului sovietic. Lovitura de tr\u0103snet provocat\u0103 de epur\u0103rile ce-i afectaser\u0103 pe \u201evechii bol\u015fevici\u201c, eroii tinere\u0163ii lui, \u00cei produseser\u0103 un \u015foc salutar, pe care nu reu\u015fiser\u0103 s\u0103 i-l produc\u0103 pe vremea lui Lenin toate gemetele ce r\u0103zb\u0103teau din lag\u0103rul de munc\u0103 for\u0163at\u0103 de la Solovki sau din temni\u0163a Lubianka. Rosti cutremurat de groaz\u0103 numele lui Ejov \u015fi Iagoda, dar uitase complet de predecesorii lor, Uri\u0163ki \u015fi Dzerjinski. De\u015fi odat\u0103 cu trecerea timpului \u00cenv\u0103\u0163ase s\u0103 judece mai corect problemele sovietice contemporane, nu se ostenea s\u0103-\u015fi reconsidere ideile preconcepute din tinere\u0163e \u015fi \u00cenc\u0103 mai vedea \u00cen scurta domnie a lui Lenin, un fel de str\u0103lucitor quinquennium Neronis. S-a uitat la ceas, eu m-am uitat la al meu \u015fi ne-am desp\u0103r\u0163it, iar eu am hoin\u0103rit prin ora\u015f pe ploaie, apoi am vizitat The Backs \u015fi am privit c\u00e2tva timp ciorile din plasa neagr\u0103 a ulmilor desfrunzi\u0163i \u015fi primele flori de \u015fofran ap\u0103rute pe gazonul pres\u0103rat cu m\u0103rg\u0103ritare de brum\u0103. \u00cen timp ce m\u0103 plimbam pe sub acei copaci c\u00e2nta\u0163i \u00cen versuri, am \u00cencercat s\u0103 m\u0103 transpun \u00cen aceea\u015fi stare de extatic\u0103 aducere aminte fa\u0163\u0103 de anii de studen\u0163ie ca \u00cen perioada c\u00e2nd am tr\u0103it aceast\u0103 stare fa\u0163\u0103 de adolescen\u0163a mea, dar n-am reu\u015fit s\u0103 evoc dec\u00e2t mici imagini fragmentare: rusul M.K. \u00cenjur\u00e2nd prost dispus consecin\u0163ele unei cine \u00cen sala de festivit\u0103\u0163i a colegiului; un alt rus, N.R. zbenguindu-se ca un copil; P.M. n\u0103v\u0103lind \u00cen camera mea cu un exemplar din Ulisse adus recent pe ascuns de la Paris; J.C. trec\u00e2nd pe la mine discret, ca s\u0103-mi spun\u0103 c\u0103 \u015fi el \u00ce\u015fi pierduse recent tat\u0103l; R.C. invit\u00e2ndu-m\u0103 amabil s\u0103-l \u00censo\u0163esc \u00centr-o excursie \u00cen Alpii elve\u0163ieni; Christopher nu mai \u015ftiu cum, retr\u0103g\u00e2ndu-se dintr-o partid\u0103 de dublu de tenis, c\u00e2nd a aflat c\u0103 partenerul lui urma s\u0103 fie un hindus; T., un chelner foarte b\u0103tr\u00e2n \u015fi pl\u0103p\u00e2nd, v\u0103rs\u00e2nd supa pe profesorul universitar A.E. Housman, care se ridicase brusc \u00cen acel moment, de parc\u0103 s-ar fi trezit dintr-o trans\u0103; S.S., care n-avea nici o leg\u0103tur\u0103 cu Cambridge-ul, dar care, a\u0163ipind pe fotoliu la o serat\u0103 literar\u0103 (la Berlin) \u015fi fiind \u00cenghiontit de vecinul lui, s-a ridicat de asemenea brusc \u2013 \u00cen mijlocul lecturii unei povestiri; \u015foarecele lui Lewis Caroll, \u00cencep\u00e2nd dintr-odat\u0103 s\u0103 spun\u0103 o poveste; E. Harrison d\u0103ruindu-mi din senin Fl\u0103c\u0103ul din Shropshire, un mic volum de versuri despre tineri \u015fi moarte. Ziua aceea mohor\u00e2t\u0103 \u00cencepea s\u0103 se mic\u015foreze, din ea r\u0103m\u00e2n\u00e2nd doar o dung\u0103 galben\u0103 palid\u0103 pe cerul cenu\u015fiu, la apus, c\u00e2nd, ac\u0163ion\u00e2nd la primul imbold, m-am hot\u0103r\u00e2t s\u0103-l vizitez pe vechiul meu \u00cendrum\u0103tor. Am urcat ca un somnambul scara familiar\u0103 \u015fi automat am b\u0103tut la u\u015fa \u00centredeschis\u0103 pe care era scris numele lui. Cu un glas care era doar un pic mai pu\u0163in repezit \u015fi ceva mai sec, m-a poftit s\u0103 intru. \u201eNu \u015ftiu dac\u0103 m\u0103 mai \u0163ine\u0163i minte\u2026\u201c am \u00cenceput eu s\u0103 spun \u00cen timp ce traversam odaia \u00centunecat\u0103, \u00cendrept\u00e2ndu-m\u0103 spre locul unde \u015fedea, l\u00e2ng\u0103 un foc pl\u0103cut. \u201eIa s\u0103 vedem\u201c, spuse el, \u00centorc\u00e2ndu-se \u00cencet \u00cen fotoliul scund, \u201eNu-mi prea dau seama\u2026\u201c. A urmat un trosnet \u00cengrozitor, o z\u0103ng\u0103neal\u0103 fatal\u0103: c\u0103lcasem \u00cen serviciul de ceai a\u015fezat pe jos, l\u00e2ng\u0103 fotoliul lui de r\u0103chit\u0103. \u201eO, da, desigur\u201c, a rostit el, \u201e\u015ftiu cine e\u015fti\u201c. \n", " 14 1 Spirala este un cerc spiritualizat. \u00cen forma spiral\u0103, cercul, nedescol\u0103cit, nedesf\u0103\u015furat, \u00cenceteaz\u0103 s\u0103 fie vicios: este eliberat. Am descoperit asta c\u00e2nd eram elev \u015fi am descoperit de asemenea c\u0103 seria triadic\u0103 a lui Hegel (at\u00e2t de popular\u0103 \u00cen vechea Rusie) exprim\u0103 doar spiralitatea esen\u0163ial\u0103 a lucrurilor \u00cen rela\u0163ia lor cu timpul. Un v\u00e2rtej urmeaz\u0103 altui v\u00e2rtej \u015fi fiecare sintez\u0103 este teza seriei urm\u0103toare. Dac\u0103 lu\u0103m \u00cen considerare cea mai simpl\u0103 spiral\u0103, se pot distinge \u00cen ea trei etape, corespunz\u0103toare celor ale triadei: putem numi \u201etetic\u0103\u201c mica bolt\u0103 sau micul arc care ini\u0163iaz\u0103 \u00cencol\u0103citura din centru; \u201eantitetic\u201c, arcul mai mare care se opune primului, \u00cen procesul de continuare a lui; \u015fi \u201esintetic\u201c arcul \u015fi mai amplu care-l continu\u0103 pe cel de-al doilea, urm\u00e2ndu-l \u00cen acela\u015fi timp pe primul de-a lungul p\u0103r\u0163ii din afar\u0103. \u015ei a\u015fa mai departe. \u00cemi v\u0103d via\u0163a ca pe o spiral\u0103 colorat\u0103 \u00centr-un mic glob de sticl\u0103. Cei dou\u0103zeci de ani pe care i-am petrecut \u00cen Rusia natal\u0103 (1899-1919) sunt inclu\u015fi \u00cen arcul tetic. Cei dou\u0103zeci \u015fi unu de ani de exil voluntar \u00cen Anglia, Germania \u015fi Fran\u0163a (1919-1940) apar\u0163in evident antitezei. Perioada petrecut\u0103 \u00cen \u0163ara de adop\u0163ie (1940-1960) alc\u0103tuiesc o sintez\u0103 \u2013 \u015fi o nou\u0103 tez\u0103. Pe moment m\u0103 intereseaz\u0103 etapa mea antitetic\u0103 \u015fi \u00cen mod deosebit via\u0163a mea \u00cen Europa continental\u0103 dup\u0103 ce mi-am \u00cencheiat studiile la Cambridge \u00cen 1922. Privind \u00cenapoi spre acei ani de exil, m\u0103 v\u0103d pe mine \u015fi alte mii de ru\u015fi, duc\u00e2nd o existen\u0163\u0103 bizar\u0103, dar nicidecum nepl\u0103cut\u0103, \u00cen lipsuri materiale \u015fi bog\u0103\u0163ie intelectual\u0103, printre str\u0103ini absolut nesemnificativi, germani \u015fi francezi fantomatici \u00cen ale c\u0103ror mari ora\u015fe mai mult sau mai pu\u0163in iluzorii, noi, emigran\u0163ii, se \u00cent\u00e2mpla s\u0103 locuim. Ace\u015fti indigeni erau pentru ochiul min\u0163ii la fel de pla\u0163i \u015fi de transparen\u0163i ca figurinele croite din celofan \u015fi de\u015fi ne foloseam de inven\u0163iile lor, \u00cei aplaudam pe clovnii lor, culegeam prunele \u015fi merele c\u0103zute la marginea drumurilor lor, nu exista \u00centre ei \u015fi noi o comunicare real\u0103, acea rela\u0163ie uman\u0103 bogat\u0103 at\u00e2t de r\u0103sp\u00e2ndit\u0103 printre noi. Uneori p\u0103ream c\u0103 \u00cei ignor\u0103m a\u015fa cum un invadator arogant \u015fi foarte prost ignor\u0103 o mas\u0103 de b\u0103\u015ftina\u015fi f\u0103r\u0103 form\u0103 \u015fi f\u0103r\u0103 chip; dar din c\u00e2nd \u00cen c\u00e2nd, foarte des de fapt, lumea fantomatic\u0103 \u00cen care ne etalam senini suferin\u0163a noastr\u0103, manifesta un fel de convulsie oribil\u0103 ca s\u0103 ne arate cine era robul imaterial \u015fi cine era adev\u0103ratul st\u0103p\u00e2n. Dependen\u0163a noastr\u0103 fizic\u0103 total\u0103 fa\u0163\u0103 de cutare sau cutare na\u0163ie, care ne acordase cu r\u0103ceal\u0103 azil politic, devenea dureros de evident\u0103 atunci c\u00e2nd trebuia ob\u0163inut\u0103 sau prelungit\u0103 o \u201eviz\u0103\u201c oarecare, vreo \u201ecarte de identitate\u201c diabolic\u0103, c\u0103ci \u00cen acest caz un iad birocratic nes\u0103\u0163ios \u00cencerca s\u0103-l \u00cenghit\u0103 pe peti\u0163ionar \u015fi acesta putea s\u0103-\u015fi piard\u0103 min\u0163ile \u00cen timp ce dosarul lui cre\u015ftea, devenind tot mai voluminos \u00cen birourile consulilor \u015fi poli\u0163i\u015ftilor cu favori\u0163i ca ni\u015fte \u015fobolani. S-a spus c\u0103 dokumenti sunt placenta rusului. Liga Na\u0163iunilor a dotat emigran\u0163ii care \u015fi-au pierdut cet\u0103\u0163enia rus\u0103 cu un a\u015fa-numit pa\u015faport \u201eNansen\u201c, un document de calitate inferioar\u0103 de o culoare verde boln\u0103vicioas\u0103. De\u0163in\u0103torul lui era tratat ceva mai bine dec\u00e2t un criminal scos din pu\u015fc\u0103rie pe cau\u0163iune \u015fi era silit s\u0103 se supun\u0103 unui calvar cumplit de fiecare dat\u0103 c\u00e2nd dorea s\u0103 c\u0103l\u0103toreasc\u0103 dintr-o \u0163ar\u0103 \u00centr-alta \u015fi cu c\u00e2t acea \u0163ar\u0103 era mai mic\u0103, v\u00e2lva pe care o f\u0103cea era mai mare. Pe undeva, prin str\u0103fundurile glandelor lor, autorit\u0103\u0163ile secretau ideea c\u0103 oric\u00e2t de tic\u0103los ar fi un stat \u2013 s\u0103 zicem, Rusia sovietic\u0103 \u2013 orice persoan\u0103 care fugea din el este din start demn\u0103 de dispre\u0163, de vreme ce vie\u0163uie\u015fte \u00cen afara unei administra\u0163ii na\u0163ionale; \u015fi de aceea era privit cu dezaprobarea absurd\u0103 cu care anumite grupuri religioase privesc un copil n\u0103scut \u00cen afara c\u0103s\u0103toriei. Nu to\u0163i consim\u0163eam s\u0103 fim bastarzi \u015fi fantome. Tare pl\u0103cute sunt amintirile p\u0103strate cu drag de unii emigran\u0163i ru\u015fi despre modul \u00cen care i-au insultat sau p\u0103c\u0103lit pe diver\u015fi \u00cenal\u0163i func\u0163ionari din diverse ministere, Pr\u00e9fectures \u015fi Polizeipraesidiums! La Berlin \u015fi la Paris, cele dou\u0103 capitale ale exilului, ru\u015fii alc\u0103tuiau colonii compacte, cu un coeficient de cultur\u0103 care dep\u0103\u015fea cu mult media cultural\u0103 a altor comunit\u0103\u0163i de str\u0103ini \u00cen mod necesar mai diluate, \u00cen mijlocul c\u0103rora erau plasa\u0163i. \u00cen cadrul acestor colonii se \u0163ineau aparte. M\u0103 refer desigur la intelectualii ru\u015fi ce apar\u0163ineau \u00cendeosebi grupurilor democratice \u015fi nu la acel gen de persoan\u0103 mai poleit\u0103 care, \u201ea fost, \u015fti\u0163i, consilier al \u0163arului sau cam a\u015fa ceva\u201c, la care se g\u00e2ndesc automat americancele din cluburile de femei, ori de c\u00e2te ori sunt men\u0163iona\u0163i \u201eru\u015fii albi\u201c. \u00cen aceste a\u015fez\u0103ri via\u0163a era at\u00e2t de bogat\u0103 \u015fi de intens\u0103 \u00cenc\u00e2t ace\u015fti \u201eintelligent\u00ce\u201c ru\u015fi (cuv\u00e2nt care trimitea la mai mult idealism social \u015fi la mai pu\u0163in snobism intelectual, dec\u00e2t termenul de \u201eintelectuali\u201c, a\u015fa cum este el folosit \u00cen America) nu aveau nici timp \u015fi nici motive s\u0103-\u015fi fac\u0103 leg\u0103turi \u00cen afara cercului lor. Ast\u0103zi, \u00centr-o lume nou\u0103 \u015fi \u00cendr\u0103git\u0103, \u00cen care am \u00cenv\u0103\u0163at s\u0103 m\u0103 simt ca acas\u0103, cu aceea\u015fi u\u015furin\u0163\u0103 cu care am \u00cencetat s\u0103 pun bara la cifra 7, extroverti\u0163ii \u015fi cosmopoli\u0163ii \u00cen fa\u0163a c\u0103rora se \u00cent\u00e2mpl\u0103 s\u0103 men\u0163ionez aceste chestiuni din trecut, \u00ce\u015fi \u00cenchipuie c\u0103 glumesc sau m\u0103 acuz\u0103 dimpotriv\u0103 de snobism, c\u00e2nd eu sus\u0163in c\u0103 \u00cen aproape o cincime de secol petrecut\u0103 \u00cen Europa Occidental\u0103, n-am avut, printre pu\u0163inii germani \u015fi francezi pe care i-am cunoscut (\u00cen majoritate propriet\u0103rese \u015fi litera\u0163i) mai mult de doi buni prieteni \u00cen total. Nu \u015ftiu cum s-a f\u0103cut, dar \u00cen anii mei de izolare petrecu\u0163i \u00cen Germania, nu i-am \u00cent\u00e2lnit niciodat\u0103 pe duio\u015fii muzican\u0163i de odinioar\u0103 care, \u00cen romanele lui Turgheniev, c\u00e2ntau vara rapsodii p\u00e2n\u0103 noaptea t\u00e2rziu; nici pe acei b\u0103tr\u00e2ni \u015fi ferici\u0163i v\u00e2n\u0103tori cu prada prins\u0103 \u00cen ace de calota p\u0103l\u0103riei, de care f\u0103cea at\u00e2ta haz Epoca Ra\u0163iunii: nici pe gentleman-ului La Bruy\u00e8re v\u0103rs\u00e2nd lacrimi deasupra unei omizi n\u0103p\u0103dite de parazi\u0163i, pe filosofii lui Gay, \u201emai mult gravi dec\u00e2t \u00cen\u0163elep\u0163i\u201c, care, cu voia dumneavoastr\u0103, \u201ecaut\u0103 \u015ftiin\u0163a \u00cen fluturi\u201c \u015fi, mai pu\u0163in jignitor, \u201eciuda\u0163ii germani\u201c ai lui Pope, ce \u201e\u0163in la mare pre\u0163\u201c\u2026 \u201eun fluture seme\u0163\u201c; sau pur \u015fi simplu nici pe acei a\u015fa-numi\u0163i oameni s\u0103n\u0103to\u015fi \u015fi buni, pe care \u00cen timpul ultimului r\u0103zboi, solda\u0163ii din Vestul Mijlociu b\u00e2ntui\u0163i de dorul de cas\u0103 p\u0103reau s\u0103-i prefere cu mult fermierului francez evaziv \u015fi veselului c\u00e2ntec Madelon II. \u00cen schimb, cea mai vie figur\u0103 pe care o g\u0103sesc c\u00e2nd sortez \u00cen memorie firavul stoc de cuno\u015ftin\u0163e neruse\u015fti \u015fi neevreie\u015fti din anii dintre cele dou\u0103 r\u0103zboaie, este imaginea unui t\u00e2n\u0103r student german, bine-crescut, lini\u015ftit, cu ochelari, al c\u0103rui hobby era pedeapsa capital\u0103. C\u00e2nd ne-am v\u0103zut a doua oar\u0103, mi-a ar\u0103tat o colec\u0163ie de fotografii printre care era o serie cump\u0103rat\u0103 (\u201eEin bischen retouchiert\u201c, a spus el \u00cencre\u0163indu-\u015fi nasul pistruiat) care \u00cenf\u0103\u0163i\u015fa etapele succesive ale unei execu\u0163ii de rutin\u0103 din China; a vorbit foarte competent despre splendoarea spadei mortale \u015fi despre spiritul de perfect\u0103 colaborare dintre c\u0103l\u0103u \u015fi victim\u0103, \u00cencununat\u0103 de un veritabil gheizer de s\u00e2nge care \u0163\u00e2\u015fnea ca un nor cenu\u015fiu din g\u00e2tul foarte clar fotografiat al p\u0103r\u0163ii decapitate. Fiind foarte \u00censt\u0103rit, acest colec\u0163ionar \u00ce\u015fi putea permite s\u0103 c\u0103l\u0103toreasc\u0103 \u015fi a c\u0103l\u0103torit mult, \u00centre diversele studii de \u015ftiin\u0163e umanistice pe care le-a f\u0103cut pentru a-\u015fi lua doctoratul \u00cen filologie. Se pl\u00e2ngea totu\u015fi c\u0103 e urm\u0103rit permanent de ghinion, ad\u0103ug\u00e2nd c\u0103, dac\u0103 nu va vedea cur\u00e2nd ceva cu adev\u0103rat zguduitor, s-ar putea s\u0103 nu mai suporte \u00cencordarea. Asistase la c\u00e2teva sp\u00e2nzur\u0103ri acceptabile \u00cen Balcani \u015fi la o guillotinade mecanic\u0103, cu o bun\u0103 publicitate, dar cam deprimant\u0103 (\u00cei pl\u0103cea s\u0103 recurg\u0103 la ceea ce el numea franceza colocvial\u0103) pe Boulevard Arago, la Paris; nu \u015ftiu \u00cens\u0103 cum se f\u0103cea, dar nu reu\u015fea niciodat\u0103 s\u0103 se apropie destul pentru a observa totul \u00cen detaliu \u015fi minusculul aparat de fotografiat extrem de scump ascuns \u00cen m\u00e2neca trenciului lui nu era at\u00e2t de bun pe c\u00e2t crezuse. \u00cen ciuda unei r\u0103celi zdravene, c\u0103l\u0103torise p\u00e2n\u0103 la Regensburg unde decapitarea era efectuat\u0103 violent cu securea; se a\u015fteptase s\u0103 fie un spectacol grandios, dar, spre profunda lui dezam\u0103gire, subiectul p\u0103rea s\u0103 fi fost drogat \u015fi nu reac\u0163ionase aproape deloc, zb\u0103t\u00e2ndu-se doar un pic pe podea, \u00cen timp ce c\u0103l\u0103ul mascat \u015fi ne\u00cendem\u00e2naticul lui asistent au c\u0103zut peste el. Dietrich (acesta era prenumele cun\u015ftin\u0163ei mele) spera s\u0103 ajung\u0103 \u00centr-o bun\u0103 zi \u00cen Statele Unite ca s\u0103 asiste la vreo dou\u0103 electrocut\u0103ri; \u00cen inocen\u0163a lui, a derivat din acest cuv\u00e2nt, adjectivul nehot\u0103r\u00e2t \u201ecutare\u201c, \u00cenv\u0103\u0163at de la un v\u0103r care fusese \u00cen America, \u015fi, \u00cencrunt\u00e2ndu-se pu\u0163in \u00cengrijorat \u015fi melancolic, Dietrich se \u00centreba dac\u0103 o fi adev\u0103rat c\u0103, \u00cen timpul reprezenta\u0163iei, din orificiile naturale ale corpului ies ni\u015fte senza\u0163ionali nori\u015fori de fum. La cea de-a treia \u015fi ultima \u00cent\u00e2lnire a noastr\u0103 (\u00cenc\u0103 mai erau c\u00e2teva cr\u00e2mpeie din el pe care voiam s\u0103 le pun la dosar pentru o eventual\u0103 folosin\u0163\u0103) mi-a relatat, mai degrab\u0103 trist dec\u00e2t furios, cum a pierdut odat\u0103 o noapte \u00centreag\u0103 privind r\u0103bd\u0103tor un bun prieten care se hot\u0103r\u00e2se s\u0103 se \u00cempu\u015fte \u015fi consim\u0163ise s-o fac\u0103, tr\u0103g\u00e2ndu-\u015fi un glonte \u00cen cerul gurii, cu fa\u0163a spre colec\u0163ionarul nostru, \u00centr-o lumin\u0103 bun\u0103, dar fiindc\u0103 era lipsit de ambi\u0163ie \u015fi de sim\u0163ul onoarei, \u00cen loc s\u0103 se \u00cempu\u015fte, s-a \u00cemb\u0103tat cri\u0163\u0103. De\u015fi i-am pierdut de mult urma lui Dietrich, \u00cemi pot imagina perfect privirea de calm\u0103 satisfac\u0163ie din ochii lui alba\u015ftri de pe\u015fte c\u00e2nd arat\u0103 acum (poate chiar \u00cen clipa c\u00e2nd scriu aceste r\u00e2nduri), o bog\u0103\u0163ie de comori nea\u015fteptate coveteranilor lui care se bat cu palmele pe coapse \u015fi hohotesc entuziasma\u0163i \u2013 imaginile absolut wunderbar pe care le-a surprins \u00cen timpul regimului lui Hitler. \n2 Am vorbit \u00cendeajuns despre triste\u0163ea \u015fi splendoarea exilului \u00cen romanele mele scrise \u00cen limba rus\u0103 \u015fi \u00cendeosebi \u00cen cel mai bun dintre ele, Dar (publicat recent \u00cen englez\u0103 cu titlul Darul); dar poate c\u0103 e necesar\u0103 aici o recapitulare rapid\u0103. Cu foarte pu\u0163ine excep\u0163ii, toate for\u0163ele creatoare cu concep\u0163ii liberale \u2013 poe\u0163i, romancieri, critici, istorici, filozofi \u015fi a\u015fa mai departe \u2013 au p\u0103r\u0103sit Rusia lui Lenin \u015fi a lui Stalin. Cei care nu plecaser\u0103, fie continuau s\u0103 se ofileasc\u0103 acolo, fie \u00ce\u015fi prostituau talentul satisf\u0103c\u00e2nd cerin\u0163ele politice ale statului. Ceea ce \u0163arii nu izbutiser\u0103 niciodat\u0103 s\u0103 realizeze \u015fi anume supunerea total\u0103 a min\u0163ilor voin\u0163ei Guvernului, a fost realizat\u0103 de bol\u015fevici \u00centr-un timp record, dup\u0103 ce contingentul principal de intelectuali a fugit \u00cen str\u0103in\u0103tate sau a fost distrus. \u00centruc\u00e2t norocosul grup de expatria\u0163i s-a putut dedica ulterior preocup\u0103rilor proprii, uneori ace\u015ftia se \u00centrebau dac\u0103 nu cumva sentimentul de a se bucura de o libertate mental\u0103 absolut\u0103 nu se datora faptului c\u0103 lucrau \u00centr-un vid absolut. Existau \u2013 e adev\u0103rat \u2013 printre emigran\u0163i destui cititori buni care s\u0103 garanteze publicarea de c\u0103r\u0163i \u015fi periodoce \u00cen limba rus\u0103, cu un tiraj relativ mare la Berlin, Paris \u015fi alte ora\u015fe; dar \u00centruc\u00e2t nici una din aceste scrieri nu putea circula \u00cen Uniunea Sovietic\u0103, toat\u0103 afacerea c\u0103p\u0103ta un aer de irealitate fragil\u0103. Num\u0103rul de titluri era mai impresionant dec\u00e2t num\u0103rul exemplarelor v\u00e2ndute, iar numele editurilor \u2013 Orion, Cosmos, Logos \u015fi a\u015fa mai departe \u2013 p\u0103reau pl\u0103p\u00e2nde, instabile \u015fi u\u015for clandestine, precum firmele care scot c\u0103r\u0163i de astrologie sau de sexologie. Totu\u015fi, privind \u00cen urm\u0103 cu senin\u0103tate \u015fi judec\u00e2nd numai dup\u0103 standarde artistice \u015fi \u015ftiin\u0163ifice, c\u0103r\u0163ile create in vacuum de scriitorii emigra\u0163iei par ast\u0103zi, indiferent de defectele lor individuale, mai durabile \u015fi mai potrivite pentru consum dec\u00e2t torentele slave de con\u015ftiin\u0163\u0103 politic\u0103, conven\u0163ionale \u015fi teribil de provinciale, care izvorau \u00cen aceia\u015fi ani din condeiele tinerilor autori sovietici pe care statul-t\u0103tuc \u00cel aproviziona cu cerneal\u0103, pipe \u015fi pulovere. Redactorul-\u015fef al cotidianului Rul (\u015fi editorul primelor mele c\u0103r\u0163i), Iosif Vladimirovici Hessen, a avut generozitatea de a-mi \u00ceng\u0103dui s\u0103-i umplu rubrica de poezie cu versurile mele necoapte. Nop\u0163ile albastre din Berlin, castanul \u00cenflorit din col\u0163, o inim\u0103 u\u015foar\u0103, s\u0103r\u0103cia, dragostea, culoarea de mandarin\u0103 a luminilor din vitrine aprinse prematur \u015fi un dor animalic dureros dup\u0103 mirosul \u00cenc\u0103 proasp\u0103t al Rusiei \u2013 toate acestea erau versificate, copiate de m\u00e2n\u0103 pe curat \u015fi expediate la biroul redactorului-\u015fef, unde miopul I.V. \u00ce\u015fi apropia de fa\u0163\u0103 noua poezie \u015fi dup\u0103 aceast\u0103 scurt\u0103 luare la cuno\u015ftin\u0163\u0103, mai mult sau mai pu\u0163in tactil\u0103, o punea pe birou. \u00cen 1928, romanele mele \u00cencepuser\u0103 s\u0103-mi aduc\u0103 ni\u015fte bani din traducerile lor \u00cen german\u0103 \u015fi, \u00cen prim\u0103vara lui 1929, tu \u015fi cu mine am plecat la v\u00e2n\u0103toare de fluturi \u00cen Pirinei. Dar abia la sf\u00e2r\u015fitul anilor treizeci am p\u0103r\u0103sit definitiv Berlinul, de\u015fi c\u0103l\u0103toream de mult la Paris pentru a-mi citi \u00cen public scrierile. O tr\u0103s\u0103tur\u0103 caracteristic\u0103 vie\u0163ii \u00cen emigra\u0163ie, conform\u0103 cu caracterul s\u0103u itinerant \u015fi dramatic, era frecven\u0163a anormal\u0103 a acelor lecturi publice \u00cen case particulare sau s\u0103li \u00cenchiriate. Diversele tipuri de actori se profileaz\u0103 foarte clar \u00cen spectacolul de marionete care se desf\u0103\u015foar\u0103 \u00cen mintea mea. Era actri\u0163a fanat\u0103, cu ochii ca ni\u015fte nestemate, care, dup\u0103 ce \u00ce\u015fi presa o clip\u0103 batista \u0163inut\u0103 str\u00e2ns \u00cen m\u00e2n\u0103 pe gura \u00cenfierb\u00e2ntat\u0103, \u00cencepea s\u0103 evoce nostalgice ecouri ale Teatrului de Art\u0103 din Moscova, supun\u00e2nd c\u00e2teva versuri celebre ac\u0163iunii \u2013 pe jum\u0103tate disec\u0163ie, pe jum\u0103tate m\u00e2ng\u00e2iere \u2013 executate de vocea ce rostea rar \u015fi limpede cuvintele. Mai era ve\u015fnicul autor de m\u00e2na a doua al c\u0103rui glas se zbuciuma \u00cen p\u00e2cla unei proze ritmice, \u00cen timp ce urm\u0103reai tremurul nervos al s\u0103rmanelor lui degete ne\u00cendem\u00e2natice, dar prudente, de fiecare dat\u0103 c\u00e2nd v\u00e2ra pagina pe care o terminase sub cele ce trebuiau s\u0103 urmeze, astfel \u00cenc\u00e2t manuscrisul \u00ce\u015fi men\u0163inea pe tot parcursul lecturii jalnica \u015fi \u00cenfrico\u015f\u0103toarea lui grosime. Mai era t\u00e2n\u0103rul poet \u00cen care confra\u0163ii invidio\u015fi nu puteau s\u0103 nu vad\u0103 o tulbur\u0103toare lic\u0103rire de geniu la fel de evident\u0103 ca dungile unui sconcs; \u0163in\u00e2ndu-se drept pe scen\u0103, cu ochii palizi \u015fi sticlo\u015fi, neav\u00e2nd \u00cen m\u00e2ini nimic pentru a-l ancora de aceast\u0103 lume, \u00ce\u015fi azv\u00e2rlea capul spre spate \u015fi \u00ce\u015fi recita poezia plasmodiind curg\u0103tor \u015fi \u00cengrozitor de enervant, iar la sf\u00e2r\u015fit se oprea brusc, tr\u00e2ntind u\u015fa \u00cen nas ultimului vers \u015fi a\u015ftept\u00e2nd aplauzele s\u0103 populeze t\u0103cerea. \u015ei mai era b\u0103tr\u00e2nul cher ma\u00cetre dep\u0103n\u00e2nd perl\u0103 dup\u0103 perl\u0103 dintr-o admirabil\u0103 povestire pe care o citise de nenum\u0103rate ori \u015fi \u00centotdeauna la fel, cu acela\u015fi aer dezgustat pe care-l avea chipul lui cu nobile cute de pe frontispiciul operelor sale complete. Presupun c\u0103 pentru un observator deta\u015fat ar fi u\u015for s\u0103 fac\u0103 haz de to\u0163i acei oameni ireali care mimau \u00cen ora\u015fe str\u0103ine o civiliza\u0163ie moart\u0103, mirajele \u00cendep\u0103rtate, aproape legendare, aproape sumeriene, ale St. Petersburg-ului \u015fi ale Moscovei din perioada 1900-1916 (perioada care, chiar \u015fi \u00cen anii dou\u0103zeci \u015fi treizeci, p\u0103rea perioada 1916-1900 \u00ce.Hr.). Dar cel pu\u0163in erau protestatari pentru majoritatea scriitorilor mari ai Rusiei de c\u00e2nd exist\u0103 literatura rus\u0103 \u015fi, devota\u0163i acestei condi\u0163ii de r\u0103zvr\u0103tit dup\u0103 care setea lor de dreptate \u015fi de libertate t\u00e2njea la fel ca pe vremea oprim\u0103rii \u0163ariste, emigran\u0163ii considerau monstruos de nerusesc \u015fi subuman comportamentul autorilor r\u0103sf\u0103\u0163a\u0163i ai Uniunii Sovietice, reac\u0163ia slugarnic\u0103 a acelor autori fa\u0163\u0103 de fiecare nuan\u0163\u0103 a fiec\u0103rui decret guvernamental; c\u0103ci arta prostern\u0103rii se dezvolta acolo direct propor\u0163ional cu eficien\u0163a cresc\u00e2nd\u0103 a poli\u0163iei politice a lui Lenin \u015fi apoi a lui Stalin \u015fi auzul fin al scriitorului sovietic de succes prindea din zbor sugestia oficial\u0103 abia \u015foptit\u0103, cu mult \u00cenainte de a fi tr\u00e2mbi\u0163at\u0103. Din cauza tirajului limitat al operelor ei \u00cen str\u0103in\u0103tate, nici m\u0103car genera\u0163ia mai veche de scriitori ai emigra\u0163iei, cu o celebritate solid\u0103 \u00cen Rusia prerevolu\u0163ionar\u0103, nu putea spera s\u0103 tr\u0103iasc\u0103 din c\u0103r\u0163ile publicate. O rubric\u0103 s\u0103pt\u0103m\u00e2nal\u0103 la un ziar al emigra\u0163iei nu le era niciodat\u0103 suficient\u0103 pentru a se \u00centre\u0163ine \u015fi a continua s\u0103 scrie \u00cen acela\u015fi timp. Din c\u00e2nd \u00cen c\u00e2nd, c\u00e2te o traducere \u00cen alt\u0103 limb\u0103 aducea un c\u00e2\u015ftig nea\u015fteptat; dar, \u00cen general, sumele oferite de diverse organiza\u0163ii ale emigran\u0163ilor, c\u00e2\u015ftigurile de pe urma lecturilor cu public \u015fi generoasele acte de caritate particulare asigurau prelungirea vie\u0163ii autorilor v\u00e2rstnici. Scriitorii mai tineri, mai pu\u0163in cunoscu\u0163i, dar mai adaptabili, \u00ce\u015fi suplimentau subven\u0163iile ocazionale cu diverse slujbe. \u00cemi amintesc c\u0103 eu am dat lec\u0163ii de englez\u0103 \u015fi de tenis. Am comb\u0103tut cu r\u0103bdare perseveren\u0163a cu care oamenii de afaceri din Berlin pronun\u0163au cuv\u00e2ntul \u201ebusiness\u201c \u00cen a\u015fa fel \u00cenc\u00e2t s\u0103 rimeze cu \u201edizziness\u201c; \u015fi ca o ma\u015fin\u0103rie perfect\u0103 serveam minge dup\u0103 minge peste plas\u0103, fiicelor lor bronzate, tunse b\u0103ie\u0163e\u015fte, pe terenuri pline de praf, sub norii ce se deplasau lent pe cerul unei lungi zile de var\u0103. Am c\u0103p\u0103tat cinci dolari (o sum\u0103 frumu\u015fic\u0103 \u00cen perioada infla\u0163iei din Germania) pe Alice \u00cen \u0162ara Minunilor \u00cen limba rus\u0103. Am colaborat la compilarea unei gramatici a limbii ruse pentru str\u0103ini, \u00cen care primul exerci\u0163iu \u00cencepea cu cuvintele Madam, ia doktor, vot banan (Doamn\u0103, sunt medic, pofti\u0163i o banan\u0103). Cea mai bun\u0103 slujb\u0103 a fost s\u0103 compun pentru un cotidian al emigran\u0163ilor, berlinezul Rul, primele careuri ruse\u015fti de cuvinte \u00cencruci\u015fate, pe care le-am botezat krestoslovi\u0163\u00ce. Mi se pare ciudat s\u0103-mi amintesc acea existen\u0163\u0103 fantastic\u0103. Foarte \u00cendr\u0103git\u0103 de cei care fac publicitate autorilor pe coper\u0163ile c\u0103r\u0163ilor sunt listele cu meseriile mai mult sau mai pu\u0163in grosiere pe care le-a practicat un t\u00e2n\u0103r autor (scriind despre Via\u0163\u0103 \u015fi Idei \u2013 dou\u0103 no\u0163iuni bine\u00cen\u0163eles cu mult mai importante dec\u00e2t pur \u015fi simplu, \u201eart\u0103\u201c): v\u00e2nz\u0103tor de ziare, v\u00e2nz\u0103tor de sifon, c\u0103lug\u0103r, lupt\u0103tor, supraveghetor \u00centr-o o\u0163el\u0103rie, \u015fofer de autobuz \u015fi a\u015fa mai departe. Cu regret, nu am avut nici una din aceste ocupa\u0163ii. Pasiunea mea pentru literatura bun\u0103 mi-a prilejuit contactul direct cu diver\u015fi autori ru\u015fi din str\u0103in\u0103tate. Pe atunci eram t\u00e2n\u0103r \u015fi interesul meu fa\u0163\u0103 de literatur\u0103 era mult mai viu. Proza \u015fi poezia care circulau pe atunci, planete str\u0103lucitoare \u015fi galaxii palide, se perindau pe la fereastra mansardei mele, noapte dup\u0103 noapte. Erau autori independen\u0163i, de diverse v\u00e2rste, mai talenta\u0163i sau mai pu\u0163in talenta\u0163i, \u015fi mai erau grup\u0103ri \u015fi g\u0103\u015fti \u00cen care se adunau c\u00e2\u0163iva scriitori tineri \u015fi mai pu\u0163in tineri, unii din ei foarte \u00cenzestra\u0163i, \u00cen jurul unui critic care filozofa. Cel mai important dintre ace\u015fti mistagogi \u00cembina \u00cenzestrarea intelectual\u0103 cu mediocritatea moral\u0103, un sim\u0163 de discern\u0103m\u00e2nt tulbur\u0103tor de exact fa\u0163\u0103 de poezia rus\u0103 modern\u0103 cu o cunoa\u015ftere fragmentar\u0103 a clasicilor ru\u015fi. Grupul lui considera c\u0103 nici simpla negare a bol\u015fevismului, nici idealurile rutinate ale democra\u0163iilor occidentale nu erau suficiente pentru a cl\u0103di o filozofie pe care s\u0103 se poat\u0103 sprijini literatura emigra\u0163iei. T\u00e2njeau dup\u0103 un caz, cu setea cu care un narcoman \u00centemni\u0163at t\u00e2nje\u015fte dup\u0103 paradisul lui iubit. Invidiau destul de patetici grupurile catolice pariziene pentru subtilit\u0103\u0163ile picante care lipseau \u00cen mod evident misticismului rus. Zbuciumul dostoievskian nu putea concura cu g\u00e2ndirea neotomist\u0103; dar nu erau alte c\u0103i? Se descoperise c\u0103 aspira\u0163ia spre un sistem de credin\u0163\u0103, oscila\u0163ia aceea constant\u0103 la periferia unei religii recunoscute, constituia o surs\u0103 de satisfac\u0163ie special\u0103 \u00cen sine. Abia mult mai t\u00e2rziu, prin anii patruzeci, au g\u0103sit \u00cen sf\u00e2r\u015fit acei scriitori un pov\u00e2rni\u015f pe care s\u0103 alunece \u00centr-o pozi\u0163ie mai mult sau mai pu\u0163in umil\u0103. Acest pov\u00e2rni\u015f era na\u0163ionalismul \u00cenfocat care era \u00cen stare s\u0103 socoteasc\u0103 un stat (Rusia lui Stalin, \u00cen acest caz) bun \u015fi atr\u0103g\u0103tor pentru simplul motiv c\u0103 armata lui c\u00e2\u015ftigase un r\u0103zboi. Cu toate acestea, la \u00cenceputul anilor treizeci, pr\u0103pastia na\u0163ionalist\u0103 era doar vag perceput\u0103 \u015fi mistagogii tr\u0103iau \u00cenc\u0103 emo\u0163ia unei pozi\u0163ii suspendate, instabile. Erau ciudat de conservatori \u00cen atitudinea lor fa\u0163\u0103 de literatur\u0103; pentru ei, pe primul loc era m\u00e2ntuirea sufletului, apoi urma t\u0103m\u00e2ierea reciproc\u0103 \u015fi pe ultimul loc era arta. Privirea retrospectiv\u0103 de azi consemneaz\u0103 surprinz\u0103torul fapt c\u0103 ace\u015fti beletri\u015fti liberi din str\u0103in\u0103tate maimu\u0163\u0103reau g\u00e2ndirea \u00cenc\u0103tu\u015fat\u0103 de acas\u0103, decret\u00e2nd c\u0103 este mai important s\u0103 fii reprezentantul unui grup sau al unei epoci dec\u00e2t s\u0103 fii scriitor individual. Vladislav Hoda\u015fievici se pl\u00e2ngea \u00cen anii dou\u0103zeci \u015fi treizeci c\u0103 tinerii poe\u0163i ai emigra\u0163iei \u00cemprumutaser\u0103 de la el me\u015fte\u015fugul, dar se conformau principalelor cli\u015fee la mod\u0103, l\u2019angoisse \u015fi remodelarea sufletului. Am c\u0103p\u0103tat cu timpul o mare admira\u0163ie pentru acest om \u00cenver\u015funat, alc\u0103tuit din ironie \u015fi o genialitate metalic\u0103, a c\u0103rui poezie era un miracol de complexitate, ca poezia lui Tiutcev sau Blok. Aspectul lui fizic era boln\u0103vicios, cu ni\u015fte n\u0103ri dispre\u0163uitoare \u015fi spr\u00e2ncene proeminente \u015fi c\u00e2nd \u00cei reconstitui imaginea \u00cen minte, el nu se ridic\u0103 niciodat\u0103 de pe scaunul tare pe care st\u0103 cu picioarele lui sub\u0163iri \u00cencruci\u015fate, cu ochii sticlind de at\u00e2ta s\u0103n\u0103tate \u015fi spirit, \u00cen timp ce degetele lui lungi \u00cen\u015furubeaz\u0103 \u00centr-un \u0163igaret jum\u0103tatea un \u0163ig\u0103ri Caporal Vert. Pu\u0163ine piese din poezia modern\u0103 universal\u0103 se pot compara cu poeziile din volumul lui Lira cea grea, dar din nefericire pentru celebritatea lui, franche\u0163ea absolut\u0103 cu care \u015fi-a exprimat antipatiile i-a atras c\u00e2\u0163iva du\u015fmani redutabili \u00cen cele mai influente cercuri de critici. Nu to\u0163i mistagogii erau ca Alio\u015fa lui Dostoievski, mai erau printre ei c\u00e2\u0163iva Smerdiakovi \u00cen grup \u015fi poezia lui Hoda\u015fievici era ignorat\u0103 cu meticulozitatea unui juc\u0103tor de tenis cu un serviciu neiert\u0103tor. Un alt scriitor independent era Ivan Bunin. Am preferat \u00centotdeauna versurile lui pu\u0163in cunoscute prozei lui celebre (\u00centrep\u0103trunderea lor \u00cen cadrul operei lui aminte\u015fte de Hardy). \u00cen perioada aceea l-am g\u0103sit extrem de fr\u0103m\u00e2ntat de problema personal\u0103 a \u00cemb\u0103tr\u00e2nirii. De cum m-a v\u0103zut, a \u0163inut s\u0103 remarce cu satisfac\u0163ie c\u0103 situa\u0163ia lui este mai bun\u0103 dec\u00e2t a mea, de\u015fi este cu treizeci de ani mai b\u0103tr\u00e2n dec\u00e2t mine. Se fudulea cu Premiul Nobel pe care tocmai \u00cel primise \u015fi m-a invitat la un restaurant scump \u015fi la mod\u0103 din Paris, ca s\u0103 st\u0103m de vorb\u0103 de la suflet la suflet. Din p\u0103cate, \u00cent\u00e2mpl\u0103tor am o aversiune morbid\u0103 fa\u0163\u0103 de restaurante \u015fi bistrouri, \u00cen special fa\u0163\u0103 de cele pariziene \u2013 detest \u00cembulzeala, chelnerii agita\u0163i, boemii, cocktailurile cu vermut, zakuski, spectacolele de bar \u015fi a\u015fa mai departe. \u00cemi place s\u0103 m\u0103n\u00e2nc \u015fi s\u0103 beau lungit (de preferin\u0163\u0103 pe o canapea) \u015fi \u00cen lini\u015fte. Nici discu\u0163iile de suflet, dest\u0103inuirile \u00cen manier\u0103 dostoievskian\u0103 nu sunt genul meu. Bunin, un b\u0103tr\u00e2n domn vioi, cu un vocabular bogat \u015fi deocheat, a fost nedumerit de lipsa mea de reac\u0163ie la servirea ieruncii de care m\u0103 s\u0103turasem \u00cen copil\u0103rie \u015fi exasperat de refuzul meu de a discuta pe teme scatologice. Spre sf\u00e2r\u015fitul mesei ne plictiseam total unul de cel\u0103lalt. \u201eO s\u0103 mori \u00centr-o suferin\u0163\u0103 \u00cengrozitoare \u015fi \u00cen izolare total\u0103\u201c, a remarcat Bunin cu asprime c\u00e2nd ne \u00cendreptam spre garderob\u0103. O fat\u0103 atr\u0103g\u0103toare cu o \u00cenf\u0103\u0163i\u015fare fragil\u0103 ne-a luat fisele \u015fi s-a \u00centors imediat cu paltoanele noastre grele \u00cen bra\u0163e a\u015fez\u00e2ndu-le pe tejgheaua scund\u0103. Am vrut s\u0103-l ajut pe Bunin s\u0103-\u015fi pun\u0103 raglanul, dar m-a oprit cu un gest orgolios al m\u00e2inii deschise. Lupt\u00e2ndu-ne \u00cenc\u0103, de ochii lumii \u2013 acum el \u00cencerca s\u0103 m\u0103 ajute pe mine \u2013 am ie\u015fit \u00cen mohoreala palid\u0103 a unei zile de iarn\u0103 pariziene. D\u00e2nd s\u0103-\u015fi \u00cencheie gulerul, \u00censo\u0163itorul meu f\u0103cu o grimas\u0103 ce exprima nedumerire \u015fi disperare, care-i schimonosi frumoasele lui tr\u0103s\u0103turi. Desf\u0103c\u00e2ndu-\u015fi \u00cencet paltonul, \u00cencepu s\u0103 trag\u0103 de ceva ce se afla la sub\u0163ioar\u0103. I-am venit \u00cen ajutor \u015fi \u00cen cele din urm\u0103 am reu\u015fit s\u0103 extragem din m\u00e2nec\u0103 lungul meu fular de l\u00e2n\u0103 pe care fata \u00cel \u00cendesase \u00cen paltonul lui. Obiectul ie\u015fi centimetru cu centimetru; parc\u0103 despachetam o mumie \u00cenv\u00e2rtindu-ne \u00cencet unul \u00cen jurul celuilalt, spre marea veselie a trei t\u00e2rfe de pe trotuar. Apoi, dup\u0103 ce opera\u0163iunea a fost \u00cencheiat\u0103, am mers f\u0103r\u0103 s\u0103 scoatem o vorb\u0103 p\u00e2n\u0103 la un col\u0163 de strad\u0103, unde ne-am str\u00e2ns m\u00e2inile \u015fi ne-am desp\u0103r\u0163it. Ulterior ne-am mai \u00cent\u00e2lnit destul de des, dar \u00centotdeauna printre al\u0163i oameni, \u00cen general \u00cen casa lui I.I. Fondaminski (un suflet sf\u00e2nt \u015fi eroic care a sprijinit mai mult dec\u00e2t oricine literatura rus\u0103 a emigra\u0163iei \u015fi care a murit \u00centr-o \u00cenchisoare german\u0103). Conversa\u0163iile dintre Bunin \u015fi mine au c\u0103p\u0103tat cu timpul un ton zeflemitor, dar cam deprimant, o versiune ruseasc\u0103 a \u201eb\u0103\u015fc\u0103liei\u201c americane, care \u00cempiedica orice apropiere real\u0103 \u00centre noi. Am cunoscut mul\u0163i autori ru\u015fi ai emigra\u0163iei. Nu l-am cunoscut pe Poplavski, care a murit t\u00e2n\u0103r, o vioar\u0103 \u00cendep\u0103rtat\u0103 printre balalaicele apropiate. \n\nDormi \u00cen pace, O, Morella, cumplite sunt vie\u0163ile acviline. \n\nNu voi uita niciodat\u0103 tonalit\u0103\u0163ile lui t\u00e2nguitoare \u015fi nici nu m\u0103 voi ierta vreodat\u0103 pentru cronica furibund\u0103 \u00cen care am atacat c\u00e2teva gre\u015feli minore din versurile lui de \u00cencep\u0103tor. L-am cunoscut pe fermec\u0103torul \u015fi afectatul Aldanov; pe decrepitul Kuprin, purt\u00e2nd cu mult\u0103 grij\u0103 o sticl\u0103 de vin ordinaire pe str\u0103zile b\u0103tute de ploaie; pe Aihenvald \u2013 versiunea ruseasc\u0103 a lui Walter Pater \u2013 omor\u00e2t ulterior de un troleibuz; pe Marina \u0162vetaeva, so\u0163ia unui agent dublu \u015fi poet\u0103 de geniu, care, \u00cen ultimii ani ai deceniului al patrulea, s-a \u00centors \u00cen Rusia, unde s-a stins din via\u0163\u0103. Dar autorul care m-a interesat cel mai mult a fost fire\u015fte Sirin. El apar\u0163inea genera\u0163iei mele. Dintre tinerii scriitori forma\u0163i \u00cen exil, el era cel mai singuratic \u015fi cel mai arogant. \u00cencep\u00e2nd cu apari\u0163ia primului s\u0103u roman \u00cen 1925 \u015fi pe tot parcursul urm\u0103torilor cincisprezece ani, p\u00e2n\u0103 c\u00e2nd a disp\u0103rut la fel de straniu cum ap\u0103ruse, opera lui a st\u00e2rnit \u00cen mod constant un interes viu \u015fi cam morbid din partea criticilor. \u00cen aceea\u015fi m\u0103sur\u0103 \u00cen care publici\u015ftii marxi\u015fti din anii optzeci din vechea Rusie ar fi demascat lipsa lui de preocupare fa\u0163\u0103 de structura economic\u0103 a societ\u0103\u0163ii, \u00cen mod similar, mistagogii literaturii emigra\u0163iei au depl\u00e2ns lipsa lui de intui\u0163ie religioas\u0103 \u015fi de preocup\u0103ri morale. La el totul era sortit s\u0103 ofenseze conven\u0163iile ruse\u015fti \u015fi \u00cendeosebi acel sim\u0163 rusesc al etichetei, pe care, un american, de pild\u0103, \u00cel jigne\u015fte at\u00e2t de periculos ast\u0103zi, c\u00e2nd, \u00cen prezen\u0163a unor distin\u015fi militari sovietici, se \u00cent\u00e2mpl\u0103 s\u0103-\u015fi v\u00e2re ambele m\u00e2ini \u00cen buzunare. La polul opus, admiratorii lui Sirin f\u0103ceau poate mult prea mult caz de stilul lui neobi\u015fnuit, de precizia lui sclipitoare, de figurile lui de stil func\u0163ionale \u015fi alte asemenea lucruri. Cititorii ru\u015fi care fuseser\u0103 educa\u0163i \u00cen franche\u0163ea robust\u0103 a realismului rus \u015fi taxaser\u0103 cacealmalele impostorilor decaden\u0163i, au fost impresiona\u0163i de unghiurile pe care propozi\u0163iile lui clare, dar bizar de \u00cen\u015fel\u0103toare, le a\u015fezau ca pe ni\u015fte oglinzi \u00cen fa\u0163a noastr\u0103 \u015fi de faptul c\u0103 realitatea din c\u0103r\u0163ile lui se rev\u0103rsa \u00cen figurile lui de stil, pe care un critic le-a comparat cu \u201eferestre ce dau spre o lume \u00cenvecinat\u0103, un corolar continuu, umbra unui \u015fir de idei\u201c. Sirin a trecut pe cerul \u00centunecat al exilului \u2013 ca s\u0103 folosim o compara\u0163ie mai conservatoare \u2013 ca un meteor, \u015fi a disp\u0103rut, nel\u0103s\u00e2nd \u00cen urma lui dec\u00e2t o vag\u0103 senza\u0163ie de nelini\u015fte. \n3 \u00cen decursul celor dou\u0103zeci de ani de exil mi-am dedicat o imens\u0103 parte din timp pentru a compune probleme de \u015fah. Se stabile\u015fte o anumit\u0103 pozi\u0163ie pe tabl\u0103 \u015fi problema care trebuie rezolvat\u0103 este posibilitatea de a da \u015fah-mat la negru \u00centr-un anumit num\u0103r de mi\u015fc\u0103ri, \u00cen general dou\u0103 sau trei. Este o art\u0103 frumoas\u0103, complex\u0103 \u015fi steril\u0103, care are leg\u0103tur\u0103 cu forma obi\u015fnuit\u0103 a jocului doar \u00cen m\u0103sura \u00cen care \u2013 s\u0103 zicem \u2013 propriet\u0103\u0163ile unei sfere sunt exploatate at\u00e2t de jongleurul care-\u015fi ticluie\u015fte un nou num\u0103r, c\u00e2t \u015fi de juc\u0103torul de tenis \u00cen scopul de a c\u00e2\u015ftiga o competi\u0163ie. \u00cen realitate, majoritatea \u015fahi\u015ftilor, amatori sau profesioni\u015fti, nu sunt foarte interesa\u0163i de aceste ghicitori rafinate, fanteziste, foarte specializate \u015fi, de\u015fi apreciaz\u0103 o problem\u0103 complicat\u0103, ar fi total deruta\u0163i dac\u0103 li s-ar cere s\u0103 compun\u0103 \u015fi ei una. Procesul de crea\u0163ie a unei probleme \u015fahiste de acest gen implic\u0103 o inspira\u0163ie de tip cvasimuzical, cvasipoetic sau, mai exact, poetico-matematic. Mi se \u00cent\u00e2mpla \u00cen mod frecvent, \u00cen miezul pl\u0103cut al unei zile, s\u0103 simt pe nea\u015fteptate un fior de pl\u0103cere mental\u0103, marginal\u0103 fa\u0163\u0103 de \u00cendeletnicirea minor\u0103 pe care o aveam \u00cen acel moment, \u00cen umbra lene\u015f\u0103 a unui g\u00e2nd fugar, \u00cen clipa c\u00e2nd o problem\u0103 de \u015fah \u00cemi str\u0103fulgera prin minte, anun\u0163\u00e2ndu-mi o noapte de trud\u0103 \u015fi de sublim\u0103 bucurie. Putea fi o nou\u0103 metod\u0103 de a \u00cembina o schem\u0103 strategic\u0103 neobi\u015fnuit\u0103 cu o linie de ap\u0103rare neobi\u015fnuit\u0103; putea fi \u00centrez\u0103rirea unei configura\u0163ii concrete a pieselor care ar l\u0103muri \u00cen sf\u00e2r\u015fit cu umor \u015fi elegan\u0163\u0103 o tem\u0103 dificil\u0103 pe care m\u0103 chinuisem s-o exprim p\u00e2n\u0103 atunci; sau putea fi un simplu gest f\u0103cut \u00cen minte de diferitele grupe de for\u0163\u0103 reprezentate de piesele mele de \u015fah \u2013 un fel de spectacol mut, rapid, ce sugera noi armonii \u015fi noi conflicte; indiferent ce era \u00cens\u0103, apar\u0163inea unei categorii de senza\u0163ii deosebit de \u00censufle\u0163itoare \u015fi singurul repro\u015f pe care i-l aduc ast\u0103zi este faptul c\u0103 manevrarea obsedant\u0103 a figurinelor sculptate sau a replicilor lor mentale \u00cen perioada cea mai clocotitoare \u015fi mai prolific\u0103 a vie\u0163ii mele, mi-a \u00cenghi\u0163it prea mult din timpul pe care l-a\u015f fi putut afecta aventurii literare. Speciali\u015ftii disting mai multe \u015fcoli \u00cen arta problemelor de \u015fah; \u015fcoala anglo-american\u0103 care combin\u0103 o construc\u0163ie exact\u0103 cu modele tematice str\u0103lucitoare \u015fi respinge constr\u00e2ngerea oric\u0103ror reguli conven\u0163ionale; frumuse\u0163ea sever\u0103 a \u015fcolii teutonice; rezultatele extrem de cizelate, dar nepl\u0103cut de line \u015fi de insipide ale stilului ceh, care adera cu stricte\u0163e la anumite condi\u0163ii artificiale; vechile studii ruse\u015fti despre finalurile de partid\u0103 care ating str\u0103lucitoarele culmi ale artei \u015fi problema sovietic\u0103 mecanic\u0103 de tip \u201esarcin\u0103\u201c, care \u00cenlocuie\u015fte strategia artistic\u0103 cu elaborarea greoaie a unor teme la capacitatea maxim\u0103. Trebuie s\u0103 se \u00cen\u0163eleag\u0103 c\u0103 temele de \u015fah sunt scheme tactice precum \u00cenaint\u0103ri, retrageri, desf\u0103\u015fur\u0103ri \u015fi replieri \u015fi a\u015fa mai departe; dar numai atunci c\u00e2nd sunt combinate \u00centr-un anumit mod, problema \u00ce\u0163i d\u0103 satisfac\u0163ie. Tactica \u00censemna \u00cen concep\u0163ia mea o \u00cen\u015fel\u0103torie aproape diabolic\u0103 \u015fi o originalitate vecin\u0103 cu grotescul; \u015fi, de\u015fi \u00cen chestiuni de construc\u0163ie \u00cencercam s\u0103 m\u0103 conformez, ori de c\u00e2te ori era posibil, regulilor clasice, cum ar fi economia for\u0163ei, a unit\u0103\u0163ii, eliminarea fleacurilor, eram \u00centotdeauna gata s\u0103 sacrific puritatea formei exigen\u0163elor con\u0163inutului fantastic, f\u0103c\u00e2nd forma s\u0103 se umple \u015fi s\u0103 exploadeze ca un s\u0103cule\u0163 de burete \u00cen care se afl\u0103 un dr\u0103cu\u015for furios. Una este s\u0103 concepi opera\u0163iunea principal\u0103 \u015fi alta este s-o construie\u015fti. Efortul la care este supus\u0103 mintea este uria\u015f; elementul temporal este total ignorat, m\u00e2na care construie\u015fte b\u00e2jb\u00e2ie dup\u0103 un pion \u00cen cutie, \u00cel ia, \u00cen timp ce mintea \u00cenc\u0103 mai chibzuie\u015fte dac\u0103 e mai bine s\u0103 resping\u0103 un atac sau s\u0103 temporizeze \u015fi, c\u00e2nd deschizi pumnul, consta\u0163i c\u0103 s-a scurs poate o or\u0103 \u00centreag\u0103, o or\u0103 pref\u0103cut\u0103 \u00cen scrum \u00cen cursul activit\u0103\u0163ii cerebrale incandescente a juc\u0103torului. Tabla de \u015fah din fa\u0163a lui este un c\u00e2mp magnetic, un sistem de tensiuni \u015fi de abisuri, o bolt\u0103 \u00censtelat\u0103. Nebunii se deplaseaz\u0103 pe ea ca ni\u015fte reflectoare. Calul acesta sau cel\u0103lalt este o p\u00e2rghie reglat\u0103 \u015fi \u00cencercat\u0103, iar\u0103\u015fi reglat\u0103 \u015fi iar\u0103\u015fi \u00cencercat\u0103, p\u00e2n\u0103 ce problema este acordat\u0103 astfel \u00cenc\u00e2t s\u0103 ating\u0103 nivelul necesar de frumuse\u0163e \u015fi surpriz\u0103. De c\u00e2te ori nu m-am luptat s\u0103 domolesc teribila for\u0163\u0103 a reginei albului pentru a evita o dubl\u0103 solu\u0163ie! Trebuie s\u0103 se \u00cen\u0163eleag\u0103 c\u0103 \u00cen problemele de \u015fah competi\u0163ia nu are loc \u00centre Alb \u015fi Negru, ci \u00centre persoana care compune problema \u015fi persoana prezumtiv\u0103 care o rezolv\u0103 (la fel cum \u00centr-o oper\u0103 de fic\u0163iune de prima m\u00e2n\u0103 adev\u0103ratul conflict nu este \u00centre personaje, ci \u00centre autor \u015fi lume), astfel \u00cenc\u00e2t o mare parte din valoarea problemei este dat\u0103 de num\u0103rul de \u201e\u00cencerc\u0103ri\u201c \u2013 mut\u0103ri \u00cen\u015fel\u0103toare de deschidere, piste false, strategii de joc aparent plauzibile, preg\u0103tite cu viclenie \u015fi cu dragoste pentru a deruta poten\u0163iala persoan\u0103 care o va rezolva. Dar orice a\u015f spune despre chestiunea compunerii de probleme, nu izbutesc s\u0103 transmit \u00cen mod satisf\u0103c\u0103tor extazul pe care-l produce nucleul acestui proces \u015fi s\u0103 relev punctele sale de tangen\u0163\u0103 cu diverse alte opera\u0163iuni ale min\u0163ii creatoare, mai evidente \u015fi mai fructuoase, \u00cencep\u00e2nd de la cartografierea m\u0103rilor periculoase, p\u00e2n\u0103 la scrierea unuia dintre acele romane incredibile \u00cen care autorul, cuprins de o criz\u0103 de nebunie lucid\u0103, \u015fi-a impus singur anumite reguli unice pe care le respect\u0103, anumite obstacole de co\u015fmar pe care le dep\u0103\u015fe\u015fte, cu s\u00e2rgul unei zeit\u0103\u0163i care cl\u0103de\u015fte o lume vie din cele mai imposibile ingrediente \u2013 st\u00e2nci, carbon \u015fi fal\u015fi fiori. \u00cen cazul compunerii de probleme, acest eveniment este \u00censo\u0163it de o dulce satisfac\u0163ie fizic\u0103, mai ales c\u00e2nd piesele de \u015fah \u00cencep s\u0103-\u015fi joace rolurile \u00cen mod adecvat, \u00centr-o penultim\u0103 repeti\u0163ie, visul creatorului de probleme. Ai o senza\u0163ie de confort (care te trimite \u00cenapoi \u00cen copil\u0103rie, c\u00e2nd \u00ce\u0163i faci planuri de joac\u0103 \u015fi \u00cen cotloanele creierului se \u00cembuc\u0103 p\u0103r\u0163i ale juc\u0103riilor); te bucuri de modul \u00cen care se p\u00e2ndesc piesele unele \u00cen spatele celorlalte, \u00cen confortul \u015fi c\u0103ldura unui p\u0103trat izolat; \u015fi mai sim\u0163i pl\u0103cerea mi\u015fc\u0103rii line a unui mecanism bine lubrifiat \u015fi lustruit care intr\u0103 lin \u00cen func\u0163iune la atingerea a dou\u0103 degete bifurcate care ridic\u0103 \u015fi coboar\u0103 \u00cencet o pies\u0103. \u00cemi amintesc o anumit\u0103 problem\u0103 pe care \u00cencercasem s-o compun luni \u00cen \u015fir. \u00centr-o noapte am reu\u015fit \u00cen sf\u00e2r\u015fit s\u0103 formulez tema dorit\u0103. Era menit\u0103 s\u0103 fie o surs\u0103 de delectare pentru un expert \u00cen solu\u0163ionarea unor asemenea probleme. Persoanele nesofisticate s-ar putea s\u0103 ignore cu totul poanta problemei \u015fi s\u0103 descopere solu\u0163ia ei \u201etetic\u0103\u201c, foarte simpl\u0103, f\u0103r\u0103 a trece prin chinurile pl\u0103cute preg\u0103tite pentru persoana sofisticat\u0103. Aceasta din urm\u0103 va c\u0103dea la \u00cenceput \u00cen cursa unei scheme de joc am\u0103gitoare, bazate pe o tem\u0103 de avangard\u0103 la mod\u0103 (expun\u00e2nd regele albului la \u015fahuri), pe care creatorul problemei s-a str\u0103duit mult s-o \u201eplanteze\u201c (ea put\u00e2nd fi dejucat\u0103 doar de o mic\u0103 \u015fi nesemnificativ\u0103 mutare a unui pion discret). Dup\u0103 ce a trecut prin acest infern \u201eantitetic\u201c, persoana ce caut\u0103 solu\u0163ia, devenit\u0103 acum ultrasofisticat\u0103, va descoperi acea simpl\u0103 mutare-cheie (nebun la c2) la fel cum o persoan\u0103 care umbl\u0103 dup\u0103 potcoave de cai mor\u0163i ar parcurge drumul de la Albany la New York, prin Vancouver, Eurasia \u015fi insulele Azore. Experien\u0163a pl\u0103cut\u0103 furnizat\u0103 de aceast\u0103 rut\u0103 ocolitoare (peisaje ciudate, gonguri, tigri, obiceiuri exotice, ocolirea de trei ori a unui vas din lemn, \u00cen care arde focul sacru, de c\u00e2te o pereche de proasp\u0103t c\u0103s\u0103tori\u0163i) \u00cel vor recompensa din bel\u015fug pentru nepl\u0103cerea de a fi fost \u00cen\u015felat \u015fi dup\u0103 aceea, c\u00e2nd va descoperi cheia at\u00e2t de simpl\u0103, va fi cuprins de o sintez\u0103 de profund\u0103 bucurie artistic\u0103. \u00cemi amintesc cum, trezindu-m\u0103 \u00cencet dintr-o stare de le\u015fin produs\u0103 de concentrarea asupra unei partide de \u015fah, am v\u0103zut, pe o tabl\u0103 englezeasc\u0103 mare, din piele crem \u015fi ro\u015fu cardinal, c\u0103 impecabila distribu\u0163ie a pieselor era \u00cen sf\u00e2r\u015fit echilibrat\u0103 ca o constela\u0163ie. Reu\u015fisem. Tr\u0103ia. Piesele mele de \u015fah marca Staunton (un set pe care mi-l d\u0103ruise \u00cen urm\u0103 cu dou\u0103zeci de ani fratele tatei, Constantin, naturalizat englez), ni\u015fte piese masive splendide, din lemn maro sau negru, ating\u00e2nd peste zece centimetri \u00cen\u0103l\u0163ime, \u00ce\u015fi etalau str\u0103lucitoarele contururi, de parc\u0103 ar fi fost con\u015ftiente de rolul pe care-l jucau. Din p\u0103cate, dac\u0103 le examinai de aproape, se vedea c\u0103 unele piese erau ciobite (dup\u0103 ce c\u0103l\u0103toriser\u0103 \u00cen cutia lor prin cincizeci sau \u015faizeci de locuin\u0163e pe care le-am schimbat pe parcursul acelor ani); dar pe v\u00e2rful turei regale \u015fi pe fruntea calului regal \u00cenc\u0103 se mai z\u0103rea o coroni\u0163\u0103 purpurie pictat\u0103, evoc\u00e2nd semnul rotund de pe fruntea unui preafericit hindus. Ceasul meu, un p\u00e2r\u00e2ia\u015f al timpului \u00cen compara\u0163ie cu lacul \u00cenghe\u0163at al tablei de \u015fah, ar\u0103ta trei \u015fi jum\u0103tate. Era luna mai, jum\u0103tatea lunii mai a anului 1940. Cu o zi \u00cenainte, dup\u0103 luni \u00centregi de peti\u0163ii \u015fi \u00cenjur\u0103turi, vomitivul concretizat prin mit\u0103 fusese administrat \u015fobolanului potrivit din biroul potrivit, av\u00e2nd \u00cen sf\u00e2r\u015fit ca rezultat ob\u0163inerea unei visa de sortie, care, la r\u00e2ndul ei, condi\u0163iona permisiunea de a traversa Atlanticul. Dintr-odat\u0103, am sim\u0163it c\u0103 odat\u0103 cu rezolvarea problemei mele de \u015fah, se \u00cencheiase \u00cen mod satisf\u0103c\u0103tor o \u00centreag\u0103 perioad\u0103 a vie\u0163ii mele. Pretutindeni \u00cen jur era lini\u015fte; sentimentul meu de u\u015furare parc\u0103 produce gropi\u0163e \u00cen obraji. \u00cen camera de al\u0103turi dormeai tu \u015fi copilul nostru. Veioza de pe masa mea avea un abajur dintr-un con de h\u00e2rtie albastr\u0103, \u015fi (o amuzant\u0103 precau\u0163ie militar\u0103) lumina care rezulta d\u0103dea o nuan\u0163\u0103 lunar\u0103 aerului greu \u00cen care pluteau nori de fum de \u0163igar\u0103. Ni\u015fte draperii opace m\u0103 separau de Parisul camuflat. Titlul din capul paginii unui ziar care at\u00e2rna de pe un scaun anun\u0163a invazia hitlerist\u0103 \u00cen \u0162\u0103rile de Jos. Am \u00cen fa\u0163a mea foaia de h\u00e2rtie pe care am schi\u0163at \u00cen acea noapte la Paris diagrama pozi\u0163iilor din problem\u0103. Albul: rege la a7 (adic\u0103 primul dosar, al \u015faptelea r\u00e2nd), regina la b6, turele la f4 \u015fi h5n, nebunii la e4 \u015fi h8, caii la d8 \u015fi e6, pionii la b7 \u015fi g3; Negrul: regele la e5, tura la g7, nebunul la h6, caii la e2 \u015fi g5, pionii la c3, c6 \u015fi d7. Albul \u00cencepe jocul \u015fi d\u0103 mat \u00cen dou\u0103 mut\u0103ri. Pista fals\u0103, irezistibil\u0103 \u201e\u00cencercare\u201c este: pion la b8, lu\u00e2nd un cal, dup\u0103 care urmeaz\u0103 trei frumoase \u015fah-maturi ca r\u0103spuns la descoperirea unor \u015fahuri la rege al negrului; dar negrul poate ap\u0103ra aceast\u0103 manevr\u0103 str\u0103lucit\u0103 ned\u00e2nd \u015fah la alb \u015fi \u00cen schimb execut\u00e2nd o mutare modest\u0103 de extindere \u00cen alt\u0103 parte a tablei. \u00centr-un col\u0163 al foii de h\u00e2rtie cu diagram\u0103, observ un timbru \u015ftampilat care \u00cempodobe\u015fte \u015fi alte h\u00e2rtii \u015fi c\u0103r\u0163i pe care le-am scos din Fran\u0163a pentru a le duce \u00cen America \u00cen mai 1940. Este o \u015ftampil\u0103 circular\u0103 \u00cen ultima nuan\u0163\u0103 a spectrului \u2013 violet de bureau. \u00cen mijlocul ei sunt dou\u0103 majuscule de m\u0103rime cicero, R.F., \u00censemn\u00e2nd bine\u00cen\u0163eles la R\u00e9publique Fran\u00e7aise. Cu alte caractere mai mici, dispuse pe margine, este scris Contr\u00f4le des Informations. Cu toate acestea, abia acum, dup\u0103 at\u00e2\u0163ia ani, informa\u0163ia ascuns\u0103 \u00cen simbolurile mele \u015fahiste, care au trecut de control, poate fi \u015fi este de fapt, divulgat\u0103. \n", " 15 1 Trec anii, se scurg, trec anii \u00cen goan\u0103 \u2013 ca s\u0103 folosesc o tonalitate hora\u0163ian\u0103 r\u0103scolitoare. Anii trec, draga mea, \u015fi \u00cen cur\u00e2nd nimeni nu va \u015fti ceea ce \u015ftim tu \u015fi cu mine. Copilul nostru cre\u015fte; trandafirii din Paestum, din ce\u0163osul Paestum nu mai sunt; ni\u015fte idio\u0163i cu \u00cenclina\u0163ii mecanice fac c\u00e2rpeli, corup\u00e2nd for\u0163ele naturii, precum se pare c\u0103 au prev\u0103zut unii matematicieni \u00ceng\u0103duitori, spre tainica lor surpriz\u0103; de aceea este poate momentul s\u0103 examin\u0103m vechi instantanee, grotele sertarelor cu trenule\u0163e \u015fi avioane, gr\u0103mezile de juc\u0103rii din debaraua plin\u0103 cu boarfe. Ne vom \u00centoarce \u015fi mai mult \u00cenapoi, \u00centr-o diminea\u0163\u0103 de mai a anului 1934, \u015fi vom schi\u0163a \u00cen leg\u0103tur\u0103 cu acest punct fix diagrama unui sector al Berlinului. Iat\u0103-m\u0103 \u00centorc\u00e2ndu-m\u0103 acas\u0103 la ora cinci diminea\u0163a, de la maternitatea de l\u00e2ng\u0103 Bayerischer Platz, unde te dusesem cu dou\u0103 ore \u00cen urm\u0103. Flori de prim\u0103var\u0103 \u00cempodobeau portretele lui Hindenburg \u015fi Hitler \u00cen vitrina unui magazin care vindea rame \u015fi fotografii colorate. Grupuri st\u00e2ngiste de vr\u0103bii \u0163ineau \u015fedin\u0163e zgomotoase \u00cen lilieci \u015fi tei. Zorile limpezi despuiaser\u0103 complet o parte a str\u0103zii pustii. Pe cealalt\u0103 parte, casele erau \u00cenc\u0103 vinete de frig \u015fi diverse umbre lungi se turteau treptat \u00cen acea manier\u0103 degajat\u0103 \u00cen care t\u00e2n\u0103ra zi ia locul nop\u0163ii \u00centr-un ora\u015f bine \u00cengrijit, bine stropit, unde mirosul tare de asfalt al caldar\u00e2mului scoate \u00cen eviden\u0163\u0103 mireasma sevei copacilor ce \u00cel umbresc; dar pentru mine partea optic\u0103 a chestiunii p\u0103rea foarte nou\u0103, ca un mod ciudat de a pune masa, pentru c\u0103 nu v\u0103zusem niciodat\u0103 acea strad\u0103 \u00cen zori, de\u015fi, pe de alt\u0103 parte, trecusem deseori pe acolo, c\u00e2nd n-aveam copii, \u00cen seri \u00censorite. \u00cen puritatea \u015fi goliciunea orei mai pu\u0163in familiare, umbrele erau pe partea str\u0103zii unde ele nu c\u0103deau de obicei, investig\u00e2nd-o cu un sim\u0163 al inversiunii destul de elegant, ca atunci c\u00e2nd vezi reflectat\u0103 \u00cen oglinda unei frizerii fereastra spre care melancolicul frizer \u00ce\u015fi \u00centoarce privirea \u00cen timp ce \u00ce\u015fi ascute briciul la curea (a\u015fa cum fac to\u0163i \u00cen asemenea momente) \u015fi, \u00cencadrat \u00cen fereastra reflectat\u0103, o por\u0163iune de trotuar deviind o procesiune de pietoni indiferen\u0163i \u00cen direc\u0163ia gre\u015fit\u0103, \u00cen lumea abstract\u0103 care \u00ce\u015fi pierde brusc hazul \u015fi dezl\u0103n\u0163uie un torent de teroare. Ori de c\u00e2te ori \u00cencep s\u0103 m\u0103 g\u00e2ndesc la dragostea mea pentru o persoan\u0103, am obiceiul s\u0103 trasez imediat raze din centrul unde este dragostea mea \u2013 inima mea, nucleul fragil al unei probleme intime \u2013 p\u00e2n\u0103 la cercul alc\u0103tuit din puncte ale universului aflate la o dep\u0103rtare monstruoas\u0103. Ceva m\u0103 \u00cempinge s\u0103 pun \u00cen balan\u0163\u0103 con\u015ftiin\u0163a dragostei mele cu lucruri inimaginabile \u015fi incalculabile cum sunt comportarea nebuloaselor (care prin \u00cens\u0103\u015fi distan\u0163a uria\u015f\u0103 ce le desparte de noi par a fi o form\u0103 de nebunie), \u00cenfrico\u015f\u0103toarele abisuri ale eternit\u0103\u0163ii, tot ceea ce nu poate fi cunoscut dincolo de ceea ce nu este cunoscut, neputin\u0163a, frigul, \u00cennebunitoarele \u00cencol\u0103cituri \u015fi interpenetr\u0103ri ale spa\u0163iului cu timpul. Este un obicei boln\u0103vicios, dar n-am nici o putere \u00cempotriva lui. Poate fi comparat cu mi\u015fcarea necontrolabil\u0103 a limbii unui om suferind de insomnie care b\u00e2jb\u00e2ie dup\u0103 un col\u0163 de m\u0103sea \u00cen bezna gurii, zdrelindu-se \u00cen timp ce face asta, \u015fi totu\u015fi persever\u00e2nd. Am cunoscut oameni care dup\u0103 ce au atins accidental un obiect \u2013 tocul u\u015fii, un perete \u2013 a trebuit s\u0103 fie supu\u015fi unei serii sistematice \u015fi foarte rapide de contacte cu diverse suprafe\u0163e din \u00cenc\u0103pere \u00cenainte de a reveni la o existen\u0163\u0103 echilibrat\u0103. N-am \u00cencotro; trebuie s\u0103 \u015ftiu unde sunt situat, unde sunte\u0163i situa\u0163i tu \u015fi fiul meu. C\u00e2nd se produce \u00cen mine acea explozie de dragoste, cu \u00cencetinitorul, f\u0103r\u0103 zgomot, dezv\u0103luind r\u0103m\u0103\u015fi\u0163ele topite de ea \u015fi cople\u015findu-m\u0103 cu sentimentul c\u0103 exist\u0103 ceva mult mai vast, mult mai trainic \u015fi mai puternic dec\u00e2t acumularea de materie \u015fi energie din orice cosmos imaginabil, atunci mintea mea se ciupe\u015fte ca s\u0103 constate dac\u0103 \u00centr-adev\u0103r e treaz\u0103. Trebuie s\u0103 fac\u0103 un inventar rapid al universului, ca un om care \u00cencearc\u0103 \u00cen vis s\u0103 ignore absurditatea pozi\u0163iei sale, asigur\u00e2ndu-se c\u0103 viseaz\u0103. Trebuie s\u0103 silesc timpul \u015fi spa\u0163iul s\u0103 participe la emo\u0163ia mea, la dragostea mea muritoare, pentru a m\u0103 debarasa de ceea ce este muritor \u00cen ea, ajut\u00e2ndu-m\u0103 astfel s\u0103 lupt \u00cempotriva degrad\u0103rii totale, a ridicolului, a groazei de a fi manifestat o infinitate de sentimente \u015fi de g\u00e2nduri, \u00cen cadrul str\u00e2mt al unei existen\u0163e finite. \u00centruc\u00e2t, \u00cen metafizica mea, sunt un non-unionist \u00cenr\u0103it \u015fi nu m\u0103 atrag excursiile organizate prin paradisuri antropomorfe, m\u0103 las \u00cen voia propriilor stratageme, deloc neglijabile, c\u00e2nd m\u0103 g\u00e2ndesc la ce e mai bun \u00cen via\u0163\u0103; ca acum, c\u00e2nd v\u0103d retrospectiv grija mea de fals\u0103 l\u0103uz\u0103 pentru copila\u015ful nostru. \u00ce\u0163i aminte\u015fti descoperirile noastre (pe care le fac probabil to\u0163i p\u0103rin\u0163ii): forma perfect\u0103 a unghiilor miniaturale ale m\u00e2inii pe care mi-o ar\u0103tai \u00cen t\u0103cere, a\u015fezat\u0103 pe palma ta ca o meduz\u0103 e\u015fuat\u0103 pe plaj\u0103; \u0163es\u0103tura epidermei de pe membre \u015fi obraji, spre care \u00cemi atr\u0103geai aten\u0163ia cu un glas ce venea parc\u0103 din \u00centuneric, de departe, de parc\u0103 delicate\u0163ea cu care trebuia atins\u0103 nu putea fi exprimat\u0103 dec\u00e2t prin delicate\u0163ea produs\u0103 de dep\u0103rtare; acel ceva care plutea, aluneca, \u00ce\u0163i sc\u0103pa, din nuan\u0163a alb\u0103struie \u00centunecat\u0103 a irisului, ce p\u0103rea s\u0103 p\u0103streze \u00cenc\u0103 \u00cen el umbrele pe care le absorbise din fabulo\u015fii codri seculari unde erau mai multe p\u0103s\u0103ri dec\u00e2t tigri \u015fi mai multe roade dec\u00e2t spini, \u015fi unde, \u00centr-o ad\u00e2ncime pestri\u0163\u0103, se n\u0103scuse mintea omeneasc\u0103; \u015fi, mai presus de toate, prima c\u0103l\u0103torie a unui nou-n\u0103scut \u00cen urm\u0103toarea dimensiune, raportul recent stabilit \u00centre ochi \u015fi obiectul ce poarte fi atins, pe care b\u0103ie\u0163ii care fac carier\u0103 \u00cen biometric\u0103 \u015fi \u00cen bran\u015fa v\u00e2n\u0103torilor de \u015fobolani cred c\u0103 o pot explica. M\u0103 g\u00e2ndesc c\u0103 singura imagine care ar putea sugera cel mai bine na\u015fterea min\u0163ii este acel fior de uimire ce \u00censo\u0163e\u015fte momentul precis c\u00e2nd, privind o \u00cenc\u00e2lceal\u0103 de crengu\u0163e \u015fi frunze, \u00ce\u0163i dai seama brusc c\u0103 o component\u0103 aparent fireasc\u0103 a acelei \u00cenc\u00e2lceli este de fapt o insect\u0103 sau o pas\u0103re superb travestit\u0103. Mai este, de asemenea, extraordinara pl\u0103cere (\u015fi la urma urmelor, nu acesta este scopul studierii \u015ftiin\u0163ei?) de a rezolva ghicitoarea \u00cenmuguririi ini\u0163iale a min\u0163ii omene\u015fti, admi\u0163\u00e2nd f\u0103r\u0103 dovezi o pauz\u0103 voluptuoas\u0103 \u00cen evolu\u0163ia restului naturii, o t\u0103r\u0103g\u0103nare \u015fi o tr\u00e2nd\u0103veal\u0103 care au permis \u00cenainte de toate formarea unui Homo poeticus \u2013 f\u0103r\u0103 de care sapiens n-ar fi putut evolua. Auzi! \u201eLupta pentru supravie\u0163uire!\u201c Blestemul b\u0103t\u0103liei \u015fi al trudei readuce omul \u00cenapoi la starea de zimbru, la obsesia de nebun a s\u0103lb\u0103ticiunii care morm\u0103ie disperat\u0103 \u00cen c\u0103utarea hranei. Tu \u015fi cu mine am observat deseori lic\u0103rirea de obsedat din ochii unei gospodine care-\u015fi face planuri \u00cen timp ce \u00ce\u015fi plimb\u0103 privirea peste alimentele dintr-o b\u0103c\u0103nie sau prin morga unui m\u0103celar. Truditori ai lumii, \u00cempr\u0103\u015ftia\u0163i-v\u0103! Vechile c\u0103r\u0163i gre\u015fesc. Lumea a fost creat\u0103 \u00centr-o duminic\u0103. \n2 Pe parcursul anilor primei copil\u0103rii a b\u0103iatului nostru, \u00cen Germania lui Hitler \u015fi \u00cen Fran\u0163a lui Maginot, am fost mai (aproape constant) str\u00e2mtora\u0163i, dar am avut prieteni minuna\u0163i care au avut grij\u0103 s\u0103-i asigure tot ce era mai bun pe atunci. De\u015fi nu ne st\u0103tea \u00cen putin\u0163\u0103 s\u0103 amelior\u0103m situa\u0163ia, tu \u015fi cu mine am vegheat \u00cempreun\u0103 ca s\u0103 nu existe nici o fisur\u0103 \u00centre copil\u0103ria lui \u015fi propria noastr\u0103 pruncie tr\u0103it\u0103 \u00cen bog\u0103\u0163ie \u015fi aici interveneau acele destine prietenoase, doftoricind fisura ori de c\u00e2te ori amenin\u0163a s\u0103 se deschid\u0103. \u00cen perioada aceea, \u015ftiin\u0163a cre\u015fterii copiilor a f\u0103cut acela\u015fi progres fenomenal, rapid, pe care l-au \u00cenregistrat avia\u0163ia sau agricultura \u2013 eu, c\u00e2nd aveam nou\u0103 luni, nu c\u0103p\u0103tam o jum\u0103tate de kilogram de spanac pasat la fiecare mas\u0103 \u015fi nici zeama de la o duzin\u0103 de portocale pe zi; iar igiena pediatric\u0103 pe care ai adoptat-o tu era incomparabil mai artistic\u0103 \u015fi mai scrupuloas\u0103 dec\u00e2t cele mai frumoase visuri ale b\u0103tr\u00e2nelor doici din pruncia noastr\u0103. Cred c\u0103 ta\u0163ii burghezi \u2013 muncitori cu gulere r\u0103sfr\u00e2nte \u015fi pantaloni cu dungi sub\u0163iri, ta\u0163i demni, purt\u00e2nd cravat\u0103 la birou, at\u00e2t de diferi\u0163i de tinerii veterani americani de azi sau de expatriatul n\u0103scut \u00cen Rusia, fericit \u015fi \u015fomer, de acum cincisprezece ani \u2013 nu vor \u00cen\u0163elege atitudinea mea fa\u0163\u0103 de copilul nostru. Ori de c\u00e2te ori \u00cel ridicai \u00cen sus, suprasaturat cu terciul lui c\u0103ldu\u0163 cu lapte \u015fi grav ca un idol, \u015fi a\u015fteptai semnalul verde postlactic pentru a transforma bebelu\u015ful vertical \u00centr-unul orizontal, eu \u00cemp\u0103rt\u0103\u015feam \u015fi a\u015fteptarea ta, dar \u015fi tensiunea \u00cembuib\u0103rii lui, pe care o exageram, \u015fi de aceea displ\u0103c\u00e2ndu-mi c\u00e2t de vesel\u0103 \u015fi de convins\u0103 erai de dispersia rapid\u0103 a ceea ce eu percepeam a fi o oprimare dureroas\u0103; \u015fi c\u00e2nd, \u00cen sf\u00e2r\u015fit, grosolana bul\u0103 de aer se ridica \u015fi exploda din gura lui sobr\u0103, eu tr\u0103iam un minunat sentiment de u\u015furare, \u00cen timp ce tu, murmur\u00e2nd un fel de felicitare, te aplecai s\u0103-l depui \u00cen crepusculul tivit cu alb al p\u0103tu\u0163ului lui. \u015etii? Mai simt \u015fi acum \u00cen \u00cencheieturile m\u00e2inilor ecourile dib\u0103ciei cu care manevram c\u0103ruciorul, de pild\u0103 ap\u0103sarea rapid\u0103 \u00cen jos a barei pentru a ridica botul c\u0103ruciorului ca s\u0103-l urc pe trotuar. Mai \u00cent\u00e2i a fost un vehicul gri ca un \u015foarece, fabricat \u00cen Belgia, cu cauciucuri grase ca de automobil \u015fi arcuri bogate, \u015fi at\u00e2t de mare c\u0103 nu \u00cenc\u0103pea \u00cen minusculul nostru ascensor. Se balansa pe trotuare cu o mi\u015fcare lent\u0103, maiestuoas\u0103, misterioas\u0103, \u0163in\u00e2nd \u00cen el captiv bebelu\u015ful culcat pe spate, bine \u00cenfofolit \u00cen puf, m\u0103tase \u015fi blan\u0103; doar ochii i se mi\u015fcau, cu pruden\u0163\u0103, \u015fi uneori \u00ce\u015fi ridicau privirea cu o fluturare rapid\u0103 a genelor bogate pentru a urm\u0103ri retragerea dantel\u0103riei de crengi pe fondul albastru, care se \u00cendep\u0103rta pe marginea oblonului pe jum\u0103tate tras al c\u0103ruciorului \u015fi imediat \u00ce\u015fi \u00centorcea b\u0103nuitor privirea spre fa\u0163a mea, ca s\u0103 vad\u0103 dac\u0103 cercul \u015fi copacii juc\u0103u\u015fi nu apar\u0163ineau cumva aceleia\u015fi categorii cu juc\u0103relele zorn\u0103itoare \u015fi umorul p\u0103rintesc. A urmat un c\u0103rucior mai u\u015for, \u015fi c\u00e2nd se r\u0103sucea, copilul avea tendin\u0163a s\u0103 se ridice, tr\u0103g\u00e2nd de ham, apuc\u00e2ndu-se de marginile c\u0103ru\u0163ului; st\u00e2nd \u00cen picioare, nu at\u00e2t ca pasagerul ame\u0163it al unui vas de pl\u0103cere, c\u00e2t ca un savant preocupat dintr-o nav\u0103 spa\u0163ial\u0103; examin\u00e2nd jurubi\u0163ele pestri\u0163e ale unei lumi vii \u015fi calde; privind cu interes filosofic perna pe care a reu\u015fit s-o azv\u00e2rle peste bord; c\u0103z\u00e2nd \u015fi el \u00centr-o zi c\u00e2nd hamul a pocnit. Mai t\u00e2rziu a mers \u00centr-una din zile din acele mici ma\u015fin\u0103rii numite plimb\u0103toare; de la \u00cen\u0103l\u0163imile ini\u0163iale, elastic \u015fi sigur, copilul a ajuns tot mai jos, p\u00e2n\u0103 ce, la un an \u015fi jum\u0103tate, a atins p\u0103m\u00e2ntul \u00cen fa\u0163a plimb\u0103toarei, strecur\u00e2ndu-se \u00cen fa\u0163\u0103 din locul pe care \u015fedea \u015fi b\u0103t\u00e2nd cu c\u0103lc\u00e2iele pe trotuar, anticip\u00e2nd astfel eliberarea lui viitoare \u00cen vreo gr\u0103din\u0103 public\u0103. Un nou val evolutiv a \u00cenceput s\u0103 se umfle, ridic\u00e2ndu-l treptat, din nou, de la p\u0103m\u00e2nt, c\u00e2nd, la aniversarea a doi ani, a primit un Mercedes de curse, vopsit argintiu, de un metru dou\u0103zeci lungime, manevrat cu pedale din\u0103untru, ca o org\u0103, \u015fi \u00cen acest vehicul umbla, \u00cencoace \u015fi-ncolo produc\u00e2nd un zb\u00e2rn\u00e2it ritmic, pe trotuarul Kurf\u00fcrstendamm-ului, \u00cen timp ce dinspre ferestrele deschise se auzea urletul multiplicat al unui dictator care \u00cenc\u0103 se mai b\u0103tea cu pumnul \u00cen piept \u00cen valea Neander pe care o l\u0103sasem \u00cen urm\u0103. Poate c\u0103 ar merita s\u0103 p\u0103trundem \u00cen aspectele filogenetice ale pasiunii pe care o au copiii de sex masculin pentru obiectele cu ro\u0163i, \u00cendeosebi pentru trenuri. \u015etim desigur ce p\u0103rere avea despre aceast\u0103 chestiune \u015farlatanul vienez. \u00cel vom l\u0103sa pe el \u015fi pe tovar\u0103\u015fii lui de c\u0103l\u0103torie s\u0103 alerge mai departe \u00cen vagonul de clasa a treia a g\u00e2ndirii lor, prin statul poli\u0163ienesc al mitului sexual (apropo de asta, mare gre\u015feal\u0103 fac dictatorii c\u0103 ignor\u0103 psihanaliza \u2013 o \u00centreag\u0103 genera\u0163ie ar putea fi u\u015for corupt\u0103 \u00cen acest fel!). Cre\u015fterea rapid\u0103, g\u00e2ndirea cu vitez\u0103 cuantic\u0103, sistemul circulator, n\u0103valnic ca o nav\u0103 de coast\u0103 \u2013 toate formele de vitalitate sunt forme de velocitate \u015fi nu-i de mirare c\u0103 un copil \u00cen cre\u015ftere dore\u015fte s\u0103 \u00centreac\u0103 natura dorind s\u0103 se bucure c\u00e2t mai mult de spa\u0163iu \u00centr-o perioad\u0103 de timp c\u00e2t mai scurt\u0103. \u00cenl\u0103untrul sufletului omenesc exist\u0103 pl\u0103cerea spiritual\u0103 pe care i-o furnizeaz\u0103 posibilit\u0103\u0163ile de a dep\u0103\u015fi gravita\u0163ia, de a \u00cenvinge \u015fi a reproduce for\u0163a de atrac\u0163ie a p\u0103m\u00e2ntului. Miraculosul paradox al obiectelor netede \u015fi rotunde care cuceresc spa\u0163iu prin simpla mi\u015fcare de rostogolire, \u00cen loc s\u0103 ridice anevoios ni\u015fte membre grele pentru a \u00cenainta, a produs probabil un \u015foc extrem de salutar omenirii \u00cen copil\u0103ria ei. Focul de pe munte la care se uita vis\u0103tor micul s\u0103lbatic, st\u00e2nd gol-golu\u0163 pe vine, sau \u00cenaintarea neab\u0103tut\u0103 a unui foc ce cuprinsese p\u0103durea \u2013 au afectat \u015fi ele probabil un cromozom, dou\u0103, f\u0103r\u0103 \u015ftirea lui Lamarck, \u00centr-un mod misterios, pe care este pu\u0163in probabil c\u0103 \u00cel vor elucida geneticienii occidentali, a\u015fa cum nu vor putea nici fizicienii profesioni\u015fti s\u0103 disting\u0103 exteriorul de interior, s\u0103 descopere punctul de tangen\u0163\u0103; c\u0103ci fiecare dimensiune presupune un mediu \u00cen care se poate ac\u0163iona \u015fi dac\u0103, \u00cen desf\u0103\u015furarea spiralat\u0103 a lucrurilor, spa\u0163iul se \u00cencovoaie \u00cenrudindu-se cu timpul, atunci precis urmeaz\u0103 o alt\u0103 dimensiune \u2013 poate un spa\u0163iu special, nu cel vechi, suntem \u00cencredin\u0163a\u0163i, cu excep\u0163ia cazului \u00cen care spiralele ajung din nou cercuri vicioase. Dar oricare ar fi adev\u0103rul, tu \u015fi cu mine nu vom uita niciodat\u0103 \u015fi vom ap\u0103ra \u00centotdeauna, pe acest c\u00e2mp de b\u0103t\u0103lie sau pe un altul, podurile pe care am a\u015fteptat ore-n \u015fir \u00cempreun\u0103 cu micul nostru fiu (\u00cen v\u00e2rst\u0103 de la doi la \u015fase ani) s\u0103 treac\u0103 un tren pe dedesubt. Am v\u0103zut copii mai mari \u015fi mai pu\u0163in ferici\u0163i oprindu-se pentru o clip\u0103 pentru a se apleca peste balustrad\u0103 ca s\u0103 scuipe \u00cen co\u015ful astmatic al locomotivei care se \u00cent\u00e2mpla s\u0103 treac\u0103 pe dedesubt, dar nici tu, nici eu nu suntem dispu\u015fi s\u0103 recunoa\u015ftem c\u0103 din doi copii cel mai normal este cel care g\u0103se\u015fte o solu\u0163ie pragmatic\u0103 exalt\u0103rii zadarnice a unei transe obscure. Tu n-ai f\u0103cut nimic ca s\u0103 \u00cengr\u0103de\u015fti sau s\u0103 ra\u0163ionalizezi acele opriri de o or\u0103 pe poduri b\u0103tute de v\u00e2nt, c\u00e2nd, cu un optimism \u015fi o r\u0103bdare ce nu cuno\u015fteau limite, copilul nostru a\u015ftepta s\u0103 clipeasc\u0103 un semafor sau s\u0103 prind\u0103 contur o locomotiv\u0103 ce tot cre\u015ftea, \u00centr-un punct \u00cendep\u0103rtat, unde numeroasele \u015fine se uneau \u00centre dosurile goale ale caselor. \u00cen zilele friguroase era \u00cembr\u0103cat cu o bl\u0103ni\u0163\u0103 de miel, cu o \u015fapc\u0103 similar\u0103, ambele maronii, cu pete cenu\u015fii ca de promoroac\u0103 \u015fi acestea, \u00cempreun\u0103 cu m\u0103nu\u015file cu un deget \u015fi cu fervoarea credin\u0163ei lui \u00cel \u00cenc\u0103lzeau \u015fi \u00ce\u0163i \u0163ineau \u015fi \u0163ie de cald, de vreme ce tot ce aveai de f\u0103cut ca s\u0103 nu-\u0163i \u00cenghe\u0163e degetele delicate era s\u0103 \u0163ii una din m\u00e2nu\u0163ele lui, c\u00e2nd \u00cen dreapta c\u00e2nd \u00cen st\u00e2nga, schimb\u00e2nd m\u00e2na cam la fiecare minut \u015fi minun\u00e2ndu-te c\u00e2t\u0103 c\u0103ldur\u0103 degaja trupul unui bebelu\u015f mare. \n3 Pe l\u00e2ng\u0103 visurile de velocitate sau legat de ele, exist\u0103 \u00cen fiecare copil aspira\u0163ia esen\u0163ial omeneasc\u0103 de a remodela p\u0103m\u00e2ntul, de a ac\u0163iona asupra unui mediu friabil (dac\u0103 nu este marxist sau un cadavru din na\u015ftere \u015fi a\u015fteapt\u0103 supus ca mediul s\u0103-l modeleze pe el). Aceasta este explica\u0163ia bucuriei cu care copilul sap\u0103, face drumuri \u015fi tunele pentru juc\u0103riile lui preferate. Fiul nostru avea un model micu\u0163 al celebrului \u201eBluebird\u201c al lui Sir Malcolm Campbell, din o\u0163el vopsit \u015fi cu cauciucuri deta\u015fabile \u015fi se juca la nesf\u00e2r\u015fit cu el pe p\u0103m\u00e2nt, \u00cen timp ce soarele alc\u0103tuia un fel de nimb din p\u0103rul lui blond destul de lung \u015fi d\u0103dea o nuan\u0163\u0103 caramel spatelui gol pe care erau \u00cencruci\u015fate bretelele pantalonilor scur\u0163i bleumarin (pe sub care, c\u00e2nd era dezbr\u0103cat, se ar\u0103ta un model cu fundule\u0163 \u015fi bretele de un alb natural). N-am stat \u00cen via\u0163a mea pe at\u00e2tea b\u0103nci \u015fi scaune de gr\u0103din\u0103, pe lespezi de piatr\u0103 \u015fi trepte de piatr\u0103, pe parapete de terase \u015fi pe margini de bazine cu jeturi de ap\u0103, ca \u00cen zilele acelea. Vizitam rareori popularele p\u00e2lcuri de pini din jurul lacului din Gr\u00fcnewald-ul berlinez. Tu te \u00cendoiai c\u0103 locul acela \u00ce\u015fi justific\u0103 denumirea de p\u0103dure, de vreme ce acolo se aruncau tot felul de vechituri \u015fi era mult mai plin de gunoaie dec\u00e2t str\u0103zile lucitoare ale ora\u015fului al\u0103turat, mai con\u015ftiente de faptul c\u0103 sunt observate. \u00cen acest Gr\u00fcnewald se petreceau lucruri ciudate. Vederea unui schelet de pat din fier care-\u015fi expunea anatomia arcurilor \u00cen mijlocul unei poieni\u0163e sau prezen\u0163a unui manechin de croitorie negru, lungit sub un gherghin \u00cenflorit, te f\u0103ceau s\u0103 te \u00centrebi cine oare se ostenise s\u0103 care aceste obiecte \u015fi altele r\u0103sp\u00e2ndite peste tot, \u00centr-un loc at\u00e2t de dep\u0103rtat dintr-o p\u0103dure f\u0103r\u0103 poteci. Odat\u0103 am descoperit o oglind\u0103 grav mutilat\u0103, dar \u00cenc\u0103 prompt\u0103, plin\u0103 de reflexii silvestre \u2013 de parc\u0103 s-ar fi \u00cemb\u0103tat combin\u00e2nd bere cu lichior \u2013 sprijinit\u0103 cu o dezinvoltur\u0103 suprarealist\u0103 de un trunchi de copac. Poate c\u0103 aceste apari\u0163ii nedorite pe terenurile de agrement ale or\u0103\u015fenilor erau un cr\u00e2mpei din imaginea dezastrului ce va s\u0103 vin\u0103, un co\u015fmar profetic al exploziilor devastatoare, ceva \u00cen genul mormanului de capete de mor\u0163i pe care vizionarul Cagliostro le-a z\u0103rit \u00cen \u015fan\u0163ul unei gr\u0103dini regale. Iar \u015fi mai aproape de lac, vara, mai ales duminicile, locul era n\u0103p\u0103dit de trupuri omene\u015fti \u00cen diverse stadii de goliciune \u015fi solarizare. Numai veveri\u0163ele \u015fi anumite omizi r\u0103m\u00e2neau \u00cembr\u0103cate. Gospodine cu t\u0103lpi cenu\u015fii \u015fedeau pe nisipul cenu\u015fiu slinos, \u00cen costume de baie; masculi resping\u0103tori, cu glasuri de foci, \u00cen slipuri pline de noroi, se zbenguiau prin jur; fete extrem de atr\u0103g\u0103toare, dar ne\u00cengrijite, menite s\u0103 aduc\u0103 pe lume peste c\u00e2\u0163iva ani \u2013 la \u00cenceputul lui 1946, mai exact \u2013 o recolt\u0103 nea\u015fteptat\u0103 de copii cu s\u00e2nge turcesc sau mongol \u00cen vinele lor inocente, erau fug\u0103rite \u015fi b\u0103tute pe fund (situa\u0163ie \u00cen care ele strigau: \u201eAu, vai!\u201c); \u015fi emana\u0163iile care veneau de la ace\u015fti neferici\u0163i ghidu\u015fi \u015fi de la hainele lep\u0103date de ei (\u00cempr\u0103\u015ftiate ici \u015fi colo pe p\u0103m\u00e2nt) se amestecau cu duhoarea de ap\u0103 st\u0103tut\u0103 pentru a alc\u0103tui un infern de mirosuri, c\u0103ruia nu \u015ftiu cum se face, dar nu i-am g\u0103sit nic\u0103ieri \u015fi niciodat\u0103 perechea. \u00cen gr\u0103dinile publice din Berlin \u015fi \u00cen parcurile ora\u015fului era interzis s\u0103 te dezbraci; dar era voie s\u0103-\u0163i deschei c\u0103ma\u015fa \u015fi \u015firuri \u00centregi de tineri cu tr\u0103s\u0103turi nordice pronun\u0163ate st\u0103teau cu ochii \u00cenchi\u015fi pe b\u0103nci, expun\u00e2ndu-\u015fi co\u015furile frontale \u015fi pectorale ac\u0163iunii solare aprobate de \u00centreaga na\u0163iune. Fiorul de sc\u00e2rb\u0103, poate exagerat, ce r\u0103zbate din aceste r\u00e2nduri ar putea fi pus pe seama temerii noastre constante de vreo boal\u0103 molipsitoare ce ar fi putut afecta copilul nostru. Tu socoteai \u00centotdeauna \u00cengrozitor de banal\u0103 \u015fi nu lipsit\u0103 de un oarecare farmec filistin ideea c\u0103 numai acei b\u0103ie\u0163ei c\u0103rora nu le place s\u0103 se spele \u015fi le place s\u0103 omoare viet\u0103\u0163i, sunt ni\u015fte b\u0103ie\u0163ei delicio\u015fi. A\u015f vrea s\u0103 amintesc fiecare p\u0103rcule\u0163 pe care l-am vizitat; a\u015f vrea s\u0103 de\u0163in abilitatea pe care profesorul Jack, de la Harvard \u015fi de la pepiniera Arnold, le spunea studen\u0163ilor lui c\u0103 o de\u0163ine, \u015fi anume aceea de a identifica diverse crengu\u0163e cu ochii \u00cenchi\u015fi, numai dup\u0103 sfichiuitul pe care-l produceau. (\u201eCarpen, caprifoi, plop piramidal. Ah, ba nu! O foaie \u00cemp\u0103turit\u0103!\u201c). Desigur, de multe ori sunt \u00cen stare s\u0103 determin pozi\u0163ia geografic\u0103 a cut\u0103rui sau cut\u0103rui parc dup\u0103 o caracteristic\u0103 anume sau dup\u0103 o combina\u0163ie de caracteristici; bordurile ca ni\u015fte cutii pitice ce \u00cencadrau aleile \u00cenguste pres\u0103rate cu pietri\u015f, care se adunau laolalt\u0103 ca personajele unei piese de teatru; o banc\u0103 lung\u0103, albastr\u0103, sprijinit\u0103 de un gard viu de tis\u0103, de forma unui cub; un strat p\u0103trat de trandafiri \u00cencadrat de un br\u00e2u de heliotropi \u2013 aceste caracteristici sunt evident asociate cu micile zone de parcuri din intersec\u0163iile de la marginea Berlinului. La fel de clar, un scaun de fier sub\u0163ire, a c\u0103rui umbr\u0103 de p\u0103ianjen se \u00centinde sub el, un pic spre mijloc, sau o stropitoare rotitoare, pl\u0103cut \u00cenfumurat\u0103, de\u015fi clar psihopat\u0103, cu un curcubeu propriu at\u00e2rnat \u00cen stropii \u00cempro\u015fca\u0163i de ea deasupra ierbii pres\u0103rate cu giuvaere, evoc\u0103 un parc parizian; dar tu vei \u00cen\u0163elege foarte bine c\u0103 ochiul memoriei se concentreaz\u0103 at\u00e2t de mult asupra micii siluete a\u015fezate pe vine (\u00cenc\u0103rc\u00e2nd un camion de juc\u0103rie cu pietricele sau admir\u00e2nd cauciucul str\u0103lucitor \u015fi ud al furtunului unui gr\u0103dinar pe care s-au lipit c\u00e2teva pietricele peste care tocmai a alunecat furtunul), \u00cenc\u00e2t diversele situ\u0103ri geografice \u2013 Berlin, Praga, Franzensbad, Paris, Riviera, din nou Paris, Cap d\u2019Antibes \u015fi a\u015fa mai departe \u2013 \u00ce\u015fi pierd autonomia, \u00ce\u015fi mobilizeaz\u0103 laolalt\u0103 generalii pietrifica\u0163i \u015fi frunzele c\u0103zute, \u00ce\u015fi cimenteaz\u0103 prietenia aleilor lor \u00cenl\u0103n\u0163uite \u015fi se unesc \u00centr-o confedera\u0163ie de lumini \u015fi umbre, prin care copii gra\u0163io\u015fi cu genunchii goi alunec\u0103 pe patine cu rotile zorn\u0103itoare. Ici \u015fi colo, un petic cunoscut de fundal istoric contribuie la identificarea locului \u2013 \u015fi supline\u015fte alte leg\u0103turi sugerate de o viziune personal\u0103. Copilul nostru trebuie s\u0103 fi avut aproape trei ani, \u00cen acea zi cu pu\u0163in v\u00e2nt, la Berlin (unde, desigur nimeni nu putea evita familiaritatea cu omniprezentul portret al F\u00fchrer-ului), c\u00e2nd noi, tu \u015fi cu mine, am stat \u00cen fa\u0163a unui rond de panselu\u0163e palide, ale c\u0103ror fe\u0163e ridicate etalau o pat\u0103 neagr\u0103 ca o musta\u0163\u0103 \u015fi ne-am amuzat teribil c\u00e2nd eu am sugerat destul de proste\u015fte asem\u0103narea lor cu o mul\u0163ime de capete de mici Hitleri. \u00cen mod similar, pot identifica o gr\u0103din\u0103 \u00cenflorit\u0103 din Paris drept locul unde am remarcat \u00cen 1938 sau \u00cen 1939, o feti\u0163\u0103 lini\u015ftit\u0103 de vreo zece ani, cu o fa\u0163\u0103 alb\u0103 \u015fi imobil\u0103, ar\u0103t\u00e2nd, cu h\u0103inu\u0163ele ei mohor\u00e2te, jerpelite \u015fi nepotrivite pentru anotimpul respectiv, de parc\u0103 ar fi fugit dintr-un orfelinat (presupunerea mi-a fost confirmat\u0103 mai t\u00e2rziu c\u00e2nd am z\u0103rit cum este dus\u0103 de acolo de dou\u0103 c\u0103lug\u0103ri\u0163e cu ve\u015fminte f\u00e2lf\u00e2itoare), care legase cu \u00cendem\u00e2nare un fluture viu de o a\u0163\u0103 \u015fi plimba frumoasa insect\u0103, flutur\u00e2nd anemic din aripi, u\u015for schilodit\u0103, de o les\u0103 ca pentru spiridu\u015fi (probabil un produs derivat al numeroaselor lec\u0163ii de aleas\u0103 broderie predate la orfelinat). M-ai acuzat deseori de o cruzime nenecesar\u0103 \u00cen excursiile noastre \u00cen Pirinei sau Alpi; de aceea, dac\u0103 am ab\u0103tut aten\u0163ia copilului nostru de la acea poten\u0163ial\u0103 Titania, nu am f\u0103cut-o din compasiune pentru fluturele ei, Red Admirable (zis \u015fi Amiralul, \u00cen vorbirea vulgar\u0103), ci pentru c\u0103 joaca ei posac\u0103 avea un simbolism cam resping\u0103tor. Poate mi-a amintit de fapt manevra simpl\u0103 \u015fi r\u0103suflat\u0103 pe care a folosit-o un poli\u0163ist francez \u2013 \u015fi f\u0103r\u0103 \u00cendoial\u0103 \u00cenc\u0103 o folose\u015fte \u2013 c\u00e2nd duc\u00e2nd la \u00cenchisoare un muncitor cu nasul ro\u015fu, vreun scandalagiu de duminic\u0103, l-a transformat \u00centr-un satelit ciudat de docil \u015fi chiar foarte vioi, \u00cenfig\u00e2nd un fel de c\u00e2rlig de undi\u0163\u0103 \u00cen carnea ne\u00cengrijit\u0103 dar sensibil\u0103 \u015fi receptiv\u0103 a omului. Tu \u015fi cu mine ne-am str\u0103duit s\u0103 r\u0103spundem cu o tandre\u0163e vigilent\u0103 tandre\u0163ii \u00cencrez\u0103toare a copilului nostru, dar ne-am confruntat inevitabil cu realitatea c\u0103 murd\u0103ria l\u0103sat\u0103 de derbedei pe solariile terenurilor de joac\u0103 era cea mai pu\u0163in grav\u0103 din ultrajele posibile \u015fi c\u0103 groz\u0103viile pe care genera\u0163iile trecute le-au alungat din minte ca fiind anacronice sau ca pe ni\u015fte lucruri care se petrec doar \u00cen hanate \u015fi mandarinate \u00cendep\u0103rtate, erau prezente pretutindeni \u00cen jurul nostru. Pe m\u0103sur\u0103 ce timpul trecea \u015fi umbra istoriei fabricate pentru pro\u015fti vicia p\u00e2n\u0103 \u015fi precizia cadranelor solare, ne deplasam tot mai nelini\u015fti\u0163i prin Europa \u015fi parc\u0103 nu noi c\u0103l\u0103toream prin ea, ci acele gr\u0103dini \u015fi parcuri. Bulevardele ce porneau ca ni\u015fte raze de la Le N\u00f4tre \u015fi complicatele ronduri de flori, au r\u0103mas \u00cen urma noastr\u0103 ca ni\u015fte terenuri trase pe linie moart\u0103. La Praga, unde ne-am dus ca s\u0103 i-l ar\u0103t\u0103m mamei pe copilul nostru, \u00cen prim\u0103vara anului 1937, era parcul Stromovka, unde dincolo de arborii \u00cengriji\u0163i de om, era o atmosfer\u0103 de s\u0103lb\u0103ticie unduitoare. \u00ce\u0163i aminte\u015fti desigur \u015fi gr\u0103dinile st\u00e2ncoase cu plante alpine \u2013 sedum \u015fi saxifraga \u2013 care ne-au escortat \u2013 ca s\u0103 zicem a\u015fa \u2013 \u00cen Alpii din Savoia, \u00censo\u0163indu-ne \u00centr-o vacan\u0163\u0103 (pl\u0103tit\u0103 din ceea ce reu\u015fiser\u0103 s\u0103 v\u00e2nd\u0103 traduc\u0103torii mei) \u015fi apoi ne-au urmat \u00cenapoi p\u00e2n\u0103 \u00cen ora\u015fele de la \u015fes. Ni\u015fte m\u00e2ini de lemn b\u0103tute \u00cen cuie de trunchiurile din vechile parcuri ale sta\u0163iunilor balneare indicau direc\u0163ia din care se auzea duduitul surd al fanfarei din pavilion. O alee inteligent conceput\u0103 \u00censo\u0163ea aleea principal\u0103 pentru vehicule; nu era peste tot paralel\u0103 cu ea, dar \u00cei accepta neconstr\u00e2ns\u0103 rolul de ghid, \u00centorc\u00e2ndu-se juc\u0103u\u015f\u0103 de la iazul cu ra\u0163e sau de la iazul cu nuferi, pentru a se \u00censcrie apoi \u00cen cortegiul de platani, \u00cen cutare sau cutare punct, unde parcul contractase o fixa\u0163ie de edil \u015fi visa un monument. R\u0103d\u0103cinile, r\u0103d\u0103cinile verde\u0163ii din amintire, r\u0103d\u0103cinile memoriei \u015fi ale plantelor spinoase, r\u0103d\u0103cinile \u2013 \u00centr-un cuv\u00e2nt \u2013 sunt \u00cen stare s\u0103 parcurg\u0103 lungi distan\u0163e \u00cenving\u00e2nd unele obstacole, p\u0103trunz\u00e2nd prin altele \u015fi strecur\u00e2ndu-se \u00cen cr\u0103p\u0103turi \u00cenguste. Astfel au str\u0103b\u0103tut gr\u0103dinile \u015fi parcurile \u00cempreun\u0103 cu noi, Europa Central\u0103. Alei cu pietricele se reuneau \u015fi se opreau la un roind-point spre a ne privi pe tine sau pe mine cum ne aplec\u0103m \u015fi ne concentr\u0103m pentru a c\u0103uta o minge pe sub un gard viu din lemn c\u00e2inesc unde, pe p\u0103m\u00e2ntul negru \u015fi umed nu se deslu\u015feau dec\u00e2t un bilet mov, perforat, de troleibuz, \u015fi o buc\u0103\u0163ic\u0103 de tifon cu vat\u0103 murdar\u0103. O banc\u0103 circular\u0103 \u00cenconjura un trunchi gros de stejar ca s\u0103 vad\u0103 cine st\u0103 pe partea cealalt\u0103 \u015fi descoperea acolo un b\u0103tr\u00e2n trist citind un ziar \u00centr-o limb\u0103 str\u0103in\u0103 \u015fi scobindu-se \u00cen nas. Tufele ve\u015fnic verzi cu frunze lucioase care \u00cemprejmuiau o peluz\u0103 cu iarb\u0103, unde copilul nostru a descoperit pentru prima oar\u0103 o broasc\u0103 vie, p\u0103trundeau \u00centr-un labirint de gard viu, artistic tuns, \u015fi tu ai spus c\u0103 o s\u0103 plou\u0103. \u00centr-o etap\u0103 mai \u00cendep\u0103rtat\u0103, sub alte ceruri mai pu\u0163in plumburii, era o m\u0103rea\u0163\u0103 parad\u0103 de mici v\u0103i cu trandafiri \u015fi cu alei pe sub crengi \u00cempletite, gr\u0103tare de lemn care-\u015fi leg\u0103nau plantele ag\u0103\u0163\u0103toare, gata s\u0103 se transforme \u00cen vi\u0163a c\u0103\u0163\u0103r\u0103toare a pergolelor cu coloane, dac\u0103 li s-ar fi oferit prilejul sau, \u00cen caz contrar, s\u0103 dea la iveal\u0103 cel mai bizar dintre ciudatele WC-uri publice, o dr\u0103cie oribil\u0103 ca un fel de caban\u0103, de o cur\u0103\u0163enie \u00cendoielnic\u0103 unde, la intrare o \u00cengrijitoare \u00cembr\u0103cat\u0103 \u00cen negru tricota cu un fir negru. O c\u0103rare acoperit\u0103 cu lespezi ce cobora \u00cen pant\u0103, pe care p\u0103\u015feai cu pruden\u0163\u0103, pun\u00e2nd de fiecare dat\u0103 acela\u015fi picior \u00cenainte, printr-o gr\u0103din\u0103 cu crini, pe sub fagi; apoi se pref\u0103cea \u00centr-un drum de p\u0103m\u00e2nt b\u0103t\u0103torit ce \u0163i se mi\u015fca iute sub picioare \u015fi pe care erau imprimate grosolan copite de cai. Gr\u0103dinile \u015fi parcurile p\u0103reau s\u0103 se mi\u015fte tot mai repede pe m\u0103sur\u0103 ce picioarele copilului nostru se lungeau \u015fi c\u00e2nd avea vreo patru ani, copacii \u015fi tufele cu flori au pornit hot\u0103r\u00e2te spre mare. A\u015fa cum vezi c\u00e2teodat\u0103 \u00cen vitez\u0103 un \u015fef de gar\u0103 plictisit st\u00e2nd singur pe peronul unei halte \u00cen care trenul t\u0103u nu opre\u015fte, tot a\u015fa se \u00cendep\u0103rta tot mai mult cutare sau cutare paznic al unui parc cenu\u015fiu, \u00cen timp ce parcul continua s\u0103 curg\u0103 mai departe, purt\u00e2ndu-ne spre sud, spre portocali \u015fi arbu\u015fti, spre mimozele ca puful de pe obraz \u015fi spre un cer impecabil, ca un p\u00e2te tendre. Gr\u0103dini suspendate pe dealuri, o succesiune de terase, cu trepte de piatr\u0103 de pe care \u0163\u00e2\u015fneau cosa\u015fi plin de ostenta\u0163ie, coborau trepte spre mare, \u00cen timp ce m\u0103slinii \u015fi leandrii lor se \u00cenv\u0103lm\u0103\u015feau unii peste al\u0163ii \u00cen graba lor de a z\u0103ri plaja. Acolo, copilul nostru st\u0103tea nemi\u015fcat \u00cen genunchi, ca s\u0103 fie fotografiat \u00cen aburul tremur\u0103tor al soarelui, pe fondul sc\u00e2nteietor al m\u0103rii care \u00cen instantaneele pe care le-am p\u0103strat este o pat\u0103 l\u0103ptoas\u0103, dar care \u00cen realitate era albastru argintiu cu por\u0163iuni superbe de purpuriu-alb\u0103strui \u00cen dep\u0103rtare, produse de curen\u0163ii calzi \u00cen colaborare \u015fi corobora\u0163i cu (auzi pietrele cum se rostogolesc c\u00e2nd se retrage valul?) vechi poe\u0163i elocven\u0163i \u015fi cu compara\u0163iile lor sur\u00e2z\u0103toare. \u015ei printre bobi\u0163ele de sticl\u0103 linse de mare, ca ni\u015fte bomboane \u2013 cu l\u0103m\u00e2ie, cu cire\u015fe, cu ment\u0103 \u2013, printre pietricelele adunate de valuri \u015fi printre micile scoici canelate, lucioase pe din\u0103untru, ap\u0103reau uneori cioburi de ceramic\u0103, \u00cenc\u0103 frumoase, cu smal\u0163ul \u015fi culorile intacte. Ne erau aduse \u0163ie sau mie spre examinare \u015fi dac\u0103 aveau \u015fevrouri indigo, benzi de ornamente cu frunze sau orice mozaic vesel \u015fi erau declarate pre\u0163ioase, erau azv\u00e2rlite zorn\u0103ind \u00cen g\u0103letu\u015f\u0103, iar dac\u0103 nu, un clipocit \u015fi o str\u0103fulgerare anun\u0163au c\u0103 sunt redate m\u0103rii. Nu m\u0103 \u00cendoiesc c\u0103 printre acele buc\u0103\u0163ele de majolic\u0103 u\u015for convexe, g\u0103site de copilul nostru, era \u015fi una a c\u0103rei margine ca de pergament se potrivea exact \u015fi continua modelul unui fragment g\u0103sit de mine \u00cen 1903 pe acela\u015fi \u0163\u0103rm \u015fi c\u0103 am\u00e2ndou\u0103 corespundeau cu un al treilea g\u0103sit de mama pe acea plaj\u0103 din Menton \u00cen 1882 \u015fi cu a patra buc\u0103\u0163ic\u0103 din aceea\u015fi ceramic\u0103 g\u0103sit\u0103 de mama ei \u00cen urm\u0103 cu o sut\u0103 de ani \u2013 \u015fi a\u015fa mai departe, p\u00e2n\u0103 ce acele fragmente, dac\u0103 ar fi fost toate p\u0103strate, ar fi putut fi \u00cembinate laolalt\u0103 pentru a alc\u0103tui vasul \u00centreg, absolut \u00centreg, spart de un copil italian, Dumnezeu \u015ftie unde \u015fi c\u00e2nd, \u015fi reparat cu aceste nituri de bronz. \u00cen toamna anului 1939, ne-am \u00centors la Paris \u015fi \u00cen jurul datei de 20 mai a anului urm\u0103tor ne aflam din nou \u00cen preajma m\u0103rii, de data aceasta pe coasta vestic\u0103 a Fran\u0163ei, la St. Nazaire. Acolo, o ultim\u0103 gr\u0103dini\u0163\u0103 ne \u00cenconjura, \u00cen timp ce tu, eu \u015fi cu copilul nostru, acum de \u015fase ani, \u00centre noi, o str\u0103b\u0103team \u00cen drum spre portul unde, \u00cen spatele cl\u0103dirilor din fa\u0163a noastr\u0103, ne a\u015ftepta pachebotul Champlain pentru a ne duce la New York. Gr\u0103dina era ceea ce francezii numesc fonetic skwarr \u015fi ru\u015fii skver, poate pentru c\u0103 este situat\u0103 de obicei \u00cen sau pe l\u00e2ng\u0103 pie\u0163etele publice din Anglia. Situat\u0103 pe ultima grani\u0163\u0103 a trecutului \u015fi la marginea prezentului, ea r\u0103m\u00e2ne \u00cen memoria mea ca un model geometric pe care l-a\u015f putea umple cu culorile unor flori plauzibile, dac\u0103 a\u015f fi at\u00e2t de neglijent \u00cenc\u00e2t s\u0103 sparg t\u0103cerea memoriei pure, pe care (poate doar cu excep\u0163ia unui \u0163iuit \u00cent\u00e2mpl\u0103tor \u00cen urechi datorat tensiunii arteriale a s\u00e2ngelui meu obosit) n-am tulburat-o \u015fi am ascultat-o cu smerenie \u00cenc\u0103 de la \u00cenceput. Ceea ce \u00cemi amintesc cu adev\u0103rat din acest model floral neutru este inteligenta sa conexiune tematic\u0103 cu gr\u0103dini \u015fi parcuri de peste Ocean; c\u0103ci dintr-odat\u0103, atunci c\u00e2nd am ajuns la cap\u0103tul potecii, tu \u015fi cu mine am v\u0103zut ceva asupra c\u0103ruia nu i-am atras imediat aten\u0163ia copilului nostru, pentru a se bucura pe deplin de splendidul \u015foc, de \u00cenc\u00e2ntarea \u015fi fericirea pe care le va sim\u0163i c\u00e2nd va descoperi, \u00cen fa\u0163a ochilor lui, prototipul ireal de real al diferitelor vapoare de juc\u0103rie pe care le-a manevrat \u00cen b\u0103i\u0163a lui. \u00cen fa\u0163a noastr\u0103, acolo unde un \u015fir discontinuu de case se \u00cen\u0103l\u0163a \u00centre noi \u015fi port \u015fi unde ochiul \u00cent\u00e2lnea tot felul de nimicuri, cum ar fi chilo\u0163i bleu \u015fi roz dans\u00e2nd pe o fr\u00e2nghie de rufe sau o biciclet\u0103 de dam\u0103 \u015fi o pisic\u0103 t\u0103rcat\u0103 \u00cemp\u0103r\u0163ind \u00cen mod ciudat un balcon rudimentar din fier forjat, era o pl\u0103cere s\u0103 deslu\u015fe\u015fti prin \u00cenv\u0103lm\u0103\u015feala unghiular\u0103 de acoperi\u015furi \u015fi ziduri, co\u015ful unui superb vapor, ar\u0103t\u00e2ndu-se din spatele fr\u00e2nghiei de rufe, ca o imagine dintr-un joc de genul \u201eG\u0103si\u0163i ce a ascuns marinarul\u201c \u2013 imagine care, odat\u0103 descoperit\u0103, nu mai poate fi pierdut\u0103. Index* Abbazia: Aldanov vezi Landau. Aleksei (majordom): Aleksei (prin\u0163): America: , passim. *Andreev, L.N.: Ap\u0103rarea (Otcitanie): Apostolski, Prohor: Aihenvald, I.I. : Aivazovski, I.K. : Auzul colorat: \nBad Kissingen: Bakst, L. (Rozenberg): *Bain, R. Nesbit: Barovo: B\u0103i: *Benois Alexandr: Beaulieu: Berlin: , passim. Biarritz: Bibliographie\u2026 vezi Zimmer. Biciclism: Bijuterii, pietre pre\u0163ioase: , passim vezi \u015fi Vitralii. Blok, Aleksandr, Aleksandrovici: Bloodmark, Vivian (anagram\u0103): Bouvier, Mlle: Box vezi Dachsunds. Bunin, Ivan Alekseevici: Burness, Mr.: Butterflies vezi Lepidoptera. \n\nCambridge: Caprifoi (honeysuckle): Casimir (valet): Caterpillars, vezi Greco Catolic \u015fi Romano Catolic. Cehov, Anton Pavlovici: Ciukovski, Kornei vezi Korneiciuk. Ciuperci (culesul de): \u201eClayton\u201c, Miss: \u201eColette\u201c: Crimeia: , passim. * Cu doici \u015fi m\u0103tu\u015fi: \nDachshunds /c\u00e2ini de ras\u0103 baset): Danzas, Ekaterina Dmitrievna: Danzas, K.K.: Darul: Diapozitive: Disperare: Dmitri (al 3-lea gr\u0103dinar): Dobujinski, Mstislav Valerianovici: Dostoievski, F.M.: *Dovezi concludente: Drugie Berega (Alte \u0162\u0103rmuri): Drumul Sp\u00e2nzuratului: Drujnoselie: *Duzina lui Nabokov: *Educa\u0163ia mea englezeasc\u0103: *Educa\u0163ia mea ruseasc\u0103 : Egor (gr\u0103dinar-\u015fef): Elve\u0163ia: , passim. *Exil: \nFersen, Axel: Field, Andrew: Fischer, Elisabeth vezi Graun. Fischer Regina, n\u0103scut\u0103 Hartung. Fluturi: vezi Lepitoptera. Floren\u0163a: Fondaminski, I.I.: Fotbal: Fra\u0163ii (autorului) vezi Nabokov, Kirill V. \u015fi Serghei V. Freud, Sigmund: *Gogol, N.V.: Golai, Angelica: Golovinin, V.M.: Goluli\u0163ov, V.V.: Graun, Antoinette vezi Korff. Graun, August: Graun, Carl Heinrich: Graun, Dorothea, n\u0103scut\u0103 Rehkopp: Graun, Elisabeth Regina, n\u0103scut\u0103 Fischer, al doilea mariaj von St\u00e4gemann: Graun, Justizrat (judec\u0103tor): Graun, Wolfgang: *Gr\u0103dini \u015fi Parcuri: Greco Catolic: Greenwood, Miss: Griazno: Grinberg, Ludmila Borisovna: Guvernante, vezi Bouvier, \u201eClayton\u201c, Golai, Greenwood, Hofeld, Hunt, Lavington, \u201eMademoiselle\u201c, Nanny, \u201eNorcott\u201c, Rachel, \u201eRobinson\u201c. \n\nHamburg: Harrison E.: Harton, Johann Heinrich: Hartung, Regina m\u0103ritat\u0103 Johann Jakob Fischer: *Harvard: Hessen, Josif Vladimirovici: Hippius, Zinaida vezi Merejkovski. Hippius (\u201eBestuje\u201c) Vladimir Vasilievici: Hoda\u015fevici, Vladislav Felicianovici: *Hodunov, M.E.: Hofeld, Evghenia Konstantinovna: Hormuzachi vezi Hurmuzaki. Hristofor (valet): Hunt Violet: Hurmuzachi C: \nIaremici: *Invita\u0163ie la o execu\u0163ie: Iuri vezi Traubenberg Iuri, Evghenavici. Ivan (al doilea gr\u0103dinar): Ivan (p\u0103durar): Ivan I, Ivan II (vale\u0163i): \nJernosekov, Vasili Martinovici: \nKamenka: Kaminka, August Isakovici: Kerenski, Aleksandr Fiodorovici: Kissingen. Bad: Kleist, Heinrich von: Kolomei\u0163ev, Nikolai Nikolaevici: Kolomei\u0163eva, Nina Dmitrievna n\u0103scut\u0103 Nabokov: vezi \u015fi Rausch. Korff, Anna Christina, baroneas\u0103 von, n\u0103scut\u0103 Stegelmann: Korff, Antoinette Theodora, baroneas\u0103 von, n\u0103scut\u0103 Graun: Korff, Eleonore, baroneas\u0103 von der Ostcn-Sacken: Korff, Ferdinand, baron von: Korff, Fromhold Christian, baron von: Korff, Maria Ferdinandova, baroneas\u0103 von, n\u0103scut\u0103 Nabokov: Korff, Nicolaus, baron von: Korff, Nina Aleksandrovna, baroneas\u0103 von, n\u0103scut\u0103 \u015ei\u015fkov: Korff, Olga Ferdinandovna, baroneas\u0103 von, m\u0103ritat\u0103 Jukovski: Korff, Wilhelm, Carl: Korneiciuk (Ciucovski): Kozlov, Nicolai Ilarionovici: Kozlov, Olga Nikolaevna vezi Rukavi\u015fnikov. Kozlov, Prascovia Ivanovici vezi Tarnovski. Kuprin, Aleksei Nicolaevici: Kutuzov, Mihail Ilarionovici, prin\u0163 de Smolensk: \nLandau (Aldanov) Mark Aleksandrovici: Lanterna Magic\u0103: Lavington, Miss: Leikmann, Elisaveta Dmitrievna vezi Sayn Wittgenstein. Leikmann, Roman Fiodorovici: \u201eLenski\u201c: Lepidoptera: , passim. Lermontov, Mihail Iurievici: Lidia T.: \u201eLinderovski\u201c vezi \u201eMax\u201c. Locuin\u0163e din Trinity Lane: Lolita: Londra: Louise: Loustalot: \u201eMademoiselle\u201c: Mademoiselle O.: Mama (autorului) vezi Nabokov, Elena Ivanovna n\u0103scut\u0103 Rukavi\u015fnikov. Marele Danez (Turka): Matematici: \u201eMax\u201c: Mayne Reid, Captain: Menajer\u0103 (Elena Borisovna): Merejkovski, Zinaida Nikolaevna, n\u0103scut\u0103 Hippius: *Miliutov: Mitik vezi Peterson. Mitiu\u015fino (mo\u015fia): *Mojuhin: Moths vezi Lepidoptera. Murom\u0163ev, Serghei Andreevici: \nNabokov (familia): vezi *Au fost Nabokovii o familie de tr\u0103sni\u0163i?, p., , passim. Nabokov, Prince: Nabokov, Aleksandr Ivanovici: Nabokov, Anna Aleksandrovna n\u0103scut\u0103 Nozimov: Nabokov, Daria Nikolaevna n\u0103scut\u0103 Tucikoo: Nabokov, Dmitri Dmitrievici: Nabokov, Dmitri Nikolaevici: Nabokov, Dmitri Vladimirovici: Nabokov, Ecaterina Ivanovna, n\u0103scut\u0103 Pu\u015fcin: Nabokov, Elena Ivanovna n\u0103scut\u0103 Rukavi\u015fnikov (mama autorului): Nabokov, Elena Vladimirovna vezi Sikorski. Nabokov, Elizaveta Dmitrievna vezi Sayn-Wittgenstein \u015fi Leikmann. Nabokov, Evdokim: Nabokov, Filat: Nabokov, Gilberte n\u0103scut\u0103 Barbanson: Nabokov, Ivan Aleksandrovici: Nabokov, Kiril Vladimirovici (fratele autorului): , passim. Nabokov, Konstantin Dmitrievici: Nabokov, Lidia Eduardova n\u0103scut\u0103 Flaz-Fein, \u00cen a doua c\u0103s\u0103torie Peyker: Nabokov, Luka (patronimic necunoscut): Nabokov, Maria Ferdinandovna n\u0103scut\u0103 baroneas\u0103 von Korff (bunica patern\u0103 a autorului: Nabokov, Marie n\u0103scut\u0103 Redlich: Nabokov, Nadejda Dmitrievna vezi Vonliarliarski. Nabokov, Natalia Dmitrievna vezi Peterson: Nabokov, Nicolai Aleksandrovici: Nabokov, Nicolai Dmitrievici: Nabokov, Nina Dmitrievna vezi Kolomei\u0163ev. Nabokov, Olga, Vladimirovna vezi Petkevici. Nabokov, Serghei Sergheevici: Nabokov, Serghei Vladimirovici (fratele autorului): , passim. Nabokov, Sofia Dmitrievna (Onia): Nabokov, Dmitrievna vezi P\u00e2hacev. Nabokov, Vera Evseevna vezi Slonim (so\u0163ia autorului): , passim. Nabokov, Vladimir Dmitrievici (tat\u0103l autorului): , passim. Nabokov, Vladimir Vladimirovici (autorul): Nabokov, Vlas: Nabokov\u2019s Pug: vezi Lepidoptera. Nabokov\u2019s Regiment: Nabokov\u2019s River (r\u00e2ul Nabokov): Nanny (doic\u0103): Nata\u015fa (menajer\u0103): *Nesbit: , passim. Nicolai Andreevici (buc\u0103tar): Nisa: \u201eNorcott\u201c, Miss: Nou\u0103 *povestiri: Novaia Zemlia: , passim. Nova Zembla vezi Novaia Zemlia. \u201eNoyer\u201c: \nOak avenue: Onia vezi Nabokov, Sofia. \u201eOrdo\u201c: Oredej (r\u00e2u): Vezi \u015fi Rojestveno \u015fi Vira. Ospip (valet): Osten \u2013 Sacken, Eleonore Margarethe, baroneas\u0103 von der vezi Korff. \n\nParis: Pavilion: P\u00e2hacev, Ivan Grigorievici: P\u00e2hacev, Vera Dmitrievna n\u0103scut\u0103 Nabokov: Petersburg vezi St. Petersburg. Peterson de Dmitri Ivanovici (Mitik): Peterson Ivan Karlovici: Peterson Natalia Dmitrievna n\u0103scut\u0103 Nabokov: Peterson Piotr Ivanovici (Peter): Petkevici, Olga Vladimirovna n\u0103scut\u0103 Nabokov, \u00cen prima c\u0103snicie, prin\u0163es\u0103 \u015eahovskoi: Pirogov (\u015fofer): Pnin: Poem: Polenka (fiica lui Zahar): Poplavski, Boris: *Portretul mamei mele: *Portretul unchiului meu: Praga: Prima iubire: Prima poezie: Profesori meditatori: vezi Burness, Jernosekov, \u00abLenski\u00bb, \u00abMax\u00bb, \u00abOrdo\u00bb, Rogge, Tiho\u0163ki, Volgin. Preceptori vezi Cummings, Dobujinski, Iaremici. Pu\u015fcin, Ecaterina Ivanovna vezi Nabokov. Pu\u015fcin, Ivan Ivanovici: Pu\u015fkin: \nRacemosa: Rachel, Miss: R\u00e2leev, Anastasia Matveevna n\u0103scut\u0103 Essen: R\u00e2leev, Kondratii Feodorovici: \u00abRobinson\u00bb, Miss: Rogge, Herr: Romano Catolic: Rojestveno: *Rostopkin vezi S\u00e9gur. Rojestvono: vezi \u015fi Vira. Ruka vezi Rukavi\u015fnikov, Vasili I. Rukavi\u015fnikov, Elena Ivanovna vezi Nabokov. Rukavi\u015fnikov, Ivan Vasilievici: Rukavi\u015fnikov, Olga Nikolaevna n\u0103scut\u0103 Kozlov: Rukavi\u015fnikov, Vasili Ivanovici: Rukavi\u015fnikov, Vladimir Ivanovici: \nSaint-Petersburg (Leningrad): , passim. Sayn-Wittgenstein \u2013 Berleburg, Princess, Elizaveta Dmitrievna n\u0103scut\u0103 Nabokov, \u00cen a doua c\u0103snicie Leikmann: Sayn Prin\u0163, Henri (Heinrich): Scrim\u0103: Sebastian Knight, The Real Life of: *S\u00e9gur, Madame de: Sikorski, Elena Vladimirovna n\u0103scut\u0103 Nabokov, \u00cen prima c\u0103snicie Skulari: Sikorski, Vladimir Vsevolodovici: Sirin, V: Spirala: St\u00e4gemann, von, Christian August: St\u00e4gemann Elisabeth Regina vezi Graun. St\u00e4gemann Hedwig Marie: Surorile (autorului) vezi Elena Vladimirovici \u015fi Olga Vladimirovici Nabokov: \n\u015eah: \u015ei\u015fkov, Nina Aleksandrovna vezi Korff. \n\nTamara: Tarnovski, Prascovia Ivanovici n\u0103scut\u0103 Kozlov: Tarnovski, Veniamin Mihailovici: Tat\u0103l (autorului) vezi Nabokov Vladimir Dmitrevici: Tenis: Teni\u015fev, \u015ecoala: Thernant: Tiutcev: Tiho\u0163ki: Ivan Aleksandrovici: Tolstoi, Aleksei Nicolaevici: Tolstoi, Lev N., Conte: , passim. Trenuri: Trainy vezi Dachshunds. Traunbenberg, Rausch von Evgheni Aleksandrovici, baron: Traunbenberg, Nina Dmitrievna, baroneas\u0103 n\u0103scut\u0103 Nabokov vezi Kolomei\u0163ev. Traunbenberg, Iuri Evghenovici, baron: , passim. Trecutul perfect: \n\u0162igonov (\u015fofer): \u0162vetaev Marina: \nUstin: Via\u0163a emigra\u0163iei: , passim. Via\u0163a literar\u0103: Viborg (Vipuri): Vira: , passim. Vitralii:  vezi \u015fi Auz colorat, Bijuterii \u015fi Pavilion. \u00abVolgin\u00bb: Volkov (\u015fofer): Vonliarliarski, Dmitri Vladimirovici: Vonliarliarski, Nadejda Dmitrievna n\u0103scut\u0103 Nabokov: \nWiesbaden: Wimbledon: Wissmann: \nZahar (vizitiu): Zimmer Dieter E.: Zina: \u2026\u2026\u2026\u2026. Coperta IV Vladimir Nabokov (1899-1977), prozator american de origine rus\u0103, autor, printre altele, al celebrului roman Lolita, a \u015focat \u2013 cu farmecul pervers al scrisului s\u0103u \u2013 publicul american \u015fi l-a determinat s\u0103 se emancipeze. \u00cen Europa Occidental\u0103 el a fost recunoscut prompt \u015fi f\u0103r\u0103 rezerve ca unul dintre marii scriitori ai secolului XX. Iar \u00cen fosta URSS i-a f\u0103cut pe mul\u0163i cititori s\u0103 considere expatrierea sa drept \u00cenc\u0103 una din nenorocirile aduse de Revolu\u0163ia din 1917. Numai \u00cen Rom\u00e2nia opera lui Nabokov n-a putut s\u0103 p\u0103trund\u0103 \u00cen cei cincizeci de ani de comunism (de\u015fi elita intelectual\u0103 o cuno\u015ftea din traduceri fran\u0163uze\u015fti \u015fi din auzite). O jum\u0103tate de secol f\u0103r\u0103 Nabokov \u2013 iat\u0103 o situa\u0163ie ru\u015finoas\u0103 \u015fi regretabil\u0103. ALEX. \u015eTEF\u0102NESCU . Drumul Sp\u00e2nzuratului (\u00cen fr. \u00cen orig.). Men\u0163ion\u0103m c\u0103 notele din subsol apar\u0163in versiunii rom\u00e2ne\u015fti (n. r.). .\tForm\u0103. (\u00cen fr. \u00cen orig.). .\tJos armele! (\u00cen germ. \u00cen orig.). . Boierul (\u00cen rus\u0103 \u00cen orig.). . Baset (\u00cen germ. \u00cen orig.). . \u00centr-o zi o s\u0103-l scape (\u00cen fr. \u00cen orig.). . Mu\u015fte zbur\u0103toare (\u00cen lat. \u00cen orig.). . Stare intermediar\u0103 \u00centre veghe \u015fi somn. . Bezna pleoapei. . Vagi (\u00cen fr. \u00cen orig.). . Auzul colorat (\u00cen fr. \u00cen orig.). . Sinestezie \u2013 tehnic\u0103 literar\u0103 const\u00e2nd \u00cen transpunerea metaforic\u0103 a datelor unui sim\u0163 \u00cen limbajul altui sim\u0163. . Dama de pic\u0103 (\u00cen rus\u0103 \u00cen orig.). .\tOlog (\u00cen fr. \u00cen orig.). . Un om \u00centunecat (\u00cen rus\u0103 \u00cen orig.). . \u00cen floare \u00cen\u2026 (\u00cen lat. \u00cen orig.). . Avea r\u0103u de mare (\u00cen fr. \u00cen orig.). . \u00cenc\u0103 un conte ratat (\u00cen fr. \u00cen orig.). . Cine e femeia asta? Alunga\u0163i-o! (\u00cen fr. \u00cen orig.). . Camera Fantomei (\u00cen fr. \u00cen orig.). . Nu vorbi de funie \u00cen casa Sp\u00e2nzuratului (\u00cen fr. \u00cen orig.). . Scar\u0103 secret\u0103 (\u00cen fr. \u00cen orig.). . Audien\u0163a s-a sf\u00e2r\u015fit. Nu mai am nimic s\u0103-\u0163i spun (\u00cen fr. \u00cen orig.). . Nepotului meu, lucrul cel mai frumos din lume \u2013 o frunz\u0103 verde (\u00cen fr. \u00cen orig.). . Pl\u00e2ngea \u00cen hohote, a\u015fezat pe o st\u00e2nc\u0103 (\u00cen fr. \u00cen orig.). . Se sorb din priviri\u2026 A murit \u00cen februarie s\u0103rmana Colinette\u2026 Soarele mai str\u0103lucea, eu am vrut s\u0103 rev\u0103d codrii m\u0103re\u0163i (\u00cen fr. \u00cen orig.). .\tZb\u0103t\u00e2ndu-se (\u00cen fr. \u00cen orig.). .\tCa un rug de frunze \u00cen tonuri care ard (\u00cen fr. \u00cen orig.). . Aerul pur se \u00cenal\u0163\u0103 din c\u00e2mpie (\u00cen fr. \u00cen orig.). . Un stol de turturele br\u0103zdeaz\u0103 cerul bl\u00e2nd / Crizantemele se-mpodobesc pentru S\u0103rb\u0103toarea tuturor sfin\u0163ilor (\u00cen fr. \u00cen orig.). . Punct pe linia median\u0103 a frun\u0163ii, imediat deasupra spr\u00e2ncenelor. . Un\u2026 ndee, un\u2026 de pleci (\u00cen rus\u0103 \u00cen orig.). . Castelul (\u00cen fr. \u00cen orig.). . Sunt o silfid\u0103 \u00cen compara\u0163ie cu ea (\u00cen fr. \u00cen orig.). . Scuza\u0163i-m\u0103, z\u00e2mbeam la tristele-mi g\u00e2nduri (\u00cen fr. \u00cen orig.). . Culmea (\u00cen fr. \u00cen orig.). . Plou\u0103 mereu \u00cen Elve\u0163ia (\u00cen fr. \u00cen orig.). . Celei care a \u015ftiut \u00centotdeauna s\u0103 se fac\u0103 iubit\u0103 \u015fi nu va \u015fti niciodat\u0103 s\u0103 se fac\u0103 uitat\u0103 (\u00cen fr. \u00cen orig.). . Apar\u0163in\u00e2nd bibliotecii Universit\u0103\u0163ii Oxford, reamenajat\u0103 de Sir Thmoas Bodley (1545-1613), diplomat \u015fi erudit englez. . Nu sunt dec\u00e2t fluturi de zarzavat! (\u00cen fr. \u00cen orig.). . Un fluture de aur \u00cen zborul lui u\u015for / Str\u0103bate \u00cenmiresmate c\u00e2mpuri (Salcia). . \u00cenghe\u0163at\u0103 \u00cen albastru, cu aripa m\u0103re\u0163ului Sylvan (\u00cen fr. \u00cen orig.). . Omlet\u0103 cu dulcea\u0163\u0103 de fragi (\u00cen fr. \u00cen orig.). . Terenuri de v\u00e2nzare (\u00cen fr. \u00cen orig.) . Arahide (\u00cen fr. \u00cen orig.) .\tCine iube\u015fte cu foc pedepse\u015fte cu foc (\u00cen fr. \u00cen orig.). . Amestec de obiecte diverse (\u00cen fr. \u00cen orig.). . Economist francez (1847-1932). \u00cen lucr\u0103rile sale de economie politic\u0103 este adeptul principiului corporatist. (n.r.) . \u201eBoala \u015fi suferin\u0163a aureliene\u201c. Aluzie la ambi\u0163ia \u00cemp\u0103ratului roman Aurelian (270-275) care s-a proclamat dominus \u015fi deus. . \u201eAtaca\u0163i! \u00cempinge\u0163i!\u201c (\u00cen fr. \u00cen orig.) . Aluzie la momentul arest\u0103rii regelui Ludovic XVII, la 22 iunie 1791, \u00cen Varennes-en-Argoune, pe c\u00e2nd \u00ce\u015fi pl\u0103nuia fuga \u00cen str\u0103in\u0103tate. (n.r.) . Moment culminant al R\u0103zboiului Ruso-Japonez (1904-1905), c\u00e2nd flota rus\u0103 a fost spulberat\u0103 \u00cen apele arhipelagului Tsuchima, de japonezii comanda\u0163i de amiralul Togo. (n.r.) .\tProfesor de scrim\u0103 (\u00cen fr. \u00cen orig.). .\tBiciul (\u00cen rus\u0103 \u00cen orig.). . Afurisi\u0163i. . Gr\u0103din\u0103 suspendat\u0103 (\u00cen spaniol\u0103 \u00cen orig.). . Moschee (\u00cen spaniol\u0103 \u00cen orig.). . A murit Tolstoi (\u00cen fr. \u00cen orig.) . Una din primele limbi auxiliare interna\u0163ionale, construit\u0103 artificial (cu elemente mai ales proprii germanei \u015fi englezei) creat\u0103 \u00cen 1879 de pastorul german Johann Schleyer. . Amor nebun (\u00cen fr. \u00cen orig.) . Languros \u015fi vis\u0103tor (\u00cen fr. \u00cen orig.) . Muntele \u015fi falnicul stejar (\u00cen fr. \u00cen orig.). . Ora\u015f \u00cen Turcia. . Joc englezesc cu mingea. . Aluzie la primii cinci ani, considera\u0163i buni, ai domniei lui Nero (\u00cemp\u0103rat roman 54-68). . Terenuri din spatele Colegiilor de la Cambridge, situate de-a lungul r\u00e2ului Cam, vestite pentru frumuse\u0163ea lor. . Pu\u0163in retu\u015fat\u0103 (\u00cen germ. \u00cen orig.). . Aluzie la Freud. .\tSquares (\u00cen engl. \u00cen orig.). *\t\u00cen alc\u0103tuirea Indexului s-a \u0163inut cont de indexul, riguros selectiv \u015fi al edi\u0163iei princeps care imprim\u0103 memoriilor lui Vladimir Nabokov semnifica\u0163ia unui Binlungsroman. De aici aparentul amalgam de nume proprii (dar \u015fi de pseudonume marcate cu ghilimele, un stufos arbore genealogic etc.), denumiri geografice, titluri de c\u0103r\u0163i \u015fi de reviste, \u00cenclina\u0163ii, pasiuni, obiceiuri. Pu\u0163inele nume ad\u0103ugate suplimentar, au fost marcate printr-o stelu\u0163\u0103. (n.r.) \nFILENAME \\p G:\\Nabokov__Vorbeste__memorie.doc\t PAGE 185 \n"]}