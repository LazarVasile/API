{"Chapters": ["Ultimul testament \nTat\u0103lui meu, aceast\u0103 dovad\u0103 a dragostei \u0219i admira\u021biei mele ne\u021b\u0103rmurite \nProlog Bagdad, aprilie 2003 Mul\u021bimea se \u00eembulzea \u0219i mai tare acum, de parc\u0103 ar fi sim\u021bit miros de s\u00e2nge. Se n\u0103pustir\u0103 prin arcad\u0103 \u0219i greutatea lor ap\u0103s\u0103 u\u0219ile \u00eenalte, de fag p\u00e2n\u0103 c\u00e2nd acestea se pr\u0103bu\u0219ir\u0103. Salam \u00eenainta odat\u0103 cu ei. Nu avea de ales. F\u0103cea pur \u0219i simplu parte din monstrul \u00een mi\u0219care alc\u0103tuit din b\u0103rba\u021bi, femei \u0219i copii, unii chiar mai tineri dec\u00e2t el. Formau un animal colectiv, care scotea acum un r\u0103get n\u0103prasnic. D\u0103dur\u0103 buzna \u00een sala spa\u021bioas\u0103 de la intrare, sticla vitrinelor str\u0103lucind \u00een lumina argintie a lunii care se rev\u0103rsa prin ferestrele acoperi\u0219ului. Urm\u0103 o scurt\u0103 pauz\u0103, \u00een care monstrul parc\u0103 \u00ee\u0219i trase sufletul. Salam \u0219i prietenul s\u0103u Baghdadis contemplau priveli\u0219tea din fa\u021ba lor. Muzeul Na\u021bional de Antichit\u0103\u021bi, nu demult trezoreria lui Saddam, \u00een care abia mai \u00eenc\u0103peau nestematele Mesopotamiei, era acum larg deschis. Nu se z\u0103rea nici un gardian prin preajm\u0103. Poli\u021bia abandonase de mult posturile; iar ultimul paznic \u00ee\u0219i luase t\u0103lp\u0103\u0219i\u021ba la vederea mul\u021bimii. Scurtul moment de lini\u0219te fu spulberat de sunetul unui baros sp\u0103rg\u00e2nd sticla. La acest semn, sala fu cuprins\u0103 instantaneu de un zgomot asurzitor, fiecare pun\u00e2ndu-se pe treab\u0103 cu pistoale, topoare, cu\u021bite, b\u00e2te, chiar \u0219i bare grele, de metal, smulse din ma\u0219ini avariate \u2013 orice ar fi putut fi folosit la scoaterea pre\u021bioaselor obiecte antice din cutiile lor. Panourile de sticl\u0103 erau spulberate unul dup\u0103 altul. Statuetele de filde\u0219 se rostogoleau. Farfurii de ceramic\u0103 antice se f\u0103ceau praf la contactul cu podeaua. Sala, \u00eenv\u0103luit\u0103 de obicei \u00eentr-o lini\u0219te de muzeu, era cuprins\u0103 acum de un vacarm \u00eengrozitor: zgomotul sticlei \u0219i pietrei sparte, al focurilor de arm\u0103 atunci c\u00e2nd cei mai ner\u0103bd\u0103tori tr\u0103geau \u00een lac\u0103tele care refuzau s\u0103 cedeze r\u0103ngilor. Salam observ\u0103 doi b\u0103rba\u021bi bine \u00eembr\u0103ca\u021bi pun\u00e2ndu-se metodic pe treab\u0103 cu un echipament profesionist de t\u0103iat sticla. Podeaua se cutremura din cauza valurilor de oameni care n\u0103v\u0103leau \u00een muzeu, \u0219i, ignor\u00e2nd aceast\u0103 prim\u0103 sal\u0103 de expozi\u021bie, c\u0103utau noi trofee \u00een alte p\u0103r\u021bi. Se izbeau de cei ner\u0103bd\u0103tori s\u0103 ias\u0103, c\u0103r\u00e2ndu-\u0219i pr\u0103zile nepre\u021buite \u00een c\u0103rucioare, roabe \u0219i pe biciclete, ori chinuindu-se sub greutatea cutiilor de plastic sau de carton. Salam \u00eel recunoscu pe un prieten al tat\u0103lui s\u0103u ie\u0219ind cu pa\u0219i mari, cu fa\u021ba transpirat\u0103 \u0219i buzunarele at\u00e2rn\u00e2ndu-i. Pulsul lui Salam se accelerase. \u00cen to\u021bi cei cincisprezece ani ai lui nu mai v\u0103zuse pe nimeni care s\u0103 se comporte a\u0219a. P\u00e2n\u0103 acum c\u00e2teva zile, to\u021bi oamenii pe care \u00eei cuno\u0219tea se mi\u0219caser\u0103 \u00eencet, cu capul plecat \u0219i privirile \u00een p\u0103m\u00e2nt. \u00cen Irakul lui Saddam era prudent s\u0103 nu \u00eencalci regulile sau s\u0103 atragi aten\u021bia asupra ta. Acum, aceia\u0219i oameni \u2013 vecinii s\u0103i \u2013 erau cuprin\u0219i de dorin\u021be s\u0103lbatice, fur\u00e2nd tot ce le c\u0103dea \u00een m\u00e2n\u0103 \u0219i distrug\u00e2nd restul. Salam \u00eentinse m\u00e2na spre o vitrin\u0103 spart\u0103, \u00een care se afla un colier din chihlimbar \u0219i pietre portocalii. Dar cineva \u00eel apuc\u0103 de \u00eencheietur\u0103 \u00eenainte s\u0103-l poat\u0103 atinge: o femeie \u00eentre dou\u0103 v\u00e2rste, cu ochi sc\u00e2nteietori, oprindu-l pe Salam cu m\u00e2na st\u00e2ng\u0103 \u0219i \u00eensu\u0219indu-\u0219i colierul cu dreapta. Se retrase. Se g\u00e2ndi c\u0103 evenimentele sem\u0103nau cu o scen\u0103 din jefuirea unui ora\u0219 antic: o orgie condus\u0103 nu de poft\u0103, ci de l\u0103comie, participan\u021bi cu chipuri schimonosite de zg\u00e2rcenie, d\u00e2nd fr\u00e2u liber unei dorin\u021be care fusese \u00een\u0103bu\u0219it\u0103 vreme de decenii. Deodat\u0103 fu \u00eempins din nou \u00eenainte: sosise un nou grup de t\u00e2lhari, care se \u00eendrepta spre sc\u0103ri. Salam fu prins \u00een mul\u021bimea care cobora pe sc\u0103ri: se r\u0103sp\u00e2ndise zvonul c\u0103 angaja\u021bii muzeului ar fi ascuns cele mai valoroase lucruri \u00een camerele de depozitare. Z\u0103ri un grup de oameni \u00een jurul unei u\u0219i pe care tocmai o scoseser\u0103 din balamale. \u00cen spatele ei se afla un perete din zgur\u0103, proasp\u0103t ridicat, cimentul fiind abia \u00eent\u0103rit. Mai \u00eent\u00e2i un singur om, apoi doi \u00eencepur\u0103 s\u0103 loveasc\u0103 v\u00e2rtos c\u0103r\u0103mizile cu ciocanul; li se al\u0103turar\u0103 al\u021bii folosindu-se de r\u0103ngi sau chiar de umeri. Se \u00eentoarser\u0103 spre Salam. \u2014Vino-ncoace! \u00cei \u00eentinser\u0103 piciorul de metal al unei mese. Cur\u00e2nd, zidul \u00eencropit la repezeal\u0103 ced\u0103, un castel de nisip n\u0103ruit de valuri. Liderul grupului se strecur\u0103 prin gaur\u0103 \u0219i izbucni imediat \u00een r\u00e2s. Al\u021bii \u00eel urmar\u0103 \u00eendat\u0103. Cur\u00e2nd, Salam z\u0103ri \u0219i el sursa bunei dispozi\u021bii a celorlal\u021bi: camera era plin\u0103 de comori; sculpturi \u00een piatr\u0103 reprezent\u00e2nd prin\u021bese \u0219i regi, gravuri cu berbeci \u0219i tauri; statuete cu zei\u021be trupe\u0219e \u0219i femei nubiene; vaze, urne \u0219i cupe din ceramic\u0103. Mai erau \u00eenc\u0103l\u021b\u0103ri din aram\u0103, buc\u0103\u021bi de tapiserie \u0219i, pe perete, o friz\u0103 cu solda\u021bi lupt\u00e2nd \u00eentr-un r\u0103zboi de mult uitat. Salam z\u0103ri c\u00e2teva etichete ale muzeului lipite \u00eenc\u0103 pe aceste comori ascunse. Pe una scria \u2013 \u201elir\u0103 din cetatea sumerian\u0103 Ur, cu cap de taur aurit, din anul 2 400 \u00ee.e.n.\u201c. Aceasta fu cur\u00e2nd luat\u0103 pe sus. Pe alta \u2013 \u201evas votiv din calcar alb, de asemenea din Warka, din anul 3 000 \u00ee.e.n.\u201c. Salam \u00eel v\u0103zu disp\u0103r\u00e2nd \u00eentr-o geant\u0103 sport. A fost nevoie de doi oameni pentru a ridica o \u201estatuie reprezent\u00e2ndu-l pe regele Entemena din Ur, din anul 2 430 \u00ee.e.n.\u201c \u0219i de un al treilea pentru a o ghida prin proasp\u0103t deschisa gaur\u0103 din zid. Salam \u00ee\u0219i aminti ce \u00eenv\u0103\u021base la \u0219coal\u0103: c\u0103 muzeul din Bagdad con\u021bine comori vechi de cinci mii de ani. \u201e\u00cen\u0103untrul acelui muzeu nu se g\u0103se\u0219te doar istoria Irakului\u201c, proclamase profesorul s\u0103u, \u201eci istoria \u00eentregii omeniri\u201c. Acum nu p\u0103rea cu mult mai impozant dec\u00e2t o pia\u021b\u0103 unde cump\u0103r\u0103torii se p\u0103ruiau pentru zarzavaturi. Doar c\u0103 acestea nu erau ro\u0219ii strivite sau ardei \u00eennegri\u021bi, ci opere de art\u0103 \u0219i unelte care supravie\u021buiser\u0103 de la \u00eenceputurile civiliza\u021biei. Salam auzi voci furioase: doi \u0219efi de band\u0103 se certau. Unul \u00eel p\u0103lmui pe cel\u0103lalt, a\u0219a c\u0103 se luar\u0103 la b\u0103taie, d\u0103r\u00e2m\u00e2nd o etajer\u0103 metalic\u0103 plin\u0103 cu vase. Cineva scoase un cu\u021bit. Altcineva \u00eel \u00eembr\u00e2nci pe Salam din spate, arunc\u00e2ndu-l \u00een \u00eenc\u0103ierare. Instinctiv, acesta se \u00eentoarse, plonj\u0103 prin gaura din zidul de zgur\u0103 \u0219i fugi. Se n\u0103pusti \u00een jos pe sc\u0103ri, auzind strig\u0103te noi pe fiecare palier. Toate cele optsprezece galerii ale muzeului erau jefuite. Zgomotul \u00eel \u00eenfrico\u0219a. Salam continu\u0103 s\u0103 coboare, etaj dup\u0103 etaj, p\u00e2n\u0103 c\u00e2nd l\u0103s\u0103 \u00een urm\u0103 mul\u021bimile: nimeni nu se sinchisea s\u0103 vin\u0103 p\u00e2n\u0103 aici c\u00e2nd erau at\u00e2tea de cules sus. Era departe de ei \u0219i \u00een siguran\u021b\u0103 aici. Salam \u00eempinse o u\u0219\u0103, care se deschise u\u0219or. Prin \u00eentuneric, v\u0103zu c\u00e2teva cutii de acte r\u0103sturnate, con\u021binutul lor z\u0103c\u00e2nd acum pe podea. Cine f\u0103cuse asta avusese dreptate s\u0103 nu z\u0103boveasc\u0103: era doar un birou. Observ\u0103 c\u00e2teva fire t\u0103iate at\u00e2rn\u00e2nd precum r\u0103d\u0103cinile unui copac pr\u0103bu\u0219it: cineva furase telefoanele \u0219i faxul \u0219i l\u0103sase restul. Poate c\u0103 le-a sc\u0103pat ceva, se g\u00e2ndi Salam. Trase de sertarele biroului, sper\u00e2nd s\u0103 g\u0103seasc\u0103 un stilou din aur sau chiar o cas\u0103 de bani. Dar nu g\u0103si dec\u00e2t ni\u0219te coli vechi de h\u00e2rtie. Dedesubt se afla un sertar mai mare; o s\u0103-l deschid\u0103 \u0219i pe \u0103sta \u0219i o s\u0103 plece. \u00cencuiat. Se \u00eendrept\u0103 spre u\u0219\u0103, dar se impiedic\u0103 de o denivelare de l\u00e2ng\u0103 birou. Privi \u00een jos \u0219i v\u0103zu un bloc de piatr\u0103 cubic\u0103 ie\u0219it. Ghinionul lui: toate celelalte erau la locul lor, perfect plate. F\u0103r\u0103 s\u0103 stea pe g\u00e2nduri, Salam \u00ee\u0219i v\u00e2r\u00ee degetele \u00een spa\u021biul dintre pietre \u0219i o trase afar\u0103 pe cea desprins\u0103. Fiind prea \u00eentuneric ca s\u0103 poat\u0103 vedea, pip\u0103i p\u0103m\u00e2ntul de dedesubt \u2013 \u00eens\u0103 m\u00e2na i se afund\u0103 \u00eentr-o gaur\u0103 \u00eengust\u0103, dar ad\u00e2nc\u0103. Acum sim\u021bi ceva dur; rece la atingere. Era o cutie de o\u021bel. \u00cen sf\u00e2r\u0219it: bani! Trebui s\u0103 se culce la p\u0103m\u00e2nt, cu obrazul lipit de piatr\u0103, ca s\u0103 poat\u0103 p\u0103trunde destul de ad\u00e2nc. Degetele se chinuiau s\u0103-\u0219i apuce prada. Cutia era greu de ridicat, dar, \u00een cele din urm\u0103, o trase afar\u0103. Era \u00eencuiat\u0103; \u00eens\u0103 con\u021binutul f\u0103cea prea pu\u021bin zgomot ca s\u0103 fie vorba de monede \u0219i era prea u\u0219or ca s\u0103 fie vorba de bancnote. Se ridic\u0103 \u0219i scrut\u0103 \u00eentunericul p\u00e2n\u0103 g\u0103si pe birou ceva ce presupuse a fi un cutter pentru scrisori. \u00cel strecur\u0103 pe sub tabla sub\u021bire a capacului, ap\u0103s\u00e2nd lama pentru a ridica metalul. F\u0103cu asta pe o latur\u0103 \u00eentreag\u0103, deschiz\u00e2nd cutia ca pe o conserv\u0103 de fasole. \u00cendoind-o \u00eentr-o parte, putea face obiectul din\u0103untru s\u0103 alunece afar\u0103. Inima \u00eei b\u0103tea cu putere. \u00cen momentul \u00een care d\u0103du cu ochii de el, fu dezam\u0103git. Era o t\u0103bli\u021b\u0103 de lut, pe care erau gravate ni\u0219te m\u00e2zg\u0103leli haotice, ca at\u00e2tea altele pe care le v\u0103zuse \u00een acea sear\u0103, multe din ele zdrobite de p\u0103m\u00e2nt. Salam era pe punctul de-a o arunca, dar ezit\u0103. Dac\u0103 un tip de la muzeu se chinuise at\u00e2ta s\u0103 ascund\u0103 bucata asta de lut, poate valora ceva. Salam urc\u0103 \u00een goan\u0103 sc\u0103rile p\u00e2n\u0103 c\u00e2nd z\u0103ri lumina lunii. Ajunsese \u00een partea din spate a muzeului, unde putea s\u0103 vad\u0103 o nou\u0103 ceat\u0103 de t\u00e2lhari care intra cu for\u021ba. A\u0219tept\u0103 s\u0103 se fac\u0103 o sp\u0103rtur\u0103 \u00een r\u00e2nd \u0219i ie\u0219i pe u\u0219ile d\u0103r\u00e2mate. N\u0103pustindu-se afar\u0103, se cufund\u0103 \u00een noaptea Bagdadului, purt\u00e2nd cu el o comoar\u0103 a c\u0103rei adev\u0103rat\u0103 valoare n-o va cunoa\u0219te niciodat\u0103. \n", " Tel Aviv. S\u00e2mb\u0103t\u0103 noaptea. C\u00e2\u021biva ani mai t\u00e2rziu. Mul\u021bimea obi\u0219nuit\u0103 era acolo. Extremi\u0219tii de st\u00e2nga, b\u0103rba\u021bii cu p\u0103rul lung dup\u0103 o c\u0103l\u0103torie de un an prin India, fetele cu cercel cu diamant \u00een nas, cei care se str\u00e2ngeau de fiecare dat\u0103 la aceste \u00eent\u00e2lniri de s\u00e2mb\u0103t\u0103 seara. C\u00e2ntau melodiile bine cunoscute \u2013 Shir l\u2019shalom, C\u00e2ntecul p\u0103cii \u2013 \u0219i purtau obiectele speran\u021bei: lum\u00e2n\u0103ri a\u0219ezate \u00een c\u0103u\u0219ul palmelor sau chiar portrete ale acelui b\u0103rbat, Itzhak Rabin, eroul asasinat care a dat numele acestui loc sf\u00e2nt. Formau un cerc \u00een Pia\u021ba Rabin, fie \u00eenm\u00e2n\u00e2nd foi volante \u0219i ab\u021bibilduri, fie zdr\u0103ng\u0103nind u\u0219or din chit\u0103ri, l\u0103s\u00e2nd c\u00e2ntecele s\u0103 pluteasc\u0103 \u00een aerul cald al nop\u021bii mediteraneene. \u00cen afara cercului se aflau fe\u021be noi, mai pu\u021bin cunoscute. Pentru veteranii acestor mar\u0219uri ale p\u0103cii, cel mai surprinz\u0103tor lucru era s\u0103 vad\u0103 grupurile lui Mizrahim, evrei nord-africani din clasa muncitoare, veni\u021bi aici din cele mai s\u0103race ora\u0219e ale Israelului. De mult\u0103 vreme sunt unii dintre cei mai ferven\u021bi sus\u021bin\u0103tori ai Israelului: \u201e\u00cei cunoa\u0219tem pe arabi\u201c, spuneau ei referindu-se la r\u0103d\u0103cinile lor marocane, tunisiene sau irakiene. \u201e\u0218tim cum sunt cu adev\u0103rat.\u201c Duri \u0219i permanent pruden\u021bi cu vecinii palestinieni, majoritatea i-au luat \u00een der\u00e2dere mult timp pe oamenii de st\u00e2nga, care luau parte la astfel de manifest\u0103ri. Totu\u0219i, iat\u0103-i acum aici. Camerele de luat vederi \u2013 ale Televiziunii Israeliene, ale posturilor BBC, CNN \u0219i ale tuturor celorlalte re\u021bele interna\u021bionale importante \u2013 \u00ee\u0219i plimbau obiectivele peste mul\u021bime, oprindu-se asupra figurilor celor mai surprinz\u0103toare. Pancarte \u00een rus\u0103, \u00een\u0103l\u021bate de imigran\u021bi din vechea Uniune Sovietic\u0103 \u2013 o alt\u0103 component\u0103 tradi\u021bional\u0103 a manifesta\u021biei. Un cameraman al NBC filmase un cadru care \u00eel f\u0103cu pe \u0219eful lui s\u0103 g\u00e2ngureasc\u0103 de emo\u021bie: un b\u0103rbat purt\u00e2nd o kippa, c\u0103ciuli\u021ba mulat\u0103, purtat\u0103 de evreii religio\u0219i, l\u00e2ng\u0103 o negres\u0103 etiopianc\u0103, chipurile lor fiind sc\u0103ldate \u00een lumina lum\u00e2n\u0103rii pe care o \u021binea femeia. La c\u00e2teva r\u00e2nduri \u00een spatele lor, neobservat de camer\u0103, se afla un b\u0103rbat mai \u00een v\u00e2rst\u0103: grav, cu o figur\u0103 \u00eencordat\u0103 de at\u00e2ta hot\u0103r\u00e2re. Verific\u0103 interiorul jachetei: \u00eenc\u0103 mai era acolo. Pe platforma construit\u0103 temporar \u00een acest scop se afla un \u0219ir de reporteri care descriau scena telespectatorilor din \u00eentreaga lume. Un corespondent american era mai zgomotos dec\u00e2t ceilal\u021bi. \n\n\u00censo\u021bi\u021bi-ne la Tel Aviv pentru ceea ce se anun\u021b\u0103 a fi o noapte istoric\u0103 at\u00e2t pentru israelieni, c\u00e2t \u0219i pentru palestinieni. \u00cen doar c\u00e2teva zile, conduc\u0103torii celor dou\u0103 state se vor \u00eent\u00e2lni la Washington \u2013 pe peluza Casei Albe \u2013 pentru a semna un acord prin care, \u00een sf\u00e2r\u0219it, se va pune punct unor conflicte ce dureaz\u0103 de mai bine de un deceniu. Cele dou\u0103 tabere negociaz\u0103 chiar \u00een momentul de fa\u021b\u0103, \u00eentr-o \u0219edin\u021b\u0103 cu u\u0219ile \u00eenchise, la Ierusalim, la mai pu\u021bin de o or\u0103 de aici. Se \u00eencearc\u0103 punerea bazelor unui tratat de pace. Iar locul de desf\u0103\u0219urare al acestor tratative, Katie, nu putea avea o \u00eenc\u0103rc\u0103tur\u0103 simbolic\u0103 mai mare de-at\u00e2t. E vorba despre cl\u0103direa guvernului, fostul sediu al administra\u021biei britanice de aici, care, \u00een plus, se afl\u0103 la grani\u021ba ce separ\u0103 Ierusalimul de Est, preponderent arab, de Vestul predominant evreiesc al ora\u0219ului. Dar \u00een aceast\u0103 sear\u0103, ac\u021biunea s-a mutat aici, la Tel Aviv. Premierul Israelului a convocat aceast\u0103 adunare pentru a spune \u201eKen l\u2019Shalom\u201c sau \u201eDa p\u0103cii\u201c \u2013 o mi\u0219care politic\u0103 menit\u0103 s\u0103 arate lumii \u0219i scepticilor din r\u00e2ndul israelienilor c\u0103 dispune de sus\u021binerea necesar\u0103 pentru semnarea unui acord cu inamicul istoric al Israelului. Totu\u0219i exist\u0103 oponen\u021bi foarte activi care sus\u021bin c\u0103 nu are dreptul s\u0103 fac\u0103 de fapt compromisurile despre care se zvone\u0219te c\u0103 ar fi cuprinse \u00een tratat \u2013 c\u0103 nu are dreptul s\u0103 \u00eenapoieze teritoriul de pe Malul de Vest, nu are dreptul s\u0103 distrug\u0103 a\u0219ez\u0103mintele evreie\u0219ti din zonele ocupate \u0219i, mai presus de toate, nu are dreptul s\u0103 \u00eempart\u0103 Ierusalimul \u00een dou\u0103. Acesta e cel mai mare impediment. Katie, Israelul a insistat p\u00e2n\u0103 acum ca Ierusalimul s\u0103 r\u0103m\u00e2n\u0103 capitala sa, un singur ora\u0219 pentru eternitate. Pentru adversarii prim-ministrului, aceasta este o lege sf\u00e2nt\u0103, iar el e pe cale s\u0103 o \u00eencalce. Stai pu\u021bin, cred c\u0103 liderul israelian tocmai a ajuns... \n\nUn flux de energie str\u0103b\u0103tu mul\u021bimea, mii de oameni \u00eentorc\u00e2ndu-se spre scen\u0103. Cel care se apleca spre microfon era vicepremierul, care fu \u00eent\u00e2mpinat cu un ropot politicos de aplauze. De\u0219i \u00een mod oficial era coleg de partid cu prim-ministrul, mul\u021bimea \u0219tia totu\u0219i c\u0103 fusese mult timp cel mai \u00eenver\u0219unat du\u0219man al s\u0103u. Vorbea prea mult, fiind aclamat doar c\u00e2nd pronun\u021ba cuvintele \u201e\u00cen concluzie...\u201c. \u00cen cele din urm\u0103, \u00eel prezent\u0103 pe premier, peror\u00e2nd pe marginea realiz\u0103rilor lui, salut\u00e2ndu-l ca pe un om al p\u0103cii, apoi ridic\u00e2nd bra\u021bul drept, pentru a semnala intrarea lui \u00een scen\u0103. Iar c\u00e2nd acesta ap\u0103ru, marea mas\u0103 de oameni explod\u0103. Aproape trei sute de mii de oameni \u00ee\u0219i unir\u0103 for\u021bele, aplaud\u00e2nd, b\u0103t\u00e2nd din picioare \u0219i aclam\u00e2nd. Nu-\u0219i exprimau dragostea pentru el, ci pentru ceea ce urma s\u0103 fac\u0103 \u2013 ceea ce, toat\u0103 lumea era de acord \u00een privin\u021ba acestui lucru, doar el putea s\u0103 fac\u0103. Nimeni altcineva nu avea credibilitatea s\u0103 fac\u0103 sacrificiile necesare. \u00cen doar c\u00e2teva zile, sperau ei, va pune cap\u0103t unui conflict care marcase via\u021ba tuturor. Avea aproape \u0219aptezeci de ani, era eroul a patru r\u0103zboaie israeliene. Dac\u0103 le-ar fi purtat, pieptul i-ar fi fost tras \u00een jos de greutatea medaliilor. \u00cen schimb, singurul semn al serviciului militar \u00eendeplinit era \u0219chiop\u0103tatul pronun\u021bat al piciorului drept. Era \u00een politic\u0103 de aproape dou\u0103zeci de ani, dar g\u00e2ndea \u0219i acum ca un soldat. Presa \u00eel descrisese mereu ca pe un \u0219oim, \u00eentotdeauna sceptic la intrigile pacifi\u0219tilor. Dar lucrurile st\u0103teau altfel acum, \u00ee\u0219i spunea. Era o \u0219ans\u0103. \u2014Ne-am s\u0103turat, \u00eencepu, \u00eentrerup\u00e2nd strig\u0103tele mul\u021bimii. Ne-am s\u0103turat s\u0103 lupt\u0103m \u00een fiecare zi, ne-am s\u0103turat s\u0103 purt\u0103m uniforme de solda\u021bi, ne-am s\u0103turat s\u0103 ne trimitem copiii, b\u0103ie\u021bi \u0219i fete, s\u0103 poarte arme \u0219i s\u0103 conduc\u0103 tancuri c\u00e2nd abia au ie\u0219it de pe b\u0103ncile \u0219colii. Lupt\u0103m, lupt\u0103m \u0219i iar lupt\u0103m, dar ne-am s\u0103turat. Ne-am s\u0103turat s\u0103 conducem un popor care n-a vrut niciodat\u0103 s\u0103 fie condus de noi. \u00cen acest timp, omul care nu z\u00e2mbea \u00eenainta prin mul\u021bime, respir\u00e2nd ad\u00e2nc. \u201eSlicha\u201c, spunea iar \u0219i iar, de fiecare dat\u0103 \u00eendep\u0103rt\u00e2nd ferm din cale un um\u0103r sau un bra\u021b. \u201eScuza\u021bi-m\u0103.\u201c P\u0103rul s\u0103u era gri-argintiu, pieptul \u00eei era dezgolit; nu era mai t\u00e2n\u0103r dec\u00e2t prim-ministrul. Aceast\u0103 \u00eenaintare anevoioas\u0103 prin mul\u021bime \u00eel epuiza, gulerul c\u0103m\u0103\u0219ii i se umezea de transpira\u021bie. Ar\u0103ta de parc\u0103 ar fi \u00eencercat s\u0103 prind\u0103 trenul. Acum se apropia de r\u00e2ndurile din fa\u021b\u0103 \u0219i \u00eenc\u0103 avansa. Gardianul \u00een haine civile din r\u00e2ndul al treilea fu primul care \u00eel observ\u0103, \u0219optind imediat un mesaj \u00een microfonul din m\u00e2nec\u0103. Asta \u00eei f\u0103cu s\u0103 intre \u00een alert\u0103 pe cei din deta\u0219amentul de securitate care \u00eemprejmuia scena \u0219i s\u0103 \u00eenceap\u0103 s\u0103 examineze figurile din apropiere. Nu le-a fost greu s\u0103-l localizeze. Nu \u00eencerca deloc s\u0103 fie subtil. Ofi\u021berul \u00een civil era deja la c\u00e2\u021biva metri de el. \u2014 Adoni, adoni, strig\u0103. Domnule, domnule. Apoi \u00eel recunoscu. \u2014Domnule Guttman, v\u0103 rog. Atunci unii oameni din mul\u021bime se \u00eentoarser\u0103. \u0218i ei \u00eel recunoscur\u0103. Profesorul Shimon Guttman, erudit \u0219i vizionar \u2013 sau palvaragiu \u0219i agitator al mul\u021bimilor de dreapta \u2013, asta \u00een func\u021bie de punctul de vedere; nelipsit de la talk-show-rile de la radio \u0219i televiziune. Devenise cunoscut cu c\u00e2teva veri \u00een urm\u0103, c\u00e2nd Israelul se retr\u0103sese din Gaza: se instalase pe acoperi\u0219ul unei cl\u0103diri evreie\u0219ti, protest\u00e2nd \u00eempotriva crimei s\u0103v\u00e2r\u0219ite de solda\u021bii israelieni prin returnarea de p\u0103m\u00e2nturi \u201eterori\u0219tilor, ho\u021bilor \u0219i asasinilor arabi\u201c. Continu\u0103 s\u0103 \u00eenainteze, strecur\u00e2ndu-se pe l\u00e2ng\u0103 o femeie cu un copil pe umeri. \u2014Domnule, opri\u021bi-v\u0103! strig\u0103 gardianul. Guttman nu-l lu\u0103 \u00een seam\u0103. Acum agentul de paz\u0103 \u00eencepu s\u0103-\u0219i fac\u0103 \u0219i el loc prin mul\u021bime, risipind un mic grup de adolescen\u021bi. Vru s\u0103 scoat\u0103 arma, dar se r\u0103zg\u00e2ndi: ar fi st\u00e2rnit panic\u0103. Mai strig\u0103 o dat\u0103, dar vocea \u00eei fu imediat acoperit\u0103 de aplauze sus\u021binute. \u2014Nu-i iubim pe palestinieni \u0219i nici ei nu ne iubesc pe noi, afirma premierul. Nu-i vom iubi niciodat\u0103 \u0219i nici ei pe noi... Agentul se afla tot la trei r\u00e2nduri de Guttman, care se \u00eendrepta acum spre podium. Era chiar \u00een spatele lui. Dac\u0103 s-ar fi \u00eentins pu\u021bin mai mult, l-ar fi putut \u00eenh\u0103\u021ba. Dar oamenii erau mai \u00eenghesui\u021bi \u00een zona aceea \u0219i era mai greu s\u0103-\u021bi faci loc. Agentul se ridic\u0103 pe v\u00e2rfuri \u0219i se aplec\u0103, ating\u00e2ndu-i u\u0219or um\u0103rul. \u00cen momentul acela Guttman se afla la o distan\u021b\u0103 care i-ar fi permis s\u0103 fie auzit de pe scen\u0103 dac\u0103 ar fi \u021bipat. \u00cel privi pe prim-ministru, care ajunsese acum la punctul culminant al discursului s\u0103u. \u2014Kobi! strig\u0103, folosind o porecl\u0103 de mult uitat\u0103. Kobi! Ochii \u00eei erau bulbuca\u021bi \u0219i fa\u021ba \u00eei \u0219iroia de transpira\u021bie. Agen\u021bi de securitate din toate p\u0103r\u021bile \u00eenchideau acum cercul, doi de fiecare parte, \u00eempreun\u0103 cu cel care se apropia din spate. Erau gata s\u0103 se n\u0103pusteasc\u0103 asupra lui, dup\u0103 cum fuseser\u0103 antrena\u021bi, c\u00e2nd un al \u0219aselea agent, aflat \u00een dreapta scenei, surprinse o mi\u0219care brusc\u0103. Guttman, \u00eenc\u0103 holb\u00e2ndu-se maniacal la prim-ministru, c\u0103uta ceva \u00een jachet\u0103. Primul foc de arm\u0103 fu tras direct \u00een cap, a\u0219a cum exersaser\u0103 de sute de ori. Trebuia tras \u00een cap pentru a asigura paralizia instantanee. F\u0103r\u0103 reflexe musculare care s\u0103 declan\u0219eze vreo bomb\u0103 sinuciga\u0219\u0103, f\u0103r\u0103 secundele finale de via\u021b\u0103 \u00een care suspectul ar putea ap\u0103sa pe tr\u0103gaci. Bodyguarzii v\u0103zut\u0103 \u021beasta c\u0103runt\u0103 a lui Shimon Guttman cr\u0103p\u00e2ndu-se ca un pepene, creierii \u0219i s\u00e2ngele \u00eempro\u0219c\u00e2nd lumea din jur. \u00cen c\u00e2teva secunde, premierul fu expediat de pe scen\u0103, \u00eenconjurat de oameni de paz\u0103 care-l \u00eempingeau spre o ma\u0219in\u0103. Mul\u021bimea, care cu jum\u0103tate de minut \u00eenainte aplauda \u0219i aclama, era acum zguduit\u0103 de panic\u0103. Se auzeau \u021bipetele celor din fa\u021b\u0103, care \u00eencercau s\u0103 fug\u0103 de priveli\u0219tea teribil\u0103 a cadavrului. Poli\u021bi\u0219tii formaser\u0103 un cordon de bra\u021be \u00een jurul mortului, dar presiunea mul\u021bimii era aproape imposibil de st\u0103vilit. Oamenii \u021bipau \u0219i alergau \u00een dezordine, \u00eencerc\u00e2nd dispera\u021bi s\u0103 scape. Doi ofi\u021beri militari superiori din deta\u0219amentul premierului se \u00eempingeau \u00een direc\u021bia opus\u0103, hot\u0103r\u00e2\u021bi s\u0103 treac\u0103 prin cordonul spontan \u0219i s\u0103 ajung\u0103 la autorul tentativei de asasinat. Unul din ei flutur\u0103 o legitima\u021bie \u00een fa\u021ba unui poli\u021bist \u0219i se strecur\u0103 cumva, pe sub bra\u021bul acestuia, \u00een micul cerc uman din jurul cadavrului. R\u0103m\u0103sese prea pu\u021bin din capul mortului pentru a mai putea distinge ceva, dar restul era aproape intact. C\u0103zuse cu fa\u021ba la p\u0103m\u00e2nt \u0219i acum ofi\u021berul \u00eentoarse trupul ne\u00eensufle\u021bit. Se f\u0103cu alb ca varul. \u0218i asta nu din cauza oaselor zdrobite sau a orbitelor goale; mai v\u0103zuse a\u0219a ceva \u00eenainte. Ci a m\u00e2inilor b\u0103rbatului sau, mai degrab\u0103, a m\u00e2inii lui drepte. \u00cenc\u0103 \u00eencle\u0219tat\u0103, cu degetele \u00een\u021bepenite nu pe o arm\u0103 \u2013 ci pe o bucat\u0103 de h\u00e2rtie, acum \u00eembibat\u0103 de s\u00e2nge. Omul acesta nu \u00eencercase s\u0103 scoat\u0103 un revolver, ci o ciorn\u0103. Shimon Guttman nu voise s\u0103-l omoare pe prim-ministru. Ci doar s\u0103-i spun\u0103 ceva. \n", " Washington, duminic\u0103, 9.00 a.m. \u2014E o zi mare azi, drag\u0103. \u2014Ce? \u2014Hai, iubito, e timpul s\u0103 te treze\u0219ti. \u2014Nnuu. \u2014OK. Un, doi, trei. \u0218i-am tras plapuma... \u2014Hei! Maggie Costello se ridic\u0103 \u00een capul oaselor, apuc\u0103 plapuma \u0219i o puse din nou pe ea, asigur\u00e2ndu-se c\u0103 de data asta \u00ee\u0219i acoper\u0103 \u0219i capul, \u0219i corpul. Ura dimine\u021bile \u0219i considera l\u00e2ncezeala de duminic\u0103 un drept garantat de constitu\u021bie. Nu \u0219i Edward. Probabil c\u0103 era deja treaz de dou\u0103 ore. Nu era a\u0219a c\u00e2nd s-au cunoscut: pe c\u00e2nd se aflau \u00een Africa, \u00een Congo, pierdea nop\u021bile ca \u0219i ea. Dar odat\u0103 ajun\u0219i aici, s-a adaptat destul de repede. Acum era Omul Washingtonului, care iese din cas\u0103 imediat dup\u0103 ora \u0219ase. Deschiz\u00e2nd pe jum\u0103tate un ochi aproape lipit de pern\u0103, Maggie v\u0103zu c\u0103 era \u00een pantaloni scur\u021bi \u0219i maiou de alergat, ambele \u00eembibate de transpira\u021bie. Ea dormea \u00eenc\u0103, \u00een timp ce el \u00ee\u0219i f\u0103cuse deja tura de alergare \u00een parcul Rock Creek. \u2014Haide! strig\u0103 el din baie. Mi-am l\u0103sat liber\u0103 ziua asta ca s\u0103 mobil\u0103m apartamentul. Crate \u0219i Barrel; Bed Bath & Beyond; \u0219i, la urm\u0103, Macy\u2019s. Am un \u00eentreg plan. \u2014Nu toat\u0103 ziua, murmur\u0103 Maggie, \u0219tiind c\u0103 nu putea s-o aud\u0103. Avea o programare de diminea\u021b\u0103, un interval de timp rezervat clien\u021bilor care nu puteau ajunge \u00een timpul s\u0103pt\u0103m\u00e2nii. \u2014De fapt, nu toat\u0103 ziua! strig\u0103 Edward reu\u0219ind s\u0103 acopere zgomotul du\u0219ului. Mai \u00eent\u00e2i ai programarea de diminea\u021b\u0103. \u00ce\u021bi aminte\u0219ti? Maggie se pref\u0103cu c\u0103 nu aude \u0219i, \u00eenc\u0103 la orizontal\u0103, se \u00eentinse dup\u0103 telecomand\u0103. Dac\u0103 tot s-a sculat la ora asta \u00eengrozitoare, m\u0103car s\u0103-i ias\u0103 ceva din asta. Talkshow-urile de duminic\u0103. C\u00e2nd schimb\u0103 pe ABC, se prezenta deja rezumatul \u0219tirilor. \n\nNervii sunt \u00eencorda\u021bi la maximum \u00een aceast\u0103 diminea\u021b\u0103 la Ierusalim, dup\u0103 violen\u021bele de la mar\u0219ul p\u0103cii de asear\u0103, unde se pare c\u0103 prim-ministrul Israelului a fost \u021binta unei tentative e\u0219uate de asasinat. Grijile legate de impactul evenimentelor recente asupra tratativelor de pace din Orientul Mijlociu, despre care s-a sperat c\u0103 vor fi finalizate nu mai t\u00e2rziu de... \n\u2014Drag\u0103, serios. Vor fi aici \u00een dou\u0103zeci de minute. Se \u00eentinse dup\u0103 telecomand\u0103 \u0219i d\u0103du volumul mai tare. Emisiunea f\u0103cea un du-te-vino \u00eentre interven\u021biile coresponden\u021bilor din Ierusalim \u0219i ale celor de la Casa Alb\u0103, care explicau c\u0103 administra\u021bia american\u0103 f\u0103cea demersuri ca ambele tabere s\u0103-\u0219i p\u0103streze calmul \u0219i s\u0103 continue tratativele. \u201eCe co\u0219mar\u201c, \u00ee\u0219i zise Maggie. Un eveniment exterior, petrecut \u00een ultima clip\u0103, amenin\u021b\u00e2nd s\u0103 n\u0103ruie \u00eencrederea reciproc\u0103 \u0219i s\u0103 curme progresele realizate cu mult\u0103 abnega\u021bie. Se g\u00e2ndi la moderatorii care i-au adus pe israelieni \u0219i pe palestinieni \u00een acest punct. Nu la politicienii de prim rang, secretarii de stat sau mini\u0219trii care au intrat \u00een scen\u0103 \u00een ultima clip\u0103, ci la negociatorii din umbr\u0103, cei care duc greul de luni sau chiar de ani de zile. Se g\u00e2ndi la frustrarea \u0219i la nelini\u0219tea lor. \u201eBie\u021bii nenoroci\u021bi.\u201c E aproape 9 \u0219i 15 minute pe Coasta de Est... \u2014Hei, m\u0103 uitam la asta! \u2014Nu ai timp. Ca \u0219i cum ar fi vrut s\u0103-\u0219i \u00eent\u0103reasc\u0103 afirma\u021bia, Edward se \u0219tergea \u00een fa\u021ba televizorului, nel\u0103s\u00e2nd-o s\u0103 vad\u0103 ecranul gol. \u2014Cum de e\u0219ti deodat\u0103 at\u00e2t de preocupat de programul meu? Se opri din \u0219ters \u0219i o privi pe Maggie. \u2014Pentru c\u0103 \u00eemi pas\u0103 de tine, drag\u0103, \u0219i nu vreau s\u0103 \u00eencepi ziua cu st\u00e2ngul. Dac\u0103 \u00eencepi t\u00e2rziu, termini t\u00e2rziu. Ar trebui s\u0103-mi mul\u021bume\u0219ti. \u2014Bine, zise Maggie, ridic\u00e2ndu-se \u00een sf\u00e2r\u0219it. Mul\u021bumesc. \u2014\u0218i, \u00een plus, nu mai trebuie s\u0103 urm\u0103re\u0219ti lucrurile astea. Nu mai sunt treaba ta, nu-i a\u0219a? \u00cel privi, era at\u00e2t de diferit acum de b\u0103rbatul \u00een pantaloni de doc \u0219i c\u0103ma\u0219\u0103 polo rufoas\u0103 pe care \u00eel cunoscuse acum trei ani. Ar\u0103ta \u00eenc\u0103 bine, avea tr\u0103s\u0103turi ferme \u0219i puternice. Dar, cum ar fi spus pe vremea c\u00e2nd f\u0103cea \u0219coala la Dublin, \u201ese \u0219lefuise\u201d de c\u00e2nd se mutaser\u0103 la Washington. Acum, func\u021bionar la Departamentul Comer\u021bului, ocup\u00e2ndu-se de comer\u021bul exterior, era \u00eentotdeauna proasp\u0103t ras, cu c\u0103m\u0103\u0219ile Brooks Brothers c\u0103lcate la dung\u0103. Avea pantofii lustrui\u021bi. Era un produs al DC-ului, nu foarte diferit de to\u021bi ceilal\u021bi b\u0103rba\u021bi albi lipsi\u021bi de orice savoare, pe care \u00eei \u00eent\u00e2lneau la mesele organizate \u00een suburbii sau la petrecerile la care mergeau de c\u00e2nd ajunsese printre oficialit\u0103\u021bile Washingtonului. Acum, doar ea mai \u0219tia c\u0103 undeva \u00een spatele \u00eenf\u0103\u021bi\u0219\u0103rii impecabile se ascundea voluntarul neras \u0219i neglijent, care distribuia m\u00e2ncare pentru o organiza\u021bie de caritate, de care se \u00eendr\u0103gostise. Nu au fost de la \u00eenceput \u00eempreun\u0103. El a fost transferat \u00een America de Sud imediat ce s-au cunoscut. P\u00e2n\u0103 s\u0103 se \u00eentoarc\u0103 el \u00een Africa, ea s-a mutat \u00een Balcani. Situa\u021bia celor ca ei era dictat\u0103 de hazardul ocupa\u021biei. Nu r\u0103m\u0103sese dec\u00e2t o vag\u0103 speran\u021b\u0103, un \u201epoate vreodat\u0103!\u201c, p\u00e2n\u0103 s-au \u00eent\u00e2lnit din nou, acum mai bine de un an, \u00een Africa. Ea era \u00een c\u0103dere liber\u0103 dup\u0103 episodul despre care acum aproape c\u0103 nu vorbeau deloc \u2013 iar el a prins-o. Pentru asta \u00eei va fi \u00eentotdeauna recunosc\u0103toare. Se \u00eendrept\u0103 \u00eempleticindu-se spre du\u0219 \u0219i, \u00een momentul \u00een care sun\u0103 interfonul, \u00eenc\u0103 se mai usca: clien\u021bii, jos, la intrarea \u00een bloc. Le deschise. Lu\u00e2nd \u00een calcul timpul pe care \u00eel vor petrece \u00een lift, mai avea cam un minut s\u0103 se \u00eembrace. \u00ce\u0219i prinse repede p\u0103rul \u00een coad\u0103 \u0219i se \u00eentinse dup\u0103 un maiou gri, larg, care-i ajungea sub talie, peste blugi. Deschise cu o mi\u0219care brusc\u0103 un dulap \u0219i puse m\u00e2na pe prima pereche de pantofi cu toc jos pe care o g\u0103si. Avu timp doar s\u0103 arunce o scurt\u0103 privire \u00een oglinda de l\u00e2ng\u0103 u\u0219a de la intrare. Nici o nepotrivire prea grav\u0103; nimic observabil. Acesta era obiceiul ei de c\u00e2nd venise la Washington. \u201e\u00cembr\u0103c\u0103mintea care te face s\u0103 dispari\u201c, cum o numise, \u00eentr-una din vizitele sale, Liz, sora ei mai mic\u0103. \u2014Uit\u0103-te la tine. Haine cenu\u0219ii, negre \u0219i pulovere c\u00e2t pentru o \u00eentreag\u0103 familie. Te \u00eembraci ca o persoan\u0103 foarte gras\u0103, \u0219tii asta, Maggie? Ai o siluet\u0103 mortal\u0103 \u0219i nimeni n-o s\u0103 afle lucrul \u0103sta. E ca \u0219i cum corpul t\u0103u lucreaz\u0103 sub acoperire. Liz, bloggeri\u021b\u0103 \u0219i scriitoare \u00een devenire, r\u00e2se cu poft\u0103 de propria ei glum\u0103. Maggie \u00eei zise s\u0103-\u0219i vad\u0103 de treab\u0103, de\u0219i \u0219tia c\u0103 Liz avea dreptate. \u2014E mai bine pentru munc\u0103, explic\u0103 ea. \u00centr-o problem\u0103 de cuplu, mediatorul trebuie s\u0103 fie un panou de sticl\u0103 prin care s\u0103 priveasc\u0103 b\u0103rbatul \u0219i femeia, astfel \u00eenc\u00e2t s\u0103 se vad\u0103 pe ei \u0219i nu pe tine. Liz nu era convins\u0103. Presupunea c\u0103 Maggie luase prostiile alea din vreo carte \u0219i avea dreptate. Nici Maggie nu l\u0103s\u0103 s\u0103 se \u00een\u021beleag\u0103 c\u0103 aceast\u0103 nou\u0103 \u00eenf\u0103\u021bi\u0219are era preferat\u0103 \u0219i de prietenul ei. Prin aluzii subtile la \u00eenceput, apoi mai deschis, Edward o \u00eendemnase s\u0103-\u0219i prind\u0103 p\u0103rul la spate sau s\u0103 renun\u021be la tricourile mulate, pantalonii str\u00e2m\u021bi sau fustele p\u00e2n\u0103 la genunchi care alc\u0103tuiser\u0103 garderoba ei de ora\u0219 de p\u00e2n\u0103 atunci. Avea un argument pentru fiecare element \u00een parte: \u201ePur \u0219i simplu te prinde mai bine culoarea asta\u201c; \u201eCred c\u0103 asta ar fi mai potrivit\u0103\u201c \u2013 \u0219i p\u0103rea sincer. Totu\u0219i nu putea s\u0103 nu observe c\u0103 toate sfaturile lui o \u00eendreptau \u00een aceea\u0219i direc\u021bie: mai modest\u0103 \u0219i mai pu\u021bin sexy. Nu-i pomeni nimic lui Liz despre asta. Sora ei c\u0103p\u0103tase o antipatie subit\u0103, ira\u021bional\u0103 fa\u021b\u0103 de Edward \u0219i nu mai era nevoie s\u0103 i-o alimenteze cu nimic. \u00cen plus, nu ar fi fost corect fa\u021b\u0103 de el. Dac\u0103 se \u00eembr\u0103ca altfel acum, fusese propria ei decizie, luat\u0103 \u00een parte dintr-un motiv pe care nu i l-a \u00eemp\u0103rt\u0103\u0219it \u0219i nu i-l va \u00eemp\u0103rt\u0103\u0219i niciodat\u0103 lui Liz. Maggie se \u00eembr\u0103case sexy la un moment dat, nu putea nega. Dar uite la ce dusese asta. Nu va mai face niciodat\u0103 gre\u0219eala asta. Le deschise u\u0219a lui Kathy \u0219i Brett George, conduc\u00e2ndu-i \u00een camera rezervat\u0103 special pentru astfel de lucruri. F\u0103ceau parte din programele pentru cupluri concepute de autorit\u0103\u021bile statului Virginia, un nou plan de \u201ecalmare\u201c, prin care so\u021bii \u0219i so\u021biile erau obliga\u021bi s\u0103 mearg\u0103 la consiliere \u00eenainte s\u0103 li se acorde divor\u021bul. \u00cen mod normal, \u0219ase \u0219edin\u021be erau suficiente, cuplul stabilind termenii divor\u021bului f\u0103r\u0103 s\u0103 recurg\u0103 la avoca\u021bi, economisind astfel bani \u0219i b\u0103t\u0103i de cap. Asta era ideea, cel pu\u021bin. Le f\u0103cu semn s\u0103 se a\u0219eze, le aminti unde r\u0103m\u0103seser\u0103 s\u0103pt\u0103m\u00e2na trecut\u0103 \u0219i ce probleme mai erau \u00eenc\u0103 de discutat. Atunci, ca \u0219i cum ar fi tras cu un pistol de start, se n\u0103pustir\u0103 unul la altul cu o agresivitate care se p\u0103strase neschimbat\u0103 de la prima \u0219edin\u021b\u0103. \u2014Iubito, \u00ee\u021bi dau bucuros casa. \u0218i ma\u0219ina, de altfel. Pun doar anumite condi\u021bii... \u2014Adic\u0103 s\u0103 stau acas\u0103 \u0219i s\u0103-\u021bi cresc copiii. \u2014Copiii no\u0219tri, Kathy. Ai no\u0219tri. Aveau pu\u021bin peste patruzeci de ani; erau, poate, cu \u0219apte sau opt ani mai \u00een v\u00e2rst\u0103 dec\u00e2t Maggie, dar puteau la fel de bine s\u0103 fie din alt\u0103 genera\u021bie, dac\u0103 nu de pe alt\u0103 planet\u0103. Ascultase, f\u0103r\u0103 s\u0103 \u00een\u021beleag\u0103 nimic, discu\u021biile legate de casa de vacan\u021b\u0103 din New Hampshire \u0219i de cine trebuia s-o foloseasc\u0103, ce declan\u0219ar\u0103 o ceart\u0103 de propor\u021bii legat\u0103 de faptul dac\u0103 Kathy fusese sau nu o nor\u0103 bun\u0103 atunci c\u00e2nd tat\u0103l lui Brett era bolnav, \u00een timp ce Kathy afirma insistent c\u0103 Brett se comporta \u00eentotdeauna nepoliticos c\u00e2nd veneau p\u0103rin\u021bii ei \u00een vizit\u0103. I se acrise de so\u021bii George. Cei doi au stat pe canapeaua aia, lungind-o vreme de patru s\u0103pt\u0103m\u00e2ni, f\u0103r\u0103 s\u0103 ia \u00een considerare nici cea mai mic\u0103 remarc\u0103 a ei. \u00cencercase varianta elegant\u0103, \u00een care vorbea pu\u021bin, oferind c\u00e2te o sugestie modest\u0103 din c\u00e2nd \u00een c\u00e2nd. \u00cencercase s\u0103 apuce taurul de coarne, intervenind \u00een fiecare punct al discu\u021biei, direc\u021bion\u00e2nd-o \u0219i canaliz\u00e2nd-o ca un curent care trecea prin mijlocul camerei. Prefera aceast\u0103 a doua variant\u0103, bombard\u00e2ndu-i cu \u00eentreb\u0103ri, amestec\u00e2ndu-se \u00een discu\u021bie ca s\u0103 le spun\u0103 p\u0103rerea ei, chiar dac\u0103 Mica Prin\u021bes\u0103 str\u00e2mba din nas sau dac\u0103 Domnulcu-B\u0103\u021bul-\u00cenfipt-Undeva se foia \u00een scaun. Dar nici asta n-a prea mers. Se \u00eentorceau la fel de certa\u021bi ca la prima \u0219edin\u021b\u0103. \u2014Maggie, vezi ce face? Vezi ce groz\u0103vie face? Auzindu-i, Maggie regreta c\u0103 s-a apucat vreodat\u0103 de a\u0219a ceva. La momentul respectiv p\u0103rea o idee bun\u0103. Titulatura slujbei era \u201emediator\u201c, cu asta se ocupa. Bine, nu era chiar domeniul cu care se obi\u0219nuise, dar medierea tot mediere e... nu-i a\u0219a? C\u00e2t de diferit putea s\u0103 fie? \u0218i la urma urmei, nu ar fi avut for\u021ba s\u0103 se \u00eentoarc\u0103 la ceea ce f\u0103cuse \u00eenainte. Chestia aia \u00eencepuse s-o \u00eensp\u0103im\u00e2nte imediat ce v\u0103zuse ce se putea \u00eent\u00e2mpla c\u00e2nd d\u0103deai gre\u0219. Dar pentru numele lui Dumnezeu, cei doi chiar o convingeau c\u0103 a f\u0103cut o gre\u0219eal\u0103 \u00eengrozitoare. \u2014Uite, Maggie, sper ca lucrul \u0103sta s\u0103 se re\u021bin\u0103 clar. Sunt mai mult dec\u00e2t fericit s\u0103 aloc un buget de \u00eentre\u021binere pe care s\u0103-l g\u0103sim cu to\u021bii rezonabil. Nu sunt zg\u00e2rcit: voi semna cecul. Pun o singur\u0103 condi\u021bie\u2026 \u2014Vrea s\u0103 m\u0103 controleze! \u2014Condi\u021bia pe care o pun, Maggie, e foarte, foarte simpl\u0103. Dac\u0103 Kathy vrea s\u0103 primeasc\u0103 banii mei pentru cre\u0219terea copiilor, cu alte cuvinte, dac\u0103 vrea efectiv s\u0103 o pl\u0103tesc ca s\u0103-i educe, atunci m\u0103 a\u0219tept ca \u00een acest timp s\u0103 nu aib\u0103 o alt\u0103 slujb\u0103. \u2014Nu pl\u0103te\u0219te pensia alimentar\u0103 dec\u00e2t dac\u0103 renun\u021b la carier\u0103. Ai auzit, Maggie? Maggie detect\u0103 \u00een vocea lui Kathy o nuan\u021b\u0103 pe care n-o mai observase p\u00e2n\u0103 atunci. Ca un hoinar care descoper\u0103 o nou\u0103 c\u0103rare, se decise s\u0103 o urmeze, s\u0103 vad\u0103 unde duce. \u2014\u0218i de ce crezi c\u0103 ar vrea s\u0103 renun\u021bi la carier\u0103, Kathy? \u2014O, e ridicol\u2026 \u2014Brett, \u00eentrebarea \u00eei era adresat\u0103 lui Kathy. \u2014Nu \u0219tiu. Zice c\u0103 e mai bine pentru copii. \u2014Dar tu crezi c\u0103 e vorba de altceva. \u2014Da. \u2014O, pentru numele lui Dumnezeu... \u2014Continu\u0103, Kathy. \u2014M\u0103 \u00eentreb uneori dac\u0103, dac\u0103... M\u0103 \u00eentreb dac\u0103 nu cumva lui Brett \u00eei place s\u0103 fiu dependent\u0103. \u2014\u00cen\u021beleg. Maggie observ\u0103 c\u0103 Brett t\u0103cuse. \u0218i de ce crezi asta? \u2014Nu \u0219tiu. Poate c\u0103 se simte bine c\u00e2nd sunt neputincioas\u0103 sau ceva de genul \u0103sta. \u0218tii c\u0103 prima lui so\u021bie era alcoolic\u0103, nu? Dar \u0219tii \u0219i c\u0103, imediat ce \u0219i-a revenit, Brett a p\u0103r\u0103sit-o? \u2014E scandalos s\u0103 o amesteci pe Julie \u00een povestea asta. Maggie m\u00e2zg\u0103lea noti\u021be, men\u021bin\u00e2nd permanent contactul vizual cu cuplul. Era un truc pe care-l \u00eenv\u0103\u021base \u00een timpul diferitelor tipuri de negocieri la care participase mai demult. \u2014Edward, ce ai de zis despre toate astea? \u2014Poftim? \u2014\u00cemi cer scuze. Brett. \u00cemi pare r\u0103u. Brett. Ce p\u0103rere ai despre toate astea, despre afirma\u021bia c\u0103 \u021bi-ar pl\u0103cea s\u0103 o vezi pe Kathy neputincioas\u0103? Cred c\u0103 \u0103sta e cuv\u00e2ntul pe care l-a folosit. Neputincioas\u0103. Brett vorbi o vreme, dezmin\u021bind acuza\u021bia \u0219i insist\u00e2nd pe ideea c\u0103 a vrut s-o p\u0103r\u0103seasc\u0103 pe Julie cu doi ani \u00eenainte, dar c\u0103 lucrul \u0103sta nu i s-a p\u0103rut corect dec\u00e2t dup\u0103 ce aceasta \u0219i-a revenit. Maggie d\u0103dea din cap \u00een semn de aprobare, dar fu \u00eentrerupt\u0103. Prima dat\u0103 sun\u0103 interfonul \u00een timp ce Brett vorbea, apoi auzi mai multe voci masculine, a lui Edward \u0219i \u00eenc\u0103 dou\u0103 sau trei pe care nu le recunoscu. Cel mai r\u0103u \u00eei p\u0103rea c\u0103 nu putuse s\u0103-\u0219i \u021bin\u0103 gura. Se \u00eentreba dac\u0103 Brett \u0219i Kathy observaser\u0103. Regret\u00e2nd c\u0103 a deschis subiectul \u2013 care \u021binea mai mult de terapie dec\u00e2t de mediere \u2013 Maggie hot\u0103r\u00ee s\u0103 schimbe radical tactica. OK, \u00ee\u0219i zise, trebuie s\u0103 trecem la ultima solu\u021bie. \u2014Brett, care sunt limitele tale? \u2014Poftim? \u2014Limitele tale. Acele lucruri \u00een privin\u021ba c\u0103rora nu vei face compromisuri sub nici o form\u0103. Poftim. \u00cei arunc\u0103 o foaie, apoi un creion, care lui Brett i se p\u0103ru c\u0103 a fost azv\u00e2rlit cam prea tare. \u2014Kathy, \u0219i tu. Limitele. Haide. Trece-le pe h\u00e2rtie. Dup\u0103 c\u00e2teva secunde, cei doi m\u00e2zg\u0103leau cu creionul pe h\u00e2rtie. Maggie se sim\u021bi ca pe vremea c\u00e2nd era la \u0219coal\u0103, la Dublin: vara, sesiunea de examene, c\u0103lug\u0103ri\u021bele d\u00e2ndu-i t\u00e2rcoale pentru a se asigura c\u0103 nu copiaz\u0103 r\u0103spunsurile de la Mairead Breen. Doar c\u0103 de data asta ea era una dintre c\u0103lug\u0103ri\u021be. \u00cen sf\u00e2r\u0219it..., \u00ee\u0219i spuse, ...un moment de lini\u0219te. Se uita la cuplul din fa\u021ba ei, doi oameni care s-au iubit la un moment dat at\u00e2t de mult, \u00eenc\u00e2t au decis s\u0103 \u00eempart\u0103 totul \u0219i chiar s\u0103 aduc\u0103 pe lume trei vie\u021bi noi. C\u00e2nd s-a \u00eent\u00e2lnit din nou cu Edward dup\u0103, dup\u0103\u2026 tot ce s-a-nt\u00e2mplat, visa la un viitor asem\u0103n\u0103tor. F\u0103r\u0103 zone de conflict, f\u0103r\u0103 s\u0103li de conferin\u021be \u00een hoteluri anonime, f\u0103r\u0103 zile \u00eentregi de nesomn, alimentate de cafea \u0219i \u021big\u0103ri. Se g\u00e2ndea c\u0103 la treizeci \u0219i cinci de ani era cazul s\u0103 se lini\u0219teasc\u0103 \u0219i s\u0103 duc\u0103 o via\u021b\u0103 de familie. Cu cincisprezece ani mai t\u00e2rziu dec\u00e2t fetele cu care fusese la \u0219coal\u0103, dar putea totu\u0219i s\u0103 aib\u0103 o familie \u0219i o via\u021b\u0103. \u2014Ai terminat, Brett? Dar tu, Kathy? \u2014Sunt multe de notat. \u2014\u021aine\u021bi minte, nu totul este o limit\u0103. Trebuie s\u0103 fi\u021bi selectivi. Bine, Kathy. Spune-ne cele trei limite ale tale. \u2014Trei? Glume\u0219ti? \u2014Selectiv. V\u0103 reamintesc. \u2014Bine. Kathy se apuc\u0103 s\u0103 road\u0103 cap\u0103tul creionului, apoi \u00ee\u0219i d\u0103du seama c\u0103 nu e un pix \u0219i-l scoase din gur\u0103. Pensie alimentar\u0103. Copiii mei trebuie s\u0103 aib\u0103 o siguran\u021b\u0103 financiar\u0103. \u2014OK. \u2014\u0218i casa. Casa trebuie s\u0103 fie a mea, astfel \u00eenc\u00e2t copiii s\u0103 aib\u0103 continuitate. \u2014\u0218i \u00eenc\u0103 una. \u2014Custodie permanent\u0103 a copiilor, bine\u00een\u021beles. Sunt ai mei. Nu exist\u0103 nici o discu\u021bie \u00een privin\u021ba asta. \u2014Pentru Dumnezeu, Kathy... \u2014Nu \u00eenc\u0103, Brett. Mai \u00eent\u00e2i trebuie s\u0103-mi spui care sunt limitele. \u2014Am trecut prin asta de cel pu\u021bin o mie de ori... \u2014Nu \u0219i \u00een felul \u0103sta. Am nevoie de trei. \u2014Vreau ca de Ziua Recuno\u0219tin\u021bei copiii s\u0103 vin\u0103 la mine, ca s\u0103 ia masa cu p\u0103rin\u021bii mei. Vreau asta. \u2014Bine. \u2014\u0218i acces spontan. S\u0103 pot s\u0103 vin \u0219i s\u0103 spun: \u201eHei, Joey, joc\u0103 Redskins, vrei s\u0103 vii?\u201c. Vreau s\u0103 pot face asta f\u0103r\u0103 s\u0103 fie nevoie s\u0103 anun\u021b cu trei s\u0103pt\u0103m\u00e2ni \u00eenainte. Acces necondi\u021bionat. \u2014\u00cen nici un caz... \u2014Kathy, nu acum. Care e a treia? \u2014Mai am altele... \u2014Ne rezum\u0103m la trei. \u2014Cea de care am pomenit mai \u00eenainte. Nu pl\u0103tesc pensie alimentar\u0103 dec\u00e2t dac\u0103 Kathy \u00ee\u0219i dedic\u0103 tot timpul copiilor. \u2014E\u0219ti sigur c\u0103 nu e pur \u0219i simplu o negare a primei limite a lui Kathy? Nu po\u021bi s\u0103 le blochezi pur \u0219i simplu pe ale ei. \u2014Bine, reformulez. Pl\u0103tesc pensie alimentar\u0103 doar dac\u0103 primesc servicii de cinci stele pentru banii mei. Asta \u00eenseamn\u0103 ca micu\u021bii s\u0103 fie \u00eengriji\u021bi de mama lor. \u2014Nu e corect! Vrei s\u0103 renun\u021b la carier\u0103 \u0219antaj\u00e2ndu-m\u0103 cu copiii. \u0218i se puneau din nou pe \u021bipat unul la altul, ignor\u00e2nd-o pe Maggie. Ca \u00een vremurile bune, \u00ee\u0219i spuse z\u00e2mbind. La urma urmei, cu asta era obi\u0219nuit\u0103. Cu negocierea divor\u021bului unor oameni care nu se suportau \u0219i care s-ar fi sf\u00e2\u0219iat unul pe cel\u0103lalt. O imagine \u00eei trecu prin fa\u021ba ochilor, dar o \u00eendep\u0103rt\u0103 imediat. \u00cens\u0103 aceasta o ajut\u0103. \u00cei d\u0103du o idee sau mai degrab\u0103 o f\u0103cu s\u0103 realizeze ceva de care \u00eenc\u0103 nu-\u0219i d\u0103duse seama. \u2014OK, Brett \u0219i Kathy, am luat o decizie. \u00cent\u00e2lnirile noastre au devenit inutile. Sunt o pierdere de vreme, at\u00e2t pentru voi, c\u00e2t \u0219i pentru mine. O s\u0103 le punem cap\u0103t aici. Maggie \u00eenchise brusc dosarul din poal\u0103. Dintr-odat\u0103, cei doi de pe canapea nu mai erau aten\u021bi unul la altul, holb\u00e2ndu-se acum la ea. Le sim\u021bea privirile, dar \u00eei ignora, ocup\u00e2ndu-se de h\u00e2rtiile ei. \u2014Nu v\u0103 face\u021bi griji \u00een privin\u021ba actelor. Le voi trimite m\u00e2ine autorit\u0103\u021bilor din Virginia. Ave\u021bi am\u00e2ndoi avoca\u021bi, nu? Cum s\u0103 n-ave\u021bi. P\u0103i, se vor ocupa ei de aici \u00eencolo. Se ridic\u0103, de parc\u0103 ar fi vrut s\u0103-i conduc\u0103 afar\u0103. Brett p\u0103rea \u00eenlemnit; Kathy r\u0103m\u0103sese cu gura c\u0103scat\u0103. \u00cen sf\u00e2r\u0219it, Brett se hot\u0103r\u00ee s\u0103 vorbeasc\u0103. \u2014Nu, nu po\u021bi s\u0103 faci asta. \u2014Ce s\u0103 fac, mai exact? Maggie era cu spatele la el, c\u0103ci se \u00eentorsese s\u0103 pun\u0103 dosarul pe dulap. \u2014Nu po\u021bi s\u0103 ne abandonezi pur \u0219i simplu! I se al\u0103tur\u0103 \u0219i Kathy. \u2014Avem nevoie de tine, Maggie. N-avem cum s\u0103 trecem peste asta f\u0103r\u0103 tine. \u2014O, nu v\u0103 face\u021bi griji, rezolv\u0103 avoca\u021bii. Maggie se tot \u00eenv\u00e2rtea prin camer\u0103, evit\u00e2nd contactul vizual. Auzi din nou interfonul \u0219i zgomotul f\u0103cut de una sau mai multe persoane care intrau \u0219i ie\u0219eau din apartament. Ce se \u00eent\u00e2mpla? \u2014Ne vor ruina, spuse Brett. Ne vor lua to\u021bi banii \u0219i vor face povestea asta chiar mai ur\u00e2t\u0103 dec\u00e2t e acum. Func\u021biona. \u2014Uite, spuse el. C\u0103dem la o \u00een\u021belegere, promitem. Nu-i a\u0219a, Kathy? \u2014Sigur c\u0103 da. \u2014OK? Promitem. O rezolv\u0103m. Chiar acum. \u2014Cred c\u0103 e prea t\u00e2rziu pentru asta. Aveam stabilit\u0103 o perioad\u0103 de timp \u00een care s\u0103 rezolv\u0103m totul... \u2014Te rog, nu spune asta, Maggie. Acum Kathy era cea care implora. \u2014Nu sunt at\u00e2t de multe de rezolvat. Ai auzit \u0219i tu punctele critice. Nu sunt foarte diferite. Maggie se \u00eentoarse. \u2014V\u0103 dau zece minute. \u00cen realitate a durat cincisprezece. Dar c\u00e2nd au p\u0103r\u0103sit biroul lui Maggie \u0219i au ie\u0219it \u00een soarele de septembrie al dimine\u021bii din Washington, Kathy \u0219i Brett George se hot\u0103r\u00e2ser\u0103 s\u0103 \u00eempart\u0103 costurile cre\u0219terii copiilor propor\u021bional cu veniturile fiec\u0103ruia, Brett pl\u0103tind mai mult deoarece c\u00e2\u0219tiga mai mult, contribu\u021bia finaciar\u0103 a lui Kathy reduc\u00e2ndu-se la zero dac\u0103 renun\u021ba la munc\u0103 pentru a se ocupa de copii. Din acel moment, el trebuia s\u0103 pl\u0103teasc\u0103 chiar dac\u0103 ea continua s\u0103 munceasc\u0103, exist\u00e2nd totu\u0219i un puternic stimul pentru ca ea s\u0103 r\u0103m\u00e2n\u0103 acas\u0103. Copiii vor locui \u00een casa lor \u00eempreun\u0103 cu mama, cu excep\u021bia unui weekend din dou\u0103 sau a oric\u0103rui alt moment c\u00e2nd copiii \u0219i tat\u0103l doreau s\u0103 se vad\u0103. Regula era c\u0103 nu existau reguli b\u0103tute \u00een cuie. \u00cenainte s\u0103 plece, au \u00eembr\u0103\u021bi\u0219at-o pe Maggie \u0219i, spre surpriza lor \u0219i a ei, s-au \u00eembr\u0103\u021bi\u0219at \u0219i unul pe altul. Maggie se tr\u00e2nti pe un scaun, permi\u021b\u00e2ndu-\u0219i un z\u00e2mbet de satisfac\u021bie. Asta era modalitatea prin care avea s\u0103 se revan\u0219eze pentru ceea ce f\u0103cuse acum un an? Pu\u021bin c\u00e2te pu\u021bin, cuplu dup\u0103 cuplu, reduc\u00e2nd cantitatea de durere de pe p\u0103m\u00e2nt. G\u00e2ndul p\u0103ru reconfortant pentru c\u00e2teva clipe \u2013 p\u00e2n\u0103 \u00ee\u0219i d\u0103du seama c\u00e2t timp i-ar lua. Pentru a compensa toate vie\u021bile pierdute din cauza gre\u0219elii ei nenorocite, ar trebui s\u0103 stea \u00een camera asta o ve\u0219nicie. \u0218i tot nu ar fi suficient. Se uit\u0103 la ceas. Trebuia s\u0103 plece. Probabil c\u0103 Edward o a\u0219tepta afar\u0103, gata s\u0103 atace toate magazinele de obiecte casnice din Washington ca s\u0103 echipeze c\u0103minul lor nu tocmai conjugal. Deschiz\u00e2nd u\u0219a, avu o mare surpriz\u0103. Frunz\u0103rind un num\u0103r din Vogue al lui Maggie, \u00een mica \u00eenc\u0103pere ce servea drept anticamer\u0103, st\u0103tea un b\u0103rbat care emana din plin un aer de Washington. La fel ca \u0219i Edward, avea o \u021binut\u0103 impecabil\u0103: c\u0103ma\u0219\u0103 \u00eencheiat\u0103 p\u00e2n\u0103 la ultimul nasture, blazer albastru, chiar \u0219i \u00een zi de duminic\u0103. Maggie nu-l recunoscu, ceea ce nu \u00eensemna c\u0103 nu-l mai \u00eent\u00e2lnise. Una din metehnele b\u0103rba\u021bilor din Washington: to\u021bi ar\u0103tau la fel. \u2014Bun\u0103 ziua, ave\u021bi programare? \u2014Nu am. E un fel de urgen\u021b\u0103. Nu dureaz\u0103 mult. O urgen\u021b\u0103? Ce naiba mai era \u0219i asta? Travers\u0103 holul \u0219i deschise u\u0219a de la buc\u0103t\u0103rie. Acolo \u00eel v\u0103zu pe Edward pun\u00e2ndu-\u0219i semn\u0103tura pe o tastatur\u0103 electronic\u0103 \u021binut\u0103 de un b\u0103rbat \u00een salopet\u0103 de livr\u0103ri. \u2014Edward, ce se \u00eent\u00e2mpl\u0103? P\u0103ru s\u0103 se albeasc\u0103 la fa\u021b\u0103. \u2014A, drag\u0103. Pot s\u0103-\u021bi explic. Pur \u0219i simplu trebuia s\u0103 sc\u0103p\u0103m de ele. Ocupau prea mult spa\u021biu; stricau tot apartamentul. A\u0219a c-am f\u0103cut-o. Au disp\u0103rut. \u2014Despre ce Dumnezeu vorbe\u0219ti? \u2014Cutiile alea pe care le-ai l\u0103sat s\u0103 zac\u0103 \u00een birou de aproape un an. Ai spus c\u0103 o s\u0103 le desfaci, dar n-ai f\u0103cut-o niciodat\u0103. A\u0219a c\u0103 domnul \u0103sta dr\u0103gu\u021b le-a \u00eenc\u0103rcat \u00een camion \u0219i acum se \u00eendreapt\u0103 spre gunoi. Maggie \u00eei arunc\u0103 o privire b\u0103rbatului \u00een salopet\u0103, care se uita \u00een p\u0103m\u00e2nt. Abia acum \u00ee\u0219i d\u0103dea seama ce se \u00eent\u00e2mpla. Dar nu putea s\u0103 cread\u0103. Trecu pe l\u00e2ng\u0103 Edward ca o furtun\u0103, deschise brusc u\u0219a biroului \u0219i, \u00eentr-adev\u0103r, spa\u021biul din col\u021b era acum liber, partea de covor pe care st\u0103tuser\u0103 cele dou\u0103 cutii fiind mai compact\u0103 \u0219i av\u00e2nd o nuan\u021b\u0103 u\u0219or diferit\u0103 de restul. Se repezi \u00eenapoi \u00een buc\u0103t\u0103rie. \u2014Tic\u0103losule, \u00een cutiile alea erau... scrisorile \u0219i fotografiile mele... toat\u0103 via\u021ba mea nenorocit\u0103 \u0219i tu le-ai aruncat pur \u0219i simplu? Maggie ie\u0219i \u00een goan\u0103 pe u\u0219a de la intrare. Dar sim\u021bind, cu siguran\u021b\u0103, pericolul, gunoierul \u00ee\u0219i luase t\u0103lp\u0103\u0219i\u021ba. Ap\u0103sa \u00eencontinuu pe butonul liftului, \u00eenjur\u00e2nd. \u201eHaide, haide\u201c, m\u00e2r\u00e2i cu f\u0103lcile \u00eencle\u0219tate. Odat\u0103 \u00een\u0103untru, nu-\u0219i dorea dec\u00e2t s\u0103 ajung\u0103 mai repede jos. Imediat ce liftul se opri la parter \u0219i u\u0219a se \u00eentredeschise, se strecur\u0103 prin acel spa\u021biu, ie\u0219ind \u00een fug\u0103 pe strad\u0103. Se uit\u0103 \u00een st\u00e2nga \u0219i-n dreapta \u0219i din nou \u00een st\u00e2nga \u0219i v\u0103zu camionul verde pornind. Fugi c\u00e2t putu de repede s\u0103-l prind\u0103 \u0219i ajunse la c\u00e2\u021biva metri. Gesticula larg, ca \u0219i cum ar fi dirijat circula\u021bia dup\u0103 un accident. Dar era prea t\u00e2rziu. Furgoneta prinse vitez\u0103 \u0219i se f\u0103cu nev\u0103zut\u0103. R\u0103mase doar cu jum\u0103tate de num\u0103r de telefon \u0219i cu un presupus nume: National Removals. Se \u00eentoarse repede sus, repezindu-se la telefon, degetele \u00eei tremurau pe taste. Sun\u0103 la Informa\u021bii \u0219i ceru num\u0103rul. \u00cel g\u0103sir\u0103 \u0219i se oferir\u0103 s\u0103-i fac\u0103 leg\u0103tura. Sun\u0103 de trei, patru, cinci ori. Un mesaj \u00eenregistrat: Ne pare r\u0103u, dar birourile noastre sunt \u00eenchise duminica. Programul nostru obi\u0219nuit este de luni p\u00e2n\u0103 vineri... Ar fi prea t\u00e2rziu s\u0103 a\u0219tepte p\u00e2n\u0103 m\u00e2ine: cutiile vor fi distruse p\u00e2n\u0103 atunci, \u00eempreun\u0103 cu con\u021binutul lor. Se \u00eentoarse \u00een buc\u0103t\u0103rie unde \u00eel g\u0103si pe Edward \u00een picioare, sfid\u0103tor. \u00cencepu pe un ton calm. \u2014Le-ai aruncat pur \u0219i simplu. \u2014Bine\u00een\u021beles c\u0103 le-am aruncat. Parc\u0103 era o cocin\u0103 studen\u021beasc\u0103 aici. Toat\u0103 mizeria aia, toate prostiile alea sentimentale. Trebuie s\u0103 te despar\u021bi de ele, Maggie. Trebuie s\u0103 prive\u0219ti \u00eenainte. \u2014Dar, dar... Maggie nu se uita la el. Privea \u00een p\u0103m\u00e2nt, \u00eencerc\u00e2nd s\u0103 digere tot ce se-nt\u00e2mplase. Nu erau doar scrisori de la p\u0103rin\u021bi \u0219i fotografii din Irlanda, ci \u0219i noti\u021be pe care le luase la negocieri cruciale, bile\u021bele confiden\u021biale de la lideri ai rebelilor \u0219i oficiali ai ONU. Cutiile acelea con\u021bineau munca ei de-o via\u021b\u0103. \u0218i acum erau la gunoi. \u2014Am f\u0103cut-o pentru tine, Maggie. Lumea aceea nu-\u021bi mai apar\u021bine. Merge \u00eenainte \u0219i f\u0103r\u0103 tine. \u0218i tu trebuie s\u0103 faci la fel. Trebuie s\u0103 te obi\u0219nuie\u0219ti cu via\u021ba pe care o duci acum, a\u0219a cum e ea. Via\u021ba noastr\u0103. Deci \u0103sta e motivul pentru care fusese at\u00e2t de ner\u0103bd\u0103tor s\u0103 o vad\u0103 \u00eenchis\u0103 \u00een camera de consulta\u021bii diminea\u021b\u0103. \u0218i ea care credea c\u0103 voia pur \u0219i simplu s-o ajute s\u0103-\u0219i \u00eenceap\u0103 ziua conform programului. Chiar \u00eei mul\u021bumise pentru asta! \u00cen realitate, tot ce voia era ca gunoierii s\u0103-\u0219i fac\u0103 treaba \u00eenainte ca ea s\u0103-i poat\u0103 opri. Pentru prima oar\u0103 \u00eei \u00eent\u00e2lni privirea. \u00cencet, ca \u0219i cum n-ar fi fost \u00een stare s\u0103-\u0219i cread\u0103 propriile cuvinte, \u00eei spuse: \u2014Vrei s\u0103-mi distrugi identitatea. \u00cei arunc\u0103 o privire indiferent\u0103, dup\u0103 care f\u0103cu semn spre cealalt\u0103 parte a apartamentului. Cu o voce rece ca ghea\u021ba, \u00eei spuse: \u2014Cred c\u0103 te a\u0219teapt\u0103 cineva. Ie\u0219i din camer\u0103 cu un mers aproape \u00eempleticit, incapabil\u0103 s\u0103 asimileze cele \u00eent\u00e2mplate. Cum putuse s\u0103 fac\u0103 a\u0219a ceva f\u0103r\u0103 permisiunea ei, f\u0103r\u0103 m\u0103car s\u0103 vorbeasc\u0103 cu ea? O ura chiar at\u00e2t de mult pe acea Maggie Costello pe care o cunoscuse \u00eenainte, \u00eenc\u00e2t voia s\u0103 \u0219tearg\u0103 ultimele ei urme, \u00eenlocuind-o cu o so\u021bie nou\u0103, domestic\u0103? St\u0103tea n\u0103ucit\u0103 pe holul ce servea drept anticamer\u0103. B\u0103rbatul \u00eembr\u0103cat \u00een albastru mai era \u00eenc\u0103 acolo, r\u0103sfoind acum Atlantic Monthly. \u2014Nu e momentul potrivit? \u00cemi cer iertare. \u2014Nu, nu, zise Maggie aproape \u00een \u0219oapt\u0103. Apoi ad\u0103ug\u0103 mecanic: \u2014Vine \u0219i so\u021bia ta? Schi\u021b\u0103 un z\u00e2mbet ciudat. \u2014O s\u0103 apar\u0103 \u00een cur\u00e2nd. Maggie \u00eel conduse \u00een camera de consulta\u021bii. \u2014Spuneai c\u0103 e un fel de urgen\u021b\u0103. Se chinuia s\u0103-\u0219i aminteasc\u0103 de cazul lui, s\u0103-\u0219i aminteasc\u0103 dac\u0103 f\u0103cea parte din cei c\u00e2\u021biva clien\u021bi c\u0103rora le spusese c\u0103 o pot c\u0103uta \u0219i \u00een afara programului. \u2014Da. Problema mea e c\u0103 nu reu\u0219esc s\u0103 m\u0103 adaptez. \u2014La ce? \u2014La via\u021ba de aici. La normalitate. \u2014Unde ai fost \u00eenainte? \u2014Peste tot. Am mers dintr-un loc nenorocit \u00eentr-altul. \u00centotdeauna am avut inten\u021bii bune, \u00eentotdeauna am \u00eencercat s\u0103 fac lumea mai bun\u0103 \u0219i alte rahaturi dintr-astea. \u2014E\u0219ti doctor? \u2014Po\u021bi s\u0103 spui \u0219i a\u0219a. \u00cencerc s\u0103 salvez vie\u021bi. Maggie sim\u021bea cum i se \u00eencordau mu\u0219chii. \u2014\u0218i acum \u021bi-e greu s\u0103 te obi\u0219nuie\u0219ti cu faptul c\u0103 te-ai \u00eentors acas\u0103. \u2014Acas\u0103! Cred c\u0103 glume\u0219ti. Nu mai \u0219tiu ce \u00eenseamn\u0103 acas\u0103. Nu sunt din DC. Dar n-am mai locuit \u00een ora\u0219ul \u00een care m-am n\u0103scut de aproape dou\u0103zeci de ani. Sunt permanent pe drum, \u00een avioane, \u00een camere de hotel, dormind pe unde apuc. \u2014Dar nu de asta \u021bi-e greu s\u0103 te obi\u0219nuie\u0219ti. \u2014Nu, \u00eemi lipse\u0219te adrenalina, cred. Drama. Sun\u0103 jalnic, nu? \u2014Continu\u0103. Maggie \u00ee\u0219i amintea toate lucrurile care se g\u0103seau \u00een cutii. O scrisoare de mul\u021bumire primit\u0103 de la premierul britanic, dup\u0103 negocierile legate de Kosovo. O fotografie nepre\u021buit\u0103 cu b\u0103rbatul pe care \u00eel iubise pe la dou\u0103zeci \u0219i cinci de ani. \u2014\u00cenainte, tot ce f\u0103ceam p\u0103rea s\u0103 aib\u0103 o importan\u021b\u0103 foarte mare. Mizele erau mari. Acum nimic nu se apropie m\u0103car de asta. Totul e at\u00e2t de tern. Maggie \u00eel privi atent. Cuvintele ie\u0219eau din gura lui, dar ochii \u00eei erau reci \u0219i inexpresivi. \u00cencepu s\u0103 o jeneze prezen\u021ba lui aici. \u2014Po\u021bi s\u0103-mi spui mai multe despre munca ta de atunci? \u2014Am \u00eenceput s\u0103 lucrez la o organiza\u021bie caritabil\u0103, undeva \u00een Africa, ajut\u00e2nd oamenii de-acolo \u00een timpul unui r\u0103zboi civil foarte dur. Cumva \u2013 a fost mai mult un noroc \u2013 am ajuns unul din pu\u021binii oameni care puteau discuta cu ambele tabere. ONU a \u00eenceput s\u0103 m\u0103 foloseasc\u0103 pe post de negociator. \u0218i am avut rezultate. Pe Maggie o trecur\u0103 fiorii. Nu-\u0219i putea st\u0103p\u00e2ni g\u00e2ndurile, \u00eentreb\u00e2ndu-se dac\u0103 ar trebui s\u0103-l sune pe Edward, chiar dac\u0103 \u0103sta era ultimul lucru pe care voia s\u0103-l fac\u0103. \u2014P\u00e2n\u0103 la urm\u0103 am devenit cunoscut ca un fel de diplomat neoficial, un mediator profesionist. Guvernul SUA m-a angajat pentru un proces de pace care stagnase. Lucrurile au evoluat. \u00centr-un final m\u0103 trimiteau pe tot mapamondul la negocieri de pace care se aflau \u00een impas. Mi se spunea Finalizatorul. Eu eram cel care putea finaliza negocierile. Avea vreo \u0219ans\u0103 s\u0103 fug\u0103? Ceva \u00eei spuse c\u0103 nu trebuia nici m\u0103car s\u0103 priveasc\u0103 u\u0219a: nu voia s\u0103-l provoace. \u2014Ce s-a \u00eent\u00e2mplat dup\u0103 aceea? Vocea ei nu a tr\u0103dat nimic. Anii de practic\u0103... \u2014Eram cel mai bun din domeniu. Am fost trimis peste tot. Belgrad, Bagdad. \u00cenapoi \u00een Africa. Maggie \u00eenghi\u021bi \u00een sec. \u2014P\u00e2n\u0103 am f\u0103cut o gre\u0219eal\u0103. \u2014Unde? \u2014\u00cen Africa. Maggie nu ridic\u0103 vocea nici m\u0103car c\u00e2nd \u00eel \u00eentreb\u0103: \u2014Cine dracu\u2019 e\u0219ti? \u2014Cred c\u0103 \u0219tii cine sunt. \u2014Nu, nu \u0219tiu. Deci, spune-mi tu, cine e\u0219ti \u0219i ce urm\u0103re\u0219ti? Spune-mi sau chem poli\u021bia. \u2014\u0218tii cine sunt, Maggie, \u0219tii foarte bine. Eu sunt tu. \n", " Washington, duminic\u0103, 10.43 a.m. Nu era o surpriz\u0103. \u0218i-a dat seama de asta imediat ce a men\u021bionat Africa \u0219i ONU. Povestea via\u021ba ei, ca \u0219i cum ar fi fost a lui. Era o \u0219mecherie perfid\u0103. Totu\u0219i, nu de asta era ea nelini\u0219tit\u0103: a mai avut de-a face cu lichele. Omul \u0103sta p\u0103rea s\u0103 \u0219tie totul despre ea. Inclusiv despre \u2013 cum o numise? \u2013 \u201egre\u0219eala\u201c ei. \u2014Nu sunt aici s\u0103 te cert. \u2014Dar nici pentru o mediere nenorocit\u0103 de divor\u021b, nu-i a\u0219a? \u2014N-am de cine s\u0103 divor\u021bez. Sunt a\u0219a cum erai tu mai demult. C\u0103s\u0103torit cu munca mea. \u2014\u0218i care ar fi aceast\u0103 munc\u0103, mai exact? \u2014Lucrez pentru aceia\u0219i oameni pentru care ai lucrat \u0219i tu: guvernul Statelor Unite. M\u0103 numesc Judd Bonham. \u00cei \u00eentinse m\u00e2na. Maggie \u00eei ignor\u0103 gestul, \u00eendrept\u00e2ndu-se u\u0219or cu spatele spre scaun. Recapitula. Mai \u00eent\u00e2i Edward \u0219i cutiile \u0219i acum asta. Ini\u021bial, \u00eel luase drept un psihopat obsedat, un so\u021b p\u0103r\u0103sit care o \u00eenvinuia pe ea pentru divor\u021b. Nu ar fi fost foarte greu s\u0103 g\u0103seasc\u0103 pe internet povestea vie\u021bii ei \u0219i apoi s\u0103 o bage \u00een sperie\u021bi cu asta. Dar se \u00een\u0219elase \u00een privin\u021ba lui. Venise aici cu treburi oficiale. Dar care naiba ar fi putut fi acelea? Nu f\u0103cuse nimic pentru Agen\u021bie sau pentru Departamentul de Stat de... atunci. Asta fusese cu mai bine de un an \u00een urm\u0103 \u0219i atunci rupsese instantaneu toate leg\u0103turile. Nici un telefon, nici o scrisoare. Nimic. Dac\u0103 ar fi fost dup\u0103 ea, nici n-ar fi locuit \u00een America asta nenorocit\u0103. Nu s-ar fi putut \u00eentoarce \u00een Irlanda; nu avea curajul s\u0103 fac\u0103 asta, dar se g\u00e2ndise s\u0103 o urmeze pe Liz la Londra. \u00cen schimb, ajunsese \u00een Washingtonul \u00eenverzit, \u00een inima bestiei. Ca s\u0103 fie cu Edward. \u2014Trebuie s\u0103 recunosc. Nu \u021bi-ai ie\u0219it din m\u00e2n\u0103. Se uit\u0103 la el. \u2014E\u0219ti la fel de bun\u0103. Vechiul truc cu avionul pe pista de decolare. Motoarele pornite, gata de zbor \u00een orice clip\u0103. \u00cemi place. \u2014Ce? \u2014Ultima ta \u0219edin\u021b\u0103: Kathy \u0219i Brett. Felul \u00een care amenin\u021bai s\u0103 abandonezi ambele tabere: ar trebui s\u0103 se predea chestia asta la \u0219colile de negociere. Nu a f\u0103cut \u0219i Clinton la fel la Camp David? Porne\u0219ti elicopterul, se \u00eenv\u00e2rt elicele. Negociatorul spune c\u0103 pleac\u0103 \u0219i taberele se sperie. \u00ce\u0219i dau seama c\u00e2t de mult au nevoie de tine \u0219i de discu\u021bii. Realizeaz\u0103 brusc c\u0103 orice \u00een\u021belegere la care ar ajunge \u00een afara biroului de mediere nu ar fi la fel de inspirat\u0103. \u0218i asta \u00eei aduce \u00eempreun\u0103, ambele p\u0103r\u021bi sunt disperate s\u0103 continue negocierile. Voi, mediatorii, numi\u021bi asta \u201eproiect comun\u201c, nu? Ceva de genul \u0103sta. Chiar \u00eei une\u0219te \u00eempotriva unui du\u0219man comun: voi. Genial. \u2014Ai tras cu urechea. \u2014Antrenamentul, ce pot s\u0103 zic? \u2014Tic\u0103losule. \u2014\u00cemi place cum pronun\u021bi. Tic\u0103lllllosule. Accentul t\u0103u are ceva sexy. \u2014Ie\u0219i afar\u0103. \u2014De\u0219i v\u0103d c\u0103 nu prea \u00ee\u021bi mai exploatezi latura sexy. Nu-\u021bi mai la\u0219i p\u0103rul peste ochi. Aici e m\u00e2na lui Edward, nu-i a\u0219a? \u2014Pleac\u0103. \u2014O, o s\u0103 plec. Nu-\u021bi face griji. Dar mai \u00eent\u00e2i am o mic\u0103 propunere. Maggie se holb\u0103 la el. \u2014Stai lini\u0219tit\u0103, nu e genul \u0103la de propunere. Nu c\u0103 nu m-ar tenta, dac\u0103 te saturi vreodat\u0103 de Edward... \u2014Sun la poli\u021bie. Se \u00eentinse dup\u0103 telefon. \u2014Nu, n-o s\u0103 faci asta. \u0218i \u0219tim am\u00e2ndoi de ce. Replica aceasta o opri. Puse receptorul \u00een furc\u0103. \u0218tia despre \u201egre\u0219eala\u201c ei. \u0218i ar fi vorbit. La Washington Post, pe vreun blog, oriunde. Adev\u0103ratul motiv al exilului ei, cunoscut \u00een prezent doar de c\u00e2\u021biva diploma\u021bi din interior, ar fi f\u0103cut public. Ar distruge \u0219i ce mai r\u0103m\u0103sese din reputa\u021bia sa. \u2014Ce vrei? spuse aproape \u00een \u0219oapt\u0103. \u2014Vrem s\u0103 te \u00eentorci la lucru. \u2014Nu. \u2014Haide, prima regul\u0103 a oric\u0103ror negocieri: trebuie s\u0103 ascul\u021bi. \u2014Nu negociez nimic cu tine. Vreau s\u0103 dispari. \u2014Oamenii pentru care lucrez nu sunt obi\u0219nui\u021bi cu refuzurile. \u2014\u0218i pentru cine lucrezi, mai exact? \u201eGuvernul Statelor Unite\u201c e cam vag. \u2014S\u0103 spunem c\u0103 ini\u021biativa n-ar putea veni de mai sus \u00een ora\u0219ul \u0103sta. Ave\u021bi o reputa\u021bie, \u0219ti\u021bi asta. Domni\u0219oar\u0103 Costello. \u2014P\u0103i, po\u021bi s\u0103 le spui c\u0103 sunt flatat\u0103. Dar r\u0103spunsul e nu. \u2014Nu e\u0219ti nici m\u0103car curioas\u0103? \u2014Nu, nu sunt. Nu mai lucrez \u00een domeniul \u0103sta. Lucrez aici acum. Mediez negocieri \u00eentre so\u021bi \u0219i so\u021bii. \u0218i nu accept cazuri urgente. Asta \u00eenseamn\u0103 c\u0103 mai ai un minut s\u0103 te ridici \u0219i s\u0103 pleci. \u2014N-o s\u0103-\u021bi insult inteligen\u021ba, Maggie. Cite\u0219ti ziarele. \u0218tii ce se \u00eent\u00e2mpl\u0103 la Ierusalim. Suntem at\u00e2t de aproape de o \u00een\u021belegere. \u021ainu ar\u0103t\u0103torul la doi centimetri de degetul mare. \u2014N-am fost niciodat\u0103 at\u00e2t de aproape. Maggie nu-l b\u0103g\u0103 \u00een seam\u0103. \u2014\u0218i \u0219tii, de asemenea, ce s-a \u00eent\u00e2mplat ieri. A fost atacat prim-ministrul Israelului. Sau a p\u0103rut c\u0103 a fost atacat. Securitatea israelian\u0103 a omor\u00e2t p\u00e2n\u0103 la urm\u0103 pe unul din contestatarii din interior ai negocierilor de pace. Asta ar putea s\u0103 duc\u0103 totul de r\u00e2p\u0103. \u2014R\u0103spunsul este nu. \u2014Persoanele influente \u00een cauz\u0103 au hot\u0103r\u00e2t c\u0103 e o oportunitate prea bun\u0103 ca s-o lase s\u0103 se piard\u0103. Vor s\u0103 te duci acolo \u0219i s\u0103-\u021bi faci num\u0103rul. S\u0103-\u021bi pui magia la lucru. Haide, nu \u021bi-ai ie\u0219it din m\u00e2n\u0103. Mi-am dat seama de asta ascult\u00e2ndu-te acum. \u0218i \u0103sta e un lucru care chiar conteaz\u0103. Pacea \u00een Orientul Mijlociu, pentru numele lui Dumnezeu. Cum po\u021bi s\u0103 refuzi a\u0219a ceva? \u00c3sta e campionatul mondial al negocierilor de pace! \u2014Nu joc baseball. \u2014Nu. Bine. Vorbea mai \u00eencet acum \u0219i pe un ton diferit. Recunoscu \u00een asta o schimbare de tactic\u0103. \u2014Ceea ce vreau s\u0103 spun e c\u0103 e\u0219ti o mediatoare. Asta e menirea ta. Pentru asta te-ai n\u0103scut. E\u0219ti bun\u0103 la asta \u0219i \u00ee\u021bi place s-o faci. Asta e \u0219ansa de a te \u00eentoarce la munca pe care o iube\u0219ti. La cel mai \u00eenalt nivel posibil! Se g\u00e2ndi la imaginile pe care le v\u0103zuse la televizor \u00een acea diminea\u021b\u0103 \u0219i la sentimentul pe care i l-au trezit, dar pe care nu l-a recunoscut nici fa\u021b\u0103 de ea \u00eens\u0103\u0219i. Invidia. \u00cei invidia pe oamenii care st\u0103teau \u00een capul mesei de negocieri \u00een Ierusalim, oamenii care fuseser\u0103 \u00eens\u0103rcina\u021bi cu cea mai grea \u0219i mai provocatoare misiune, negocierea p\u0103cii. \u0218i-i imaginase imediat ce v\u0103zuse \u0219tirea. Precum pescarii care trag din ap\u0103 un specimen rar \u0219i valoros, puneau la b\u0103taie o enorm\u0103 t\u0103rie de caracter \u0219i \u00een acela\u0219i timp o mare delicate\u021be. Tr\u0103g\u00e2nd cu toat\u0103 puterea la un anumit moment, pentru ca \u00een urm\u0103torul s\u0103 se relaxeze \u0219i s\u0103 mai sl\u0103beasc\u0103 firul. \u0218tiind c\u00e2nd se va \u00eendoi undi\u021ba \u0219i ce-ar putea-o face s\u0103 se rup\u0103. Era o munc\u0103 solicitant\u0103, care necesita mult tact. Dar \u00een acela\u0219i timp \u0219i cea mai revigorant\u0103 pe care o cunoscuse vreodat\u0103. Bonham \u00eei citea expresia fe\u021bei. \u2014Cu siguran\u021b\u0103 c\u0103-\u021bi lipse\u0219te. Nu ai fi om dac\u0103 nu \u021bi-ar lipsi. Consilierea de cuplu e, cu siguran\u021b\u0103, o munc\u0103 interesant\u0103. Dar mizele nu sunt niciodat\u0103 at\u00e2t de mari, nu-i a\u0219a? N-o s\u0103 tr\u0103ie\u0219ti niciodat\u0103 emo\u021biile de la Dayton sau de la Geneva. Nu aici. A\u0219a e? Maggie ar fi vrut s\u0103 dea aprobator din cap. B\u0103rbatul \u0103sta p\u0103rea s\u0103-i cunoasc\u0103 g\u00e2ndurile mai bine dec\u00e2t \u0219i le cuno\u0219tea ea. Dar se st\u0103p\u00e2ni, \u00eentorc\u00e2nd capul spre fereastr\u0103. \u2014Nu c\u0103 ar fi un fel de sport pentru tine. \u0218tiu c\u0103 nu e. N-a fost niciodat\u0103. Sigur, \u00ee\u021bi plac provoc\u0103rile profesionale. Dar asta e pe locul doi. Dup\u0103 scopul principal. Lupta pentru pace. E\u0219ti unul din pu\u021binii oameni de pe planet\u0103 care \u0219tiu c\u00e2t de mult conteaz\u0103 aceste eforturi. \u0218i ce se poate \u00eent\u00e2mpla dac\u0103 lucrurile nu decurg cum trebuie. Din nou gre\u0219eala ei. \u2014\u0218i pu\u021bine lucruri sunt la fel de importante ca \u0103sta, Maggie. Mii de palestinieni \u0219i de evrei au murit \u00een acest conflict. Dureaz\u0103 de at\u00e2ta vreme. De c\u00e2nd am devenit noi adul\u021bi. \u0218i va continua. Vei da drumul la televizor peste zece ani \u0219i vei vedea copii palestinieni bombarda\u021bi la locurile de joac\u0103 \u0219i adolescen\u021bi israelieni f\u0103cu\u021bi buc\u0103\u021bi \u00een autobuze. \u2014\u0218i crezi c\u0103 \u00eel po\u021bi opri? \u2014Eu? Eu nu pot opri nimic. Dar tu po\u021bi. \u2014Nu cred. Nu mai cred. \u2014Haide. Nu te-ai schimbat at\u00e2t de mult. \u2014Ascult\u0103, n-am uitat din senin c\u0103 acolo \u0219i peste tot \u00een lumea asta mor oameni. \u0218tiu foarte bine c\u00e2te crime \u0219i c\u00e2\u021bi mor\u021bi sunt \u00een toate col\u021burile nenorocite ale planetei \u0103steia. Dar am ajuns s\u0103-mi dau seama c\u0103 nu pot face nimic \u00een privin\u021ba asta. Deci e mai bine s\u0103 stau deoparte. \u2014Casa Alb\u0103 nu e de acord. \u2014Ei bine, Casa Alb\u0103 poate s\u0103 se duc\u0103 dracului, nu-i a\u0219a? Bonham se l\u0103s\u0103 pe spate, ca \u0219i cum \u0219i-ar fi studiat prada. Dup\u0103 o pauz\u0103 spuse: \u2014Asta e din cauza... celor \u00eent\u00e2mplate, nu? Maggie se uit\u0103 afar\u0103 pe fereastr\u0103, \u00eencerc\u00e2nd s\u0103-\u0219i re\u021bin\u0103 lacrimile. \u2014Ascult\u0103, Maggie. \u0218tim ce s-a \u00eent\u00e2mplat. Ai f\u0103cut o gre\u0219eal\u0103 foarte grav\u0103. Dar asta e doar o pat\u0103 neagr\u0103 pe o reputa\u021bie altfel impecabil\u0103. Din punctul de vedere al Casei Albe \u021bi-ai isp\u0103\u0219it pedeapsa. \u0218i nu aju\u021bi pe nimeni r\u0103m\u00e2n\u00e2nd exilat\u0103 aici. Nu salvezi vie\u021bi aici. E timpul s\u0103 te \u00eentorci. \u2014Vrei s\u0103 spui c\u0103 sunt iertat\u0103? \u2014Vreau s\u0103 spun c\u0103 e timpul s\u0103 mergi mai departe. Dar da, dac\u0103 vrei, e\u0219ti iertat\u0103. Pentru prima oar\u0103 Maggie \u00eei \u00eent\u00e2lni privirea. \u2014Dar dac\u0103 eu nu m-am iertat? \u2014A, asta e o alt\u0103 problem\u0103, nu? Dar n-ar trebui s\u0103 fie prea dificil pentru tine. Nu e asta una din specialit\u0103\u021bile catolicilor? Anularea p\u0103catelor prin r\u0103scump\u0103rare? M\u00e2ntuirea \u0219i toate celelalte? Deci asta e \u0219ansa ta. \u2014Nu e chiar at\u00e2t de simplu. \u2014Adev\u0103rat. N-o s\u0103-i aduci \u00eenapoi pe cei pierdu\u021bi din cauza celor \u00eent\u00e2mplate. A gre\u0219elii tale. Dar po\u021bi opri pierderea \u0219i mai multor vie\u021bi. \u0218i asta nu are cum s\u0103 nu conteze. Nu-i a\u0219a? Era pe cale s\u0103-i spun\u0103 c\u0103 i-a promis lui Edward c\u0103 nu va mai c\u0103l\u0103tori. Dar se ab\u021binu. \u2014E alegerea ta, Maggie. Dac\u0103 tu crezi c\u0103 nu conteaz\u0103 altceva dec\u00e2t via\u021ba \u0219i rela\u021bia ta de aici... \u0218i-a dat seama c\u0103 auzise cearta din buc\u0103t\u0103rie. \u2014... atunci o s\u0103 m\u0103 ignori \u0219i o s\u0103 m\u0103 alungi. Dar dac\u0103 \u021bi-e dor de munca pentru care e\u0219ti n\u0103scut\u0103, dac\u0103 te intereseaz\u0103 terminarea unui conflict care a provocat at\u00e2ta suferin\u021b\u0103, dac\u0103 vrei s\u0103 \u00eendrep\u021bi lucrurile, vei accepta. \u2014Spune-mi, zise ea dup\u0103 o lung\u0103 pauz\u0103, de ce m-ai vizitat acas\u0103? De ce toat\u0103 disimularea asta t\u00e2mpit\u0103 de a te da drept un client? \u2014Am \u00eencercat s\u0103-\u021bi telefon\u0103m, dar nu r\u0103spundeai \u0219i nici nu ne sunai \u00eenapoi. Nu credeam c\u0103 o s\u0103-mi dai drumul s\u0103 intru \u00een cl\u0103dire. \u2014A\u021bi dat telefon? \u2014\u00ce\u021bi l\u0103s\u0103m mesaje pe robot de ieri dup\u0103-mas\u0103. \u021ai-am l\u0103sat vreo dou\u0103 \u0219i azi-diminea\u021b\u0103. \u2014Dar, se b\u00e2lb\u00e2i ea. Era sigur\u0103 c\u0103 verificase \u0219i c\u0103 nu era nimic \u00eenregistrat diminea\u021b\u0103. \u2014Poate a \u0219ters cineva mesajele \u00eenainte s\u0103 le ascul\u021bi. Sim\u021bi aerul scurg\u00e2ndu-i-se din pl\u0103m\u00e2ni. Edward. Judd arunc\u0103 pe mas\u0103 un plic gros \u0219i greu. \u2014Bilete \u0219i materiale documentare. Avionul spre Tel Aviv pleac\u0103 ast\u0103zi dup\u0103-mas\u0103. Alegerea \u00ee\u021bi apar\u021bine, Maggie. \n", " Ierusalim, s\u00e2mb\u0103t\u0103, 11.10 p.m. \u0218edin\u021bele nocturne f\u0103ceau parte din tradi\u021bia acestui cabinet. Ben Gurion f\u0103cuse asta \u00een anii \u201950, dezb\u0103t\u00e2nd \u0219i lu\u00e2nd decizii p\u00e2n\u0103 la orele dimine\u021bii; Golda avea o \u00eenclina\u021bie special\u0103 pentru munca de noapte, mai ales c\u00e2nd egiptenii au lansat atacul-surpriz\u0103 de Yom Kippur, \u00een 1973: legenda spune c\u0103 b\u0103tr\u00e2na doamn\u0103 aproape n-a dormit deloc vreme de c\u00e2teva zile. Cumva, aceast\u0103 camer\u0103 cu un singur scaun cu sp\u0103tar \u00eenalt, rezervat prim-ministrului, era propice pentru astfel de \u00eent\u00e2lniri. Era \u00eengust\u0103 \u0219i intim\u0103, cu dou\u0103 canapele a\u0219ezate \u00een form\u0103 de L pe care puteau sta s\u0103 discute ore \u00een \u0219ir consilierii sau ajutoarele lor. Biroul era func\u021bional, construit mai mult pentru a fi folosit dec\u00e2t pentru a impresiona. Rabin st\u0103tea aici mult dup\u0103 apusul soarelui, scriind cu m\u00e2na lui scrisori c\u0103tre p\u0103rin\u021bii solda\u021bilor \u2013 adic\u0103 to\u021bi ta\u021bii \u0219i mamele din \u021bar\u0103, dat fiind c\u0103 era vorba de Israel. Rabin era mort de mult acum, lu\u00e2nd cu el scrumierele ce \u00eenso\u021beau fumatul \u00een grup. \u00cen momentul de fa\u021b\u0103, obiceiul preferat \u00een caz de stres era mestecatul semin\u021belor de floarea-soarelui, care \u00eel punea pe aceea\u0219i treapt\u0103 cu \u0219oferii de autobuze \u0219i tarabagiii de pe tot cuprinsul \u021b\u0103rii. \u00cei f\u0103cu semn b\u0103rbatului de la Shin Bet, serviciul de securitate intern\u0103 al Israelului, s\u0103 vorbeasc\u0103. \u2014Domnule prim-ministru, b\u0103rbatul ucis e Shimon Guttman. \u0218tim cu to\u021bii despre cine e vorba: scriitorul \u0219i activistul \u00een v\u00e2rst\u0103 de \u0219aptezeci \u0219i unu de ani. Primele rapoarte care sugerau c\u0103 a fost \u00eenarmat au fost scoase din calcul. Inspectorii no\u0219tri nu au g\u0103sit nimic care s\u0103 indice c\u0103 ar fi avut o arm\u0103. Examinarea corpului a ar\u0103tat c\u0103 a fost ucis prin \u00eempu\u0219care \u00een cap. Premierul se \u00eencrunt\u0103, apoi mai sparse o s\u0103m\u00e2n\u021b\u0103 \u00eentre din\u021bi. \u2014Dup\u0103 cum \u0219ti\u021bi, asupra sa s-a g\u0103sit o foaie scris\u0103 de m\u00e2n\u0103, adresat\u0103 dumneavoastr\u0103. Serviciile de investiga\u021bii spun c\u0103 mai dureaz\u0103 c\u00e2teva zile p\u00e2n\u0103 va fi descifrat\u0103, scrisul fiind acoperit de s\u00e2nge... Prim-ministrul \u00eei f\u0103cu semn s\u0103 tac\u0103. \u0218eful Shin Betului puse deoparte h\u00e2rtia de pe care citise. Vicepremierul se uita \u00een p\u0103m\u00e2nt, ministrul de externe \u0219i cel al ap\u0103r\u0103rii se holbau la prim-ministru, \u00eencerc\u00e2nd s\u0103-i ghiceasc\u0103 reac\u021bia: nimeni nu voia s\u0103 vorbeasc\u0103 primul. Amir Tal, consilierul special al premierului \u0219i cel mai t\u00e2n\u0103r b\u0103rbat din \u00eenc\u0103pere, decise s\u0103 sparg\u0103 t\u0103cerea: \u2014Bine\u00een\u021beles c\u0103 asta are consecin\u021be politice imediate. \u00cen primul r\u00e2nd vom fi ataca\u021bi... Prim-ministrul ridic\u0103 din spr\u00e2ncean\u0103. \u2014\u00cemi cer iertare. Vom fi critica\u021bi pentru comiterea unei gre\u0219eli grave, uciderea unui om nevinovat. Astfel de acuze la adresa noastr\u0103 vor ap\u0103rea \u00een scurt timp. Iar \u00een al doilea r\u00e2nd, fiindc\u0103 suntem pe punctul de a semna acordul de pace, asta va \u00eengreuna mult lucrurile. Grup\u0103rile de dreapta erau deja \u00een fierbere; acum \u00ee\u0219i proclam\u0103 \u0219i primul martir. Insist\u0103 asupra faptului c\u0103 nu e o coinciden\u021b\u0103: Guttman era unul dintre cei mai \u00eenver\u0219una\u021bi critici ai no\u0219tri. \u0218i nu doar al nostru. A spus acela\u0219i lucru at\u00e2t \u00een timpul negocierilor de la Oslo, c\u00e2t \u0219i al celor de la Camp David: \u201eOricine trateaz\u0103 pacea cu arabii e un criminal care ar trebui judecat pentru tr\u0103dare\u201c. Arutz Sheva spunea la televizor cu o or\u0103 \u00een urm\u0103: \u201eAcum \u0219tim care e planul guvernului; vor s\u0103-i reduc\u0103 la t\u0103cere pe disiden\u021bi \u00eempu\u0219c\u00e2ndu-i\u201c. \u2014Ar putea avea dreptate? Ministrul ap\u0103r\u0103rii i se adresa lui Tal, ocolind privirea \u0219efului. \u2014Poftim? \u2014Nu vreau s\u0103 spun c\u0103 l-am fi ucis cu inten\u021bie. Ci c\u0103 nu a fost o coinciden\u021b\u0103. N-ar fi putut fi o premeditare din partea cealalt\u0103, adic\u0103 opusul celor spuse de Arutz Sheva? \u2014Ce vrei s\u0103 spui? \u2014M\u0103 \u00eentreb dac\u0103 n-a fost o capcan\u0103. Guttman \u0219tia cum func\u021bioneaz\u0103 lucrurile. Nu po\u021bi s\u0103 te repezi pur \u0219i simplu la prim-ministru, url\u00e2nd \u0219i vocifer\u00e2nd \u0219i apoi s\u0103 bagi m\u00e2na \u00een interiorul hainei. Era un tip inteligent. \u0218tia lucrul \u0103sta. \u2014Vrei s\u0103 spui... \u2014Da. M\u0103 \u00eentreb dac\u0103 nu cumva Guttman a vrut s\u0103 fie omor\u00e2t. Dac\u0103 nu ne-a momit s\u0103 ucidem un faimos oponent al guvernului. \u2014E o aiureal\u0103. \u2014Oare? Avem de-a face cu un om care a f\u0103cut toat\u0103 via\u021ba gesturile cele mai spectaculoase \u0219i s-a angajat \u00een cele mai vehemente proteste. Iar acum, \u00een final, cel mai vehement: suntem pe punctul de-a semna pacea cu arabii, de-a ceda Iudeea \u0219i p\u0103m\u00e2ntul sf\u00e2nt al Samariei. Pentru a \u00eempiedica o asemenea calamitate, un fanatic precum Guttman trebuia s\u0103 fac\u0103 cel mai radical gest posibil. Unul care s\u0103 mobilizeze cu adev\u0103rat dreapta. \u2014Era \u00een stare s\u0103-\u0219i sacrifice via\u021ba? \u2014Da, era. Prim-ministrul rostise primele dou\u0103 cuvinte de c\u00e2nd \u00eencepuse \u0219edin\u021ba. P\u00e2n\u0103 acum st\u0103tuse deoparte, ascult\u00e2nd dezbaterea. \u00c3sta era stilul lui. Mai \u00eent\u00e2i asculta argumentele subordona\u021bilor s\u0103i. Apoi \u00eei asalta cu \u00eentreb\u0103ri. \u201eDeci cum ar trebui s\u0103 replic\u0103m? Ce p\u0103rere ave\u021bi?\u201c Membrii cabinetului se preg\u0103tiser\u0103 pentru a\u0219a ceva. \u00cen schimb, prim-ministrul se aplecase pur \u0219i simplu s\u0103 mai sparg\u0103 o s\u0103m\u00e2n\u021b\u0103, f\u0103r\u0103 s\u0103 spun\u0103 nimic. P\u00e2n\u0103 la aceste cuvinte: \u201eDa, era\u201c. Dup\u0103 o lung\u0103 pauz\u0103, ca \u0219i cum ar fi \u00eencheiat un g\u00e2nd care se desf\u0103\u0219urase \u00een mintea lui, ad\u0103ug\u0103: \u2014\u00cel cunosc pe omul \u0103sta. \u00cen profunzime. \u0218eful de stat-major, \u00eembr\u0103cat \u00een pantloni verde-oliv \u0219i c\u0103ma\u0219\u0103 bej, c\u0103lcate la dung\u0103, cu o beret\u0103 sub unul din epole\u021bi \u2013 uniforma soldatului al c\u0103rui front e politica \u2013, rupse lini\u0219tea ce urm\u0103 cu o \u00eentrebare care i se p\u0103rea legat\u0103 de subiect. \u00centreb\u0103 ceea ce toat\u0103 lumea din camer\u0103 \u2013 \u00eempreun\u0103 cu to\u021bi cei care au v\u0103zut declara\u021biile martorilor la televizor \u2013 voia s\u0103 afle de la \u00eenceput: \u2014Cum de v-a strigat Kobi? \u2014A, spuse premierul. \u2014Credeam c\u0103 v\u0103 ur\u0103\u0219te. \u0218i iat\u0103-l vorbindu-v\u0103 ca \u0219i cum a\u021bi fi fost vechi amici. \u2014Rav Aluf, dintre to\u021bi, tu ar trebui s\u0103 \u0219tii r\u0103spunsul la \u00eentrebarea asta. Premierul se l\u0103s\u0103 pe spate \u00een scaun, \u00eens\u0103 prefera s\u0103 priveasc\u0103 \u00eenc\u0103 mai degrab\u0103 \u00een gol dec\u00e2t la vreunul din colegii s\u0103i. \u2014Kobi e omul care am fost cu mult timp \u00een urm\u0103. Ministrul ap\u0103r\u0103rii se foi \u00een scaun, arunc\u00e2ndu-i o privire generalului. \u2014A\u0219a \u00eemi spuneau prietenii. \u00cen armat\u0103. Eram o unitate valoroas\u0103, una dintre cele mai bune. \u00cen \u201967 am ocupat singuri un deal: treizeci \u0219i ceva de oameni. \u0218i \u0219tii cine era cel mai curajos, mult mai curajos dec\u00e2t mine, \u00een ciuda a ceea ce le declar\u0103 Amir ziari\u0219tilor? Un t\u00e2n\u0103r student la Universitatea Evreiasc\u0103, pe nume Shimon Guttman. \n", " Ierusalim, luni, 9.28 a.m. Pentru prima oar\u0103 de c\u00e2nd ajunsese, cei care \u00eei controlau bagajele erau arabi. De c\u00e2nd se d\u0103duse jos diminea\u021b\u0103 din avion, \u00eent\u00e2lnise numai evrei israelieni. Acum, la intrarea Consulatului American de pe strada Agron, a\u0219tepta s\u0103 fie luat\u0103 \u00een primire de arabii palestinieni, care purtau totu\u0219i c\u0103m\u0103\u0219i cu \u00eensemnele Statelor Unite. \u00cen mod normal, un oficial al guvernului Statelor Unite, cum era din nou, ar fi fost l\u0103sat s\u0103 treac\u0103 printr-un simplu semn. Dar acum era o perioad\u0103 foarte tensionat\u0103, \u00eei explica \u0219oferul, lucrurile aveau s\u0103 dureze pu\u021bin mai mult. Unul din gardieni \u00eei ceru telefonul mobil, dar un superior al s\u0103u \u00eei f\u0103cu semn s\u0103 plece. Fu condus\u0103 \u00eentr-un hol de siguran\u021b\u0103 \u00eengust, \u00een spatele unui geam gros se afla un ofi\u021ber al marinei americane, care studia ni\u0219te monitoare. \u00cen timp ce privi succesiunea de imagini, rederul\u0103 \u00een minte pentru a zecea oar\u0103 scena \u00eent\u00e2lnirii cu Judd Bonham. A manipulat-o ca un maestru, f\u0103c\u00e2nd toate mut\u0103rile pe care ea \u00eens\u0103\u0219i le-ar fi f\u0103cut. A f\u0103cut apel la con\u0219tiin\u021ba ei \u0219i a lingu\u0219it-o, exact cum f\u0103cuse ea cu at\u00e2\u021bia delega\u021bi, ambasadori \u0219i consilieri preziden\u021biali. A amenin\u021bat-o, d\u00e2nd la iveal\u0103 ce \u0219tia \u0219i, \u00een acela\u0219i timp, a ademenit-o. \u0218i, \u00eentocmai cum scrie la carte, a doua strategie era menit\u0103 s\u0103 ating\u0103 punctul slab al taberei adverse: \u00een cazul ei, dorin\u021ba de a-\u0219i u\u0219ura con\u0219tiin\u021ba. \u00centotdeauna trebuie s\u0103 \u0219tii care e cea mai mare sl\u0103biciune a adversarului. Bonham \u0219tiuse probabil c\u0103 va fi u\u0219or. \u00cent\u00e2i pu\u021bin\u0103 munc\u0103 de intimidare, apoi afi\u0219area unei bl\u00e2nde\u021bi \u0219i compasiuni aparente. Era tiparul clasic. Inspectorul de poli\u021bie tr\u00e2nte\u0219te scaunul deoparte, apoi \u00ee\u021bi pune o m\u00e2n\u0103 pe um\u0103r \u0219i te consoleaz\u0103. Poli\u021bistul bun \u2013 poli\u021bistul r\u0103u, chiar dac\u0103 era aceea\u0219i persoan\u0103. F\u0103cuse \u0219i ea asta de zeci de ori. Se uit\u0103 din nou la ofi\u021berul de marin\u0103. Nu-i venea s\u0103 cread\u0103 c\u0103 se apucase iar\u0103\u0219i de asta. Instinctiv, cercet\u0103 am\u0103nun\u021bit ceea ce vedea. Evident c\u0103 adev\u0103rata securitate nu putea fi l\u0103sat\u0103 dec\u00e2t \u00een m\u00e2inile unui american. Angajarea localnicilor avea de asemenea rolul ei. Folosirea angaja\u021bilor palestinieni \u00eent\u0103rea faptul c\u0103 acel consulat de la Ierusalim era de fapt o misiune american\u0103 \u00een slujba palestinienilor; total diferit de ambasada din Tel Aviv, care reprezenta America \u00een ochii israelienilor. O u\u0219\u0103 se deschise cu un bip, l\u0103s\u00e2nd s\u0103 intre un b\u0103rbat \u00eenalt \u0219i blond. \u2014Bine ai venit la nebuni! Jim Davis, consul, m\u0103 bucur s\u0103 te cunosc. \u00cei \u00eentinse m\u00e2na. \u2014Dup\u0103 cum vezi, lucr\u0103m \u00een cele mai frumoase dou\u0103 cl\u0103diri pe care le de\u021bine Departamentul de Stat oriunde \u00een lume, spuse el cum ie\u0219ir\u0103 \u00een gr\u0103din\u0103, o peluz\u0103 mare, dreptunghiular\u0103, a\u0219ezat\u0103 \u00een fa\u021ba unei case coloniale impun\u0103toare. Nu se mai auzea vacarmul str\u0103zii Agron acum. Singurul zgomot era f\u0103cut de un gr\u0103dinar \u00een v\u00e2rst\u0103, care se apleca s\u0103 tund\u0103 o tuf\u0103 de trandafiri. \u2014Iar asta e ultima noastr\u0103 achizi\u021bie, M\u0103n\u0103stirea Lazarist\u0103 Peres. Davis ar\u0103t\u0103 cu degetul \u00een st\u00e2nga, spre o cl\u0103dire ce p\u0103rea a fi pe jum\u0103tate biseric\u0103, pe jum\u0103tate fort\u0103rea\u021b\u0103. Era modest\u0103; f\u0103r\u0103 clopotni\u021be preten\u021bioase sau turle complicate, dar fiecare fereastr\u0103 arcuit\u0103 era \u00eemprejmuit\u0103 de un \u0219ir de c\u0103r\u0103mizi, ca \u0219i cum ar fi fost \u00eent\u0103rit\u0103 \u00een eventualitatea unui asalt. \u0218i era construit\u0103 \u00een \u00eentregime din piatra solid\u0103, tern\u0103, care predomina \u00een tot ora\u0219ul. Toate cl\u0103dirile, casele, birourile, hotelurile, chiar \u0219i supermarketurile erau f\u0103cute din ea. \u201ePiatr\u0103 de Ierusalim\u201c o numise \u0219oferul pe drumul de la aeroport la ambasad\u0103. \u2014Asta-i legea, asta-i legea! spusese el, \u00eentorc\u00e2nd spre ea fa\u021ba neras\u0103 \u0219i privind-o peste um\u0103r, ceea ce o determin\u0103 pe Maggie s\u0103 dea din cap energic \u00een direc\u021bia drumului, \u00eencuraj\u00e2ndu-l s\u0103 fac\u0103 la fel. Mai fusese aici de dou\u0103 ori cu aproape un deceniu \u00een urm\u0103. Dar nu luase parte la evenimente. Cei de la Casa Alb\u0103 luau deciziile: \u00eei l\u0103sau bucuro\u0219i pe negociatori s\u0103 se duc\u0103 \u00een Africa, \u00een Timorul de Est sau, \u00een zilele bune, \u00een Balcani. Dar Orientul Mijlociu era misiunea cea mai spectaculoas\u0103, marea lovitur\u0103 pentru diploma\u021bi, singura \u0219tire extern\u0103 care ajungea constant pe prima pagin\u0103 a ziarelor. A\u0219a c\u0103 Maggie fusese \u00eentotdeauna \u021binut\u0103 la distan\u021b\u0103. Se uit\u0103 \u00een sus, ferindu-\u0219i ochii cu palma. Lumina era foarte puternic\u0103 aici, fiind reflectat\u0103 \u0219i respins\u0103 de acea piatr\u0103 tern\u0103, de culoarea nisipului. O m\u0103n\u0103stire \u00een Ierusalim. Probabil fusese aici de secole, din timpul cruciadelor. \u00cei aminti lui Maggie de m\u0103n\u0103stirea din timpul \u0219colii. \u2014Am preluat-o cu pu\u021bin timp \u00een urm\u0103, \u00eei explic\u0103 Davis. Surprinz\u0103tor pentru un diplomat cu vechime, \u00ee\u0219i p\u0103strase intact accentul sudic. \u2014C\u0103lug\u0103rii propriu-zi\u0219i au p\u0103r\u0103sit mare parte din cl\u0103dire. C\u00e2\u021biva dintre ei \u00eenc\u0103 mai locuiesc \u00eentr-un col\u021bi\u0219or care va r\u0103m\u00e2ne al lor. Altfel, cl\u0103direa apar\u021bine acum Statelor Unite. Se b\u00e2lb\u00e2ia, o reac\u021bie masculin\u0103 cu care Maggie era obi\u0219nuit\u0103. O ghicise \u00een ochii lui Davis din momentul \u00een care o salutase; surpriza ini\u021bial\u0103, urmat\u0103 de repliere \u0219i de efortul concentrat de a se purta normal. Credea c\u0103 acest lucru va \u00eenceta odat\u0103 cu apropierea de patruzeci de ani, c\u0103 nu va mai fi un magnet pentru b\u0103rba\u021bi. Dar fenomenul a continuat chiar \u0219i dup\u0103 ce a \u00eenceput s\u0103 se \u00eembrace cuminte. \u00cenc\u0103 mai era \u00eenalt\u0103, avea un metru \u0219aptezeci \u0219i cinci, iar chipul ei \u00ee\u0219i p\u0103strase foarte bine tr\u0103s\u0103turile. P\u0103rul \u00eei era \u00een continuare des, de un \u0219aten \u00eenchis, iar c\u00e2nd \u00eel l\u0103sa desf\u0103cut, era destul de lung ca s\u0103-i cad\u0103 pe umeri. \u2014Deci, iat\u0103 cum stau lucrurile. Davis o conduse spre ni\u0219te scaune metalice, a\u0219ezate la umbra unor chiparo\u0219i. \u2014Dup\u0103 cum \u0219tii, Casa Alb\u0103 e convins\u0103 c\u0103 asta e s\u0103pt\u0103m\u00e2na cea mare. \u021ainta e un acord permanent, semnat \u00een Gr\u0103dina Trandafirilor \u00een c\u00e2teva zile. Exact la timp pentru ziua alegerilor. \u2014Ziua realegerilor, dup\u0103 cum cred c\u0103 \u00eei place pre\u0219edintelui s-o numeasc\u0103, spuse ea. Va primi oare ce-\u0219i dore\u0219te? \u2014P\u0103i, am trimis dou\u0103 delega\u021bii la sediul guvernului care au discutat fa\u021b\u0103-n fa\u021b\u0103 aproape dou\u0103 s\u0103pt\u0103m\u00e2ni. E o realizare. \u2014Ce, fapul c\u0103 au stat dou\u0103 s\u0103pt\u0103m\u00e2ni? \u2014Nu, m\u0103 refeream la derularea negocierilor aici. \u2014A, da, scuze. Maggie \u00eenghi\u021bi \u00een sec. Va mai dura ceva timp; \u00ee\u0219i ie\u0219ise din m\u00e2n\u0103. \u2014Nu s-a mai \u00eent\u00e2mplat p\u00e2n\u0103 acum. La Camp David, Wye River, Madrid, Oslo, unde vrei tu. Dar niciodat\u0103 aici. La Camp David s-a renun\u021bat \u00eenc\u0103 din 2000. \u0218i Casa Alb\u0103, \u00een infinita ei \u00een\u021belepciune, a decis c\u0103 ar fi mai bine pentru ambele tabere s\u0103-\u0219i rezolve problemele \u00een ograda lor. \u2014\u0218i o fac? \u0218i le rezolv\u0103? \u2014Bine\u00een\u021beles c\u0103 nu. Puteam s\u0103 le spunem \u0219i noi asta. B\u0103ie\u021bii \u0103\u0219tia vorbesc mai mult cu presa dec\u00e2t \u00eentre ei. Nu po\u021bi \u00eempiedica ve\u0219tile s\u0103 circule c\u00e2nd te afli chiar \u00een mijlocul unei zone de conflict nenorocite. \u2014\u0218i cei de la Casa Alb\u0103 au continuat \u00een ciuda acestui fapt? \u2014Ei regizeaz\u0103 totul. Dar, crede-m\u0103, dau fuga la noi de fiecare dat\u0103 c\u00e2nd transpir\u0103 vreo informa\u021bie. \u2014\u00censeamn\u0103 c\u0103 nu e mare diferen\u021b\u0103. \u2014Poftim? \u2014Nu conteaz\u0103. Deci Departamentul de Stat \u0219i-a asumat o parte din responsabilit\u0103\u021bi? \u2014O parte? Pe toate, vrei s\u0103 spui. Dar toat\u0103 lumea \u00eencearc\u0103 s\u0103-\u0219i bage coada. Uniunea European\u0103, ONU, britanicii. Statele arabe, Indonezia, Malaysia. Un miliard de musulmani sunt foarte preocupa\u021bi de ce se \u00eent\u00e2mpl\u0103. Imami \u0219i mulahi de aici \u0219i p\u00e2n\u0103 la Mohammadsville, Alabama, declar\u0103 \u0103sta frontul principal al luptei dintre Occident \u0219i Islam. Sunt mobilizate armatele din \u00eentreaga lume arab\u0103. Dac\u0103 or s\u0103 ajung\u0103 cu to\u021bii la concluzia c\u0103 palestinienii vor s\u0103 le \u00een\u0219ele \u00eencrederea \u0219i s\u0103 fac\u0103 un compromis \u00een favoarea Vestului celui r\u0103u, atunci nu vor mai fi doar c\u00e2\u021biva indivizi irita\u021bi \u00een Gaza sau ni\u0219te demonstra\u021bii minore \u00een Damasc. S-ar putea ca toat\u0103 regiunea s\u0103 explodeze. Schi\u021b\u0103 o mic\u0103 ciuperc\u0103 cu palmele. \u2014\u0218i, iat\u0103 al Treilea R\u0103zboi Mondial. Maggie \u00eencuviin\u021b\u0103 din cap, d\u00e2ndu-i de \u00een\u021beles lui Davis c\u0103 mica lui dramatizare \u00ee\u0219i atinsese scopul. \u2014P\u00e2n\u0103 acum lucrurile au decurs cum trebuie. Dar a sosit momentul \u00eencle\u0219t\u0103rii, R&I, iar taberele devin nelini\u0219tite. \u2014N-au tot vorbit despre refugia\u021bi \u0219i Israel p\u00e2n\u0103 acum? Voia ca Davis s\u0103-\u0219i dea seama c\u0103 \u0219tie codul. Ca orice domeniu, diploma\u021bia avea jargonul ei; iar \u00een cadrul acestuia, diploma\u021bia Orientului Mijlociu avea propriul dialect. Dup\u0103 un an petrecut la o distan\u021b\u0103 enorm\u0103, Maggie spera s\u0103 poat\u0103 \u021bine pasul. \u2014Au ap\u0103rut o gr\u0103mad\u0103 de lucr\u0103ri legate de dreptul la retrocedare, spuse David. De\u0219i, \u00ee\u021bi dau un sfat: ai grij\u0103 s\u0103 nu te aud\u0103 nimeni pronun\u021b\u00e2nd cuvintele astea sau te m\u0103n\u00e2nc\u0103 israelienii cu fulgi cu tot. Nu e un drept, e o revendicare. \u0218i nu e neap\u0103rat o \u201eretrocedare\u201c, pentru c\u0103 unii palestinieni au venit din alte p\u0103r\u021bi. \u0218i nu e \u201eacas\u0103\u201c pentru c\u0103 e vorba despre p\u0103m\u00e2ntul natal al evreilor, bla, bla. \u0218tii toate astea. Maggie aprob\u0103, dar de la un moment dat nu mai ascult\u0103. \u00ce\u0219i aduse aminte de disputa pe care a avut-o cu Edward. Nici m\u0103car n-a \u00eencercat s\u0103 nege c\u0103 a \u0219ters mesajele de la Judd: a spus pur \u0219i simplu c\u0103 a fost spre binele ei. S-a \u00eenfuriat, acuz\u00e2ndu-l c\u0103 \u00eencearc\u0103 s\u0103 o \u021bin\u0103 \u00eenchis\u0103, s\u0103 o transforme \u00eentr-o nevast\u0103 banal\u0103, tipic\u0103 Washingtonului, a c\u0103rei preocupare colateral\u0103 era terapia de cuplu. Nega ceea ce era ea cu adev\u0103rat sau, m\u0103car, ceea ce fusese. El i-a replicat c\u0103 a citit prea multe manuale de consiliere \u0219i acum i le turna lui. Ea pretindea c\u0103 p\u0103rea s\u0103-\u0219i fi luat ciudata misiune de-a o \u00eempiedica s\u0103-\u0219i revin\u0103 dup\u0103 cele \u00eent\u00e2mplate \u00een Africa \u0219i de-a o men\u021bine \u00een starea \u00een care o g\u0103sise: d\u0103r\u00e2mat\u0103. Dup\u0103 asta, nu mai erau multe de spus \u0219i nici n-au \u00eencercat. \u0218i-a \u00eempachetat repede bagajele \u0219i a plecat la aeroport. Se sim\u021bea vinovat\u0103, fiind con\u0219tient\u0103 de tot ce f\u0103cuse Edward pentru ea c\u00e2nd se afla \u00een cea mai proast\u0103 stare posibil\u0103. \u0218i o cuprinse o triste\u021be cov\u00e2r\u0219itoare, d\u00e2ndu-\u0219i seama c\u0103 \u00eencercarea ei de-a duce o via\u021b\u0103 normal\u0103 s-a soldat cu un spectaculos e\u0219ec. Dar nici nu putea s\u0103 spun\u0103, din toat\u0103 inima, c\u0103 a f\u0103cut o gre\u0219eal\u0103. Se \u00eentreba acum de ce n-a despachetat niciodat\u0103 cutiile alea? \u0218tia ce ar fi avut de zis \u00een privin\u021ba asta, dac\u0103 ar fi fost vorba de altcineva: c\u0103 avea re\u021bineri incon\u0219tiente, c\u0103 nu voia cu adev\u0103rat s\u0103 se mute cu Edward. Ca un copil care nu-\u0219i d\u0103 jos haina la \u0219coal\u0103, cele dou\u0103 cutii a\u0219tept\u00e2nd s\u0103 fie despachetate erau felul ei de-a spune c\u0103 era doar \u00een trecere. A\u0219a c\u0103 s-a suit \u00een avion, s-a uitat \u00een jos la Washingtonul de care se \u00eendep\u0103rta, imagin\u00e2ndu-\u0219i cum se \u00eendep\u0103rteaz\u0103 \u00een acela\u0219i timp de Edward, apoi s-a dezmeticit brusc, repezindu-se la documentarea de trei sute de pagini pe care i-o preg\u0103tise Bonham. \u2014Po\u021bi deci s\u0103-\u021bi imaginezi c\u0103 toat\u0103 afacerea asta cu asasinatul a crescut nervozitatea \u00een r\u00e2ndul tuturor. Erau ei un butoi cu pulbere \u0219i \u00een vremurile cele mai bune, dar niciodat\u0103 ca acum. De aceea au trimis cavaleria \u2013 ar\u0103t\u0103 spre ea \u2013 ca s\u0103 \u00eencheie afacerea. \u2014Corect. Dar nu sunt \u00eenc\u0103 la datorie. \u2014Cum adic\u0103? \u2014Washingtonul a decis c\u0103 atmosfera s-a \u201edeteriorat\u201c \u00een orele \u00een care eu eram \u00een avion. Se pare c\u0103 nu e \u00eenc\u0103 momentul \u201epotrivit\u201c pentru intrarea mea \u00een scen\u0103. \u2014A, da. \u2014Deocamdat\u0103 rolul meu strict este s\u0103 conving pe toat\u0103 lumea s\u0103-\u0219i p\u0103streze calmul. Mai exact, s\u0103 determin votan\u021bii s\u0103-\u0219i men\u021bin\u0103 pozi\u021biile. \u2014A, \u201evotan\u021bii\u201c. Davis schi\u021b\u0103 mici ghilimele cu degetele. P\u0103i, dup\u0103 cele \u00eent\u00e2mplate asear\u0103, eforturile trebuie s\u0103 se concentreze asupra dreptei evreie\u0219ti. Cei de acolo au luat-o razna \u0219i sus\u021bin c\u0103 mortul e un martir. \u2014Cred c\u0103 a fost o chestie inten\u021bionat\u0103? \u2014Spun tot felul de lucruri. O revela\u021bie subit\u0103 str\u0103b\u0103tu chipul lui Davis. Deci din cauza asta te duci la casa shiva. \u2014Poftim? \u2014La casa \u00eendoliat\u0103. Am primit o \u00een\u0219tiin\u021bare c\u0103 te vei duce acolo, ca reprezentant neoficial. Se pare c\u0103 israelienii au insistat. Asta demonstreaz\u0103 respectul fa\u021b\u0103 de individ \u0219i dovede\u0219te c\u0103 nu a fost eliminat pentru c\u0103 era un adversar al procesului de pace sus\u021binut de americani; c\u0103 nimeni nu-l privea ca pe un du\u0219man. \u2014Dar nu prea oficial, fiindc\u0103 am da impresia c\u0103 i-am sus\u021bine pozi\u021bia. \u2014Exact. Ei cred c\u0103 asta va duce la calmarea lucrurilor. \u2014\u0218i noi am fost de acord. \u2014Da. \u00cenmorm\u00e2ntarea a avut loc azi-diminea\u021b\u0103, imediat ce au adus corpul de la autopsie. Aici ceremonia se face imediat; e o chestie religioas\u0103, ca toate celelalte lucruri de pe-aici. Dar shiva dureaz\u0103 toat\u0103 s\u0103pt\u0103m\u00e2na. Probabil ai primit toate detaliile pe BlackBerry-ul t\u0103u. \u2014A, m\u0103 tem c\u0103 nu am BlackBerry. \u2014O, \u00ee\u021bi face rost Comms de unul, nu te \u00eengrijora. O s\u0103 iau\u2026 \u2014Vreau s\u0103 spun c\u0103 nu folosesc BlackBerry-uri. Nu am f\u0103cut-o niciodat\u0103. \u00ce\u021bi \u00eengusteaz\u0103 posibilit\u0103\u021bile. Ascul\u021bi Washingtonul sau Londra sau pe cine o fi, c\u00e2nd de fapt ar trebui s\u0103-i ascul\u021bi pe cei din camer\u0103. Nu le suport. \u2014OK. Davis se uit\u0103 la Maggie ca \u0219i cum aceasta ar fi recunoscut c\u0103 e dependent\u0103 de heroin\u0103. \u2014Nu a\u0219 lua cu mine nici telefonul mobil dac\u0103 a\u0219 putea. Din acela\u0219i motiv. Davis ignor\u0103 ultima remarc\u0103. \u2014Hotelul t\u0103u e doar la o cl\u0103dire distan\u021b\u0103. Po\u021bi s\u0103 te aranjezi \u0219i apoi \u0219oferul te va duce acolo. Numele v\u0103duvei e Rachel. \n", " Ierusalim, luni, 7.27 p.m. Strada era blocat\u0103, pe ambele p\u0103r\u021bi erau parcate ma\u0219ini cu ro\u021bile din spate urcate pe trotuar. Era un cartier cu reputa\u021bie bun\u0103, Maggie putea s\u0103-\u0219i dea seama de at\u00e2ta lucru: copacii erau \u00eenfrunzi\u021bi, ma\u0219inile \u2013 BMW-uri \u0219i Mercedesuri. \u0218oferul se chinuia s\u0103 treac\u0103, \u00een ciuda discretului stegule\u021b american ce flutura pe capot\u0103. Vremea se r\u0103cise la DC. Aici era cald chiar \u0219i seara t\u00e2rziu; copacii r\u0103sp\u00e2ndeau un miros dulceag, lipicios. Aleea din fa\u021ba cl\u0103dirii era plin\u0103 de lume p\u00e2n\u0103 la u\u0219a de la intrare. Strecur\u00e2ndu-se prin mul\u021bime, remarc\u0103 din nou privirea aceea la b\u0103rba\u021bii care st\u0103teau la coad\u0103, ochii lor urm\u0103rind-o cum trecea pe l\u00e2ng\u0103 ei. \u2014Sunte\u021bi de la amasad\u0103, nu? Din America? La u\u0219\u0103 se afla un b\u0103rbat, Maggie nu-\u0219i d\u0103dea seama dac\u0103 era un func\u021bionar oficial sau o rud\u0103. Dar el \u0219tia cu siguran\u021b\u0103 c\u0103 ea trebuie s\u0103 vin\u0103. \u2014V\u0103 rog, intra\u021bi. Maggie fu \u00eempins\u0103 \u00eentr-o camer\u0103 \u00een mod normal \u00eenc\u0103p\u0103toare. Acum \u00eens\u0103 aceasta era ticsit\u0103 de oameni, precum metroul la ora de v\u00e2rf. Statura ei constituia un avantaj: putea s\u0103 vad\u0103 mul\u021bimea de capete, cele ale b\u0103rba\u021bilor acoperite cu fesuri, iar \u00een fa\u021b\u0103 un om cu barb\u0103, despre care \u00ee\u0219i \u00eenchipui c\u0103 era rabinul. Yitgadal, v\u2019Yitkadash\u2026 \u00cen camer\u0103 se f\u0103cu lini\u0219te pentru aceast\u0103 rug\u0103ciune murmurat\u0103 \u00een amintirea mortului. Apoi rabinul spuse c\u00e2teva cuvinte \u00een ebraic\u0103, \u00eentorc\u00e2ndu-se din c\u00e2nd \u00een c\u00e2nd spre un grup de trei oameni a\u0219eza\u021bi pe ni\u0219te scaune neobi\u0219nuit de joase. Dup\u0103 ochii ro\u0219ii \u0219i nasurile umede, Maggie presupuse c\u0103 erau rude de gradul \u00eent\u00e2i ale lui Guttman: v\u0103duva, fiul \u0219i fiica. Dintre cei trei, fiul era singurul care nu pl\u00e2ngea. Privea drept \u00eenainte cu ochii lui negri, usca\u021bi. Maggie sim\u021bea mul\u021bimea \u00een spatele ei. Nu era sigur\u0103 ce trebuia s\u0103 fac\u0103. Ar fi trebuit s\u0103-\u0219i a\u0219tepte r\u00e2ndul pentru a face cuno\u0219tin\u021b\u0103 cu familia, dar \u00eenc\u0103perea frem\u0103ta. I-ar fi luat o or\u0103 s\u0103 ajung\u0103 \u00een fa\u021b\u0103. Dar dac\u0103 ar fi plecat acum, gestul ar fi fost interpretat ca o insult\u0103 \u2013 \u0219i a\u0219a s-ar fi scris despre el. Nu putea s\u0103 lege conversa\u021bii cu str\u0103inii \u00eentre timp. Nu era la o petrecere. Z\u00e2mbea politicos, \u00eenaint\u00e2nd \u00eencetul cu \u00eencetul. Statura \u0219i costumul ei negru \u00eei convingeau pe \u00eendolia\u021bi c\u0103 era un fel de VIP \u0219i astfel \u00eei f\u0103ceau loc. (Costumul o f\u0103cea s\u0103 se simt\u0103 ciudat: trecuse mult timp de c\u00e2nd se \u00eembr\u0103case a\u0219a ultima oar\u0103.) Cu toate astea, nu putea avansa foarte repede. \u00cenaint\u0103 p\u00e2n\u0103 c\u00e2nd calea \u00eei fu blocat\u0103 de un raft mare de c\u0103r\u021bi. De fapt, toat\u0103 camera p\u0103rea a fi plin\u0103 de c\u0103r\u021bi. \u0218irurile de tomuri erau \u00eentrerupte de vase sau farfurii din ceramic\u0103, printre care una cu un model albastru, ce \u00ee\u021bi lua ochii, dar \u00een cea mai mare parte erau c\u0103r\u021bi. Pe to\u021bi pere\u021bii, de la podele p\u00e2n\u0103 \u00een tavan. Fusese \u00eempins\u0103 destul de aproape ca s\u0103 poat\u0103 citi titlurile. Cele mai multe erau \u00een ebraic\u0103; dar erau \u0219i c\u00e2teva c\u0103r\u021bi de politic\u0103 american\u0103, printre care multe din volumele ap\u0103rute pe listele de bestselleruri din New York Times. Terorismul: cum poate \u00eenvinge Vestul, \u00cen\u0103untrul noului Jihad, Viitoarea confruntare, Furtuna ce va urma. Sim\u021bea c\u0103 l-a intuit bine pe domnul Guttman. La urma urmei, Washingtonul nu ducea lips\u0103 de oameni care s\u0103-i aprobe politica. Cunoscuse mul\u021bi pe la recep\u021bii, \u00een timp ce Edward \u00ee\u0219i f\u0103cea num\u0103rul, iar ea asista de la distan\u021b\u0103, chiar \u0219i atunci c\u00e2nd se afla l\u00e2ng\u0103 el. Imediat ce-\u0219i aminti aceste lucruri, sim\u021bi durerea care le \u00eenso\u021bea. Edward. \u2014Haide\u021bi, veni\u021bi, v\u0103 rog. Gazda ei neoficial\u0103, care ap\u0103ruse iar\u0103\u0219i de undeva, o \u00eempingea acum pe Maggie \u00een fa\u021b\u0103. Oamenii st\u0103teau la r\u00e2nd pentru a cunoa\u0219te familia \u00eendoliat\u0103. \u00cencerca s\u0103 asculte ce se vorbea \u00een fa\u021b\u0103, dar nu \u00een\u021belegea nimic: ebraic\u0103. \u00cen sf\u00e2r\u0219it veni \u0219i r\u00e2ndul lui Maggie s\u0103 str\u00e2ng\u0103 m\u00e2na membrilor familiei, \u00eenclin\u00e2nd respectuos capul \u00een fa\u021ba fiec\u0103ruia, \u00eencerc\u00e2nd s\u0103-\u0219i \u021bin\u0103 buzele \u00een a\u0219a fel \u00eenc\u00e2t s\u0103 exprime compasiune. Fiica mai \u00eent\u00e2i, care o privi o clip\u0103 \u00een ochi. P\u0103rea s\u0103 aib\u0103 \u00een jur de patruzeci \u0219i cinci de ani, p\u0103r scurt, negru, cu c\u00e2teva \u0219uvi\u021be c\u0103runte; era atr\u0103g\u0103toare, chipul ei emana un sim\u021b practic extrem de solid. Maggie presupuse c\u0103 ea era capul familiei. Apoi fiul. Pe jum\u0103tate ridicat, o privea cu r\u0103ceal\u0103. Era \u00eenalt, \u00eembr\u0103cat mai neglijent dec\u00e2t s-ar fi a\u0219teptat ea \u00eentr-o cas\u0103 \u00eendoliat\u0103, cu blugi de culoare \u00eenchis\u0103 \u0219i c\u0103ma\u0219\u0103 alb\u0103, ambele p\u0103r\u00e2nd scumpe. P\u0103rul, de un negru intens, era bine tuns. Dup\u0103 felul \u00een care gravitau oamenii \u00een jurul lui, p\u0103rea s\u0103 fie o persoan\u0103 important\u0103 sau de succes, \u00eentr-un fel sau altul. Are aproape de patruzeci de ani, observ\u0103 Maggie; dup\u0103 toate aparen\u021bele, e ne\u00eensurat. \u0218i \u00een cele din urm\u0103, v\u0103duva. Ghidul ei se aplec\u0103, astfel \u00eenc\u00e2t femeia \u00eendurerat\u0103 s\u0103-l poat\u0103 auzi. \u00cei vorbi inten\u021bionat \u00een englez\u0103. \u2014Doamn\u0103 Guttman, aceast\u0103 domni\u0219oar\u0103 e din Statele Unite. Vine de la Casa Alb\u0103, de la pre\u0219edinte. Maggie nu se mai obosi s\u0103-l corecteze. \u2014\u00cemi pare at\u00e2t de r\u0103u pentru pierderea pe care a\u021bi suferit-o, spuse ea, \u00eenclin\u00e2ndu-se ad\u00e2nc \u0219i \u00eentinz\u00e2ndu-i m\u00e2na. Vrem s\u0103 \u0219ti\u021bi c\u0103 poporul american se roag\u0103 pentru dumneavoastr\u0103 \u0219i pentru familia dumneavoastr\u0103. V\u0103duva ridic\u0103 brusc privirea. Avea p\u0103rul vopsit \u00een negru, ochii fiind aproape de aceea\u0219i culoare. O apuc\u0103 pe Maggie de \u00eencheietur\u0103, a\u0219a c\u0103 fu silit\u0103 s\u0103 priveasc\u0103 acei ochi negri, \u00eenc\u0103 umezi \u0219i a\u021binti\u021bi asupra ei cu o intensitate neobi\u0219nuit\u0103. \u2014Vii de la pre\u0219edintele Statelor Unite? \u2014Ei bine... \u2014\u0218tii c\u0103 so\u021bul meu avea un mesaj important. Pentru prim-ministru. \u2014Am \u00een\u021beles lucrul \u0103sta \u0219i e \u00eentr-adev\u0103r o tragedie... \u2014Nu, nu \u00een\u021belegi. \u00cencerca s\u0103-i transmit\u0103 acest mesaj lui Kobi de c\u00e2teva zile. L-a sunat la cabinet; s-a dus la Knesset. Dar nu a fost l\u0103sat s\u0103 se apropie. \u0218i asta \u00eel \u00eennebunea. Str\u00e2nse \u0219i mai tare \u00eencheietura lui Maggie. \u2014V\u0103 rog, nu v\u0103 face\u021bi s\u00e2nge r\u0103u... \u2014Cum v\u0103 numi\u021bi? \u2014Maggie Costello. \u2014Mesajul lui era urgent, domni\u0219oar\u0103 Costello. O chestiune de via\u021b\u0103 \u0219i de moarte. Nu doar via\u021ba lui sau a lui Kobi, ci a tuturor oamenilor din \u021bara asta, din \u00eentreaga regiune. V\u0103zuse ceva, domni\u0219oar\u0103 Costello. \u2014V\u0103 rog, doamn\u0103 Guttman\u2026 interveni b\u0103rbatul care le f\u0103cuse cuno\u0219tin\u021b\u0103, dar v\u0103duva \u00eei f\u0103cu semn s\u0103 se retrag\u0103. Maggie se aplec\u0103 mai tare. \u2014Spune\u021bi c\u0103 a v\u0103zut ceva? \u2014Da. Un document, poate o scrisoare, ceva. Nu \u0219tiu exact, dar ceva de o foarte mare importan\u021b\u0103. \u00cen ultimele trei zile de via\u021b\u0103, nu a dormit deloc. \u00cen schimb, a repetat \u00eencontinuu acela\u0219i lucru. \u201eTrebuie s\u0103 afle Kobi. Trebuie s\u0103 afle Kobi.\u201c \u2014Kobi? Prim-ministrul? \u2014Da, da. \u00cen\u021belege\u021bi, v\u0103 rog, ceea ce avea s\u0103-i spun\u0103 lui Kobi \u00eenc\u0103 trebuie spus. So\u021bul meu nu era un naiv. Cuno\u0219tea riscul la care se expunea. Dar spunea c\u0103 nimic nu e mai important dec\u00e2t lucrul acela. Trebuia s\u0103-i spun\u0103 ce a v\u0103zut. \u2014\u0218i ce a v\u0103zut? \u2014Ima, dai kvar! Era fiul, cu o voce ferm\u0103, o voce obi\u0219nuit\u0103 s\u0103 dea ordine. \u201eMam\u0103, ajunge.\u201c \u2014Nu mi-a spus. \u0218tiu doar c\u0103 era un document. Ceva scris. \u0218i spunea: \u201eAsta va schimba totul\u201c. A\u0219a zicea. \u201eAsta va schimba totul.\u201c \u2014Ce va schimba totul? Fiul se ridic\u0103 acum \u00een picioare. \u2014Nu \u0219tiu. N-a vrut s\u0103-mi spun\u0103. Pentru siguran\u021ba mea, a zis. \u2014Siguran\u021ba dumneavoastr\u0103? \u2014\u00cemi cunosc so\u021bul. Era un om serios. Nu i s-ar fi n\u0103z\u0103rit dintr-odat\u0103 s\u0103 se duc\u0103 s\u0103 \u021bipe la prim-ministru. Dac\u0103 a avut ceva de zis, trebuie s\u0103 fi fost exact cum a spus Shimon \u2013 o chestiune de via\u021b\u0103 \u0219i de moarte. \n", " Beitin, Malul de Vest, mar\u021bi, 9.32 a.m. Nu trebuia s\u0103 mai stea mult aici. Doar zece minute \u00een birou, c\u00e2t s\u0103 ia actele \u0219i s\u0103 plece. Doar c\u0103 \u201ebirou\u201c nu era cuv\u00e2ntul potrivit. Cele dou\u0103 lac\u0103te grele care blocau u\u0219a metalic\u0103 o dovedeau cu prisosin\u021b\u0103. \u201eCamer\u0103 de lucru\u201c era mai potrivit sau chiar \u201edepozit\u201c. \u00cen\u0103untru mirosea ca \u00eentr-un grajd. Becurile fluorescente p\u00e2lp\u00e2iau \u0219i puneau astfel \u00een lumin\u0103 rafturi \u00een care nu se g\u0103seau h\u00e2rtii, dosare sau dischete, ci cutii de carton. \u0218i \u00een ele erau fragmente de vase antice, materiale pe care Ahmed Nour le str\u00e2nsese chiar din acest sat. A\u0219a lucra la toate s\u0103p\u0103turile. Amenaja un sediu c\u00e2t mai aproape de sit, astfel \u00eenc\u00e2t ultimele descoperiri s\u0103 poat\u0103 fi aduse \u00eenapoi, catalogate \u0219i depozitate imediat. I-ar fi pl\u0103cut s\u0103-\u0219i fac\u0103 zilnic treaba, dac\u0103 ar fi putut: las\u0103 afar\u0103 fie \u0219i c\u00e2teva cioburi arse \u0219i vor disp\u0103rea imediat. T\u00e2lharii, blestemul arheologilor din lumea \u00eentreag\u0103. Ahmed \u00ee\u0219i g\u0103si biroul: modest, de metal, de parc\u0103 ar fi apar\u021binut \u0219efului unui \u0219antier de construc\u021bii. Se g\u00e2ndi c\u0103 nu era chiar at\u00e2t de for\u021bat\u0103 compara\u021bia. Am\u00e2ndoi lucrau \u00een domeniul locuin\u021belor: ei construiau unele noi, el dezgropa altele vechi. Actele de care avea nevoie la \u00eent\u00e2lnirea cu \u0219eful Departamentului de Antichit\u0103\u021bi \u0219i Mo\u0219tenire Cultural\u0103 al Guvernului Palestinei se aflau chiar acolo, \u00eentr-un teanc foarte ordonat. Draga de Huda, \u00ee\u0219i zise. T\u00e2n\u0103ra lui protejat\u0103 l\u0103sase totul \u00een ordine: formele legale pentru re\u00eennoirea permisului, prin care \u00eencerca s\u0103-\u0219i asigure posibilitatea de a continua s\u0103p\u0103turile \u00een Beitin \u0219i cererea de dona\u021bie, prin care cer\u0219ea banii lichizi de care avea nevoie. Huda avusese grij\u0103 de toate contactele cu lumea exterioar\u0103. \u00cel l\u0103sase singur, f\u0103r\u0103 elemente care s\u0103-l distrag\u0103 \u2013 f\u0103r\u0103 telefoane, e-mailuri, f\u0103r\u0103 zgomotoasele radiouri sau sfor\u0103itoarele televizoare \u2013, astfel \u00eenc\u00e2t s\u0103 se poat\u0103 \u00eengropa \u00een munc\u0103. Dac\u0103 s-ar fi concentrat puternic, ar fi putut s\u0103 se izoleze total de modernitate. Asta f\u0103cuse tot weekendul. \u0218i ar fi continuat s-o fac\u0103 \u00eentreaga s\u0103pt\u0103m\u00e2n\u0103 dac\u0103 nu ar fi intervenit \u00eent\u00e2lnirea asta nenorocit\u0103. \u0218eful Departamentului de Antichit\u0103\u021bi era un ignorant. F\u0103r\u0103 nici o preg\u0103tire \u00een domeniul arheologiei, nu era mai mult dec\u00e2t un pion politic. Purta barb\u0103, ceea ce \u00eensemna c\u0103 politica \u00een chestiune era una de tip nou: religioas\u0103. \u2014\u00cenclina\u021bia mea, doctore Nour, \u00eei explica el lui Ahmed la prima lor \u00eent\u00e2lnire, este spre glorificarea mo\u0219tenirii noastre islamice. Nu exista nici o surpriz\u0103 \u00een privin\u021ba asta. Noul guvern era format pe jum\u0103tate din membri ai Hamas. \u00cen traducere: dau bani pentru orice mai recent de secolul VII; dac\u0103 vre\u021bi s\u0103 dezgropa\u021bi ceva mai vechi, sunte\u021bi pe cont propriu. Lui Ahmed nu-i sc\u0103p\u0103 ironia. C\u00e2ndva fusese un erou al clasei politice palestiniene. Fusese membru fondator al unui grup de intelectuali, care cu c\u00e2teva decenii \u00een urm\u0103 insistase s\u0103 cerceteze p\u0103m\u00e2ntul de sub picioarele lor dup\u0103 o metod\u0103 absolut nou\u0103. P\u00e2n\u0103 \u00een acel moment, \u00eenc\u0103 de la expedi\u021biile lui Edward Robinson din secolul XVIII, cei care puneau m\u00e2na pe lopat\u0103 prin aceste locuri c\u0103utau un singur lucru: Biblia. Nu \u00eei interesa Palestina sau oamenii care au locuit aici timp de milenii. C\u0103utau P\u0103m\u00e2ntul Sf\u00e2nt. Erau str\u0103ini, bine\u00een\u021beles, americani sau europeni. Veneau la Jaffa sau \u00een Ierusalim cu capul \u00eembuibat de scripturi, ner\u0103bd\u0103tori s\u0103 mearg\u0103 pe urmele lui Avraam, s\u0103 vad\u0103 morm\u00e2ntul lui Hristos. T\u00e2njeau dup\u0103 vestigii ale israeli\u021bilor antici sau ale primilor cre\u0219tini. Palestinienii, antici sau moderni, erau irelevan\u021bi. Cei din noua genera\u021bie, din care f\u0103cea parte \u0219i Ahmed, erau specializa\u021bi \u00een arheologia biblic\u0103 \u2013 mai exista \u0219i alt fel? \u2013, dar \u0219i-au dezvoltat repede o concep\u021bie proprie. \u00cen anii \u201960, mul\u021bi dintre ei asistau o echip\u0103 de exper\u021bi \u00een Biblia luteran\u0103 venit\u0103 din Illinois la dezgroparea Tell Ta\u2019anach-ului, o colin\u0103 aflat\u0103 nu departe de Jenin, pe Malul de Vest. Americanii au s\u0103pat acolo mai mul\u021bi ani, at\u00e2t de entuziasma\u021bi erau. Ta\u2019anach era men\u021bionat \u00een Biblie ca unul din ora\u0219ele Canaanului cucerite de Iosua, unul din liderii militari ai israeli\u021bilor. Dar Ahmed \u0219i colegii s\u0103i au \u00eentrev\u0103zut ceva nou. Au revenit la sit, concentr\u00e2ndu-se acum nu asupra Ta\u2019anach-ului biblic, ci asupra satului palestinian de la poalele dealului: Ti\u2019innik. Ace\u0219ti arheologi de \u0219coal\u0103 nou\u0103 voiau s\u0103 afle tot ce se putea afla despre via\u021ba de zi cu zi a acestei comunit\u0103\u021bi obi\u0219nuite, care r\u0103m\u0103sese \u00een acela\u0219i loc aproape cinci milenii la r\u00e2nd. Fiecare lopat\u0103 de p\u0103m\u00e2nt aruncat\u0103 de arheologi, fiecare lovitur\u0103 de cazma, transmitea un mesaj politic: aceasta va fi o dezgropare a Palestinei de c\u0103tre palestinieni. Asta consolida pozi\u021bia lui Ahmed Nour \u00een inima amplei mi\u0219c\u0103ri na\u021bionale palestiniene. \u00cen \u0219oapt\u0103 i se spunea c\u0103 Organiza\u021bia pentru Eliberarea Palestinei, pe atunci \u00eenc\u0103 secret\u0103, interzis\u0103 \u0219i condus\u0103 de peste hotare, \u00eei aproba munca. Alimenta \u201em\u00e2ndria na\u021bional\u0103\u201c \u0219i dovedea cu u\u0219urin\u021b\u0103, \u00eentr-un moment \u00een care majoritatea liderilor israelieni negau \u00eenc\u0103 p\u00e2n\u0103 \u0219i existen\u021ba poporului palestinian, c\u0103, de fapt, comunit\u0103\u021bile care tr\u0103iau pe aceste p\u0103m\u00e2nturi aveau cele mai ad\u00e2nci r\u0103d\u0103cini posibile. Reputa\u021bia lui nu a f\u0103cut dec\u00e2t s\u0103 creasc\u0103 atunci c\u00e2nd i-a dus pe studen\u021bi \u00eentr-o tab\u0103r\u0103 abandonat\u0103 de refugia\u021bi, unde au s\u0103pat prin gunoaie, cutii vechi de sardine \u0219i pungi de plastic, care au dezv\u0103luit modul de via\u021b\u0103 al oamenilor \u00een urm\u0103 cu doar o genera\u021bie, al celor care \u00ee\u0219i abandonaser\u0103 c\u0103minele \u00een 1948. Iar munca de aici, din Beitin, i-a sporit \u0219i mai mult reputa\u021bia. Cercet\u0103torii anteriori s-au entuziasmat \u00een fa\u021ba acestui loc ca \u00een fa\u021ba Bel-El-ului sau a Betelului din Biblie, locul unde Avraam, \u00eendrept\u00e2ndu-se spre sud, s-a oprit \u0219i a construit un altar, locul unde Iacob \u0219i-a odihnit capul pe o pern\u0103 de piatr\u0103 \u0219i a avut viziunea \u00eengerilor urc\u00e2nd \u0219i cobor\u00e2nd scara. Dar Ahmed era hot\u0103r\u00e2t s\u0103 cerceteze nu doar ruinele Beitinului, ci satul \u00eensu\u0219i. C\u0103ci micul, umilul Beitin a fost condus de eleni, de romani, de bizantini, de otomani. A fost cre\u0219tin \u0219i apoi musulman: la sf\u00e2r\u0219itul secolului XIX, s-a construit o moschee pe ruinele unei biserici bizantine. \u00cenc\u0103 se mai pot vedea r\u0103m\u0103\u0219i\u021bele unui turn elen, ale unei m\u0103n\u0103stiri bizantine \u0219i ale unui castel al crucia\u021bilor. Toate trei. Dup\u0103 p\u0103rerea lui Ahmed, asta constituia gloria Palestinei. Chiar \u0219i \u00eentr-un col\u021b uitat de lume, cum e Beitinul, puteai vedea istoria lumii, strat peste strat. Asta i-a dat o idee. Se \u00eentinse dup\u0103 una din cutiile mai noi, una care con\u021binea ultimele descoperiri de pe sit. Se uit\u0103 \u00een\u0103untru, str\u00e2mb\u00e2nd din nas din cauza mirosului de \u00eemb\u00e2csit: cranii umane din epoca timpurie a bronzului, de acum aproximativ cinci mii de ani, al\u0103turi de borcane de depozitare \u0219i oale de g\u0103tit. Z\u00e2mbi, \u0219tiind c\u0103 poate face mai mult de at\u00e2t, c\u0103 se poate \u00eentoarce \u0219i mai departe \u00een timp. Deschise un dulap, unde g\u0103si unelte din cremene \u0219i oase de animale care au fost descoperite pentru prima oar\u0103 la Beitin \u00een anii \u201950 \u0219i datate cu cinci milenii \u00eenainte de Hristos. Celor de la departamentul de antichit\u0103\u021bi le va tr\u00e2nti t\u00e2mpenia cu urmele de s\u00e2nge pe care le descoperise, un indiciu sigur al sacrificiilor rituale, stabilind c\u0103 Beitinul a fost c\u00e2ndva un templu canaanit. Poate c\u0103 aplica vechea re\u021bet\u0103 biblic\u0103, \u00ee\u0219i zise Ahmed cuprins de un sentiment de vinov\u0103\u021bie, dar trebuia s\u0103 foloseasc\u0103 tot ce avea la dispozi\u021bie. Tot mai exista posibilitatea s\u0103 nu ob\u021bin\u0103 nici un rezultat. Cu siguran\u021b\u0103 b\u0103rbatul care f\u0103cea parte din Fr\u0103\u021bie va tres\u0103ri de m\u00e2ndrie la referin\u021bele legate de moscheea de secol XIX \u0219i va c\u0103sca la celelalte. Sau poate c\u0103 exista o mic\u0103 \u0219ans\u0103 de-a vedea Beitinul ca pe ceea ce este cu adev\u0103rat, un loc care poart\u0103 amprenta istoriei acestui p\u0103m\u00e2nt. St\u00e2nd pe v\u00e2rfuri \u0219i \u00eentinz\u00e2ndu-se s\u0103 pun\u0103 cea mai valoroas\u0103 cutie \u00eenapoi pe raftul de sus al dulapului \u00eencuiat, auzi un zgomot. Metalic. \u2014Hei! Huda? Nu primi nici un r\u0103spuns. Poate c\u0103 nu era nimic. Poate s\u0103 a l\u0103sat u\u0219a metalic\u0103 a camerei de lucru \u00eentredeschis\u0103 \u0219i a tr\u00e2ntit-o v\u00e2ntul. Nu conta. O s\u0103 \u00eenchid\u0103 cutia \u0219i o s\u0103 plece. Dar apoi se mai auzi un sunet. De data asta zgomot de pa\u0219i, f\u0103r\u0103 \u00eendoial\u0103. Ahmed se \u00eentoarse \u0219i v\u0103zu doi b\u0103rba\u021bi apropiindu-se de el. Am\u00e2ndoi aveau c\u00e2te o cagul\u0103 neagr\u0103 care le acoperea fa\u021ba \u00een \u00eentregime. B\u0103rbatul mai \u00eenalt \u021binea un deget ridicat, pe care \u00eel duse teatral la buze. Sssst. \u2014Ce? Ce-i asta? \u00eentreb\u0103 Ahmed \u0219i genunchii \u00eencepur\u0103 s\u0103-i tremure. \u2014Vino cu noi doar, spuse b\u0103rbatul \u00eenalt. Era ceva ciudat \u00een accentul lui. \u2014Acum! \u0218i pentru prima oar\u0103, Ahmed v\u0103zu arma ridicat\u0103 \u0219i a\u021bintit\u0103 asupra lui. \n", " Consulatul Statelor Unite, Ierusalim. Mar\u021bi, 2.14 p.m. \u2014Informa\u021biile pe care le de\u021binem arat\u0103 c\u0103 trupul perforat de gloan\u021be a fost abandonat de doi oameni cu cagule \u00een pia\u021ba mare a Ramallahului, pe la 10.45, ora local\u0103. Corpul a fost ridicat \u00een picioare \u0219i ar\u0103tat mul\u021bimii timp de aproape cincisprezece minute, apoi a fost luat de aceia\u0219i oameni cu cagule care l-au adus acolo. \u2014Ucidere pentru colaborare? \u2014Exact. \u0218eful filialei CIA se \u00eentoarse c\u0103tre Maggie, oferind informa\u021biii suplimentare nou-venitei la lec\u021bie. \u2014Asta e pedeapsa standard aplicat\u0103 de c\u0103tre palestinieni oric\u0103rui palestinian considerat vinovat de colaborare cu serviciile de informa\u021bii israeliene. De obicei sunt acuza\u021bi c\u0103 au furnizat israelienilor informa\u021bii despre locul \u00een care se ascund terori\u0219ti c\u0103uta\u021bi sau c\u0103 i-au avertizat \u00een privin\u021ba unui viitor atac. \u2014Care e reac\u021bia Israelului? \u00centreb\u0103rile veneau de la un interfon a\u0219ezat \u00een centrul mesei din lemn l\u0103cuit: vocea era a secretarului de stat de la Washington. I-a l\u0103sat adjunctului s\u0103u \u00eens\u0103rcinarea de a conduce aceast\u0103 ultim\u0103 sesiune de discu\u021bii de la locul faptei. Voia s\u0103 p\u0103streze distan\u021ba \u00een cazul unui e\u0219ec. \u2014P\u00e2n\u0103 acum, destul de discret\u0103. Doar o tr\u0103nc\u0103neal\u0103 legat\u0103 de nevoia palestinienilor de a-\u0219i demonstra credin\u021ba \u00een domnia legii. Dar asta a venit din partea unui purt\u0103tor de cuv\u00e2nt de m\u00e2na a doua, c\u00e2nd i s-a solicitat p\u0103rerea \u00eentr-un interviu. Nimic de la vreo persoan\u0103 important\u0103. Cred c\u0103 vor s\u0103 trateze situa\u021bia ca pe una intern\u0103\u2026 \u2014Exist\u0103 vreo \u0219ans\u0103 s\u0103 \u00eentrerup\u0103 negocierile din cauza asta? \u2014Nu credem, domnule. \u2014Doar \u00een cazul \u00een care ar c\u0103uta un motiv. \u2014Ceea ce nu se \u00eent\u00e2mpl\u0103 \u00een momentul de fa\u021b\u0103. Era adjunctul s\u0103u, care ridicase tonul pentru a se face auzit prin interfon. Negocierile sunt foarte dificile acum, dar nimeni nu cedeaz\u0103. \u2014Tot se mai insist\u0103 pe problema refugia\u021bilor? \u2014Da. \u0218i a Ierusalimului. \u2014\u021aine\u021bi minte, nu putem l\u0103sa asta s\u0103 continue la nesf\u00e2r\u0219it. Dac\u0103 nu suntem aten\u021bi, vine o am\u00e2nare, apoi \u00eenc\u0103 una \u0219i, \u00eenainte s\u0103 ne d\u0103m seama... \u2014... ne prinde noiembrie. Replica asta veni din partea lui Bruce Miller, care, oficial, avea titlul de \u201econsilier politic al pre\u0219edintelui\u201c, iar neoficial, era cel mai de \u00eencredere consilier al s\u0103u, fiind al\u0103turi de el de la prima sa candidatur\u0103, la procuratura general\u0103 din Georgia, cu mai bine de dou\u0103zeci \u0219i cinci de ani \u00een urm\u0103. Petreceau mai mult timp \u00eempreun\u0103 dec\u00e2t fiecare din ei cu nevasta sa. Prezen\u021ba lui la Ierusalim confirma ceea ce \u0219tiau cu to\u021bii. C\u0103 aceste eforturi pentru pace nu puteau fi separate de politica intern\u0103 a Americii. \u2014Bun\u0103, Bruce. Maggie detect\u0103 o subit\u0103 \u00eenmuiere \u00een tonul secretarului de stat. \u2014Tocmai eram pe cale s\u0103 v\u0103 dau dreptate, domnule secretar, \u00eencepu Miller, pe vocea lui nazal\u0103 pun\u00e2ndu-\u0219i amprenta at\u00e2t accentul sudic de acas\u0103, c\u00e2t \u0219i guma Nicorette, pe care o mesteca de diminea\u021ba p\u00e2n\u0103 seara. Renun\u021base la \u021big\u0103ri cu unsprezece ani \u00een urm\u0103, ajutat de o gr\u0103mad\u0103 de substituen\u021bi cu nicotin\u0103. Renun\u021base la plasture, dar nu \u0219i la gum\u0103: era dependent de ea. \u2014Vreau s\u0103 spun c\u0103 n-au avut la dispozi\u021bie dec\u00e2t cincisprezece ani ca s\u0103 se g\u00e2ndeasc\u0103 la un r\u0103spuns \u00een privin\u021ba asta. Dumnezeule! Nu putem t\u0103r\u0103g\u0103na lucrurile astea la infinit. Se aplec\u0103 \u00een fa\u021b\u0103, \u00eendoindu-\u0219i trupul sub\u021bire pentru a se apropia c\u00e2t mai mult de interfon. G\u00e2tul p\u0103rea s\u0103 i se umfle \u00een momentele cheie, iar cele dou\u0103 \u0219uvi\u021be de p\u0103r, ca ni\u0219te coarne, petrecute peste sc\u0103f\u00e2rlia cheal\u0103, i se ridicau c\u00e2nd f\u0103cea asta. Maggie \u00eencerca s\u0103-\u0219i dea seama de ce \u00eei aducea aminte. S\u0103 fi fost oare vorba de un coco\u0219 t\u00e2n\u0103r, al c\u0103rui cap se mi\u0219ca metronomic \u00eenainte \u0219i \u00eenapoi? Sau de un lupt\u0103tor s\u0103lt\u0103re\u021b de categoria coco\u0219 \u00eentr-un meci ilegal, undeva pe str\u0103zile l\u0103turalnice ale vechiului Dublin, gata s\u0103 lupte murdar dac\u0103 e nevoie. Era fascinant s\u0103-l prive\u0219ti. \u2014Spunem tot timpul... gesticula spre televizorul din col\u021b, care transmitea \u00een lini\u0219te \u0219tirile de pe canalul Fox News... c\u0103 totul e pe cale s\u0103 fie rezolvat s\u0103pt\u0103m\u00e2na asta. Dac\u0103 nu se \u00eent\u00e2mpl\u0103 nimic, ne \u00eentoarcem la punctul zero. Dar problema e c\u0103 nu exist\u0103 cu adev\u0103rat un astfel de loc \u00een Orientul Mijlociu. Nu exist\u0103, la naiba! N-ai cum s\u0103 stai pur \u0219i simplu pe loc. Dac\u0103 o dai \u00een bar\u0103 \u00een punctul \u0103sta, te-ai \u0219i \u00eentors de unde ai plecat. G\u00e2ndi\u021bi-v\u0103 ce s-a \u00eent\u00e2mplat dup\u0103 Camp David. Evreii \u00eempu\u0219cau arabii pe str\u0103zi, iar arabii aruncau \u00een aer toate cafenelele din Ierusalim. Pentru c\u0103 tipul care a stat \u00een scaunul \u0103sta a \u00eencercat s\u0103 fac\u0103 o treab\u0103 bun\u0103, dar ei au dat-o \u00een bar\u0103. Lini\u0219te, p\u00e2n\u0103 \u0219i la interfon. \u0218tiau ce \u00eensemna asta: o ironie venit\u0103 de sus, care, cu siguran\u021b\u0103, nu va fi ultima. \u2014Avem mai multe date legate de moartea colaboratorului, spuse agentul CIA, \u00eencerc\u00e2nd s\u0103 schimbe starea de spirit. \u2014Da? interveni secretarul de stat. \u2014Dup\u0103 cum spuneam mai devreme, \u00een mod normal un incident at\u00e2t de minor nu ar merita deloc discutat. \u00cen toiul ultimei intifada, aceste execu\u021bii de rutin\u0103 aveau loc tot timpul, la intervale de mai pu\u021bin de o s\u0103pt\u0103m\u00e2n\u0103. Dar, fiindc\u0103 se presupune c\u0103 taberele se afl\u0103 \u00eentr-o situa\u021bie nonconflictual\u0103, chiar \u0219i o infrac\u021biune intern\u0103 ca asta se poate dovedi... \u2014Astea sunt lucruri cunoscute. Spuneai c\u0103 ai informa\u021bii noi. Miller transmitea un nou mesaj din partea \u0219efului: treci la subiect, nu avem timp de pierdut. \u2014Doar c\u00e2teva ciud\u0103\u021benii. \u00cen primul r\u00e2nd, mortul avea aproape \u0219aptezeci de ani. Dep\u0103\u0219e\u0219te v\u00e2rsta obi\u0219nuit\u0103 pentru astfel de cazuri, care tinde s\u0103 coincid\u0103 cu cea a militan\u021bilor. Miller ridic\u0103 dispre\u021buitor din spr\u00e2ncene. Militan\u021bi. \u2014Sau mai degrab\u0103 a terori\u0219tilor. \u00cen al doilea r\u00e2nd, am avut ast\u0103zi o discu\u021bie cu omologii no\u0219tri israelieni \u0219i ne-au informat c\u0103 b\u0103rbatul acela era exact ceea ce p\u0103rea s\u0103 fie, un arheolog \u00een v\u00e2rst\u0103. Nu \u0219tiu s\u0103 fi lucrat vreodat\u0103 pentru ei. \u2014Adic\u0103 palestinienii nu au omor\u00e2t pe cine trebuia? \u2014E posibil, domnule secretar. Confundarea identit\u0103\u021bii victimei nu e o raritate \u00een aceast\u0103 parte a lumii. Dar exist\u0103 \u0219i alte ipoteze. \u2014Cum ar fi? \u2014Ar putea fi manevra unei fac\u021biuni rebele. Securitatea e at\u00e2t de bine pus\u0103 la punct \u00een Israel \u00een acest moment, \u00eenc\u00e2t nu pot duce la bun sf\u00e2r\u0219it vreo atrocitate terorist\u0103 aici... Accentu\u0103 subtil cuv\u00e2ntul \u201eterorist\u0103\u201c, special pentru Miller... \u2014Deci uciderea unuia din oamenii lor, mai ales a unui palestinian nevinovat \u0219i respectat cum era Nour, e urm\u0103toarea lor op\u021biune. Creeaz\u0103 disensiuni \u00een r\u00e2ndul palestinienilor \u0219i-i poate determina pe israelieni s\u0103 renun\u021be la negocieri. Destabilizeaz\u0103 procesul. \u2014Pare cam tras de p\u0103r dup\u0103 p\u0103rerea mea, spuse Miller aplec\u00e2ndu-se \u00een continuare \u00een fa\u021b\u0103 foarte concentrat. Israelienii ar putea spune c\u0103 evenimentele demonstreaz\u0103 c\u0103 palestinienii sunt ni\u0219te anarhi\u0219ti \u0219i c\u0103 nu se poate avea \u00eencredere \u00een ei nici m\u0103car \u00een ceea ce prive\u0219te propriul lor stat. Dar opinia public\u0103 evreiasc\u0103 n-ar \u00eenghi\u021bi a\u0219a ceva. S\u0103 \u00eentrerup\u0103 tot procesul de pace doar pentru c\u0103 a fost ucis un arab? Niciodat\u0103. Ce ar mai fi? \u2014Cealalt\u0103 curiozitate e legat\u0103 de relat\u0103rile martorilor din Pia\u021ba Manara, din Ramallah. Oamenii cu cagule nu au vorbit aproape deloc, dar c\u00e2nd au f\u0103cut-o, aveau un accent foarte ciudat. \u2014Ce fel de accent? \u2014Nu de\u021bin aceast\u0103 informa\u021bie, domnule. \u00cemi pare r\u0103u. \u2014Dar ar putea fi israelieni? \u2014Exist\u0103 o posibilitate. Miller se l\u0103s\u0103 \u00een scaun, \u00ee\u0219i d\u0103du jos ochelarii \u0219i se adres\u0103 tavanului. \u2014Isuse! Ce tot spunem? C\u0103 e posibil s\u0103 fi fost o opera\u021biune sub acoperire a armatei israeliene? \u2014P\u0103i \u0219tim c\u0103 Israelul a avut \u00eentotdeauna unit\u0103\u021bi sub acoperire. Cu numele de cod Cherry \u0219i Samson; trupe speciale, \u00eembr\u0103cate precum arabii. E posibil ca asta s\u0103 fi fost ultima lor misiune. Frec\u00e2ndu-se \u00eenc\u0103 la ochi, Miller \u00eentreb\u0103: \u2014De ce s\u0103 fac\u0103 asta acum? \u2014Din nou ar putea fi vorba de eforturi \u00een vederea destabiliz\u0103rii negocierilor de pace. Toat\u0103 lumea \u0219tie c\u0103 \u00een armata Israelului sunt elemente care se opun vehement compromisurilor pe care vrea s\u0103 le fac\u0103 prim-ministrul. \u2014\u0218i dac\u0103 lucrul \u0103sta va ie\u0219i la iveal\u0103, atunci palestinienii vor fi at\u00e2t de enerva\u021bi, \u00eenc\u00e2t se vor retrage. Asasinarea unuia dintre eroii lor na\u021bionali. \u2014Da. \u0218i chiar dac\u0103 autorit\u0103\u021bile ar fi gata s\u0103 treac\u0103 cu vederea, str\u0103zile Palestinei nu le-ar da voie. \u2014De aici \u0219i inten\u021bionat-accidentala sc\u0103pare de accent. Cuvintele abia se auzeau din cauza vacarmului. \u2014E una din pistele pe care le urm\u0103rim. \u2014E ca o sal\u0103 plin\u0103 cu oglinzi nenorocite! Miller se tr\u00e2nti la loc \u00een scaun. \u2014\u00cei avem pe israelieni \u0219i pe palestinieni care sunt gata s\u0103 se str\u00e2ng\u0103 de g\u00e2t unii pe al\u021bii. \u0218i acum avem elemente perturbatoare \u00een ambele tabere. \u2014Sau m\u0103car exist\u0103 aceast\u0103 posibilitate. De aceea studiem cu aten\u021bie cazul uciderii lui Guttman. \u2014Ce leg\u0103tur\u0103 are cu asta? \u2014Facem investiga\u021bii asupra deta\u0219amentului de securitate care \u00eel protejeaz\u0103 pe prim-ministru \u0219i ne punem \u00eentrebarea dac\u0103 s-ar fi putut infiltra cineva acolo. Nu vrem s\u0103 excludem posibilitatea ca tipul care l-a \u00eempu\u0219cat pe Guttman s\u0103 o fi f\u0103cut inten\u021bionat, urm\u0103rind ni\u0219te scopuri obscure. Maggie se aplec\u0103 \u00een fa\u021b\u0103, fiind pe cale s\u0103 aduc\u0103 \u00een discu\u021bie ciudata ei \u00eent\u00e2lnire cu v\u0103duva lui Guttman din seara anterioar\u0103. Mesajul lui era urgent, domni\u0219oar\u0103 Costello, o chestiune de via\u021b\u0103 \u0219i de moarte. Probabil c\u0103 aducerea \u00een discu\u021bie a unui astfel de lucru o s\u0103 par\u0103 nebuneasc\u0103. Pe de alt\u0103 parte... Era prea t\u00e2rziu. Miller se ridica de pe scaun. \u2014Bine, oameni buni, cred c\u0103 am avut parte de destul Oliver Stone pentru o singur\u0103 \u00eent\u00e2lnire. Domnule secretar, vom continua s\u0103 \u00eempingem discu\u021biile unde ne convine ca \u0219i cum nici unul din celelalte evenimente nu ar fi avut loc. Sunte\u021bi de acord? \u2014Sigur c\u0103 da. \u2014\u0218i s\u0103 v\u0103 las pe dumneavoastr\u0103 s\u0103-l informa\u021bi pe pre\u0219edinte? \u2014Bine\u00een\u021beles. Da. To\u021bi cei din \u00eenc\u0103pere \u0219i secretarul de stat, care se afla la zece mii de kilometri dep\u0103rtare, \u0219tiau c\u0103 acestea erau polite\u021buri goale: Miller \u0219i pre\u0219edintele vorbeau de zece ori \u00eenainte de micul dejun oricare ar fi fost diferen\u021ba de fus orar dintre ei. Dac\u0103 ar fi fost nevoie de vreo \u00een\u0219tiin\u021bare, ar fi f\u0103cut-o el, probabil \u00een c\u00e2teva minute. Miller ridic\u0103 privirea. \u2014Altceva? Se uit\u0103 la Maggie, care scutur\u0103 din cap, \u0219i apoi la consul, care f\u0103cu la fel. \u2014Bine. Adunarea se risipi, fiecare func\u021bionar oficial vr\u00e2nd s\u0103-i demonstreze reprezentantului Casei Albe c\u0103 se gr\u0103be\u0219te s\u0103 se \u00eentoarc\u0103 la datorie. Maggie ie\u0219i \u00een urma lui Davis. To\u021bi au plecat prea repede ca s\u0103-l mai vad\u0103 pe Miller sco\u021b\u00e2ndu-\u0219i mobilul sau s\u0103 aud\u0103 cele trei cuvinte scurte, sacadate, pe care le \u0219opti \u00een telefon imediat ce se f\u0103cu leg\u0103tura cu Washingtonul: \u201eTotul decurge perfect\u201c. \n", " Ierusalim, mar\u021bi, 3.17 p.m. Maggie se \u00eendrepta spre camera pe care i-o pusese la dispozi\u021bie Davis, acesta fiind spa\u021biul de lucru rezervat tuturor vizitatorilor de la Departamentul de Stat. Doar un birou, un telefon \u0219i un calculator. Nu-i trebuia altceva. \u00cenchise u\u0219a. Mai \u00eent\u00e2i \u00ee\u0219i verific\u0103 e-mailul. Unul de la Liz, ca r\u0103spuns la un mesaj pe care i-l l\u0103sase Maggie pe robotul telefonic, \u00een care \u00eei povestea despre c\u0103l\u0103toria la Ierusalim. Subiect: Bravo, fat\u0103! \n\nDeci, sora mea cea serioas\u0103, ai ajuns \u00een sf\u00e2r\u0219it \u00een lumea mea nebun\u0103. \u0218tii c\u0103 exist\u0103 un personaj creat dup\u0103 tine \u00een Second Life? Adic\u0103 jocul \u0103la online cu care \u00eemi pierd eu mult prea mult timp. Serios. Te-au b\u0103gat \u00eentr-o chestie care simuleaz\u0103 negocierile de pace din Orientul Mijlociu. \u0218i chiar seam\u0103n\u0103 cu tine: doar c\u0103 \u021bi-au f\u0103cut un fund mai frumos dec\u00e2t meri\u021bi. \u00c3sta e linkul: uite-te \u0219i tu... Maggie d\u0103du clic curioas\u0103. Liz i-a mai vorbit despre Second Life de vreo dou\u0103 ori, insist\u00e2nd asupra faptului c\u0103 nu e doar un joc t\u00e2mpit, ci o copie virtual\u0103 a lumii reale. Lui Liz \u00eei pl\u0103cea la nebunie \u0219i \u021binea predici despre cum po\u021bi s\u0103 c\u0103l\u0103tore\u0219ti \u0219i s\u0103 cuno\u0219ti oameni \u2013 nu balene sau uciga\u0219i de dragoni \u2013 f\u0103r\u0103 s\u0103 fie nevoie s\u0103 te mi\u0219ti de la calculator. Lui Maggie i se p\u0103rea oribil, dar acum i-a fost st\u00e2rnit\u0103 curiozitatea. Cum adic\u0103 era acum personaj? Partea legat\u0103 de \u201echestia care simuleaz\u0103 negocierile de pace\u201c o \u00een\u021belegea: existau multe lucruri din astea \u00een re\u021bea, unde absolven\u021bii de facultate puteau s\u0103 joace un rol \u00een ultima repriz\u0103 de negocieri din Orientul Mijlociu. O impresiona faptul c\u0103 \u0219tiau deja c\u0103 e la Ierusalim. Presupuse c\u0103 fusese men\u021bionat\u0103 \u00een vreun ziar din Israel. Ceasul calculatorului mai func\u021biona \u00eenc\u0103, dar p\u00e2n\u0103 la urm\u0103 se d\u0103du b\u0103tut \u0219i se bloc\u0103. Pe ecran ap\u0103ru un mesaj care men\u021biona ceva despre o alert\u0103 de siguran\u021b\u0103 la re\u021beaua consular\u0103. N-are importan\u021b\u0103, \u00ee\u0219i zise Maggie. Alt\u0103 dat\u0103. Se mai uit\u0103 o dat\u0103 \u00een inbox. Tot nu primise nimic de la Edward. Se \u00eentreba dac\u0103 asta fusese tot. Dac\u0103 vor mai vorbi vreodat\u0103 \u00een afar\u0103 de atunci c\u00e2nd vor aranja mutarea lucrurilor ce r\u0103m\u0103seser\u0103 la el. Care, mul\u021bumit\u0103 lui, nu mai erau multe. \u00cenchise e-mailul \u0219i apoi, din obi\u0219nuin\u021b\u0103, deschise site-urile New York Times \u0219i Washington Post. \u00cen Times era un reportaj despre evenimentele de s\u00e2mb\u0103t\u0103 seara din Israel ce con\u021binea o prezentare a mortului. Bucuroas\u0103 de \u00eentrerupere, \u00ee\u0219i arunc\u0103 ochii peste ea. \n\nShimon Guttman s-a impus pentru prima oar\u0103 aten\u021biei publice dup\u0103 R\u0103zboiul de \u0218ase Zile din 1967, \u00een care se spune c\u0103 a avut mari merite militare. Vr\u00e2nd s\u0103 exploateze la maximum faptul c\u0103 Israelul a ajuns s\u0103 de\u021bin\u0103 controlul teritoriilor de pe Malul de Vest, adic\u0103 Iudeea \u0219i Samaria, Guttman f\u0103cea parte din grupul de activi\u0219ti care au g\u0103sit o notorie \u0219i ingenioas\u0103 metod\u0103 pentru a restabili prezen\u021ba evreilor \u00een Hebronul preponderent arab. Deghiza\u021bi \u00een turi\u0219ti, ace\u0219tia au \u00eenchiriat camere \u00eentr-un hotel palestinian, sub pretextul unei mese de Pa\u0219te sau seder. Odat\u0103 instala\u021bi, au refuzat s\u0103 plece. \u00cen confruntarea cu autorit\u0103\u021bile palestiniene care a urmat, Guttman a fost cel care a protestat cel mai vehement, insist\u00e2nd asupra faptului c\u0103 leg\u0103tura evreilor cu Hebronul era mai puternic\u0103 dec\u00e2t cu oricare alt loc de pe p\u0103m\u00e2nturile Israelului. \u201eAcesta este locul unde se g\u0103se\u0219te stejarul lui Avraam, b\u0103tr\u00e2nul copac unde Avraham Avinu, tat\u0103l nostru, Avraam, \u0219i-a ridicat cortul\u201c, le-a declarat el reporterilor \u00een 1968. \u201eAici se afl\u0103 mormintele P\u0103rin\u021bilor, unde sunt \u00eengropa\u021bi Avraam, Isaac, Iacob \u0219i to\u021bi ceilal\u021bi. F\u0103r\u0103 Hebron nu suntem nimic.\u201c Guttman \u0219i colegii lui activi\u0219ti au \u00eencheiat \u00een cele din urm\u0103 o \u00een\u021belegere cu autorit\u0103\u021bile Israelului, eliber\u00e2nd hotelul, mut\u00e2ndu-se \u00een schimb pe un deal, la nord-est de Hebron, unde au \u00eentemeiat a\u0219ezarea evreiasc\u0103 Kiryat Arba. Acel avanpost din v\u00e2rful dealului s-a dezvoltat \u00eentre timp \u0219i a devenit ora\u0219ul modern de ast\u0103zi ast\u0103zi, de\u0219i continu\u0103 s\u0103 apar\u0103 tot felul de specula\u021bii legate de soarta lui la semnarea tratatului de pace, care ar putea avea loc la sf\u00e2r\u0219itul s\u0103pt\u0103m\u00e2nii. \n\nAsta explic\u0103 multe, \u00ee\u0219i zise Maggie. Guttman \u00ee\u0219i f\u0103cea griji c\u0103 a\u0219ezarea pe care a \u00eentemeiat-o avea s\u0103 fie cedat\u0103 palestinienilor \u00eempreun\u0103 cu toate celelalte ora\u0219e \u0219i sate evreie\u0219ti la care va renun\u021ba Israelul. \u00cencercase s\u0103-l conving\u0103 pe prim-ministru s\u0103 se r\u0103zg\u00e2ndeasc\u0103. \u0218i cu siguran\u021b\u0103 \u00eei pl\u0103ceau gesturile dramatice. Cu c\u00e2\u021biva ani \u00een urm\u0103, se c\u0103\u021b\u0103rase pe un acoperi\u0219 \u00een Gaza \u0219i, afla \u0219i ea acum, sechestrase un hotel \u00een Hebron, \u00een urm\u0103 cu o genera\u021bie. Un adev\u0103rat om de scen\u0103, \u00ee\u0219i spuse. \u00cel c\u0103ut\u0103 pe Google \u0219i se uit\u0103 pe multele site-uri \u00een limba englez\u0103 cu \u0219tiri din Israel. Toate spuneau aceea\u0219i poveste. Guttman a fost mai \u00eent\u00e2i erou de r\u0103zboi \u0219i apoi un extremist de dreapta, priceput la orchestrarea unor ac\u021biuni decisive. Unul din site-uri con\u021binea un clip video, \u00een aparen\u021b\u0103 de la un protest, cu Guttman \u00een fa\u021ba unei mul\u021bimi, pe v\u00e2rful unui deal, to\u021bi participan\u021bii flutur\u00e2nd steaguri ale Israelului. Maggie presupuse c\u0103 era vorba despre o a\u0219ezare care urma s\u0103 fie ori \u00eenfiin\u021bat\u0103, ori d\u0103r\u00e2mat\u0103. Era o prezen\u021b\u0103 impun\u0103toare, cu o claie deas\u0103 de p\u0103r c\u0103runt \u00een b\u0103taia v\u00e2ntului \u0219i o burt\u0103 s\u0103n\u0103toas\u0103 preling\u00e2ndu-se pe deasupra pantalonilor. Ocupa \u00eentregul cadru. \u2014Palestinienii ar trebui s\u0103 consulte istoria, striga. Pentru c\u0103 istoria spune c\u00e2t se poate de clar: evreii au fost aici prima dat\u0103. P\u0103m\u00e2ntul ne apar\u021bine. \u00cen \u00eentregime. Totul p\u0103rea destul de limpede. Era o pas\u0103re de prad\u0103, hot\u0103r\u00e2t\u0103 s\u0103-\u0219i spun\u0103 ultimul cuv\u00e2nt chiar \u00een fa\u021ba prim-ministrului. S-a apropiat prea tare \u0219i a fost \u00eempu\u0219cat. Simplu. \u0218i totu\u0219i era ceva \u00een cuvintele lui Rachel Guttman \u0219i \u00een felul \u00een care le spusese care o punea pe g\u00e2nduri. Insistase asupra faptului c\u0103 so\u021bul ei v\u0103zuse ceva \u00een ultimele trei zile de via\u021b\u0103 \u2013 un document, o scrisoare \u2013 care ar putea schimba totul. Maggie \u00ee\u0219i privi \u00eencheietura pe care i-o str\u00e2nsese at\u00e2t de puternic v\u0103duva. Biata femeie. Era at\u00e2t de \u00eendurerat\u0103, \u00eenc\u00e2t \u00eencepuse s\u0103-i spun\u0103 vorbe mari ei, care \u00eei era complet str\u0103in\u0103. Maggie mai v\u0103zuse oameni care pierduser\u0103 persoane dragi \u0219i care \u00eencercau din r\u0103sputeri s\u0103 dea o semnifica\u021bie \u00eenalt\u0103 mor\u021bii violente a so\u021bului, so\u021biei, mamei sau copilului. Pretinz\u00e2nd c\u0103 persoana ucis\u0103 a prev\u0103zut \u00eentr-un fel propriul sf\u00e2r\u0219it; c\u0103 urma s\u0103 fac\u0103 o ultim\u0103 fapt\u0103 m\u0103rea\u021b\u0103; c\u0103 urma s\u0103 instaureze ordinea. Poate c\u0103 Rachel Guttman suferea tocmai de aceast\u0103 autoiluzionare melancolic\u0103. Maggie \u00ee\u0219i frec\u0103 \u00eencheietura. Cineva b\u0103tu la u\u0219\u0103. F\u0103r\u0103 s\u0103 a\u0219tepte un r\u0103spuns, Davis intr\u0103. \u2014Ei bine, Statele Unite au hot\u0103r\u00e2t s\u0103 foloseasc\u0103 arma secret\u0103. \u2014A da, \u0219i care ar fi asta? \u2014Tu. Davis \u00eei explic\u0103 pe scurt c\u0103, dup\u0103 cum se temeau, delega\u021bia Palestinei sosit\u0103 la guvern amenin\u021ba s\u0103 se retrag\u0103 din cauza mor\u021bii arheologului. \u00cei suspectau pe israelieni. \u2014Vrem s\u0103 \u00eei \u00eendep\u0103rtezi de pe muchie. Secretarul adjunct vrea s\u0103 te vad\u0103 \u00een cinci minute. Maggie \u00ee\u0219i str\u00e2nse h\u00e2rtiile \u0219i se duse s\u0103 \u00eenchid\u0103 calculatorul. Era pe punctul de a ie\u0219i de pe site-ul ziarului israelian Haaretz, ultimul pe care c\u0103utase informa\u021bii despre Guttman, apoi se r\u0103zg\u00e2ndi \u0219i intr\u0103 repede pe prima pagin\u0103, s\u0103 vad\u0103 dac\u0103 nu cumva ap\u0103ruser\u0103 informa\u021bii recente despre cazul Nour. Era un reportaj nou, pe care \u00eel citi pe s\u0103rite. Evenimentul fusese descris clar ca un asasinat pentru colaborare: nu exista nici o men\u021biune despre o posibil\u0103 implicare a Israelului. Dar reportajul era \u00eenso\u021bit de o imagine a palestinianului ucis, care p\u0103rea a fi o poz\u0103 luat\u0103 dintr-un album de familie. Arheologul, cu musta\u021ba lui deas\u0103, \u00eenc\u0103run\u021bit\u0103 z\u00e2mbea la camer\u0103 \u021bin\u00e2nd un pahar ridicat. Pe um\u0103rul lui se odihnea un bra\u021b al c\u0103rui posesor nu se vedea, ca \u0219i cum acesta ar fi pozat \u00eempreun\u0103 cu un prieten nev\u0103zut. Maggie se ridic\u0103 \u0219i d\u0103du s\u0103-l urmeze pe Davis, dar ceva o f\u0103cu s\u0103 se \u00eentoarc\u0103 la imaginea de pe ecran. V\u0103zuse ceva cunoscut, f\u0103r\u0103 s\u0103-\u0219i dea seama ce anume. Se uit\u0103 la ochii lui Nour, dar nu-i spuser\u0103 nimic. Ce v\u0103zuse oare? O clip\u0103 crezu c\u0103 \u0219i-a dat seama \u2013 dar \u00een urm\u0103toarea totul se scufund\u0103 la loc. Avea s\u0103 mai vad\u0103 \u00eens\u0103 acel lucru \u2013 \u0219i asta mult mai cur\u00e2nd dec\u00e2t \u0219i-ar fi \u00eenchipuit. \n", " Ramallah, Malul de Est, mar\u021bi, 4.46 p.m. Mai \u00eent\u00e2i a fost surprins\u0103 de scurtimea c\u0103l\u0103toriei. S-a a\u0219ezat pe bancheta din spate a unuia dintre Land Cruiserele negre ale consulatului acum un sfert de or\u0103 \u0219i iat\u0103-l pe \u0219oferul ei, sergentul de marin\u0103 Kevin Lee, spun\u00e2ndu-i c\u0103 trec Linia Verde, ie\u0219ind din Israelul propriu-zis \u0219i intr\u00e2nd \u00een zonele care fuseser\u0103 ocupate \u00een timpul R\u0103zboiului de \u0218ase Zile din 1967. Dar era o grani\u021b\u0103 invizibil\u0103. Nu existau marcaje, gardieni \u0219i nici panouri de \u00eent\u00e2mpinare. \u00cen schimb, intraser\u0103 \u00een ceea ce p\u0103rea a fi un alt cartier reziden\u021bial al Ierusalimului \u2013 toate blocurile fiind f\u0103cute din acea piatr\u0103 neted\u0103, lucioas\u0103, iar Lee le ar\u0103ta cu m\u00e2na. \u2014Acesta e Pisgat Ze\u2019ev. Nici m\u0103car oamenii care locuiesc aici nu con\u0219tientizeaz\u0103 c\u0103 se afl\u0103 dincolo de Linia Verde. Se \u00eentoarse c\u0103tre Maggie. Sau nu vor s\u0103 con\u0219tientizeze. Maggie se uita pe geam. Nu e de mirare c\u0103 tot ce era legat de aceste negocieri era un co\u0219mar. Planul era ca Ierusalimul s\u0103 fie divizat \u00eentre cele dou\u0103 tabere \u2013 \u201e\u00eemp\u0103r\u021bit\u201c era eufemismul preferat al americanilor \u2013, devenind capitala ambelor \u021b\u0103ri. Dar acum putea s\u0103-\u0219i dea seama c\u0103 \u00eemp\u0103r\u021birea va fi imposibil\u0103: cele dou\u0103 jum\u0103t\u0103\u021bi erau precum copacii care crescuser\u0103 prea aproape unii de al\u021bii \u0219i se \u00eencol\u0103ciser\u0103. Refuzau s\u0103 fie desc\u00e2lci\u021bi. \u2014Acum pute\u021bi vedea mai bine, spunea Lee \u00een timp ce drumul urca o pant\u0103. Pe partea asta e Pisgat Ze\u2019ev, spuse el ar\u0103t\u00e2nd spre dreapta. Iar Beit Hanina e pe partea cealalt\u0103. Ar\u0103t\u0103 spre st\u00e2nga. Nu-i era greu s\u0103 observe diferen\u021ba. Partea arab\u0103 a drumului era aproape un loc al pierzaniei: case neterminate, f\u0103cute din c\u0103r\u0103mizi de lut gri, bare de metal ramific\u00e2ndu-se ca ni\u0219te tendoane ie\u0219ite; drumuri prea largi \u0219i pline de gropi, \u00eencadrate de butoaie de petrol ruginite. Pe geamul din partea cealalt\u0103 a ma\u0219inii, \u00een Pisgat Ze\u2019ev, se vedeau numai linii drepte \u0219i delimit\u0103ri bine stabilite. Putea fi o suburbie american\u0103 construit\u0103 din piatr\u0103 biblic\u0103. \u2014Da, e destul de simplu, spuse Lee. Infrastructura de-aici e grozav\u0103, iar cea de dincolo e ca dracul. \u00cenaintar\u0103 \u00een t\u0103cere, ochii lui Maggie plimb\u00e2ndu-se peste peisajele din \u00eemprejurimi. Puteai s\u0103 cite\u0219ti o mie de document\u0103ri \u0219i s\u0103 studiezi sute de h\u0103r\u021bi, \u00eens\u0103 asta nu reu\u0219ea s\u0103 \u00eenlocuiasc\u0103 ceea ce vedeai cu ochii t\u0103i. Regula asta se aplica Bosniei \u0219i Belfastului \u0219i se aplica \u0219i aici. \u2014Stai pu\u021bin, spuse Lee t\u0103ios, privind \u00eenainte. Ce avem noi aici? Dou\u0103 \u0219iruri sub\u021biri de oameni st\u0103teau pe fiecare parte a autostr\u0103zii. \u2014Putem s\u0103 oprim? \u00eentreb\u0103 Maggie. Vreau s\u0103 v\u0103d. Lee ie\u0219i de pe carosabil, prundi\u0219ul sc\u00e2r\u021b\u00e2ind sub cauciucurile ma\u0219inii. \u2014Doamn\u0103, l\u0103sa\u021bi-m\u0103 s\u0103 ies eu mai \u00eent\u00e2i. S\u0103 v\u0103d dac\u0103 nu e periculos s\u0103 continu\u0103m. Doamn\u0103. Maggie \u00eencerc\u0103 s\u0103-\u0219i dea seama care e diferen\u021ba de v\u00e2rst\u0103 dintre ea \u0219i sergentul marin Lee. Nu putea s\u0103 aib\u0103 mai mult de dou\u0103zeci \u0219i doi de ani: era, cel pu\u021bin teoretic, destul de \u00een v\u00e2rst\u0103 ca s\u0103-i fie mam\u0103. \u2014OK, domni\u0219oar\u0103 Costello, cred c\u0103 e \u00een regul\u0103. Maggie ie\u0219i din ma\u0219in\u0103 \u0219i observ\u0103 c\u0103 oamenii pe care-i v\u0103zuse mai devreme formau un r\u00e2nd ce se \u00eentindea pe marginea drumului, cobor\u00e2nd panta dealului p\u00e2n\u0103 departe. \u00cen direc\u021bia opus\u0103, pe partea cealalt\u0103 a drumului, acela\u0219i lucru. Unii aveau pancarte, ceilal\u021bi se \u021bineau de m\u00e2n\u0103. Era un lan\u021b uman care se \u00eentrerupea doar ca s\u0103 fac\u0103 loc autostr\u0103zii. Acum \u00een\u021belegea. To\u021bi erau \u00eembr\u0103ca\u021bi \u00een portocaliu, culoarea mi\u0219c\u0103rii de protest creat\u0103 pentru a se opune procesului de pace. Se uit\u0103 la pancarte. \u201eDoar cu foc \u0219i s\u00e2nge va pleca Yariv\u201c, spunea una dintre ele. \u201eAresta\u021bi-i pe tr\u0103d\u0103tori\u201c, spunea alta. Prima schimonosise portretul prim-ministrului care purta un keffiyeh alb cu negru, baticul tradi\u021bional palestinian. Cel\u0103lalt \u00eel prezenta pe Yariv \u00een uniform\u0103 de ofi\u021ber nazist, nelipsindu-i literele SS de pe guler. Femeia care \u021binea pancarta cu keffiyeh-ul o v\u0103zu pe Maggie uit\u00e2ndu-se. Strig\u0103: \u2014Vrei s\u0103 salvezi Ierusalimul? Asta e solu\u021bia. Avea un accent newyorkez. Maggie se apropie. \u2014Suntem \u201e\u00cembr\u0103\u021bi\u0219area Ierusalimului\u201c, spuse femeia, \u00eentinz\u00e2ndu-i lui Maggie un pliant. Form\u0103m un lan\u021b uman \u00een jurul capitalei eterne, nedivizate, a poporului evreu. O s\u0103 st\u0103m aici p\u00e2n\u0103 c\u00e2nd Yariv \u0219i to\u021bi ceilal\u021bi criminali vor disp\u0103rea \u0219i p\u00e2n\u0103 c\u00e2nd ora\u0219ul nostru va fi din nou \u00een siguran\u021b\u0103. Maggie d\u0103du aprobator din cap. Femeia ad\u0103ug\u0103 pe un ton mai sc\u0103zut, ca \u0219i cum ar fi dezv\u0103luit numele unui coleg conspirator: \u2014Dac\u0103 ar fi fost dup\u0103 mine, i-am fi spus \u201eJos m\u00e2inile de pe Ierusalim\u201c. Dar nu po\u021bi s\u0103 c\u00e2\u0219tigi toate luptele. Ar trebui s\u0103 mai stai pu\u021bin pe-aici, s\u0103 vezi ce cred adev\u0103ra\u021bii israelieni despre aceast\u0103 mare tr\u0103dare. Maggie ar\u0103t\u0103 spre ma\u0219in\u0103, figura ei suger\u00e2nd c\u0103-\u0219i cerea scuze. \u00centorc\u00e2ndu-se, auzi un c\u00e2ntec ce venea din josul dealului. Era desincronizat, oameni din locuri diferite \u00eencerc\u00e2nd s\u0103 p\u0103streze acela\u0219i ritm.; dar, chiar \u0219i a\u0219a, era un c\u00e2ntec tulbur\u0103tor de frumos. \u00cen timp ce sergentul Lee o conducea \u00eenapoi la ma\u0219in\u0103 \u0219i ei continuau s\u0103 c\u00e2nte, Maggie se g\u00e2ndea la ce v\u0103zuse. \u00cempotriva unei opozi\u021bii at\u00e2t de \u00eenver\u0219unate, Yariv nu avea cu siguran\u021b\u0103 nici o \u0219ans\u0103. Chiar dac\u0103 reu\u0219ea s\u0103-i conving\u0103 pe palestinieni, \u00eei r\u0103m\u00e2nea s\u0103-\u0219i c\u00e2\u0219tige propriul popor, care era \u00een stare s\u0103 \u021bin\u0103 \u00eencercuit un ora\u0219 \u00eentreg, zi \u0219i noapte, s\u0103pt\u0103m\u00e2ni sau chiar luni de zile. Acum mergeau pe un drum lin, aproape f\u0103r\u0103 trafic cu excep\u021bia ciudatelor UN 4x4 sau a unui vehicul kaki, apar\u021bin\u00e2nd For\u021bei Defensive a Israelului, FDI. Orice alt\u0103 ma\u0219in\u0103, explica Lee, apar\u021binea imigran\u021bilor. \u2014Unde sunt palestinienii? \u2014Trebuie s\u0103 circule prin alt\u0103 parte. De asta numesc \u0103sta un drum ocolitor: \u00eei ocole\u0219te pe ei. Lee \u00eencetini pentru a se a\u0219eza la r\u00e2nd la un punct de control. Un indicator \u00een englez\u0103 explica cine avea voie s\u0103 se apropie: organiza\u021biile interna\u021bionale, echipajele medicale, ambulan\u021bele, presa. Dedesubt, un ordin categoric: \u201eOpre\u0219te aici! A\u0219teapt\u0103 s\u0103 fii chemat de soldat!\u201c. \u0218oferul se \u00eentinse dup\u0103 pa\u0219aportul lui Maggie, cobor\u00ee geamul \u0219i-l \u00eenm\u00e2n\u0103 gardianului. Maggie st\u0103tea cu capul lipit de scaunul din dreapta ca s\u0103-i poat\u0103 vedea bine fa\u021ba. Era negricios \u0219i slab, cu c\u00e2teva fire r\u0103zle\u021be de p\u0103r pe b\u0103rbie. Nu putea s\u0103 aib\u0103 mai mult de optsprezece ani. Li se f\u0103cu semn s\u0103 porneasc\u0103, trec\u00e2nd pe l\u00e2ng\u0103 d\u0103r\u00e2m\u0103turile unei cl\u0103diri pe care Lee o identific\u0103 drept Hotelul City Inn. Era ciuruit de gloan\u021be. \u2014\u00cen timpul celei de-a doua intifada s-au luptat pe aici s\u0103pt\u0103m\u00e2ni \u00een \u0219ir. FDI-ului i-a trebuit foarte mult timp s\u0103-i scoat\u0103 afar\u0103 pe palestinieni. Se \u00eentoarse spre Maggie \u0219i \u00eei z\u00e2mbi. \u2014Am auzit c\u0103 acum camerele sunt foarte ieftine. Dup\u0103 doar c\u00e2teva minute de mers prin suburbiile israeliene, se g\u0103seau \u00eentr-o altfel de \u021bar\u0103. Cl\u0103dirile erau f\u0103cute din aceea\u0219i piatr\u0103 de culoare tern\u0103 pe care o v\u0103zuse \u0219i la Ierusalim, dar aici erau mai pr\u0103fuite, uitate de lume. Indicatoarele erau \u00een arab\u0103 \u0219i \u00een englez\u0103: Fabrica de Automobile Al-Rami, Banca Islamic\u0103 Al-Aqsa. La un col\u021b de strad\u0103 v\u0103zu un m\u0103nunchi de scaune \u00eempletite, din trestie, \u00een care se l\u0103f\u0103iau ni\u0219te tineri cu \u021big\u0103ri sub\u021biri \u00eentre buze. Mobila era de v\u00e2nzare. Ocolind gropile, pe drum mergeau copii care se \u00eentorceau de la \u0219coal\u0103, strivi\u021bi sub greutatea unor rucsacuri supradimensionate. Se uit\u0103 \u00een alt\u0103 parte. Pe toate zidurile \u0219i pe toate ferestrele magazinelor abandonate erau lipite postere cu chipuri de copii \u0219i b\u0103rba\u021bi, imaginile fiind \u00eencadrate de verdele, albul, ro\u0219ul \u0219i negrul steagului palestinian. \u2014Martiri, spuse Lee. \u2014Atentatori sinuciga\u0219i? \u2014Da, dar nu numai. \u0218i copii care au tras \u00een imigran\u021bi sau care poate au \u00eencercat s\u0103 lanseze o rachet\u0103. Ma\u0219ina se l\u0103s\u0103 brusc \u00een jos, intr\u00e2nd \u00eentr-o groap\u0103 mare. Maggie continua s\u0103 priveasc\u0103 pe fereastr\u0103. Aici, ca \u00een oricare alt loc unde lucrase, cele dou\u0103 tabere au sf\u00e2r\u0219it prin a-\u0219i ucide una alteia copiii. Se pare c\u0103 to\u021bi uciga\u0219ii \u0219i to\u021bi cei uci\u0219i erau tineri. \u0218tiuse asta dintotdeauna, dar \u00een ultimii c\u00e2\u021biva ani numai asta v\u0103zuse. Oriunde mersese, v\u0103zuse necontenit acela\u0219i lucru \u0219i i se f\u0103cuse sc\u00e2rb\u0103. O imagine, aceea\u0219i dintotdeauna, plutea \u00een mintea ei \u0219i trebui s\u0103 \u00eenchid\u0103 str\u00e2ns ochii pentru a o alunga. Mergeau pe drumuri aglomerate, trec\u00e2nd pe l\u00e2ng\u0103 o cafenea plin\u0103 de femei cu baticuri negre. Lee ocoli c\u00e2teva c\u0103ru\u021buri trase de ni\u0219te b\u0103ie\u021bi tineri, pline cu fructe: pere, mere, c\u0103p\u0219uni \u0219i kiwi. Toat\u0103 lumea folosea \u0219oseaua: oameni, ma\u0219ini, animale. Era lent\u0103 \u0219i zgomotoas\u0103, claxoanele r\u0103sun\u00e2nd f\u0103r\u0103 \u00eentrerupere. \u2014Am ajuns. Au parcat l\u00e2ng\u0103 o cl\u0103dire care p\u0103rea diferit\u0103 de celelalte. Era masiv\u0103, cu piatra curat\u0103 \u0219i sticl\u0103 groas\u0103 la geamuri. V\u0103zu un indicator \u00een care se mul\u021bumea guvernului Japoniei \u0219i Uniunii Europene. Un minister. Imediat ce intrar\u0103, fur\u0103 condu\u0219i \u00eentr-un birou mare, spa\u021bios, cu o canapea lung\u0103, \u00een form\u0103 de L. Camera era prea mare pentru mobila din ea. Maggie presupuse c\u0103 se avusese \u00een vedere, \u00een primul r\u00e2nd, grandoarea, caracterul practic \u0219i necesit\u0103\u021bile venind pe locul doi, la mare distan\u021b\u0103. Un b\u0103rbat bine f\u0103cut intr\u0103 cu o tav\u0103 de plastic, pe care erau dou\u0103 pahare de ceai fierbinte de ment\u0103, pentru ea \u0219i pentru \u00eenso\u021bitorul din marin\u0103. Maggie mai v\u0103zuse c\u00e2nd urcase vreo cinci sau \u0219ase b\u0103rba\u021bi ca el pierz\u00e2nd vremea ca ni\u0219te taximetri\u0219ti la dispecerat, fum\u00e2nd, b\u00e2nd cafele \u0219i ceaiuri. Presupuse c\u0103 f\u0103ceau parte din \u201esecuritatea\u201c oficial\u0103. \u00cen realitate f\u0103ceau parte din genul acela de grup pe care \u00eel v\u0103zuse peste tot \u00een lume: tr\u00e2ntori care au avut noroc de un cumnat sau de un v\u0103r care le-a g\u0103sit un loc unde s\u0103 stea pe banii statului. \u2014Domnul al-Shafi e preg\u0103tit. V\u0103 rog, v\u0103 rog, intra\u021bi. Maggie \u00ee\u0219i lu\u0103 mica po\u0219et\u0103 neagr\u0103, din piele \u0219i urm\u0103 ghidul \u00een alt\u0103 camer\u0103, mai mic\u0103. Mobilat\u0103 mai modest, avea aerul c\u0103 aici se lucra \u00eentr-adev\u0103r. Pe una din canapele \u0219i pe mai multe scaune, st\u0103teau adjunc\u021bi \u0219i func\u021bionari oficiali. Pe perete, se aflau un portret al lui Yasser Arafat \u0219i un calendar cu harta \u00eentregii Palestine, incluz\u00e2nd nu doar Malul de Vest \u0219i Gaza, ci Israelul \u00eensu\u0219i. Un mesaj ideologic intransigent. Khalil al-Shafi se ridic\u0103 din scaun pentru a-i str\u00e2nge m\u00e2na lui Maggie. \u2014Domni\u0219oar\u0103 Costello, am auzit c\u0103 v-a\u021bi r\u0103zg\u00e2ndit \u00een privin\u021ba retragerii ca s\u0103 veni\u021bi aici s\u0103 opri\u021bi ciorov\u0103iala noastr\u0103 copil\u0103roas\u0103. Gluma \u0219i informa\u021biile din interior pe care le presupunea nu o surprindeau. Nota rezumativ\u0103 pe care i-o scrisese Davis o \u00een\u0219tiin\u021base c\u0103 trebuia s\u0103 se a\u0219tepte la un partener de discu\u021bie inteligent. Dup\u0103 mai mult de un deceniu petrecut \u00eentr-o \u00eenchisoare israelian\u0103, condamnat nu doar pentru acuza\u021bii de terorism obi\u0219nuit, ci \u0219i pentru mai multe omoruri, devenise un simbol al \u201eluptei\u201c. \u00cenv\u0103\u021base ebraica de la temniceri, apoi engleza \u0219i \u00ee\u0219i asumase prin intermediul so\u021biei sale r\u0103sp\u00e2ndirea unor declara\u021bii lunare \u2013 uneori apeluri la lupt\u0103, uneori analize sobre, alteori manevre diplomatice subtile. Eliberarea lui de c\u0103tre israelieni, cu trei luni \u00een urm\u0103, a fost unul dintre cele mai serioase semne c\u0103 progresul era posibil. Acum Al-Shafi era recunoscut ca liderul de facto a cel pu\u021bin jum\u0103tate din popula\u021bia Palestinei, cei care nu sprijineau Hamasul, ci se identificau cu na\u021bionali\u0219tii laici ai mi\u0219c\u0103rii Fatah a lui Arafat. Nu ocupa un post oficial \u2013 exista \u00eenc\u0103 un \u0219ef \u0219i un pre\u0219edinte \u2013 dar nimic nu se putea mi\u0219ca f\u0103r\u0103 el \u00een tab\u0103ra simpatizan\u021bilor Fatah. Maggie \u00eencerca s\u0103-i descifreze chipul. Fotografiile care \u00eenf\u0103\u021bi\u0219au o figur\u0103 neras\u0103, cu tr\u0103s\u0103turi puternice, aspre o f\u0103cuser\u0103 s\u0103 se a\u0219tepte la un b\u0103t\u0103u\u0219, nu la un om sofisticat. \u0218i totu\u0219i b\u0103rbatul din fa\u021ba ei avea un rafinament care o surprindea. \u2014Mi s-a spus c\u0103 merit\u0103 efortul, c\u0103 era\u021bi aproape de o \u00een\u021belegere cu israelienii. \u2014\u201eEram\u201c e cuv\u00e2ntul potrivit. \u2014Nu mai sunte\u021bi acum? \u2014Nu \u0219i dac\u0103 israelienii continu\u0103 s\u0103 ne omoare doar ca s\u0103 se joace cu noi. \u2014S\u0103 v\u0103 omoare? \u2014Ahmed Nour nu avea cum s\u0103 fie ucis de un palestinian. \u2014P\u0103re\u021bi foarte sigur. Din c\u00e2te am auzit, palestinienii au omor\u00e2t mul\u021bi al\u021bi palestinieni de-a lungul timpului. \u00cei arunc\u0103 o privire rece. Maggie \u00eei z\u00e2mbi. Era obi\u0219nuit\u0103 cu asta. De fapt, o f\u0103cuse inten\u021bionat: s\u0103 dai dovad\u0103 din prima de for\u021b\u0103, pentru ca ei s\u0103 reziste tenta\u021biei de a te lua drept o femeie slab\u0103 de \u00eenger. \u2014Nici un palestinian n-ar fi omor\u00e2t un erou na\u021bional cum e Ahmed Nour. Munca lui a fost o surs\u0103 de m\u00e2ndrie pentru noi to\u021bi \u0219i o provocare direct\u0103 la adresa hegemoniei \u0219i domina\u021biei israeliene. Maggie uitase: Al-Shafi \u00ee\u0219i luase doctoratul \u00een \u0219tiin\u021be politice c\u00e2t fusese la \u00eenchisoare. \u2014Dar cine \u0219tie ce mai f\u0103cea \u00een afar\u0103 de asta? \u2014Crede\u021bi-m\u0103, era ultimul om de pe planet\u0103 care ar fi colaborat cu israelienii. \u2014Ei, haide\u021bi. Se \u0219tie c\u0103 nu era un mare fan al noului guvern. Nu putea s\u0103 suporte Hamasul. \u2014Sunte\u021bi bine informat\u0103, domni\u0219oar\u0103 Costello. Dar Ahmed Nour a \u00een\u021beles c\u0103 acum avem un guvern de unitate na\u021bional\u0103 \u00een Palestina. C\u00e2nd Fatah a coalizat cu Hamas, Ahmed a fost de acord cu acest lucru. \u2014Ce altceva ar fi putut s\u0103 fac\u0103? Din c\u00e2te \u0219tiu eu, colaboratorii nu poart\u0103 tricouri cu deviza \u201ecolaborator\u201c pe piept. Al-Shafi se aplec\u0103 \u00eenainte \u0219i se uit\u0103 la Maggie f\u0103r\u0103 s\u0103 clipeasc\u0103. \u2014Asculta\u021bi-m\u0103, domni\u0219oar\u0103 Costello. \u00cemi cunosc poporul \u0219i \u0219tiu cine e tr\u0103d\u0103tor \u0219i cine nu. Colabora\u021bioni\u0219tii sunt fie tineri, fie s\u0103raci, fie dispera\u021bi. Sau \u00eei apas\u0103 un secret ru\u0219inos. Sau israelienii de\u021bin ceva de care au nevoie. Nici una din situa\u021biile astea nu se aplic\u0103 la Ahmed Nour. \u00cen plus... \u2014Nu \u0219tia nimic. Dintr-odat\u0103 Maggie \u00ee\u0219i d\u0103du seama de un lucru evident. Era un c\u0103rturar de v\u00e2rsta a doua. Nu avea ce informa\u021bii s\u0103 ofere. \u2014Da, a\u0219a e. Al-Shafi p\u0103rea contrariat; c\u0103uta capcana. Americanca se d\u0103duse prea u\u0219or pe brazd\u0103. \u2014De aceea israelienii trebuie s\u0103 fie cei care l-au omor\u00e2t. \u2014Ceea ce ar explica \u0219i accentul ciudat al uciga\u0219ilor. \u2014Exact. Deci sunte\u021bi de acord cu mine? \u2014Care ar fi motivul lor? \u2014Acela\u0219i de c\u00e2teva sute de ani \u00eencoace! Sioni\u0219tii spun c\u0103 vor pacea, dar nu e adev\u0103rat. Pacea \u00eei sperie. De fiecare dat\u0103 c\u00e2nd se ajunge aproape, g\u0103sesc un motiv s\u0103 se retrag\u0103. \u0218i de data asta vor s\u0103 fim noi cei care se retrag, a\u0219a c\u0103 ne ucid semenii \u00eenfuriindu-ne at\u00e2t de tare, \u00eenc\u00e2t poporul palestinian s\u0103 nu mai dea voie liderilor s\u0103i s\u0103 \u00eencheie vreo \u00een\u021belegere cu du\u0219manul sionist! \u2014Dac\u0103 israelienii ar vrea cu adev\u0103rat s\u0103-i st\u00e2rneasc\u0103 pe palestinieni, nu ar omor\u00ee mai mul\u021bi oameni \u00een locul unui b\u0103tr\u00e2n? \u2014Dar sioni\u0219tii sunt prea inteligen\u021bi ca s\u0103 fac\u0103 asta! Dac\u0103 ar pune o bomb\u0103, atunci lumea ar da vina pe ei. A\u0219a, lumea d\u0103 vina pe noi. Maggie sim\u021bea ceva ciudat \u00een tonul vocii lui Al-Shafi. Ce putea fi? O not\u0103 de falsitate, vocea lui fiind poate cu un decibel mai puternic\u0103 dec\u00e2t ar fi trebuit. Auzise asta \u0219i \u00eenainte: odat\u0103, la Belgrad, un oficial s\u00e2rb \u00eei vorbise pe acela\u0219i ton exagerat. Bine\u00een\u021beles. Al-Shafi nu vorbea cu ea, \u00ee\u0219i d\u0103du seama. Se d\u0103dea \u00een spectacol. Adev\u0103rata audien\u021b\u0103 erau ceilal\u021bi b\u0103rba\u021bi din \u00eenc\u0103pere. \u2014Doctore Al-Shafi, crede\u021bi c\u0103 am putea discuta \u00een particular? Al-Shafi privi grupul de func\u021bionari oficiali \u0219i cu un gest gr\u0103bit \u00eei invit\u0103 s\u0103 ias\u0103. Dup\u0103 fo\u0219niturile h\u00e2rtiilor \u0219i clinchetele paharelor de ceai, r\u0103maser\u0103 singuri. \u2014Mul\u021bumesc. Ave\u021bi s\u0103-mi spune\u021bi ceva? \u2014V-am spus ce cred. Vocea era mai slab\u0103 acum. \u2014Mi-a\u021bi spus doar c\u0103 b\u0103nui\u021bi c\u0103 cei doi oameni care l-au omor\u00e2t ieri pe Ahmed Nour erau agen\u021bi israelieni sub acoperire. \u2014Da. \u2014Dar nu crede\u021bi cu adev\u0103rat asta, nu-i a\u0219a? E vreun lucru pe care nu a\u021bi vrut s\u0103-l spune\u021bi de fa\u021b\u0103 cu colegii dumneavoastr\u0103? \u2014A\u0219a face\u021bi dumneavoastr\u0103 pace, domni\u0219oar\u0103 Costello? Citind g\u00e2ndurile celor implica\u021bi \u00een r\u0103zboi? \u00cei z\u00e2mbi arogant. \u2014Nu \u00eencerca\u021bi s\u0103 m\u0103 flata\u021bi, doctore Al-Shafi, spuse Maggie, \u00eentorc\u00e2ndu-i z\u00e2mbetul. \u00cei suspecta\u021bi pe cei din Hamas, nu-i a\u0219a? Lu\u00e2nd t\u0103cerea lui drept o confirmare, continu\u0103. \u2014Dar, de ce? Fiindc\u0103 \u00eei critica? \u2014V\u0103 aminti\u021bi ce au f\u0103cut talibanii \u00een Afganistan chiar \u00eenainte de 11 Septembrie? Ceva care a captat aten\u021bia lumii \u00eentregi. \u2014Au aruncat \u00een aer acei Buddha gigan\u021bi, sculpta\u021bi \u00een munte. \u2014Corect. \u0218i de ce au f\u0103cut asta? Pentru c\u0103 statuile dovedeau c\u0103 a existat ceva \u00eenaintea Islamului, o civiliza\u021bie mai veche dec\u00e2t Profetul \u00eensu\u0219i. Fanaticii nu suport\u0103 a\u0219a ceva. \u2014Crede\u021bi c\u0103 Hamasul a fost \u00een stare s\u0103-l omoare pe Nour doar pentru asta, pentru c\u0103 a g\u0103sit c\u00e2teva vase \u0219i farfurii dinainte de Islam? Al-Shafi oft\u0103 \u0219i se l\u0103s\u0103 pe sp\u0103tarul scaunului. \u2014Domni\u0219or\u0103 Costello, nu e vorba doar de Hamas. Ei se afl\u0103 sub presiunea musulmanilor din toat\u0103 lumea, care \u00eei consider\u0103 tr\u0103d\u0103tori doar pentru c\u0103 discut\u0103 cu Israelul. \u2014Al-Qaeda? \u2014Printre al\u021bii, da. Urm\u0103resc \u00eendeaproape ce se \u00eent\u00e2mpl\u0103 aici. E posibil ca Hamas s\u0103 fi sim\u021bit nevoia s\u0103-\u0219i arate \u2013 \u00eemi cer scuze \u2013 boa\u0219ele prin uciderea unui cercet\u0103tor care scotea la iveal\u0103 un adev\u0103r ce nu convenea. \u2014Dar ar fi deghizat ei asta \u00eentr-un asasinat pentru colaborare? Cu siguran\u021b\u0103 l-ar fi f\u0103cut s\u0103 par\u0103 o execu\u021bie de stat, dac\u0103 ar fi vrut s\u0103-\u0219i \u00eent\u0103reasc\u0103 leg\u0103tura cu al-Qaeda. Maggie f\u0103cu o pauz\u0103. \u2014Sau poate \u0219i ei au vrut s\u0103 par\u0103 c\u0103 Israelul a f\u0103cut asta, pentru ca palestinienii s\u0103 fie prea \u00eenfuria\u021bi ca s\u0103 mai continue negocierile de pace. E posibil? \u2014\u0218i eu mi-am pus \u00eentrebarea asta. Dac\u0103 nu cumva cei din Hamas fac pe ei de fric\u0103, cum zice\u021bi voi. Maggie z\u00e2mbi. Era \u00eentotdeauna atent\u0103 la prima impresie, inclusiv la cea pe care o l\u0103sa ea. Dar cutele de nelini\u0219te de pe fruntea acestui b\u0103rbat, felul \u00een care mintea lui p\u0103rea ve\u0219nic \u00een confruntare cu ea \u00eens\u0103\u0219i, o f\u0103ceau s\u0103 aib\u0103 \u00eencredere \u00een el. Al-Shafi \u00ee\u0219i m\u00e2ng\u00e2ie barba. Maggie \u00eencerca s\u0103-i descifreze tr\u0103s\u0103turile. \u2014Mai e ceva, nu-i a\u0219a? El ridic\u0103 privirea, \u00eent\u00e2lnindu-i ochii. Ea nu rupse contactul vizual, p\u0103str\u00e2nd, \u00een acela\u0219i timp, t\u0103cerea. \u00cen cele din urm\u0103, el se ridic\u0103 \u0219i \u00eencepu s\u0103 se plimbe prin camer\u0103, privind \u00een jos. \u2014Fiul lui Ahmed Nour a fost pe la mine acum o or\u0103. Era foarte agitat. \u2014De \u00een\u021beles. \u2014Mi-a zis c\u0103 a c\u0103utat prin lucrurile tat\u0103lui s\u0103u \u00een dup\u0103-amiaza asta, vr\u00e2nd s\u0103 g\u0103seasc\u0103 o explica\u021bie. A dat de ni\u0219te e-mailuri. Printre care \u0219i unul \u2013 foarte ciudat \u2013 de la o persoan\u0103 pe care nu a recunoscut-o. \u2014A vorbit cu colegii lui? Poate e cineva cu care a lucrat. \u2014Bine\u00een\u021beles. Dar nici secretara lui nu recunoa\u0219te numele. \u0218i ea s-a ocupat de toate lucrurile astea pentru el. \u2014Poate \u00ee\u0219i \u00een\u0219ela so\u021bia. \u2014E numele unui b\u0103rbat. Maggie ridic\u0103 din spr\u00e2ncene, dar se g\u00e2ndi mai bine. \u2014\u0218i fiul crede c\u0103 persoana aceasta are leg\u0103tur\u0103 cu moartea tat\u0103lui s\u0103u? Al-Shafi confirm\u0103. \u2014C\u0103 e posibil s\u0103 fie chiar omul din spatele crimei? Aprob\u0103 cu o mi\u0219care aproape imperceptibil\u0103 a capului. \u2014Despre ce fel de persoan\u0103 e vorba? Al-Shafi se uit\u0103 spre u\u0219\u0103, ca \u0219i cum ar fi b\u0103nuit c\u0103 ascult\u0103 cineva. \u2014E-mailul e trimis de un arab. \n", " Ierusalim, mar\u021bi, 8.19 p.m. Maggie se \u00eentinse pe patul ei din hotelul Citadela lui David. Cl\u0103direa era cavernoas\u0103, construit\u0103 dintr-o versiune modern\u0103, mai \u0219lefuit\u0103 a pietrei de Ierusalim \u2013 \u0219i, dup\u0103 c\u00e2te \u00ee\u0219i d\u0103dea seama, plin\u0103 de americani cre\u0219tini. V\u0103zuse pe hol un grup de oameni care se adunaser\u0103 \u00een cerc, \u021bin\u00e2nd ochii \u00eenchi\u0219i, \u00een timp ce ghidul lor israelian \u00eei privea cu r\u0103bdare. Davis o adusese aici. Era la un bloc distan\u021b\u0103 de consulat, pe geam se vedea strada Agron. Ea \u0219i Lee se \u00eentoarser\u0103 \u00eempreun\u0103 de la Ramallah pe \u00eenserate, f\u0103r\u0103 s\u0103 schimbe o vorb\u0103 pe drumul chiar mai liber dec\u00e2t mai \u00eenainte. Maggie s-a g\u00e2ndit \u00eencontinuu, \u00eencerc\u00e2nd din r\u0103sputeri s\u0103 nu cad\u0103 prad\u0103 ideii c\u0103 misiunea, departe de a fi menit\u0103 s\u0103-i salveze reputa\u021bia, era sortit\u0103 e\u0219ecului. Ceea ce Judd Bonham catalogase drept o simpl\u0103 chestiune de \u00eencheiere a socotelilor se transforma \u00eentr-un nou dezastru pentru Orientul Mijlociu. Nu mai \u0219tia nimeni de c\u00e2te ori fuseser\u0103 cele dou\u0103 popoare pe punctul de a \u00eencheia pacea, ca apoi s\u0103 e\u0219ueze \u0219i s\u0103 se cufunde din nou \u00een r\u0103zboi. De fiecare dat\u0103 c\u00e2nd s-a \u00eent\u00e2mplat asta, violen\u021bele au fost mai mari dec\u00e2t \u00eenainte. Lui Maggie \u00eei era groaz\u0103 s\u0103 se g\u00e2ndeasc\u0103 la iadul care va urma, dac\u0103 vor e\u0219ua \u0219i \u00een zilele urm\u0103toare. De-a lungul anilor \u00eenv\u0103\u021base s\u0103 t\u0103lm\u0103ceasc\u0103 semnele desf\u0103\u0219ur\u0103rii evenimentelor, iar crimele r\u0103sun\u0103toare de ambele p\u0103r\u021bi, oricare ar fi fost circumstan\u021bele, erau un avertisment sigur al unor probleme serioase. Se \u00eentinse spre minibar. Cu un pahar \u0219i o sticl\u0103 de whisky \u00een miniatur\u0103, se a\u0219ez\u0103 la birou \u0219i \u00eencepu s\u0103 priveasc\u0103 pe fereastr\u0103. V\u0103zu un b\u0103rbat ie\u0219ind din magazinul luminat cu neon de peste drum. C\u0103r\u00e2nd o pung\u0103 sub\u021bire, de plastic: \u00een\u0103untru, o sticl\u0103 cu lapte, poate \u0219i un borcan cu miere. Un b\u0103rbat care se ducea s\u0103-\u0219i petreac\u0103 seara acas\u0103. Era o imagine at\u00e2t de banal\u0103, dar o fascina totu\u0219i pe Maggie. Dintr-un motiv sau altul, nu avusese niciodat\u0103 parte de o astfel de via\u021b\u0103 casnic\u0103, monoton\u0103, elementar\u0103. \u00cel invidia pe b\u0103rbatul care se \u00eendrepta spre cas\u0103 cu o sticl\u0103 de lapte, din care s\u0103 bea copiii \u00een timpul pove\u0219tii spuse \u00eenainte de culcare. Probabil f\u0103cea acela\u0219i lucru \u00een fiecare sear\u0103. Cumva reu\u0219ise asta f\u0103r\u0103 s\u0103 \u00eencerce vreodat\u0103 s\u0103 scape. Golindu-\u0219i paharul, se g\u00e2ndea dac\u0103 s\u0103-l sune sau nu pe Edward. Se \u00eentreba dac\u0103 \u00eei va ap\u0103rea num\u0103rul ei \u0219i dac\u0103 \u00eei va r\u0103spunde. \u00ce\u0219i imagina ce \u0219i-ar spune unul altuia, dac\u0103 \u0219i-ar cere iertare pentru ce a f\u0103cut sau dac\u0103 ar a\u0219tepta ca ea s\u0103-\u0219i cear\u0103 iertare pentru c\u0103 a plecat la Ierusalim. Maggie st\u0103tu nemi\u0219cat\u0103 \u0219i mai b\u0103u un whisky \u0219i jum\u0103tate, \u00een timp ce cuvintele lui Edward de acum dou\u0103 zile, pe care i le aruncase \u00een buc\u0103t\u0103ria apartamentului lor din Washington, \u00eei jucau \u00een creier. Avea oare dreptate, fugea ea de fiecare dat\u0103 \u0219i nu acorda suficient timp lucrurilor pentru ca acestea s\u0103 reu\u0219easc\u0103? Poate c\u0103 era adev\u0103rat. Poate c\u0103 o persoan\u0103 normal\u0103 ar fi dep\u0103\u0219it p\u00e2n\u0103 acum cele \u00eent\u00e2mplate cu an \u00een urm\u0103 \u0219i ar fi mers \u00eenainte. Form\u0103 num\u0103rul lui, folosind mobilul pentru ca Edward s\u0103 \u0219tie c\u0103 e ea \u0219i s\u0103 aib\u0103 posibilitatea de a-i respinge apelul dac\u0103 dorea. Cum auzi c\u0103 sun\u0103, se uit\u0103 la ceas. Unu \u0219i jum\u0103tate la Washington. \u00cei r\u0103spunse. \u2014Maggie. Nu o \u00eentrebare sau un salut. O afirma\u021bie. \u2014Bun\u0103, Edward. \u2014Cum e la Ierusalim? Pauz\u0103. Apoi: \u2014Ai salvat deja lumea? \u2014Vreau s\u0103 vorbim. \u2014P\u0103i, nu e un moment foarte potrivit acum, Maggie. Auzi z\u0103ng\u0103nit de tac\u00e2muri \u0219i muzic\u0103 de vioar\u0103 \u00een surdin\u0103 pe fundal. Pr\u00e2nzul la La Colline, \u00ee\u0219i \u00eenchipui. \u2014Acord\u0103-mi dou\u0103 minute. \u00cel auzi pe Edward scuz\u00e2ndu-se c\u0103 trebuie s\u0103 se ridice de la mas\u0103, tr\u0103g\u00e2ndu-\u0219i scaunul \u0219i g\u0103sind un col\u021b lini\u0219tit. Adev\u0103rul e c\u0103 nu-i displ\u0103cea at\u00e2t de mult s\u0103 fac\u0103 lucrul \u0103sta: \u00eentreruperea unei mese pentru a r\u0103spunde la un telefon urgent era procedur\u0103 standard la Washington, o modalitate de a-\u021bi acorda o importan\u021b\u0103 nem\u0103rginit\u0103. \u2014Da, spuse \u00eentr-un final. D\u0103 drumul tirului. \u2014Voiam doar s\u0103 vorbim despre ce o s\u0103 se \u00eent\u00e2mple cu noi. \u2014P\u0103i, eu m\u0103 g\u00e2ndeam s\u0103-\u021bi vii tu \u00een fire \u0219i s\u0103 te \u00eentorci acas\u0103. \u0218i vedem atunci ce facem. \u2014S\u0103-mi vin \u00een fire? \u2014O, haide, Maggie. Nu-mi spune c\u0103 iei \u00een serios treaba asta, jocul de-a pacifista. Maggie \u00eenchise ochii. Nu credea c\u0103 va rezista. \u2014Vreau s\u0103 \u00een\u021belegi de ce m-am sup\u0103rat at\u00e2t de tare. Pentru cutiile alea. \u2014Ascult\u0103, nu am timp de lucrurile astea... \u2014Fiindc\u0103 dac\u0103 nu \u00een\u021belegi, dac\u0103 nu e\u0219ti \u00een stare s\u0103 \u00een\u021belegi... \u2014Atunci ce, Maggie? Ce? Ridicase vocea acum. Oamenii din restaurant l-ar fi auzit. \u2014Atunci, nu \u0219tiu cum... \u2014Ce? Cum am putea continua? O, cred c\u0103 am trecut deja de punctul \u0103sta, tu nu? Cred c\u0103 ai luat decizia asta \u00een momentul \u00een care te-ai urcat \u00een avion. \u2014Edward... \u2014\u021ai-am oferit o via\u021b\u0103 aici, Maggie. \u0218i nu ai vrut-o. \u2014Putem s\u0103 discut\u0103m m\u0103car? \u2014Nu mai e nimic de zis, Maggie. Trebuie s\u0103 plec. Urm\u0103 un clic \u0219i apoi vocea robotului: \u201eInterlocutorul a \u00eenchis, v\u0103 rug\u0103m, \u00eencerca\u021bi mai t\u00e2rziu. Interlocutorul a \u00eenchis, v\u0103 rug\u0103m, \u00eencerca\u021bi mai t\u00e2rziu\u201c. Maggie se a\u0219tepta s\u0103 pl\u00e2ng\u0103, dar se sim\u021bea \u0219i mai r\u0103u. O greutate se r\u0103sp\u00e2ndea \u00een trupul ei, de parc\u0103 pieptul i s-ar fi transformat \u00een beton. Se a\u0219ez\u0103 cu coatele pe genunchi. Se terminase. \u00cencercarea ei de a duce o via\u021b\u0103 normal\u0103 e\u0219uase. \u0218i iat-o din nou singur\u0103, \u00eentr-o camer\u0103 de hotel str\u0103in\u0103. Totul era din cauza celor \u00eent\u00e2mplate anul trecut, \u00ee\u0219i d\u0103dea seama de asta. Se g\u00e2ndise c\u0103 rela\u021bia cu Edward va exorciza monstrul, dar \u00een cele din urm\u0103 fusese \u00eenghi\u021bit\u0103 de el. Ridic\u00e2nd capul, privi afar\u0103, la \u00eentunericul Ierusalimului, \u0219tiind c\u0103 era ceva tipic pentru ea s\u0103 stea nemi\u0219cat\u0103 \u0219i s\u0103 se uite \u00een gol \u00een felul acela toat\u0103 noaptea. Perspectiva \u00eei sur\u00e2se \u0219i i se abandon\u0103 vreme de aproape o or\u0103. \u00cens\u0103 \u00eentr-un sf\u00e2r\u0219it, ie\u0219i la iveal\u0103 un alt sentiment, acela c\u0103 i se d\u0103duse \u0219ansa de a se elibera de oribilele evenimente din urm\u0103 cu un an, de a echilibra cumva balan\u021ba. Pentru a nu rata aceast\u0103 \u0219ans\u0103, trebuia s\u0103 fac\u0103 lucrul pe care-l f\u0103cuse de at\u00e2tea ori \u00eenainte, adic\u0103 s\u0103-\u0219i lase deoparte sentimentele \u0219i s\u0103 se concentreze asupra muncii. Trebuia s\u0103 duc\u0103 la bun sf\u00e2r\u0219it aceast\u0103 ultim\u0103 sarcin\u0103. Nu-\u0219i putea permite s\u0103 rateze. Bine, \u00ee\u0219i zise, stropindu-se cu ap\u0103 pe fa\u021b\u0103 \u0219i for\u021b\u00e2ndu-se s\u0103 o ia de la cap\u0103t. Care e problema? Opozi\u021bie intern\u0103 de ambele p\u0103r\u021bi, determinat\u0103 de dou\u0103 asasinate: al lui Guttman \u0219i al lui Nour. Prioritatea era s\u0103 dea de cap acestor dou\u0103 cazuri \u0219i s\u0103 asigure cumva ambele opinii publice c\u0103 nu exist\u0103 motive de \u00eengrijorare \u0219i c\u0103 negocierile trebuie s\u0103 continue. Se uit\u0103 din nou pe site-ul Haaretz \u0219i d\u0103du peste aceea\u0219i imagine pe care o v\u0103zuse cu cinci ore \u00eenainte: Ahmed Nour, cu z\u00e2mbetul acela enigmatic. Se \u00eentreb\u0103 aproape cu voce tare: \u201eCe s-a \u00eent\u00e2mplat cu tine?\u201c. \u0218i apoi: \u201eSe duce de r\u00e2p\u0103 toat\u0103 \u00een\u021belegerea asta din cauza ta?\u201c. A f\u0103cut tot ce a putut cu Al-Shafi, rug\u00e2ndu-se de el s\u0103-\u0219i p\u0103streze \u00eencrederea, s\u0103 r\u0103m\u00e2n\u0103 un adept al negocierilor. L-a asigurat c\u0103 dac\u0103 cei din Hamas o iau razna, exist\u0103 anumite m\u0103suri pe care Statele Unite le pot adopta pentru a-i aduce pe calea cea dreapt\u0103. A accentuat ideea c\u0103 Washingtonul e pe deplin convins de seriozitatea Israelului, care sus\u021bine c\u0103 un \u021binut palestinian poate fi al lor \u00een c\u00e2teva zile. I-a spus c\u0103 el are o responsabilitate istoric\u0103 \u0219i, f\u0103r\u0103 s\u0103 vrea, \u00een momentul acela a aruncat o privire spre portretul lui Arafat. Nu avea de unde s\u0103 \u0219tie dac\u0103 toate astea au avut vreun efect. A condus-o \u00een lini\u0219te afar\u0103 din birou, invit\u00e2ndu-\u0219i adjunc\u021bii \u0219i colegii s\u0103 intre din nou. Era con\u0219tient\u0103 de faptul c\u0103 se sim\u021bea \u00eencol\u021bit: \u00ee\u0219i suspecta partenerii de coali\u021bie din Hamas, \u00eei suspecta chiar \u0219i pe apropia\u021bii s\u0103i, \u00eendoindu-se de loialitatea lor. Se temea c\u0103 e atras \u00eentr-o capcan\u0103, c\u0103 va accepta discu\u021biile cu Israelul doar ca s\u0103 fie catalogat drept tr\u0103d\u0103tor de c\u0103tre islami\u0219ti. Asta le-ar asigura domina\u021bia timp de decenii, dac\u0103 ar reu\u0219i s\u0103 r\u0103sp\u00e2ndeasc\u0103 imaginea unui Fatah m\u00e2n\u0103-n m\u00e2n\u0103 cu Israelul. N-a stat \u0219aptesprezece ani \u00eentr-o \u00eenchisoare israelian\u0103 pentru asta. Se holba la imaginea lui Nour ca \u0219i cum ochii ei ar fi putut s\u0103 se cufunde cumva \u00eentr-ai lui \u0219i s\u0103 extrag\u0103 de acolo r\u0103spunsurile de care avea nevoie. Dac\u0103 ar putea m\u0103car s\u0103 rezolve cazul uciderii lui Nour, s\u0103-l pun\u0103 \u00een ordine \u0219i s\u0103-l dea la o parte din drum, poate c\u0103 atunci lucrurile ar reveni la normal. Se uit\u0103 \u00een josul paginii \u0219i afl\u0103 c\u0103 Haaretz postase \u00eentre timp o \u201eprezentare\u201c detaliat\u0103 a vie\u021bii lui Shimon Guttman. Din articolele care o dezb\u0103teau \u00ee\u0219i d\u0103du seama c\u0103 \u0219tirea era \u00eenc\u0103 \u00een vog\u0103. Liderii imigran\u021bilor cer ca statul s\u0103 se implice \u00een investigarea uciderii lui Guttman era unul din titluri. Rabinul militant arunc\u0103 blestemul sf\u00e2nt asupra deta\u0219amentului de protec\u021bie al prim-ministrului, spunea altul. Arunc\u0103 o privire peste noua \u0219i mai lunga prezentare. Se g\u0103seau acolo acelea\u0219i detalii: performan\u021bele militare timpurii; personalitatea public\u0103 dur\u0103, b\u0103t\u0103ioas\u0103; retorica provocatoare. Dar acum ap\u0103reau mai multe am\u0103nunte \u0219i citate mai lungi. Parcursese dou\u0103 treimi \u0219i voia s\u0103 renun\u021be c\u00e2nd \u00eei s\u0103ri ceva \u00een ochi. \n\n\u00cen campania din 1967 \u0219i dup\u0103 aceea, Guttman \u0219i-a ar\u0103tat recuno\u0219tin\u021ba fa\u021b\u0103 de eroii israelieni de dinainte, Moshe Dayan \u0219i Yigal Yadin. El, ca \u0219i ei, \u00eembina vitejia militar\u0103 cu pasiunea pentru cercetarea istoriei antice a acestui \u021binut. A devenit ceea ce lumea bun\u0103 nume\u0219te un arheolog musculos \u2013 \u0219i ceea ce palestinienii numesc un t\u00e2lhar \u00eentr-un tanc. Orice deal luat, orice c\u0103tun cucerit erau privite nu numai ca puncte strategice pe tabla de \u0219ah a r\u0103zboiului, ci \u0219i ca situri arheologice. Admiratorii s\u0103i \u2013 \u0219i du\u0219manii \u2013 spun c\u0103 a adunat o colec\u021bie foarte important\u0103, o gam\u0103 larg\u0103 de obiecte vechi de mii de ani. Toate au o tr\u0103s\u0103tur\u0103 comun\u0103: confirm\u0103 continuitatea evreilor pe acest teritoriu\u2026 \nMaggie desf\u0103cu o alt\u0103 sticl\u0103 de whisky \u00een miniatur\u0103. Poate era doar o coinciden\u021b\u0103: Guttman \u0219i Nour erau am\u00e2ndoi arheologi, am\u00e2ndoi na\u021bionali\u0219ti, uci\u0219i am\u00e2ndoi \u00eentr-un interval de dou\u0103zeci \u0219i patru de ore. Citi mai departe. \n... era autodidact, dar a ajuns o autoritate respectat\u0103 \u00een domeniul esoteric al inscrip\u021biilor antice. A dep\u0103\u0219it oare limite at\u00e2t etice, c\u00e2t \u0219i legale pentru a-\u0219i aduna tezaurul? Probabil. Dar \u0103sta era omul, ultimul b\u0103t\u0103u\u0219 sionist, un aventurier care ar fi trebuit s\u0103 fac\u0103 parte din genera\u021bia 1948, dac\u0103 nu chiar 1908... \n\nDoi b\u0103rba\u021bi de v\u00e2rste apropiate, ambii scormonind P\u0103m\u00e2ntul Sf\u00e2nt ca s\u0103 demonstreze c\u0103 le apar\u021binea lor, triburilor lor. Era o \u00eent\u00e2mplare, \u00ee\u0219i zise Maggie. Dar \u00een acela\u0219i timp era ciudat. Una din crime st\u00e2rnise dreapta evreiasc\u0103, cealalt\u0103 \u00eei iritase pe na\u021bionali\u0219tii palestinieni \u0219i acum ambele tabere amenin\u021bau s\u0103 spulbere cea mai important\u0103 \u0219ans\u0103 de pace pe care probabil o vor avea cele dou\u0103 state \u00eentr-o epoc\u0103 \u00eentreag\u0103. Maggie \u00ee\u0219i arunc\u0103 privirea peste minibar, g\u00e2ndindu-se s\u0103-\u0219i umple iar\u0103\u0219i paharul. Se uit\u0103 din nou la monitor, deschiz\u00e2nd o fereastr\u0103 Google. Tast\u0103 noua formul\u0103: \u201eShimon Guttman arheolog\u201c. Pagina se umplu. O prezentare veche de zece ani din The Jerusalim Post; o transcrire realizat\u0103 de Canadian Broadcasting a interviului acordat de Guttman \u00eentr-un stabiliment de pe Malul de Vest, catalog\u00e2ndu-i pe palestinieni drept \u201eintru\u0219i\u201c \u0219i \u201ena\u021biune fictiv\u0103\u201c. Ambele f\u0103ceau referiri frustrant de sumare la ceea ce Post numea \u201epasiunea lui patriotic\u0103 pentru dezgroparea trecutului Israelului\u201c. Urma Minerva, Revista Interna\u021bional\u0103 de Art\u0103 Antic\u0103 \u0219i Arheologie. Nu g\u0103sea referiri directe la Guttman, a\u0219a c\u0103 activ\u0103 c\u0103utarea pe text, dar \u0219i a\u0219a abia erau de g\u0103sit. Doar numele, scris mic, cu italice, l\u00e2ng\u0103 cel al altcuiva la sf\u00e2r\u0219itul unui articol ce anun\u021ba descoperirea unei neobi\u0219nuite urne de rug\u0103ciune, localizat\u0103 \u00een cetatea biblic\u0103 Ninive. \u00ce\u0219i plimb\u0103 ochii peste text, c\u0103ut\u00e2nd... nici ea nu \u0219tia ce. Nu \u00een\u021belegea nimic din toat\u0103 vorb\u0103ria aia despre \u201eornamenta\u021bii\u201c, \u201eincrusta\u021bii\u201c \u0219i scrieri cuneiforme. Poate c\u0103 era o fund\u0103tur\u0103. \u00ce\u0219i mas\u0103 fruntea, ap\u0103s\u0103 butonul de oprire al calculatorului \u0219i vru s\u0103 \u00eenchid\u0103 capacul. Dar ma\u0219in\u0103ria refuz\u0103 s\u0103 se opreasc\u0103. \u00centreb\u0103 \u00een schimb dac\u0103 dore\u0219te s\u0103 fie \u00eenchise toate ferestrele, toate paginile la care se uitase. Cursorul mouse-ului era fixat pe \u201eda\u201c, c\u00e2nd z\u0103ri din nou numele lui Guttman, scris mic \u0219i cu italice. Iar acum, pentru prima oar\u0103, \u00eel citi \u0219i pe cel al\u0103turat: Ehud Ramon. Poate c\u0103 b\u0103rbatul \u0103sta \u0219tie ceva. \u00cel c\u0103ut\u0103 pe Google, g\u0103sind doar trei rezultate relevante: unul dintre ele era o alt\u0103 referin\u021b\u0103 din Minerva, \u00een toate trei ap\u0103r\u00e2nd al\u0103turi de Shimon Guttman. Despre Ehud Ramon singur, ca persoan\u0103 independent\u0103, autonom\u0103, nu exista nimic. G\u0103si o baz\u0103 de date cu arheologi israelieni \u0219i tast\u0103 Ehud Ramon pe fereastra de c\u0103utare. Mul\u021bi Ehud \u0219i un Ramon, dar nici un Ehud Ramon. La fel \u0219i cu Institutul Arheologic American. Cine era acest om legat de Guttman, dar care nu l\u0103sase nici o urm\u0103? \u0218i atunci \u00ee\u0219i d\u0103du seama. Sim\u021bi fiori pe piele, scotocind dup\u0103 creion \u0219i h\u00e2rtie, m\u00e2zg\u0103lind literele c\u00e2t de repede putea, pentru a fi sigur\u0103. Cu siguran\u021b\u0103 c\u0103 acest nume, apar\u021bin\u00e2nd \u00een aparen\u021b\u0103 unui cercet\u0103tor israelian sau american, nu putea fi... \u0218i totu\u0219i, iat\u0103-l aici, materializ\u00e2ndu-se \u00een fa\u021ba ochilor ei. Nu exista un Ehud Ramon. Sau, mai bine zis exista, dar nu \u0103sta era numele lui real. Era o anagram\u0103, exact ca acelea pe care Maggie le rezolva cu o vitez\u0103 uimitoare \u00een adolescen\u021ba sa, \u00een acele duminici mohor\u00e2te, interminabile, de la m\u0103n\u0103stire. Ehud Ramon era un \u00eenv\u0103\u021bat, dedicat scoaterii la iveal\u0103 a secretelor p\u0103m\u00e2ntului. Dar era un partener improbabil pentru Shimon Guttman, sionist fanatic de dreapta \u0219i inamic declarat al palestinienilor. Pentru c\u0103 Ehud Ramon era Ahmed Nour. \n", " Bagdad, aprilie 2003 Salam o pornise spre \u0219coal\u0103 \u00een diminea\u021ba aceea mai mult din obi\u0219nuin\u021b\u0103 dec\u00e2t m\u00e2nat de a\u0219tept\u0103ri reale. Nu credea cu adev\u0103rat c\u0103 orele se vor desf\u0103\u0219ura normal, dar se dusese oricum, pentru orice eventualitate. Sub Saddam, chiulul de la \u0219coal\u0103 era, ca orice alt act de nesupunere, un risc pe care nu \u0219i l-ar fi asumat nici o persoan\u0103 care \u021binea la siguran\u021ba ei. O fi fugit Saddam, statuia lui din Pia\u021ba Paradisului fusese r\u0103sturnat\u0103 \u00een fa\u021ba camerelor de filmat din lumea \u00eentreag\u0103, dar, pentru majoritatea locuitorilor Bagdadului, pruden\u021ba atinsese cote maxime \u00een cei dou\u0103zeci \u0219i patru de ani \u00eendura\u021bi. Salam nu era singurul care \u00ee\u0219i \u00eenchipuia c\u0103 dictatorul va ie\u0219i din Tigru precum Poseidon, ud \u0219i nervos, poruncindu-le supu\u0219ilor s\u0103-i cad\u0103 la picioare. A\u0219a c\u0103 s-a dus la \u0219coal\u0103. Cu siguran\u021b\u0103, \u0219i al\u021bii avuseser\u0103 aceea\u0219i team\u0103: jum\u0103tate din colegii de clas\u0103 ai lui Salam se \u00eenv\u00e2rteau pe-afar\u0103 d\u00e2nd cu \u0219utul \u00eentr-o minge \u0219i b\u00e2rfind. Nu \u00ee\u0219i tr\u0103dau bucuria: prea mul\u021bi dintre profesorii lor erau baathi\u0219ti, sus\u021bin\u0103tori ai regimului, ca s\u0103 ri\u0219te a\u0219a ceva. Chiar \u0219i a\u0219a, Salam sim\u021bi o anumit\u0103 energie nervoas\u0103, o \u00eenc\u0103rc\u0103tur\u0103 electric\u0103 ce p\u0103rea s\u0103 pulseze \u00een\u0103untrul lor. Era un sentiment nou, pe care nici unul din ei n-ar fi fost \u00een stare s\u0103-l exprime. Dac\u0103 ar g\u0103si cuvintele \u0219i dac\u0103 s-ar putea elibera de teama care crescuse \u00een ei, ar spune c\u0103, pentru prima dat\u0103, le sur\u00e2dea ideea viitorului. Ahmed, guralivul clasei, se plimba de colo p\u00e2n\u0103 colo, arunc\u00e2nd rapid o privire peste um\u0103r. \u2014Unde ai fost azi-noapte? \u2014Nic\u0103ieri. Acas\u0103. Reflexul fricii. \u2014Ghice\u0219ti unde am fost eu? \u2014Nu \u0219tiu. \u2014Ghice\u0219te. \u2014La Salima? \u2014Nu, n\u0103t\u0103r\u0103ule! Mai ghice\u0219te o dat\u0103. \u2014Nu \u0219tiu. D\u0103-mi un indiciu. \u2014Am str\u00e2ns o comoar\u0103, frate. \u2014Ai muncit? \u2014Po\u021bi s\u0103-i zici \u0219i a\u0219a. O, am tras mult azi-noapte. Am f\u0103cut mai mul\u021bi bani dec\u00e2t o s\u0103 vezi tu toat\u0103 via\u021ba. \u2014Cum? Salam vorbea \u00een \u0219oapt\u0103, chiar dac\u0103 Ahmed striga vesel \u00een gura mare. Ahmed r\u00e2nji, ar\u0103t\u00e2ndu-\u0219i din\u021bii. \u2014La un magazin \u00eenc\u0103rcat cu cele mai pre\u021bioase comori ale lumii. Au avut o ofert\u0103 special\u0103 azi-noapte: lua\u021bi c\u00e2t vre\u021bi, gratis! \u2014Ai fost la muzeu! \u2014Am fost. Avea z\u00e2mbetul m\u00e2ndru al unui t\u00e2n\u0103r om de afaceri. Salam observ\u0103 puful de pe b\u0103rbia lui Ahmed \u0219i \u00ee\u0219i d\u0103du seama c\u0103 prietenul lui \u00eencerca s\u0103-\u0219i lase barb\u0103. \u2014Ce ai luat? \u2014A, asta ar \u00eensemna s\u0103 spun, nu? Dar dup\u0103 cum spune Profetul, pacea fie cu el, \u201eComorile de aur \u0219i de argint le par oamenilor demne de r\u00e2vnit\u201c \u2013 \u0219i, cu siguran\u021b\u0103, \u0219i mie \u00eemi par la fel. \u2014Ai aur \u0219i argint? \u2014\u0218i multe alte lucruri demne de r\u00e2vnit. \u2014C\u00e2t timp ai stat acolo? \u2014Toat\u0103 noaptea. M-am dus de cinci ori. La ultimele patru drumuri am luat \u0219i roaba. La vederea z\u00e2mbetului larg al lui Ahmed, Salam lu\u0103 o decizie. Nu va dezv\u0103lui faptul c\u0103 \u0219i el a fost la muzeu seara trecut\u0103, nu pentru c\u0103 \u00eei era team\u0103 de lege \u2013 nu mai exista lege acum \u2013 sau de vreo pedeaps\u0103 baathist\u0103, ci pentru c\u0103 \u00eei era ru\u0219ine. Ce-a luat el de la Muzeul Na\u021bional \u00een afar\u0103 de o bucat\u0103 de argil\u0103? Voia s\u0103-l blesteme pe Dumnezeu c\u0103 l-a f\u0103cut at\u00e2t de la\u0219. Ca \u00eentotdeauna, a fost prea slab, ferindu-se de pericol \u0219i l\u0103s\u00e2ndu-i pe ceilal\u021bi s\u0103 treac\u0103 peste el \u00een drumul spre glorie. La fel se \u00eent\u00e2mpla \u0219i pe terenul de fotbal, unde Salam nu se lansa niciodat\u0103 \u00een atac, ci se \u021binea la distan\u021b\u0103, evit\u00e2nd cu grij\u0103 contactele dure. Iat\u0103 c\u0103 acum acest obicei \u00eel costase o avere. Ahmed va reu\u0219i, va fi milionar, s-ar putea chiar s\u0103 scape de Irak \u0219i s\u0103 duc\u0103 o via\u021b\u0103 de prin\u021b \u00een Dubai sau, cine \u0219tie, \u00een America. \u00cen seara aceea, Salam se uit\u0103 sub pat f\u0103r\u0103 \u00eenfrigurarea pe care o sim\u021bise c\u00e2nd verificase de diminea\u021b\u0103. Prada lui era tot acolo, dar acum, sco\u021b\u00e2nd-o, i se p\u0103ru lipsit\u0103 de valoare \u0219i inutil\u0103. Se g\u00e2ndi la ascunz\u0103toarea plin\u0103 de cupe cu rubine \u0219i statuete de aur a lui Ahmed \u0219i \u00ee\u0219i blestem\u0103 zilele. De ce nu a g\u0103sit el comorile alea? Ce anume l-a \u00eempins s\u0103 mearg\u0103 s\u0103 scotoceasc\u0103 \u00eentr-o pivni\u021b\u0103 \u00eentunecat\u0103 c\u00e2nd avea la dispozi\u021bie podoabele str\u0103lucitoare ale Babilonului? Soarta era de \u00eenvinuit sau destinul. Sau ambele, pentru c\u0103 hot\u0103r\u00e2ser\u0103 c\u0103, orice s-ar \u00eent\u00e2mpla, Salam al-Askari va fi un perdant. \u2014Ce-i asta? Salam acoperi instinctiv tabla de lut, ca \u0219i cum ar fi stat ghemuit. Dar degeaba: sora lui de nou\u0103 ani o v\u0103zuse. \u2014Ce s\u0103 fie? \u2014Chestia aia. Din poal\u0103? \u2014A, asta. Nu e nimic. Doar o chestie pe care am luat-o azi de la \u0219coal\u0103. \u2014Ai zis c\u0103 nu s-a f\u0103cut \u0219coal\u0103. \u2014Nu s-a f\u0103cut. Dar am g\u0103sit-o afar\u0103... Leila ie\u0219ise deja din camer\u0103 \u0219i \u021bop\u0103ia pe hol \u00eenspre buc\u0103t\u0103rie: \u2014Tati! Tati! Salam are ceva ce n-are voie s\u0103 aib\u0103, Salam are ceva ce n-are voie s\u0103 aib\u0103! Salam se uit\u0103 \u00een tavan: era terminat. Acum avea s\u0103 fie b\u0103tut degeaba, pentru o bucat\u0103 inutil\u0103 de p\u0103m\u00e2nt. \u021ain\u00e2nd tabla \u00een m\u00e2n\u0103, se urc\u0103 \u00een picioare pe scaunul de l\u00e2ng\u0103 pat \u0219i \u00eencepu s\u0103 trag\u0103 de fereastr\u0103. Ar fi aruncat bucata aia de lut pe geam \u0219i ar fi \u00eencheiat problema. \u2014Salam! Se \u00eentoarse \u0219i \u00eel v\u0103zu pe tat\u0103l lui \u00een u\u0219\u0103, duc\u00e2nd deja o m\u00e2n\u0103 la catarama curelei. Se r\u0103suci din nou spre fereastr\u0103, for\u021b\u00e2nd-o mai tare acum, de\u0219i degetele \u00eei tremurau. Dar era blocat\u0103. Nu se deschidea mai mult de doi centimetri. Oric\u00e2t de tare \u00eempingea, era blocat\u0103. Deodat\u0103 sim\u021bi o m\u00e2n\u0103 apuc\u00e2ndu-l de \u00eencheietur\u0103, tr\u0103g\u00e2ndu-i bra\u021bul \u00eenapoi. Apoi respira\u021bia tat\u0103lui s\u0103u ating\u00e2ndu-i obrazul. Cei doi se luptau, Salam fiind hot\u0103r\u00e2t s\u0103 deschid\u0103 fereastra, ca s\u0103 arunce ciobul \u0103la blestemat afar\u0103. Scaunul de sub el \u00eencepu s\u0103 se clatine; tat\u0103l lui \u00eempingea prea tare. Sim\u021bi cum se rostogole\u0219te \u0219i cade. Ateriz\u0103 greoi pe spate. L\u0103s\u0103 s\u0103-i scape un \u021bip\u0103t c\u00e2nd sim\u021bi o durere ascu\u021bit\u0103 la baza spin\u0103rii. Dar \u00ee\u0219i d\u0103du seama c\u0103 acela fusese singurul sunet. Nu se auzise nimic c\u0103z\u00e2nd, sp\u0103rg\u00e2ndu-se de podea. \u0218i cu toate astea tabla de lut nu se mai afla \u00een m\u00e2inile lui. Se uit\u0103 \u00een sus \u0219i \u00ee\u0219i v\u0103zu tat\u0103l ridic\u00e2nd-o calm de pe pat, unde c\u0103zuse. \u2014Tat\u0103, e... \u2014Lini\u0219te! \u2014Am luat-o de la... \u2014Taci! Ce gre\u0219eal\u0103 imens\u0103 fusese toat\u0103 povestea asta, de la \u00eenceput p\u00e2n\u0103 la sf\u00e2r\u0219it; c\u00e2t de mult \u00ee\u0219i dorea s\u0103 nu fi pus niciodat\u0103 piciorul \u00een muzeu. \u00cencepu s\u0103-i explice: cum a fost prins \u00een nebunia din seara trecut\u0103, cum a fost purtat de mul\u021bime \u00een\u0103untrul muzeului, cum s-a \u00eempiedicat de aceast\u0103 tabl\u0103, cum au lut to\u021bi c\u00e2te ceva, deci de ce s\u0103 nu ia \u0219i el? Tat\u0103l nu-l asculta. Studia obiectul, \u00eentorc\u00e2ndu-l pe o parte \u0219i pe alta \u00een m\u00e2ini. Se uita atent la \u201e\u00eenveli\u0219ul\u201c de lut \u00een care era fixat\u0103 t\u0103bli\u021ba. \u2014Ce e, tat\u0103? B\u0103rbatul ridic\u0103 privirea \u0219i o a\u021binti cu asprime asupra fiului s\u0103u. \u2014S\u0103 n-aud o vorb\u0103! Apoi ie\u0219i din dormitorul lui Salam, merg\u00e2nd \u00eencet \u0219i foarte atent, cu ochii la obiectul din m\u00e2n\u0103. O clip\u0103 mai t\u00e2rziu, b\u0103iatul \u00eei auzi vocea \u00eenfundat\u0103 vorbind la telefon. Ne\u00eendr\u0103znind s\u0103 se aventureze afar\u0103 din dormitor, pentru c\u0103 risca astfel s\u0103-l enerveze din nou pe tat\u0103l lui, Salam se a\u0219ez\u0103 \u00een capul patului, mul\u021bumindu-i lui Allah c\u0103 a fost scutit de b\u0103taie, cel pu\u021bin deocamdat\u0103. St\u0103tu a\u0219a p\u00e2n\u0103 c\u00e2nd, dup\u0103 c\u00e2teva minute, \u00eel auzi pe tat\u0103l lui deschiz\u00e2nd u\u0219a apartamentului \u0219i ie\u0219ind afar\u0103, \u00een noapte. Salam \u00ee\u0219i aminti de t\u0103bli\u021ba antic\u0103 ce \u00eei apar\u021binuse mai pu\u021bin de o zi \u0219i \u00ee\u0219i d\u0103du seama, \u00een acel moment, c\u0103 nu o va mai vedea niciodat\u0103. \n", " Ierusalim, mar\u021bi, 8.45 p.m. Amir Tal b\u0103tu la u\u0219\u0103 cu dou\u0103 lovituri vioaie, apoi, f\u0103r\u0103 s\u0103 a\u0219tepte un r\u0103spuns, intr\u0103 \u00een biroul prim-ministrului. Fotoliul lui Iaakov Yariv era \u00eentors cu spatele la u\u0219\u0103: Tal nu \u00eei vedea dec\u00e2t aura argintie din jurul capului. Se \u00eentreb\u0103, a\u0219a cum mai f\u0103cuse p\u00e2n\u0103 atunci, dac\u0103 b\u0103tr\u00e2nul nu tr\u0103gea un pui de somn. \u2014Rosh Ha\u2019memshalah? Scaunul se \u00eentoarse imediat, dezv\u0103luind ochii larg deschi\u0219i \u0219i vioiciunea premierului. Dar, observa Tal, nu avea nici un pix \u00een m\u00e2n\u0103, nici un document de completat pe mas\u0103. Nu exista nici un indiciu, de fapt, c\u0103 nu dormise. Un truc pe care \u0219eful \u00eel \u00eenv\u0103\u021base \u00een armat\u0103, cu siguran\u021b\u0103. \u2014Domnule, am ni\u0219te ve\u0219ti foarte importante. Exper\u021bii spun c\u0103 au ref\u0103cut \u00een sf\u00e2r\u0219it nota l\u0103sat\u0103 de Shimon Guttman, au cur\u0103\u021bat-o de s\u00e2nge \u0219i \u021besut uman \u0219i au adus-o la punctul \u00een care poate fi descifrat\u0103. Laboratorul va trimite rezultatele \u00een minutele urm\u0103toare. \u2014Cine mai \u0219tie lucrul \u0103sta? \u2014Nimeni altcineva, domnule. Urm\u0103 o alt\u0103 b\u0103taie \u00een u\u0219\u0103: vicepremierul. \u2014Am auzit c\u0103 avem ni\u0219te ve\u0219ti. De la laborator? Prim-ministrul \u00eei arunc\u0103 o privire ostil\u0103 lui Tal. \u2014Convoac\u0103 o \u00eent\u00e2lnire \u00een cincisprezece minute, aici. Ar fi bine s\u0103-l chemi \u0219i pe Ben-Ari. Yariv scoase din sertarul biroului textul la care lucrase \u00een ultimele dou\u0103zeci \u0219i patru de ore. Schi\u021bat la Casa Alb\u0103, acesta con\u021binea adnot\u0103rile f\u0103cute de m\u00e2n\u0103 chiar de pre\u0219edinte: lucraser\u0103 to\u021bi la el de at\u00e2ta vreme, \u00eenc\u00e2t Yariv \u00eei recunoscu imediat scrisul aplecat \u0219i dezordonat. Pre\u0219edintele rezumase punctele asupra c\u0103rora c\u0103zuser\u0103 de acord \u0219i divergen\u021bele care mai existau. Yariv trebuia s\u0103 recunoasc\u0103, f\u0103cuse o treab\u0103 excelent\u0103, accentu\u00e2ndu-le inteligent pe primele \u0219i expun\u00e2ndu-le pe celelalte at\u00e2t de concis, \u00eenc\u00e2t fuseser\u0103 de-ajuns doar c\u00e2teva cuvinte. Yariv respir\u0103 ad\u00e2nc, g\u00e2ndindu-se c\u0103 acele scurte jum\u0103t\u0103\u021bi de fraz\u0103 \u2013 unele din ele descriind discu\u021biile pe marginea unor f\u00e2\u0219ii de teritoriu nu mai late de doi metri \u0219i nici foarte lungi \u2013 le p\u0103reau probabil neini\u021bia\u021bilor ni\u0219te simple chestiuni tehnice, detalii adi\u021bionale care ar putea fi rezolvate f\u0103r\u0103 probleme de dou\u0103 echipe de avoca\u021bi. Dar Yariv \u0219tia c\u0103, de fapt, oricare din ele ar putea aduce, \u00een sf\u00e2r\u0219it, pacea pentru poporul lui sau o nou\u0103 epoc\u0103 de v\u0103rs\u0103ri de s\u00e2nge \u0219i lacrimi. C\u00e2nd \u00eel auzi pe Tal \u00eentorc\u00e2ndu-se \u00eempreun\u0103 cu ceilal\u021bi, \u00eendes\u0103 h\u00e2rtia \u00eenapoi \u00een sertar \u0219i, \u00een aceea\u0219i clip\u0103, scoase o pung\u0103 de garinim, semin\u021bele de floarea soarelui care deveniser\u0103 marca lui \u00eenregistrat\u0103. Nici unul din colegii s\u0103i nu v\u0103zuse noti\u021bele pre\u0219edintelui american. Nici nu le vor vedea p\u00e2n\u0103 \u00een momentul \u00een care el \u0219i omologul s\u0103u palestinian nu vor c\u0103dea de acord asupra lor. Nu avea sens s\u0103 se mai confrunte \u0219i cu o eventual\u0103 contestare a ipoteticului acord de c\u0103tre cabinet: \u00ee\u0219i p\u0103stra energiile pentru confruntarea real\u0103. \u00cei f\u0103cu semn lui Tal s\u0103 \u00eenceap\u0103. \u2014Domnilor, cercet\u0103torii de la Mazap, Departamentul de Identificare a Criminalilor, au lucrat f\u0103r\u0103 oprire pentru a putea deslu\u0219i textul prin fragmentele de s\u00e2nge \u0219i \u021besut \u0219i pentru a scoate la iveal\u0103 ce anume voia s\u0103-i transmit\u0103 Shimon Guttman premierului. Ne-au avertizat c\u0103 versiunea pe care o au e provizorie, depinz\u00e2nd de testele finale... Ministrul ap\u0103r\u0103rii, Yossi Ben-Ari, tu\u0219i \u0219i \u00eencepu s\u0103 se joace cu yarmulka de pe cap. Era un model cro\u0219etat, semn c\u0103 Ben-Ari nu era doar religios, ci, \u00een plus, f\u0103cea parte dintr-o anumit\u0103 organiza\u021bie israelian\u0103: era un sionist religios. Nu erau pentru el costumul negru \u0219i c\u0103ma\u0219a alb\u0103 a ultraortodoc\u0219ilor, mul\u021bi dintre ei manifest\u00e2nd un interes sc\u0103zut, dac\u0103 nu chiar o dezaprobare total\u0103 pentru un stat laic. Ben-Ari era mai degrab\u0103 un israelian modern, viguros \u0219i un na\u021bionalist fervent, liderul unui partid al c\u0103rui crez era c\u0103 Israelul trebuie s\u0103 aib\u0103 grani\u021be c\u00e2t mai largi. Guttman \u00eel declarase tr\u0103d\u0103tor al cauzei lor doar pentru faptul c\u0103 ocupa o pozi\u021bie \u00een cabinetul lui Yariv, a\u0219a cum f\u0103cuser\u0103 \u0219i ceilal\u021bi membri ai mi\u0219c\u0103rii extremist-colonialiste. Ben-Ari era convins c\u0103 realiza o munc\u0103 patriotic\u0103 esen\u021bial\u0103, ac\u021bion\u00e2nd ca un obstacol ce l-ar \u00eempiedica pe Yariv \u201es\u0103 renun\u021be la ceea ce li se cuvenea din na\u0219tere evreilor pentru un blid de toc\u0103ni\u021b\u0103\u201c, cum \u00eei pl\u0103cea lui s\u0103 spun\u0103. \u00cel va \u00eempiedica pe Yariv s\u0103 cedeze teritorii cu o semnifica\u021bie istoric\u0103 prea mare pentru a fi \u00eenstr\u0103inate \u2013 sau, cel pu\u021bin, va men\u021bine acele pierderi la un procent minim. \u0218i dac\u0103 prim-ministrul va merge prea departe, va demisiona pur \u0219i simplu din guvern, dezv\u0103luind astfel adeziunea lui la coali\u021bia fragil\u0103 la adresa c\u0103reia se f\u0103ceau referiri sarcastice \u00een pres\u0103 ca la \u201eguvernul dezbin\u0103rii israeliene\u201c. Asta \u00eei d\u0103dea o enorm\u0103 putere de veto, dar exista un pre\u021b: dac\u0103 o va folosi vreodat\u0103, Yossi Ben-Ari va fi cunoscut \u00een Israel \u0219i \u00een str\u0103in\u0103tate ca omul care s-a opus p\u0103cii. Tal observ\u0103 nervozitatea \u0219i \u00ee\u0219i d\u0103du seama care era semnifica\u021bia ei. Trecu la subiect. \u2014S-a dovedit a fi mai mult dec\u00e2t un bilet. E o scrisoare. Guttman a scris pe ambele fe\u021be ale h\u00e2rtiei, cu caractere mici \u0219i greu de citit, de aceea le-a luat at\u00e2t de mult speciali\u0219tilor s-o descifreze. O s-o citesc cu voce tare: \nDragul meu Kobi, Am fost mai mult timp du\u0219manul t\u0103u dec\u00e2t \u021bi-am fost tovar\u0103\u0219 de arme. Am spus unele lucruri dure despre tine, a\u0219a cum ai spus \u0219i tu despre mine. Ai multe motive s\u0103 nu ai \u00eencredere \u00een mine. Poate de aceea, toate \u00eencerc\u0103rile mele de a te contacta au fost contracarate. Din cauza asta, am recurs la acest gest disperat \u00een seara asta. Nu mi-am permis s\u0103 risc \u0219i s\u0103 \u00eencredin\u021bez aceast\u0103 scrisoare unui membru al staffului t\u0103u, ca s\u0103 fie aruncat\u0103 direct la gunoi. \u00cemi cer iertare pentru acest lucru. \u00ce\u021bi scriu pentru c\u0103 am v\u0103zut ceva care nu trebuie ignorat. Dac\u0103 ai vedea ce am v\u0103zut eu, ai \u00een\u021belege. Te-ai schimba profund \u2013 la fel ca tot ceea ce pl\u0103nuie\u0219ti s\u0103 faci. Mi-a trecut prin minte s\u0103 dezv\u0103lui publicului ce am aflat, prin intermediul presei. Dar cred c\u0103 e dreptul t\u0103u s\u0103 auzi asta primul, a\u0219a c\u0103 am \u00eencercat s\u0103 p\u0103strez secret ceea ce \u0219tiu. Pentru c\u0103 e un secret at\u00e2t de puternic, \u00eenc\u00e2t va schimba cursul istoriei. Va schimba acest col\u021b de lume la fel cum va schimba lumea \u00eentreag\u0103. Kobi, nu sunt un isteric, \u00een ciuda lucrurilor pe care le-ai v\u0103zut la televizor. Poate c\u0103 am exagerat uneori \u00een deciziile mele politice, dar acum nu exagerez. Acest secret m\u0103 face s\u0103 m\u0103 tem pentru via\u021ba mea. Cuno\u0219tin\u021bele pe care le implic\u0103 sunt nemuritoare \u0219i totu\u0219i, din perspectiva tuturor ac\u021biunilor tale, absolut urgente. Nu m\u0103 abandona, nu m\u0103 da deoparte. Ascult\u0103 ce am de zis: \u00ee\u021bi voi spune totul \u0219i nu voi t\u0103inui nimic. Dar \u00ee\u021bi voi spune doar \u021bie. Dup\u0103 ce vei auzi, vei \u00een\u021belege. Vei tremura la fel ca mine, ca \u0219i cum Dumnezeu \u00eensu\u0219i \u021bi-ar fi vorbit. Num\u0103rul meu e trecut mai jos. Te rog, sun\u0103-m\u0103 \u00een seara asta, Kobi \u2013 de dragul leg\u0103m\u00e2ntului nostru. Shimon \nTal puse h\u00e2rtia jos \u00een t\u0103cere, con\u0219tient c\u0103 \u00een \u00eenc\u0103pere se crease o nou\u0103 atmosfer\u0103, una pe care nu voia s-o tulbure trec\u00e2nd prea brusc mai departe. Observ\u0103 c\u0103 vicepremierul \u0219i ministrul ap\u0103r\u0103rii se uitau unul la cel\u0103lalt \u0219i apoi \u00eentorceau privirile. Descoperi c\u0103 nu avea curaj s\u0103-l priveasc\u0103 pe \u0219ef \u00een ochi \u0219i \u00ee\u0219i d\u0103du seama c\u0103 nu avea nici cea mai vag\u0103 idee cum va reac\u021biona prim-ministrul. T\u0103cerea se prelungea. \u2014O luase, \u00een mod evident, razna. Replica aceasta veni de la vicepremier, Avram Mossek. \u2014Un caz grav de sindrom Ierusalim. Expresia se referea la o problem\u0103 de s\u0103n\u0103tate recunoscut\u0103, fiind folosit\u0103 de psihiatri pentru a-i descrie pe acei oameni c\u0103rora ora\u0219ul sf\u00e2nt le luase min\u021bile. Puteai s\u0103-i vezi de pe Via Dolorosa p\u00e2n\u0103 pe str\u0103zile dosnice ale Cartierului Evreiesc, de obicei b\u0103rba\u021bi tineri \u2013 cu b\u0103rbile, sandalele \u0219i ochii s\u0103lbatici, scrut\u0103tori, ai celor convin\u0219i c\u0103 pot auzi vocile \u00eengerilor. Ben-Ari nu lu\u0103 \u00een seam\u0103 aceast\u0103 remarc\u0103; nu era momentul s\u0103 apere fanatismul religios. \u2014Pot s\u0103 m\u0103 uit \u0219i eu? \u00eel \u00eentreb\u0103 pe Tal, f\u0103c\u00e2nd semn din cap \u00een direc\u021bia textului. \u00cel parcurse rapid cu privirea. \u2014Nu e deloc stilul lui Guttman. Nu era un om din cale-afar\u0103 de religios. Na\u021bionalist, asta da. Dar nu religios. \u0218i totu\u0219i aici pretinde c\u0103 i-a vorbit Dumnezeu \u00eensu\u0219i. \u0218i citeaz\u0103 din liturghia Rosh Hashana: \u201eNu m\u0103 abandona, nu m\u0103 da deoparte\u201c. Nu a\u0219 fi at\u00e2t de tran\u0219ant ca Mossek, dar poate c\u0103 Guttman chiar \u00ee\u0219i pierduse min\u021bile. Se uitar\u0103 to\u021bi la Yariv a\u0219tept\u00e2nd un verdict din partea lui. Un singur cuv\u00e2nt de respingere, chiar \u0219i un simplu gest, \u0219i chestiunea ar fi \u00eenchis\u0103. Dar continua pur \u0219i simplu s\u0103 sparg\u0103 semin\u021be, holb\u00e2ndu-se la copia textului pe care i-o d\u0103duse Tal. Ca de at\u00e2tea alte ori, asistentul s\u0103u g\u0103si lini\u0219tea st\u00e2njenitoare \u0219i se hot\u0103r\u00ee s\u0103 o rup\u0103: \u2014O curiozitate: spune c\u0103 \u201ea \u00eencercat\u201c s\u0103 \u021bin\u0103 secrete aceste informa\u021bii. Asta sugereaz\u0103 c\u0103 e posibil s\u0103 nu fi reu\u0219it. Dac\u0103 suntem hot\u0103r\u00e2\u021bi s\u0103 ducem lucrurile mai departe, va trebui s\u0103 afl\u0103m cu cine a mai vorbit Guttman: prieteni, membri ai familiei. Poate, \u00een ciuda celor spuse despre pres\u0103, cu ni\u0219te jurnali\u0219ti de dreapta. \u00cei cuno\u0219tea cu siguran\u021b\u0103 pe mul\u021bi dintre ei. \u00cen al doilea r\u00e2nd: chestiunea cu grijile pentru siguran\u021ba sa ar putea avea urm\u0103ri foarte nepl\u0103cute. Pentru noi, vreau s\u0103 zic. Dac\u0103 extremi\u0219tii de dreapta ar pune m\u00e2na pe text, ar alimenta teoriile conspira\u021biei pe care le r\u0103sp\u00e2ndesc: un om a c\u0103rui moarte pretindem c\u0103 a fost accidental\u0103 se temea pentru via\u021ba sa. \u00cen al treilea r\u00e2nd: totul are cu siguran\u021b\u0103 leg\u0103tur\u0103 cu negocierile de pace. \u201eDin perspectiva tuturor ac\u021biunilor tale\u201c, spune el. \u0218i adaug\u0103 c\u0103 dumneavoastr\u0103, domnule prim-ministru, a\u021bi \u201etremura\u201c dac\u0103 a\u021bi \u0219ti ce \u0219tie el. Asta implic\u0103 faptul c\u0103 v-a\u021bi da seama c\u0103 face\u021bi o gre\u0219eal\u0103 enorm\u0103 \u0219i c\u0103 a\u021bi renun\u021ba la aceast\u0103... aproape scuip\u0103 cuv\u00e2ntul... \u00een\u021belegere. \u2014Asta chiar ar fi o surpriz\u0103, spuse sec Mossek. Yariv ridic\u0103 m\u00e2na \u0219i se aplec\u0103 \u00een fa\u021b\u0103. \u2014Astea nu sunt cuvintele unui nebun. Sunt imperioase \u0219i \u00eenfl\u0103c\u0103rate, asta da. Dar nu sunt incoerente. Nu e nici scrisoarea unui martir, \u00een ciuda previziunii propriei mor\u021bi. Dac\u0103 ar fi fost, ar fi vorbit clar \u0219i la obiect despre tr\u0103darea ced\u0103rii de teritorii \u0219i a\u0219a mai departe. Ar fi \u00eencercat s\u0103 scrie un text care s\u0103-i mobilizeze pe oamenii lui. \u00c3sta e prea... f\u0103cu o pauz\u0103 \u00een care se scobi \u00eentre din\u021bi, \u00eencerc\u00e2nd s\u0103 g\u0103sesc\u0103 cuv\u00e2ntul potrivit... enigmatic pentru a\u0219a ceva. Nu, cred c\u0103 e exact ce se spune c\u0103 ar fi: o scrisoare de la un b\u0103rbat disperat s\u0103-mi spun\u0103 ceva. Sarcina noastr\u0103 acum e s\u0103 ne asigur\u0103m c\u0103 nimeni nu sufl\u0103 un cuv\u00e2nt despre con\u021binutul acestei scrisori. Amir va spune c\u0103 testele de laborator au fost neconcludente, c\u0103 nu se poate descifra cu claritate nici un cuv\u00e2nt. La prima silab\u0103 care transpir\u0103, v\u0103 dau afar\u0103 pe am\u00e2ndoi \u0219i v\u0103 \u00eenlocuiesc cu cei mai mari du\u0219mani ai vo\u0219tri din partid. Mossek \u0219i Ben-Ari se retraser\u0103, uimi\u021bi de aceast\u0103 subit\u0103 manifestare de suspiciune, pe care o interpretar\u0103 am\u00e2ndoi ca pe desc\u0103tu\u0219area unei furii reprimate. \u2014Iar Amir, aici de fa\u021b\u0103, va spune presei c\u0103 a\u021bi furnizat inamicului un secret de stat crucial \u00een timpul negocierilor de pace. Dac\u0103 din rea inten\u021bie sau din incompeten\u021b\u0103, vom l\u0103sa presa s\u0103 decid\u0103. \u00centre timp, Amir, e clar c\u0103 Shimon Guttman de\u021binea un secret pentru care era gata s\u0103-\u0219i ri\u0219te via\u021ba. Datoria ta e s\u0103 afli care era acesta. \n", " Ierusalim, mar\u021bi, 10.01 p.m. Nu i se d\u0103dea voie s\u0103 plece nic\u0103ieri f\u0103r\u0103 \u0219oferul ei oficial, dar nu avea timp de asta. \u00cen plus, ceva \u00eei spunea c\u0103 trebuia s\u0103 fie o vizit\u0103 discret\u0103 \u0219i era greu s\u0103 fii discret \u00eentr-un Land Cruiser blindat. A\u0219a c\u0103 se \u00eendrepta acum spre Bet Hakerem \u00eentr-un taxi alb, obi\u0219nuit. Se mi\u0219case repede. Imediat ce rezolvase anagrama, toate celelalte p\u0103ruser\u0103 s\u0103 se potriveasc\u0103. Privise cu foarte mare aten\u021bie fotografia lui Nour, ca s\u0103-\u0219i dea seama ce anume \u00eei s\u0103rise \u00een ochi c\u00e2nd o v\u0103zuse prima dat\u0103. Se uitase \u00een ochii lui, a\u0219a cum f\u0103cuse \u0219i \u00eenainte, dar pe urm\u0103 \u00ee\u0219i concentrase aten\u021bia asupra fundalului. Se afla cu siguran\u021b\u0103 \u00eentr-o cl\u0103dire, mai degrab\u0103 \u00eentr-o cas\u0103 dec\u00e2t \u00eentr-un birou, \u00een fa\u021ba a ceea ce p\u0103rea s\u0103 fie o bibliotec\u0103. Se z\u0103rea un model floral complicat, cu albastru \u0219i verde. D\u00e2nd clic pe imagine ca s\u0103 o m\u0103reasc\u0103, Maggie a observat c\u0103 acesta nu era tapetul, cum b\u0103nuise la \u00eenceput, ci desenul de pe o farfurie aflat\u0103 pe raft, chiar \u00een spatele um\u0103rului lui Nour. Desigur. Mai v\u0103zuse modelul \u00eenainte; fusese \u00eentr-adev\u0103r impresionat\u0103 de frumuse\u021bea lui. \u00cel admirase doar cu o zi \u00een urm\u0103, c\u00e2nd f\u0103cuse vizita de condolean\u021be la casa lui Guttman. \u00centr-o cas\u0103 plin\u0103 de c\u0103r\u021bi, farfuria din ceramic\u0103 ie\u0219ise \u00een eviden\u021b\u0103. \u0218i iat\u0103-l pe Nour st\u00e2nd \u00een fa\u021ba uneia identice. Era oare posibil s\u0103 fi g\u0103sit acele vase \u00eempreun\u0103 \u0219i, poate, s\u0103 le fi \u00eemp\u0103r\u021bit? Erau ace\u0219ti doi b\u0103rba\u021bi, ale c\u0103ror op\u021biuni politice \u00eei f\u0103ceau du\u0219mani de moarte, de fapt, colaboratori? Z\u00e2mbi \u00een sinea ei doar g\u00e2ndindu-se la asta. \u0218eful CIA declarase moartea lui Nour o crim\u0103 obi\u0219nuit\u0103 pentru colaborare: poate c\u0103 avea dreptate, dar se g\u00e2ndea la un tip gre\u0219it de colaborare. Dup\u0103 aceea, \u00ee\u0219i mut\u0103 privirea de la obiectul din ceramic\u0103, observ\u00e2nd din nou bra\u021bul f\u0103r\u0103 trup a\u0219ezat pe um\u0103rul lui Nour. Era posibil ca aceast\u0103 fotografie s\u0103 fi fost f\u0103cut\u0103 chiar \u00een fa\u021ba bibliotecii pe care Maggie o v\u0103zuse luni seara chiar aici, la Ierusalim? Apar\u021binea oare acest bra\u021b din jurul palestinianului nim\u0103nui altcuiva dec\u00e2t fiorosului \u0219oim israelian, Shimon Guttman? Se \u00eentinse dup\u0103 telefonul mobil, fiind pe punctul de a-l suna pe Davis ca s\u0103-i relateze descoperirea ei. Sau s\u0103 urce o treapt\u0103 ierarhic\u0103 \u0219i s\u0103-l sune pe secretarul de stat adjunct, care o trimisese s\u0103-l vad\u0103 pe Khalil al-Shafi. Dar se opri. Ce descoperise de fapt? O coinciden\u021b\u0103, \u00eentr-adev\u0103r ciudat\u0103, dar care cu greu demonstra ceva. Pe de alt\u0103 parte, \u0219ansele s\u0103 existe cu adev\u0103rat un Ehud Ramon, care lucra la o facultate din cadrul cine \u0219tie c\u0103rei universit\u0103\u021bi \u0219i care nu l\u0103sase nici o urm\u0103 pe Google, erau aproape nule. Adev\u0103rul era c\u0103 leg\u0103tura aceasta dintre cei doi mor\u021bi \u00eei \u00eencol\u021bise \u00een minte din cauza conversa\u021biei pe care o avusese \u00een casa \u00eendoliat\u0103 cu Rachel Guttman. P\u00e2n\u0103 acum nu spusese nim\u0103nui nimic despre asta. Dac\u0103 ar fi fost provocat\u0103, ar fi sus\u021binut c\u0103 nu luase \u00een serios vorbele b\u0103tr\u00e2nei, c\u0103 le privise ca pe bazaconiile unei v\u0103duve traumatizate. Oricum era cel pu\u021bin pe jum\u0103tate adev\u0103rat. Dar cuvintele doamnei Guttman \u00eei produseser\u0103 o impresie puternic\u0103. \u0218i acum aceast\u0103 leg\u0103tur\u0103 \u2013 dac\u0103 exista \u00eentr-adev\u0103r \u2013 cu palestinianul mort. Totul era mult prea speculativ ca s\u0103 merite s\u0103-i informeze pe colegii ei, oricum, nu \u00een forma asta. Nu voia ca ei s\u0103 trag\u0103 concluzia c\u0103 \u0219ederea ei \u00een s\u0103lb\u0103ticie o tranformase \u00eentr-o v\u00e2n\u0103toare de conspira\u021bii. \u00cen acela\u0219i timp, nici nu putea s\u0103 renun\u021be pur \u0219i simplu. Solu\u021bia era s\u0103 fac\u0103 aceast\u0103 vizit\u0103, s\u0103 afle ce putea \u0219i apoi s\u0103-\u0219i prezinte descoperirea \u0219efilor. \u0218eful filialei CIA era destina\u021bia evident\u0103: trebuia s\u0103-i spun\u0103 lui ce \u0219tia \u0219i el avea s\u0103-\u0219i dea seama ce \u00eensemnau lucrurile acelea. Tot ce trebuia s\u0103 fac\u0103 era s\u0103-i mai pun\u0103 c\u00e2teva \u00eentreb\u0103ri v\u0103duvei lui Guttman. Luase aceast\u0103 decizie cu mai pu\u021bin de jum\u0103tate de or\u0103 \u00een urm\u0103. Acum taxiul f\u0103cea col\u021bul pe strada familiei Guttman: \u00een cur\u00e2nd avea s\u0103 aib\u0103 r\u0103spunsurile necesare. \u2014Merg pe jos de aici, \u00eei spuse \u0219oferului. Mul\u021bimea care se afla la priveghi de s\u00e2mb\u0103t\u0103 seara \u2013 oameni de dreapta \u0219i coloniali\u0219ti hot\u0103r\u00e2\u021bi s\u0103 men\u021bin\u0103 presiunea asupra guvernului \u2013 se mic\u0219orase. O m\u00e2n\u0103 de activi\u0219ti cu lum\u00e2n\u0103ri \u00een m\u00e2ini, p\u0103str\u00e2nd distan\u021ba cuvenit\u0103 fa\u021b\u0103 de cas\u0103. Maggie se uit\u0103 la ceas. Era prea t\u00e2rziu ca s\u0103 fac\u0103 o vizit\u0103 ca asta, neanun\u021bat\u0103, dar ceva \u00eei spunea c\u0103 Rachel Guttman nu dormea. C\u0103ut\u0103 din ochi soneria \u0219i d\u0103du peste un buton cu un \u00eenscris ebraic pe el, despre care presupuse c\u0103 era numele de familie. Ap\u0103s\u0103 scurt pe el, pentru a deranja c\u00e2t mai pu\u021bin. Nu primi nici un r\u0103spuns. Dar luminile erau aprinse \u0219i se auzea muzic\u0103. O melodie melancolic\u0103, tulbur\u0103toare. Mahler, presupuse Maggie. Era cu siguran\u021b\u0103 cineva acas\u0103. B\u0103tu o dat\u0103 \u00eencet cu cioc\u0103nelul metalic \u00een u\u0219\u0103, apoi mai energic. La a doua \u00eencercare, u\u0219a se deschise u\u0219or. Fusese l\u0103sat\u0103 \u00eentredeschis\u0103, exact ca \u00een casele de doliu pe care Maggie \u0219i le amintea din Dublin, deschise tuturor vizitatorilor, zi \u0219i noapte. Holul era pustiu, dar casa p\u0103rea primitoare. Mirosea chiar, Maggie era sigur\u0103 de asta, a m\u00e2ncare g\u0103tit\u0103. \u2014Bun\u0103 seara! Doamn\u0103 Guttman? Nu primi nici un r\u0103spuns. Poate c\u0103 b\u0103tr\u00e2na adormise \u00een scaunul ei. Maggie intr\u0103 \u0219ov\u0103ind, nedorind s\u0103 dea buzna \u00eentr-o cas\u0103 str\u0103in\u0103. C\u0103uta camera principal\u0103, care cu o sear\u0103 \u00eenainte fusese ticsit\u0103 cu sute de oameni. \u00cei trebuir\u0103 c\u00e2teva clipe ca s\u0103 se orienteze, dar o g\u0103si repede. Acolo, \u00een spa\u021biul dintre volumele \u00eenalte, \u00eembr\u0103cate \u00een piele, era o farfurie de ceramic\u0103. Nu existau nici un fel de dubii: modelul era identic cu cel din poza din ziar a lui Ahmed Nour. Mai \u00eencerc\u0103 o dat\u0103. \u2014Bun\u0103 seara! Dar nu-i r\u0103spunse nimeni. Maggie era nedumerit\u0103. Casa era deschis\u0103 \u0219i existau toate indiciile c\u0103 se aflau oameni \u00een ea. Mai arunc\u0103 o privire spre farfurie, ie\u0219i din camera principal\u0103 \u0219i \u00eencerc\u0103 s\u0103 se orienteze dup\u0103 c\u0103ldur\u0103 \u0219i dup\u0103 miros. Acestea o conduser\u0103 pe un hol \u0219i, \u00een cele din urm\u0103, spre o u\u0219\u0103 \u00een spatele c\u0103reia Maggie presupuse c\u0103 se g\u0103sea buc\u0103t\u0103ria. O \u00eempinse, dar era bine \u00eenchis\u0103. B\u0103tu la u\u0219\u0103, aproape \u0219optind. \u2014Doamn\u0103 Guttman? Sunt Maggie Costello. Ne-am cunoscut ieri. \u00cen timp ce vorbea, ap\u0103s\u0103 m\u00e2nerul \u0219i deschise u\u0219a. Privi \u00een \u00eentuneric. \u00cei trebuir\u0103 c\u00e2teva secunde s\u0103-\u0219i obi\u0219nuiasc\u0103 ochii, apoi deslu\u0219i conturul unei mese cu mai multe scaune, toate goale \u00een cap\u0103tul cel\u0103lalt. Se uit\u0103 spre chiuvet\u0103 \u0219i spre blatul de g\u0103tit. Nu era nimeni. Abia atunci cobor\u00ee privirea spre podea, unde z\u0103ri o form\u0103 ce p\u0103rea a fi un corp. Maggie se l\u0103s\u0103 pe vine ca s\u0103 vad\u0103 mai bine \u2013 dar nu exista nici un dubiu. Acolo, rece \u0219i lipsit de via\u021b\u0103, cu m\u00e2na \u00eencle\u0219tat\u0103 \u00een jurul unei sticlu\u021be goale de pastile, z\u0103cea cadavrul lui Rachel Guttman. \n", " Bagdad, aprilie 2003 Singurul lucru de la care putea pleca era un zvon. Cumnatul lui pomenise despre asta ieri, la garaj, \u00eens\u0103 nu ar \u00eendr\u0103zni s\u0103-i pun\u0103 \u00eentreb\u0103ri \u00een aceast\u0103 privin\u021b\u0103 acum. Dac\u0103 ar face-o, cu siguran\u021b\u0103 ar vrea s\u0103 afle de ce \u00eei pune aceste \u00eentreb\u0103ri \u0219i, \u00eenainte s\u0103-\u0219i dea seama, povestea ar ajunge la so\u021bia lui, iar el nu ar mai afla nimic. Nu, avea s\u0103 descopere totul singur. \u0218tia unde e cafeneaua, exact l\u00e2ng\u0103 magazinul de fructe de pe strada Mutannabi. Se pare c\u0103 to\u021bi veneau pe-aici. Abdel-Aziz-al-Askari se a\u0219ez\u0103 \u00een spate, un post de observa\u021bie de unde putea vedea cine intr\u0103 \u0219i cine iese. F\u0103cu semn s\u0103 i se aduc\u0103 un ceai de ment\u0103, care aici se servea fierbinte, \u00eentr-un stikkam, un pahar \u00eengust, lung c\u00e2t degetul mare, \u0219i se uit\u0103 \u00een jur. C\u00e2\u021biva b\u0103tr\u00e2ni jucau sheshbesh; unii din ei tr\u0103geau dintr-o narghilea; \u00een jurul televizorului se str\u00e2nsese un grup care se uita la un reportaj despre d\u0103r\u00e2marea statuii lui Saddam, ce p\u0103rea s\u0103 se deruleze cu \u00eencetinitorul. Nu erau dec\u00e2t b\u0103rba\u021bi \u0219i discu\u021biile p\u0103reau mai zgomotoase dec\u00e2t de obicei, dar nu exista nimic din acea euforie g\u0103l\u0103gioas\u0103 pe care \u00ee\u0219i \u00eenchipuise \u00eentotdeauna c\u0103 o va aduce aceast\u0103 zi. Eliberarea! C\u0103derea dictatorului! \u00ce\u0219i imaginase \u021bipete \u0219i dansuri frenetice; \u00eembr\u0103\u021bi\u0219\u0103ri spontane \u00eentre str\u0103ini pe strad\u0103; se v\u0103zuse pe el \u00eensu\u0219i s\u0103rut\u00e2nd femei frumoase, pe to\u021bi c\u0103z\u00e2nd unii \u00een bra\u021bele celorlal\u021bi \u00eentr-o bucurie total\u0103. Dar nu era a\u0219a. Oamenii erau re\u021binu\u021bi, pentru orice eventualitate. Dac\u0103 intervenea poli\u021bia secret\u0103, anun\u021b\u00e2nd c\u0103 americanii fuseser\u0103 \u00eenvin\u0219i \u0219i c\u0103 oricine z\u00e2mbea doar la presupusa \u00eenfr\u00e2ngere a lui Saddam avea s\u0103 fie sp\u00e2nzurat? La urma urmei, pu\u021bini credeau c\u0103 detestatul Mahabarat disp\u0103ruse pur \u0219i simplu peste noapte. Dac\u0103 imaginile de pe Al-Arabiya erau doar o fars\u0103 elaborat\u0103, pus\u0103 la cale de Uday \u0219i Qusay pentru a supune poporul irakian unui test \u0219i a-i elimina pe cei care nu erau loiali regimului? \u0218i dac\u0103, mai presus de toate, Saddam nu fugise? De aceea, clien\u021bii de aici, ca de altfel oamenii din tot ora\u0219ul, se uitau \u0219i a\u0219teptau. Bucuro\u0219i s\u0103 stea de vorb\u0103, dar nu \u0219i s\u0103 treac\u0103 la fapte. Chiar \u0219i cei care priveau reluarea scenelor din Pia\u021ba Paradisului \u00ee\u0219i permiteau doar remarci moderate, neutre. \u2014E cu siguran\u021b\u0103 un eveniment istoric, spuse unul. \u2014Oamenii din toat\u0103 lumea vor vedea asta, spuse altul. Am\u00e2ndoi p\u0103strau op\u021biunea de a ad\u0103uga c\u0103 era \u201eun act m\u00e2r\u0219av al contrarevolu\u021bionarilor sioni\u0219ti, care trebuiesc pedepsi\u021bi c\u00e2t mai repede\u201c. Abdel-Aziz \u00ee\u0219i sorbea \u00een continuare cafeaua, pip\u0103ind din c\u00e2nd \u00een c\u00e2nd rucsacul lui Salam pentru a se asigura c\u0103 descoperirea fiului s\u0103u mai era \u00eenc\u0103 \u00een\u0103untru. Se afla acolo cam de cincisprezece minute c\u00e2nd un b\u0103rbat mai t\u00e2n\u0103r, probabil de vreo treizeci \u0219i cinci de ani, intr\u0103 z\u00e2mbind \u00eencrez\u0103tor. \u2014Bun\u0103 ziua, fra\u021bii mei! spuse el radiind. Cum merge treaba? R\u00e2se zgomotos. Unii d\u0103dur\u0103 din cap \u00een direc\u021bia lui, al\u021bii chiar \u00eei \u00eentinser\u0103 m\u00e2na. \u2014Mahmud, bine ai venit, spuse un b\u0103rbat \u00een semn de salut. Mahmud. Abdel-Aziz tu\u0219i. \u00c3sta trebuie s\u0103 fie. Ar fi bine s\u0103 nu scap momentul \u0219i s\u0103 vorbesc cu el imediat. S\u0103 am grij\u0103, nu trebuie s\u0103 par prea ner\u0103bd\u0103tor. Dar era prea t\u00e2rziu. Nou-venitul, \u00eembr\u0103cat cu o geac\u0103 neagr\u0103 de piele \u0219i cu o br\u0103\u021bar\u0103 \u00een jurul \u00eencheieturii, \u00eel observase deja pe Abdel-Aziz \u0219i \u00eei surprinsese privirea. \u2014Bine ai venit, prietene. Cau\u021bi pe cineva? \u2014\u00cel caut pe Mahmud. \u2014P\u0103i, poate te pot ajuta. Se r\u0103suci spre u\u0219a cafenelei, pref\u0103c\u00e2ndu-se c\u0103 strig\u0103. \u2014Mahmud! Mahmud! Apoi se \u00eentoarse din nou c\u0103tre Abdel-Aziz: \u2014A, uite! Sunt chiar aici. Figura i se schimonosi \u00eentr-un r\u00e2s fals, exagerat. \u2014Aud c\u0103... \u2014Ce s\u0103 auzi? \u2014C\u0103 oamenii care au... \u2014Ce au zis despre Mahmud? Ce? \u2014\u00cemi pare r\u0103u. Poate c\u0103 am f\u0103cut o gre\u0219eal\u0103... Abdel-Aziz se ridic\u0103 s\u0103 plece, dar se trezi cu m\u00e2na lui Mahmud pe bra\u021bul s\u0103u, \u00eemping\u00e2ndu-l \u00eenapoi \u00een scaun. Era nea\u0219teptat de puternic. \u2014V\u0103d c\u0103 ai ceva destul de greu \u00een saco\u0219a aia a ta. E ceva pe care vrei s\u0103 i-l ar\u0103\u021bi lui Mahmud? \u2014Fiul meu a luat-o. Ieri. De la... \u2014Din acela\u0219i loc ca toat\u0103 lumea. Stai lini\u0219tit. Nu spun la nimeni. N-ar fi bine pentru tine, pentru mine, pentru afacere. Izbucni din nou \u00eentr-un r\u00e2s fals. Apoi, la fel de brusc, z\u00e2mbetul \u00eei pieri. \u2014N-ar fi bine nici pentru fiul t\u0103u. Abdel-Aziz voia s\u0103 plece; nu avea deloc \u00eencredere \u00een omul acela. Arunc\u0103 o privire \u00een spate, la ceilal\u021bi b\u0103rba\u021bi din cafenea. Cei mai mul\u021bi se uitau la televizor, la o transmisiune \u00een direct a unei conferin\u021be a armatei americane din Centcom, centrul de comand\u0103 din Doha, Qatar. Se anun\u021ba cucerirea unui alt palat preziden\u021bial. \u2014Deci, facem afaceri, da? \u2014Suntem \u00een siguran\u021b\u0103? S\u0103-\u021bi ar\u0103t aici? Mahmud trase scaunul lui Abdel-Aziz cu o singur\u0103 smucitur\u0103, \u00eentorc\u00e2ndu-l \u00een a\u0219a fel \u00eenc\u00e2t s\u0103 li se ating\u0103 umerii. Acum erau cu spatele la restul b\u0103utorilor. Alc\u0103tuir\u0103 din trupurile lor un paravan pentru mica mas\u0103 p\u0103trat\u0103. \u2014Arat\u0103-mi. Abdel-Aziz desf\u0103cu rucsacul, pescui \u00eenvelitoarea de piele \u0219i i-o d\u0103du lui Mahmud s-o verifice. \u2014Scoate-o. \u2014Nu sunt sigur c\u0103... \u2014Dac\u0103 vrei s\u0103 facem afaceri, Mahmud trebuie s\u0103 vad\u0103 marfa. Abdel-Aziz puse rucsacul pe mas\u0103 \u0219i trase u\u0219or obiectul afar\u0103. Expresia lui Mahmud r\u0103mase neschimbat\u0103. \u00cen schimb, se \u00eentinse \u0219i, f\u0103r\u0103 gesturi ceremonioase, scoase tabla din \u00eenvelitoarea ei. \u2014OK. \u2014OK? \u2014Da, po\u021bi s-o pui la loc acum. \u2014Nu te intereseaz\u0103? \u2014\u00cen mod normal, Mahmud nu ar fi interesat de o tabl\u0103 ca asta. C\u0103r\u0103mizi de lut ca astea se g\u0103sesc zece la un penny. \u2014Dar inscrip\u021bia de pe ea... \u2014Cui \u00eei pas\u0103 de asta? Ni\u0219te m\u00e2zg\u0103lituri. Ar putea fi o list\u0103 de cump\u0103r\u0103turi. Cui \u00eei pas\u0103 ce voia cine \u0219tie ce baborni\u021b\u0103 de la negustorii de pe\u0219te acum zece mii de ani? \u2014Dar... \u2014Dar, Mahmud ridic\u0103 un deget, ca s\u0103-l fac\u0103 s\u0103 tac\u0103. Dar are o \u00eenvelitoare \u0219i nu e foarte ciobit\u0103. \u00ce\u021bi dau dou\u0103zeci de dolari pe ea. \u2014Dou\u0103zeci? \u2014Vrei mai mult? \u2014Dar e de la muzeul na\u021bional... \u2014Vai, vai, vai. Ridic\u0103 din nou degetul. \u021aine minte, pe Mahmud nu-l intereseaz\u0103 am\u0103nuntele. Spui c\u0103 a fost \u00een familia ta de multe genera\u021bii \u0219i acum, hm, cu evenimentele recente, ai hot\u0103r\u00e2t c\u0103 a venit timpul s\u0103 o vinzi. \u2014Dar trebuie s\u0103 fie foarte rar\u0103. \u2014M\u0103 tem c\u0103 nu, domnule...? \u2014M\u0103 cheam\u0103 Abdel-Aziz. La naiba. De ce trebuise s\u0103-\u0219i dea numele adev\u0103rat? \u2014Sunt mii de astfel de obiecte care circul\u0103 prin Bagdad \u00een momentul \u0103sta. Pot s\u0103 ies afar\u0103 \u0219i s\u0103 g\u0103sesc multe la fel ca \u0103sta, doar pocnind din degete. Pocni demonstrativ. \u2014Dac\u0103 vrei s\u0103 faci afaceri cu altcineva... Se ridic\u0103 \u00een picioare. Acum fu r\u00e2ndul lui Abdel-Aziz s\u0103 \u00eentind\u0103 m\u00e2na ca s\u0103-l opreasc\u0103. \u2014Te rog. M\u0103car dou\u0103zeci \u0219i cinci de dolari? \u2014\u00cemi pare r\u0103u. Dou\u0103zeci e deja prea mult. \u2014Am o familie. Un fiu \u0219i o fiic\u0103... \u2014\u00cen\u021beleg. Pentru c\u0103 pari un om de treab\u0103, \u00ee\u021bi fac o favoare. \u00ce\u021bi dau dou\u0103zeci \u0219i cinci de dolari. Mahmud trebuie s\u0103 fi \u00eennebunit: nu-i iese nimic din afcerea asta. Te face pe tine bogat, \u00een schimb! \u00ce\u0219i str\u00e2nser\u0103 m\u00e2inile. Mahmud se ridic\u0103 \u0219i \u00eei ceru patronului cafenelei o pung\u0103 de plastic. Imediat ce o primi, strecur\u0103 tabla \u00een\u0103untru, scoase douzeci \u0219i cinci de dolari americani dintr-un teanc gros \u0219i murdar \u0219i i-i d\u0103du lui Abdel-Aziz, care ie\u0219i imediat din cafenea, rucsacul fiului s\u0103u, acum u\u0219or \u0219i \u00een \u00eentregime gol, at\u00e2rn\u00e2ndu-i de um\u0103r. \n", " Ierusalim, mar\u021bi, 10.13 p.m. Maggie v\u0103zuse numeroase cadavre p\u00e2n\u0103 atunci. F\u0103cuse parte din echipa unui ONG care \u00eencercase s\u0103 instaureze pacea \u00een Congo, unde singurele bunuri ieftine care se g\u0103seau peste tot erau cadavrele: patru milioane de oameni fuseser\u0103 uci\u0219i acolo \u00een doar c\u00e2\u021biva ani. Le g\u0103seai prin p\u0103duri, pe dup\u0103 tufi\u0219uri, la marginea drumurilor, la fel de r\u0103sp\u00e2ndite precum florile s\u0103lbatice. Dar nu st\u0103tuse niciodat\u0103 at\u00e2t de aproape de unul a\u0219a de... proasp\u0103t. C\u0103ldura pe care o degaja corpul femeii \u00een timp ce Maggie \u00eei atingea spatele o \u00eensp\u0103im\u00e2nta \u0219i o nedumerea. \u00cencepu s\u0103 tremure, apuc\u00e2ndu-i instinctiv bra\u021bul, \u00eencerc\u00e2nd s\u0103 o ridice, ca s\u0103 nu mai zac\u0103 pur \u0219i simplu acolo ca un, ca un... cadavru. Atunci auzi podeaua din cealalt\u0103 \u00eenc\u0103pere sc\u00e2r\u021b\u00e2ind sub greutatea unor pa\u0219i. Maggie vru s\u0103 strige dup\u0103 ajutor. Dar un fel de spasm \u00eei paraliz\u0103 mu\u0219chii g\u00e2tului, \u00eempiedic\u00e2nd cuvintele s\u0103 ias\u0103. Acum zgomotul pa\u0219ilor se apropia \u0219i Maggie a\u0219tepta \u00eempietrit\u0103. U\u0219a buc\u0103t\u0103riei se deschise. Se uit\u0103 \u00een spate \u0219i v\u0103zu silueta unui b\u0103rbat ivindu-se \u00een cadrul u\u0219ii iar \u00een umbr\u0103, conturul clar al unui pistol. M\u0103car at\u00e2ta \u00eenv\u0103\u021base \u0219i ea din cartierele Afganistanului: dac\u0103 cineva \u00eendreapt\u0103 pistolul spre tine, ridici m\u00e2inile \u00een aer \u0219i nu te mai mi\u0219ti. Dac\u0103 trebuie s\u0103 vorbe\u0219ti, o faci foarte \u00eencet. Cu m\u00e2inile sus, Maggie se holba la \u021beava pistolului care era acum a\u021bintit\u0103 spre ea. \u00cen bezna aceea, nu vedea aproape nimic. Purt\u0103torul armei \u00ee\u0219i mi\u0219c\u0103 brusc bra\u021bul: Maggie se preg\u0103tea pentru glon\u021b. Dar \u00een loc s\u0103 trag\u0103, acesta se \u00eentinse spre st\u00e2nga, ap\u0103s\u00e2nd cu m\u00e2na pe \u00eentrerup\u0103tor. \u00centr-o clip\u0103 ea \u00eel v\u0103zu \u2013 iar el z\u0103ri corpul ne\u00eensufle\u021bit de pe podea. \u2014Eema? C\u0103zu \u00een genunchi, iar pistolul i se rostogoli din m\u00e2n\u0103. \u00cencepu s\u0103 fac\u0103 ce f\u0103cuse \u0219i Maggie, \u00eei apuc\u0103 bra\u021bul, palp\u0103 corpul. Doar c\u0103 acum, \u00eengenunchind l\u00e2ng\u0103 acesta, \u00ee\u0219i \u00eengrop\u0103 fa\u021ba \u00een spinarea cadavrului, iar capul \u00eencepu s\u0103-i tremure cum Maggie nu mai v\u0103zuse p\u00e2n\u0103 atunci. Era ca \u0219i cum fiecare fibr\u0103 a fiin\u021bei sale pl\u00e2ngea. \u2014Am g\u0103sit-o acum cel mult trei minute, jur. Spera ca b\u0103rbatul s\u0103 o recunoasc\u0103 la fel de repede cum \u00eel recunoscuse ea pe el. Nu spuse nimic, r\u0103mase doar aplecat asupra trupului mamei sale moarte. Se strecur\u0103 tiptil pe l\u00e2ng\u0103 el, ferindu-se din calea sa \u0219i \u00eendrept\u00e2ndu-se spre u\u0219\u0103. Fa\u021ba \u00eei era \u00eenc\u0103 lipit\u0103 de trupul mamei, capul \u00eei tremura, scuturat de un hohot f\u0103r\u0103 lacrimi deasupra lui. Dar m\u00e2na i se mi\u0219c\u0103, b\u00e2jb\u00e2ind dup\u0103 revolverul pe care-l aruncase. Maggie r\u0103mase \u00eempietrit\u0103 c\u00e2t timp bra\u021bul se \u00een\u0103l\u021b\u0103 cu o mi\u0219care lent\u0103, aproape mecanic\u0103, p\u00e2n\u0103 \u00een punctul \u00een care, chiar f\u0103r\u0103 s\u0103 se uite, pistolul ajunse s\u0103 fie \u00eendreptat chiar spre figura ei. Fugi. \u00centr-o clip\u0103, deschise u\u0219a \u0219i se repezi \u00een hol, \u00eendrept\u00e2ndu-se spre intrare. Era oare at\u00e2t de nebun \u00eenc\u00e2t s\u0103 trag\u0103? Atunci auzi \u0219uieratul de care se temea cu toat\u0103 fiin\u021ba. \u00cen mod ciudat, se auzi \u00eenaintea declicului armei, chiar dac\u0103, se g\u00e2ndea ea mai t\u00e2rziu, nu avea nici un sens. Dar \u0219uieratul, fo\u0219netul aerului despicat de glon\u021b, a fost acela care a \u00eenm\u0103rmurit-o. Acolo, \u00een hol, cu fa\u021ba la u\u0219\u0103, se opri ca moart\u0103. \u2014\u00centoarce-te. F\u0103cu ce i se spusese. G\u00e2ndurile i-o luar\u0103 la goan\u0103. Un g\u00e2nd, aproape euforic, le \u00eentrecu pe toate celelalte. Bun: acum am ocazia s\u0103 explic totul! Dar altul mult mai sumbru \u00eel prinse din urm\u0103. E \u00eennebunit de durere! Nu va asculta nimic din ce-i spun! \u00cencerc\u0103 oricum. Negocierea era un reflex, chiar atunci c\u00e2nd, descoperi acum, era \u00een joc via\u021ba ei. \u2014Voiam s\u0103 v\u0103d dac\u0103 o pot salva. Ridic\u0103 pistolul astfel \u00eenc\u00e2t s\u0103 fie \u00eendreptat spre fa\u021ba ei. \u2014Am venit aici s\u0103-i spun ceva mamei tale. Despre tat\u0103l t\u0103u. U\u0219a de la intrare era deschis\u0103. \u0218i apoi am g\u0103sit-o, acolo. Pistolul r\u0103mase a\u021bintit asupra ei. B\u0103rbatul care \u00eel \u021binea p\u0103rea, \u00een mod ciudat, c\u0103 nu se potrive\u0219te cu arma, chiar dac\u0103 o m\u00e2nuia cu \u00eendem\u00e2nare. Era cu siguran\u021b\u0103 croit pentru a\u0219a ceva: era \u00eenalt \u0219i putea s\u0103 observe c\u0103 mu\u0219chii bra\u021belor \u00eei erau puternici \u0219i \u00eencorda\u021bi. Dar ochii nu erau cei ai unui pistolar. Erau prea curio\u0219i, f\u0103cu\u021bi mai degrab\u0103 ca s\u0103 studieze paginile unei c\u0103r\u021bi dec\u00e2t ca s\u0103 fixeze o \u021bint\u0103. Nasul \u0219i gura erau proeminente, dar sugerau mai mult darul conversa\u021biei \u0219i chiar al investiga\u021biei. \u00ce\u0219i \u00eenchipui c\u0103 e un b\u0103rbat \u00eenclinat mai degrab\u0103 s\u0103 vorbeasc\u0103 dec\u00e2t s\u0103 trag\u0103 cu pistolul. Sau, mai mult dec\u00e2t s\u0103 vorbeasc\u0103, s\u0103 asculte. \u2014Te rog, \u00eencepu Maggie, sper\u00e2nd c\u0103 \u00eel intuise corect. Am venit aici s\u0103 ajut. Dac\u0103 a\u0219 fi venit s\u0103 fac r\u0103u, crezi c\u0103 a\u0219 sta pur \u0219i simplu aici? N-a\u0219 purta o cagul\u0103, ca s\u0103 nu m\u0103 vad\u0103 nimeni? N-a\u0219 avea un pistol? Nu te-a\u0219 fi omor\u00e2t imediat ce te-am v\u0103zut? Pistolul se mi\u0219c\u0103 dintr-o parte \u00eentr-alta, dup\u0103 care m\u00e2na \u00eencepu s\u0103-i tremure u\u0219or. \u2014\u00ce\u021bi jur, altcineva a f\u0103cut asta. Nu eu. \u00cencet, nu mai repede dec\u00e2t mi\u0219carea secundarului unui ceas de m\u00e2n\u0103, bra\u021bul se l\u0103s\u0103 \u00een jos. Pistolul nu mai era a\u021bintit asupra ei. Dar nu avu curajul s\u0103 se mi\u0219te dec\u00e2t dup\u0103 ce bra\u021bul lui r\u0103mase cobor\u00e2t vreme de aproape un minut. Se apropie \u00eencet de el, privindu-l tot timpul \u00een ochi. Apoi, spre surpriza am\u00e2ndurora, \u00eentinse bra\u021bele \u0219i le trecu pe dup\u0103 umerii lui, p\u00e2n\u0103 c\u00e2nd el, \u00eenc\u0103 \u00een\u021bepenit \u0219i nemi\u0219cat, fu cuprins \u00een \u00eembr\u0103\u021bi\u0219area ei. \u00cel \u021binu a\u0219a un minut, apoi \u00eenc\u0103 unul \u0219i \u00eenc\u0103 unul, b\u0103t\u0103ile inimii ei domolindu-se treptat, \u00een timp ce el r\u0103m\u00e2nea neclintit ca marmura. \u00cen cele din urm\u0103, \u00eel convinse s\u0103 se a\u0219eze, repet\u00e2ndu-i c\u0103 suferise un \u0219oc teribil, c\u0103 trebuia s\u0103-\u0219i acorde timpul necesar ca s\u0103 accepte cele \u00eent\u00e2mplate \u0219i c\u0103 abia dup\u0103 aceea putea g\u00e2ndi limpede. \u0218tia c\u0103 nu o ascult\u0103, dar spera m\u0103car c\u0103, la fel ca \u0219i al\u021bi b\u0103rba\u021bi furio\u0219i dinaintea lui, va fi potolit de sunetul vocii ei. Voia s\u0103-i fac\u0103 o can\u0103 cu ceai dulce sau m\u0103car s\u0103-i aduc\u0103 un pahar cu ap\u0103. Dar \u0219tia c\u0103 nu ar fi putut sugera a\u0219a ceva. Asta ar fi \u00eensemnat s\u0103 se duc\u0103 \u00een buc\u0103t\u0103rie. El fu cel care hot\u0103r\u00ee s\u0103 intre din nou. \u2014Vreau s\u0103 o mai v\u0103d o dat\u0103, spuse. Intrase probabil de cinci minute, c\u00e2nd Maggie auzi un urlet de durere aproape animalic. Alerg\u0103 \u00een buc\u0103t\u0103rie, unde corpul lui Rachel Guttman z\u0103cea \u00eenc\u0103 pr\u0103bu\u0219it pe podea. Fiul st\u0103tea aplecat asupra ei, doar c\u0103, dac\u0103 \u00eenainte fusese palid, acum, chipul \u00eei era de un ro\u0219u-aprins. \u2014Ce e? \u00centinse m\u00e2na. \u021ainea \u00een ea o bucat\u0103 de h\u00e2rtie. Ea se apropie s\u0103 o ia. \n\nAni kol kach mitsta\u2019eret sh\u2019ani osah l\u2019chem et zeh. Ebraic\u0103, tip\u0103rit\u0103. \u2014Mi-e team\u0103 c\u0103 nu pot... \u2014\u00censeamn\u0103 \u201e\u00eemi pare at\u00e2t de r\u0103u c\u0103 v\u0103 fac asta tuturor\u201c. \u2014Corect. \u2014Nu corect. Gre\u0219it! \u2014Nu \u00een\u021beleg. \u2014Astea-s baliverne. Maggie se trase \u00eenapoi, \u0219ocat\u0103 pur \u0219i simplu de t\u0103ria vocii lui. \u2014\u00c3sta e ca s\u0103 ne fac\u0103 pe noi s\u0103 credem c\u0103 mama s-a sinucis. N-ar fi f\u0103cut \u00een vecii vecilor a\u0219a ceva. Niciodat\u0103. Maggie \u00ee\u0219i dorea s\u0103 se afle din nou \u00een camera cealalt\u0103 \u0219i s\u0103 stea jos. Cine \u0219tie ce-ar putea s\u0103 fac\u0103 aici, cu mama lui moart\u0103 z\u0103c\u00e2nd la picioare? \u00cenc\u0103 nu \u00eendr\u0103znise s\u0103-l \u00eentrebe cum \u00eel cheam\u0103. \u2014\u0218i-a sacrificat \u00eentreaga via\u021b\u0103 ca s\u0103 aib\u0103 grij\u0103 de noi. \u0218i de s\u00e2mb\u0103t\u0103 era disperat\u0103 s\u0103 fac\u0103 ceva, s\u0103 treac\u0103 la fapte. Ai v\u0103zut \u0219i tu lucrul \u0103sta. Aminte\u0219te-\u021bi cum te-a prins de m\u00e2n\u0103. Voia s\u0103 o aju\u021bi, s\u0103 termina\u021bi ce a \u00eenceput tat\u0103l meu, orice ar fi asta. Fiindc\u0103 credea c\u0103 miza e important\u0103. \u2014O chestiune de via\u021b\u0103 \u0219i de moarte, a zis. Amintindu-\u0219i cuvintele lui Rachel Guttman \u0219i felul \u00een care b\u0103tr\u00e2na o apucase de \u00eencheietur\u0103, Maggie fu str\u0103b\u0103tut\u0103 de un fior de vinov\u0103\u021bie: femeia asta \u00eencercase s\u0103 o transforme \u00een aliata ei \u0219i ea nu f\u0103cuse nimic. \u2014Da. Cineva care \u00eendeamn\u0103 la ac\u021biune poate s\u0103 fac\u0103 apoi \u2013 ar\u0103t\u0103 spre cadavrul de pe podea, f\u0103r\u0103 s\u0103 fie \u00een stare s\u0103-l priveasc\u0103 \u2013 asta? \u2014Poate c\u0103 se d\u0103duse b\u0103tut\u0103. \u00ce\u0219i pierduse speran\u021ba. Poate c\u0103 fusese dezam\u0103git\u0103 de faptul c\u0103 nimeni nu asculta ce avea de zis. \u2014A\u0219a c\u0103 scrie un bilet la calculator. Mama mea, care nu \u0219tie s\u0103 dea drumul la televizor. \u0218i ne cere iertare \u201etuturor\u201c. Nu ne spune pe nume, mie \u0219i surorii mele, nici m\u0103car nu ne las\u0103 un bilet \u201eam\u00e2ndurora\u201c. Crede-m\u0103, \u00eemi cunosc mama. Nu a f\u0103cut asta. \u2014Atunci cine a f\u0103cut-o? \u2014Nu \u0219tiu, dar e vorba de cineva foarte, foarte josnic... Se opri \u00eenainte s\u0103 se sufoce. Se afla la mic\u0103 distan\u021b\u0103 de ea \u0219i aproape c\u0103 o atingea. P\u0103rul lui negru \u0219i des era mai ciufulit dec\u00e2t ieri, c\u00e2nd \u00eel v\u0103zuse aici, de parc\u0103 \u0219i-ar fi petrecut ultimele dou\u0103zeci \u0219i patru de ore trec\u00e2ndu-\u0219i \u00eencontinuu m\u00e2na prin el. \u0218i-l \u00eenchipui chircit, dobor\u00e2t de durere, cu capul \u00een m\u00e2ini. \u0218i asta \u00eenainte ca acest lucru teribil s\u0103 i se \u00eent\u00e2mple mamei sale. \u00ce\u0219i adun\u0103 g\u00e2ndurile. \u2014Josnic, dar \u00een acela\u0219i timp foarte prost. Imagineaz\u0103-\u021bi: un bilet de sinucidere scris la calculator. \u2014De ce ar fi vrut cineva s-o omoare pe mama ta? \u2014Pentru acela\u0219i motiv pentru care mama a vrut s\u0103-\u021bi vorbeasc\u0103. Adu-\u021bi aminte, spunea c\u0103 tat\u0103l meu \u0219tia ceva foarte important, ceva care va schimba totul. \u00ce\u021bi aminte\u0219ti? \u2014\u00cemi amintesc. \u2014Deci cineva a crezut c\u0103 \u0219i ea \u0219tia acest lucru. \u0218i a vrut s-o omoare \u00eenainte s\u0103-l spun\u0103 \u0219i altora. \u2014Dar de fapt ea nu \u0219tia despre ce e vorba. Zicea c\u0103 tat\u0103l t\u0103u nu voia s\u0103-i spun\u0103. Pentru siguran\u021ba ei. \u2014\u0218tiu. Dar cine a f\u0103cut lucrul \u0103sta nu era at\u00e2t de sigur. \u2014\u00cen\u021beleg. Se uit\u0103 \u00een jos f\u0103r\u0103 s\u0103 vrea. Ascult\u0103, nu crezi c\u0103 ar trebui s\u0103 chem\u0103m poli\u021bia, eventual \u0219i o ambulan\u021b\u0103? \u2014Mai \u00eent\u00e2i, spune-mi de ce ai venit aici. \u2014Acum mi se pare ridicol. Nu e urgent. Serios, ai at\u00e2tea lucruri de rezolvat... \u2014Nu cred c\u0103 cineva care lucreaz\u0103 pentru guvernul Statelor Unite vine cu ma\u0219ina la o cas\u0103 privat\u0103, t\u00e2rziu \u00een noapte, f\u0103r\u0103 s\u0103 aib\u0103 motive serioase. A\u0219a c\u0103 spune-mi ce treab\u0103 aveai cu mama, OK? \u2014Poate c\u0103 ar trebui s\u0103 plec, s\u0103 te las singur o vreme. O apuc\u0103 de m\u00e2n\u0103, tr\u0103g\u00e2nd-o \u00eenapoi. De aceea\u0219i parte a \u00eencheieturii de care o apucase mama lui cu o zi \u00eenainte. \u2014Trebuie s\u0103-mi spui ce \u0219tii. Eu, eu... \u00cen mod normal, Maggie ar fi p\u0103lmuit b\u0103rbatul care ar fi apucat-o \u00een felul acela. Dar \u00ee\u0219i d\u0103du seama c\u0103 nu era un act de agresiune, ci de disperare. Lini\u0219tea, chiar arogan\u021ba pe care le v\u0103zuse \u00een casa asta ieri disp\u0103ruser\u0103 acum. Pentru prima dat\u0103, Maggie v\u0103zu ochii acestui t\u00e2n\u0103r fiu l\u0103crim\u00e2nd. \u2014Dac\u0103 ai suficient\u0103 \u00eencredere \u00een mine \u00eenc\u00e2t s\u0103-mi spui cum te cheam\u0103, o s\u0103-\u021bi zic tot ce \u0219tiu. \u2014M\u0103 cheam\u0103 Uri. \u2014Bine, Uri. Numele meu e Maggie. Maggie Costello. Hai s\u0103 ne a\u0219ez\u0103m \u0219i s\u0103 vorbim. Maggie umplu calm un pahar cu ap\u0103 \u0219i i-l \u00eentinse. Apoi \u00eel conduse din nou afar\u0103 din buc\u0103t\u0103rie \u0219i \u00eel convinse s\u0103 se a\u0219eze, \u00een timp ce trupul \u00eei tremura din cauza at\u00e2tor emo\u021bii puternice. \u2014Crezi c\u0103 ce s-a \u00eent\u00e2mplat \u00een seara asta are leg\u0103tur\u0103 cu informa\u021biile pe care le de\u021binea tat\u0103l t\u0103u. Uri Guttman \u00eencuviin\u021b\u0103 din cap. \u2014Crezi c\u0103 tat\u0103l t\u0103u a fost ucis cu premeditare, din cauza acelor informa\u021bii? \u2014Nu \u0219tiu. A\u0219a zic unii. Eu nu \u0219tiu. Dar s\u0103-\u021bi spun ceva: o s\u0103 aflu cine a f\u0103cut asta familiei mele. O s\u0103-i g\u0103sesc \u0219i o s\u0103 pl\u0103teasc\u0103. Vru s\u0103-i spun\u0103 c\u0103 moartea mamei sale fusese aproape sigur rezultatul unei dureri chinuitoare, cople\u0219itoare. Tat\u0103l s\u0103u fusese ucis accidental, iar so\u021bia lui \u00ee\u0219i luase pur \u0219i simplu singur\u0103 via\u021ba. Dar nu putu spune a\u0219a ceva pentru c\u0103 nu era sigur\u0103 c\u0103 ea \u00eens\u0103\u0219i credea asta. \u00cei spuse \u00een schimb ce descoperise. C\u0103 Ahmed Nour, arheologul palestinian care fusese ucis mai devreme \u00een acea zi, lucrase \u00een secret cu tat\u0103l s\u0103u. La \u00eenceput, refuz\u0103 s\u0103 accepte. Se l\u0103s\u0103 pe sp\u0103tarul scaunului cu un z\u00e2mbet abia schi\u021bat, crud \u0219i amar. Nu se poate, zise de mai multe ori. O anagram\u0103? Era absurd. Dar odat\u0103 ce Maggie \u00eei explic\u0103 faptul c\u0103 at\u00e2t tat\u0103l s\u0103u, c\u00e2t \u0219i Nour erau speciali\u0219ti \u00een arheologie biblic\u0103 \u0219i odat\u0103 ce \u00eei men\u021bion\u0103 ciudata recuren\u021b\u0103 a modelului ceramic, c\u0103zu pe g\u00e2nduri. Era clar c\u0103 Maggie nu putea s\u0103 g\u0103seasc\u0103 o informa\u021bie mai \u0219ocant\u0103 despre Shimon Guttman. O veche concubin\u0103, o amant\u0103 adolescent\u0103, o familie secret\u0103 \u2013 \u00ee\u0219i \u00eenchipuia c\u0103 Uri ar fi acceptat mai u\u0219or oricare dintre aceste dezv\u0103luiri dec\u00e2t pe aceea c\u0103 tat\u0103l s\u0103u ar fi f\u0103cut un parteneriat cu un palestinian. \u2014Ascult\u0103, dac\u0103 am dreptate, \u00eenseamn\u0103 c\u0103 e \u00eentr-adev\u0103r ceva \u00een neregul\u0103 aici. Oricare ar fi acel secret pe care-l cuno\u0219tea tat\u0103l t\u0103u, se pare c\u0103 aduce mult r\u0103u celor care \u00eel de\u021bin. \u2014Dar mama nu \u0219tia nimic. \u2014Probabil cine a f\u0103cut asta n-avea habar de lucrul \u0103sta \u2013 sau nu voia s\u0103 ri\u0219te. \u2014Crezi c\u0103 aceia\u0219i oameni care l-au omor\u00e2t pe palestinian au omor\u00e2t-o \u0219i pe mama? \u2014Nu \u0219tiu. \u2014Pentru c\u0103, dac\u0103 e a\u0219a, \u0219tiu cine va muri urm\u0103torul. \u2014Cine? \u2014Eu. \n", " Aprilie 2003, Bagdad Mahmud regreta decizia luat\u0103. \u00ce\u0219i zicea c\u0103 nu ar mai trebui s\u0103-l ating\u0103 lucrurile astea; pe c\u00e2nd era din nou proiectat \u00een aer \u0219i ateriza cu fundul pe scaunul tare, de plastic, dup\u0103 ce autobuzul trecu pentru a mia oar\u0103 peste un hop. Ar trebui s\u0103 fie Marele \u0218ef, care angajeaz\u0103 contrabandi\u0219ti, dar iat\u0103-l lucr\u00e2nd el \u00eensu\u0219i ca un biet curier. Trecuser\u0103 zece ore, mai avea de mers cinci cu c\u0103ru\u021ba aia hodorogit\u0103, c\u0103reia i se spunea \u00een glum\u0103 Racheta De\u0219ertului. \u00cen ultimele dou\u0103 s\u0103pt\u0103m\u00e2ni lucrase la un alt plan de afaceri. \u00ce\u0219i f\u0103cea veacul prin cafeneaua de pe strada Mutannabi, a\u0219tept\u00e2nd s\u0103 vin\u0103 obiectele la el \u2013 \u0219i, slav\u0103 lui Allah, soseau f\u0103r\u0103 \u00eentrerupere \u2013 iar apoi le d\u0103dea mai departe printr-unul din numero\u0219ii b\u0103ie\u021bi care r\u0103s\u0103riser\u0103 ca \u0219obolanii din canalizare, \u00een momentul \u00een care c\u0103zuse Saddam. Mahmud se minuna de \u00eenmul\u021birea brusc\u0103 a acestor adolescen\u021bi \u00eentreprinz\u0103tori. Nu pl\u0103nuise nimeni asta; nici m\u0103car nu discutase nimeni asta. Nu fusese nimeni instruit \u00een privin\u021ba asta; nu existase nici un zvon c\u0103 se vor putea face bani din ziua \u00een care \u0219ti\u021bi-voi-cine va disp\u0103rea. \u0218i iat\u0103 cum veneau to\u021bi la el, ie\u0219ind din toate fund\u0103turile \u0219i str\u0103zile l\u0103turalnice. Tranzac\u021bia se f\u0103cea rapid, telefoanele mobile fiind mijlocul de comunicare preferat. Mahmud \u00eel suna, s\u0103 zicem, pe Tariq, despre care \u0219tia c\u0103 are o \u00eenc\u0103rc\u0103tur\u0103 \u00een drum spre Iordan \u00een seara aceea \u0219i \u00eei spunea c\u0103 avea c\u00e2teva obiecte ce trebuiau transportate. Le d\u0103dea unuia din b\u0103ie\u021bi, care traversa ora\u0219ul cu ele. Apoi Tariq le preda unui alt curier, care le ducea la Aman cu Racheta De\u0219ertului. Acolo se \u00eent\u00e2lnea cu Naasri sau cu unul din rivalii lui printre marii trafican\u021bi iordanieni. Naasri stabilea un pre\u021b \u0219i curierul aducea banii \u00eenapoi \u00een Irak. Din cauza re\u021belei telefonice, curierii \u0219tiau c\u0103 nu \u00ee\u0219i pot permite s\u0103-\u0219i \u00eensu\u0219easc\u0103 o parte din sum\u0103. Dac\u0103 f\u0103ceau asta, erau destule \u0219an\u021buri de-a lungul Tigrului \u00een care s\u0103 fie arunca\u021bi. Mahmud f\u0103cuse asta o vreme \u0219i scosese profituri bunicele. Afacerile avuseser\u0103 un ritm constant de c\u00e2nd fusese d\u0103r\u00e2mat\u0103 statuia, dar el era traficant de mai mult\u0103 vreme. Nu se vorbea nici m\u0103car \u00een \u0219oapt\u0103 despre asta; nu se vorbea deloc despre asta, dar existaser\u0103 \u2013 cum s\u0103 le spun\u0103 \u2013 ni\u0219te transporturi de antichit\u0103\u021bi dup\u0103 primul r\u0103zboi, b\u0103t\u0103lia b\u0103t\u0103liilor, din 1991. P\u00e2n\u0103 atunci, nici nu se auzise de trafic, dar bombardamentul crease noi posibilit\u0103\u021bi: nici m\u0103car Saddam nu putea s\u0103 monitorizeze totul \u00een timp ce c\u0103deau din cer proiectile Cruise. Asta nu \u00eensemna c\u0103 nu-i pedepsea grav pe cei vinova\u021bi. Mahmud, ca to\u021bi ceilal\u021bi \u201ecomercian\u021bi\u201c din Irak, \u00ee\u0219i aducea aminte de soarta celor unsprezece oameni g\u0103si\u021bi vinova\u021bi de a fi t\u0103iat cu fier\u0103str\u0103ul capul unui splendid taur mesopotamian \u00eenaripat: dihania \u00eentreag\u0103 era prea greu de transportat. Saddam a avut grij\u0103 s\u0103 se afle c\u0103 el \u00eensu\u0219i a semnat condamnarea la moarte pentru acea crim\u0103. \u0218i cu flerul lui caracteristic Saddam a fost cel care a hot\u0103r\u00e2t c\u0103 ho\u021bii trebuie supu\u0219i aceluia\u0219i tratament pe care l-au aplicat ei marii creaturi din bronz. C\u0103l\u0103ul lor a luat deci un fer\u0103str\u0103u electric \u0219i le-a t\u0103iat pe r\u00e2nd capul. \u0218i fiecare, a\u0219tept\u00e2ndu-\u0219i r\u00e2ndul, a fost nevoit s\u0103 se uite cum au p\u0103\u021bit-o colegii lui. C\u00e2nd a fost ucis, al unsprezecelea b\u0103rbat fusese deja de zece ori martor la pedeapsa care \u00eel a\u0219tepta. \u00cen ciuda acestei intimid\u0103ri, au fost totu\u0219i scoase peste grani\u021b\u0103 c\u00e2teva obiecte extraordinare. Mahmud n-a v\u0103zut-o, dar a auzit despre por\u021biunea de basorelief desprins\u0103 din palatul antic al Nimrodului. Era destul de \u0219ocant\u0103, se g\u00e2ndea Mahmud, \u00eenf\u0103\u021bi\u0219a sclavi \u00een lan\u021buri. Vizualiz\u0103 acea imagine dus\u0103 pe furi\u0219 \u00een Vest de \u00eenl\u0103n\u021buitul popor irakian: era ca un S.O.S. Ruta era, ca \u0219i acum, Iordanul \u0219i intermediarul era, atunci ca \u0219i acum, familia Naasri. Traficul de obiecte valoroase pe acest traseu nu fusese niciodat\u0103 la fel de intens ca \u00een acest moment; bijuterii \u0219i vase din toate timpurile, din epoca asirienilor \u0219i a babilonienilor, a sumerienilor, a per\u0219ilor sau a grecilor. De cele mai multe ori se transportau fragmente, de\u0219i exista o poveste despre b\u0103ie\u021bii lui Tariq care au c\u0103rat o statuie \u00eentreag\u0103 p\u00e2n\u0103 la Aman, \u00eendes\u00e2nd-o \u00een portbagajul Rachetei De\u0219ertului. Se pare c\u0103 i-au strecurat \u0219oferului vreo c\u00e2\u021biva gologani \u2013 \u0219i i-au spus c\u0103 \u00eenc\u0103rc\u0103tura lor era doar un cadavru. Asta era morala r\u0103sturnat\u0103 a Bagdadului din prim\u0103vara lui 2003. Mahmud trimisese aproape doisprezece trafican\u021bi la Aman \u00een ultimele dou\u0103 s\u0103pt\u0103m\u00e2ni, to\u021bi respect\u00e2nd traseul pe care \u00eel urmase \u0219i el la \u00eenceput. Dar ceva \u00eei spunea c\u0103 trebuia s\u0103 fac\u0103 o vizit\u0103 personal\u0103. Trebuia s\u0103 se vad\u0103 cu Naasri fa\u021b\u0103 \u00een fa\u021b\u0103. Av\u00e2nd \u00een vedere ritmul rapid al cre\u0219terii afacerilor \u0219i sumele puse \u00een joc, cu siguran\u021b\u0103 aveau s\u0103 apar\u0103 posibilit\u0103\u021bi de \u00eenc\u0103lcare a regulilor. Mahmud nu avea de g\u00e2nd s\u0103 se lase fraierit. Voia s\u0103 fie sigur c\u0103 Naasri era corect. A\u0219a c\u0103 a preg\u0103tit o \u00eenc\u0103rc\u0103tur\u0103 cu ultimul tezaur de trei sau patru obiecte, inclusiv o pereche de pece\u021bi antice, tabla de lut pe care o luase de la omul agitat din cafenea \u0219i piesa de rezisten\u021b\u0103, o pereche de cercei polei\u021bi cu aur, care, de\u0219i oricine ar fi putut vedea asta, fuseser\u0103 evalua\u021bi de expertul lui ca av\u00e2nd o vechime de 4500 de ani. Nu avea de g\u00e2nd s\u0103 dea toate astea pe m\u00e2na unui adolescent plin de co\u0219uri din ora\u0219ul lui Saddam. Un motiv \u00een plus s\u0103 petreac\u0103 cincisprezece ore \u00een compania pulverizatorului de oase care era Racheta De\u0219ertului. \u00cen ultimele dou\u0103 ore a\u021bipise, tres\u0103rind de fiecare dat\u0103 c\u00e2nd autobuzul f\u0103cea o oprire. \u021ainuse geanta \u00een poal\u0103 tot drumul, cu m\u00e2nerele r\u0103sucite \u00een jurul \u00eencheieturilor, \u00een cazul \u00een care ho\u021bilor nenoroci\u021bi din jurul lui le venea vreo idee. Chiar \u00eenainte de-a deschide ochii, a pip\u0103it geanta, ca s\u0103 se asigure c\u0103 se mai simt formele din\u0103untru; i-a apreciat, de asemenea, \u0219i greutatea. C\u00e2t despre cercei, \u0219tia c\u0103 se aflau \u00eentr-un loc foarte sigur. Se f\u0103cuse miezul nop\u021bii c\u00e2nd a cobor\u00e2t din autobuz. Nu \u0219i-a dat seama c\u00e2t de ur\u00e2t mirosea p\u00e2n\u0103 c\u00e2nd nu s-a dat jos, duhoarea aceea fiind eliberat\u0103 \u00een valuri de pasagerii transpira\u021bi, extenua\u021bi, care se pierdeau \u00een noapte. Trase \u00een piept aerul Amanului, l\u0103s\u00e2ndu-se p\u0103truns de emo\u021bia unui loc care nu era Bagdadul. Ultima dat\u0103 c\u00e2nd venise aici, fusese chiar mai pasionant: folosise bancnote care nu aveau chipul lui pe ele \u0219i v\u0103zuse statui care \u00eenf\u0103\u021bi\u0219au al\u021bi oameni dec\u00e2t pe el. Nici aici nu existau alegeri adev\u0103rate, dar m\u0103car iordanienii nu se \u00eenjosiser\u0103 s\u0103-\u0219i confirme tiranul cu un procentaj de 100% la vot. Unul din fiii lui Naasri \u00eel a\u0219tepta, plictisit \u0219i nep\u0103s\u0103tor l\u00e2ng\u0103 grilaj. Nu spuse nimic \u0219i nici nu se oferi s\u0103-i ia geanta lui Mahmud \u2013 nu c\u0103 acesta l-ar fi l\u0103sat \u2013, pornind-o \u00eentr-o plimbare scurt\u0103 pe strada Regele Hussein. Nu dup\u0103 mult timp, se ivir\u0103 indicatoare care te \u00eendrumau c\u0103tre Amfiteatrul Roman, ceea ce \u00eensemna c\u0103 souk-ul era aproape. Pe c\u00e2nd str\u0103b\u0103teau aleile pietruite, b\u0103iatul m\u0103ri viteza; Mahmud trebui s\u0103 alerge ca s\u0103 poat\u0103 \u021bine pasul. Un fel de joc al min\u021bii, hot\u0103r\u00ee Mahmud. Majoritatea pr\u0103v\u0103liilor erau \u00eenchise la ora asta, cu obloanele de metal trase. B\u0103iatul se \u00eenv\u00e2rtea prin pia\u021b\u0103, cotind la st\u00e2nga \u0219i la dreapta at\u00e2t de repede, \u00eenc\u00e2t Mahmud \u0219tia c\u0103 nu va reu\u0219i s\u0103 ias\u0103 singur de acolo. B\u0103g\u0103 m\u00e2na \u00een\u0103untrul sacoului, sub bra\u021b, ca s\u0103 verifice dac\u0103 mai avea cu\u021bitul acolo, \u00een tocul de piele. \u00cen cele din urm\u0103, Mahmud sim\u021bi un miros: de pit\u0103 proasp\u0103t\u0103. Trebuie s\u0103 fie o brut\u0103rie nonstop pe-aici. Aproape sigur, fiindc\u0103 \u0219irul de chio\u0219curi goale, nepopulate fu \u00eentrerupt de m\u0103nunchiul de lumini de la col\u021bul imediat urm\u0103tor. La un radio se auzea muzic\u0103 de percu\u021bie; b\u0103rba\u021bii st\u0103teau afar\u0103 b\u00e2nd cafea din ce\u0219ti mici \u0219i ceai din pahare. Mahmud r\u0103sufl\u0103 u\u0219urat. Se sim\u021bea ca acas\u0103. C\u0103l\u0103uza intr\u0103, iar Mahmud o urm\u0103. Ajunse la o mas\u0103 la care st\u0103tea singur un b\u0103rbat. C\u0103l\u0103uza d\u0103du rapid din cap \u0219i plec\u0103 la fel de repede. Nu scosese nici un cuv\u00e2nt de la \u00eenceput p\u00e2n\u0103 la sf\u00e2r\u0219it. Mahmud nu \u00eel recunoscu pe b\u0103rbatul de la mas\u0103. Era prea t\u00e2n\u0103r, mai t\u00e2n\u0103r dec\u00e2t Mahmud. \u2014\u00cemi pare r\u0103u, poate c\u0103 s-a f\u0103cut o gre\u0219eal\u0103. \u00cel caut pe domnul Naasri. \u2014Mahmud? \u2014Da. \u2014Eu sunt Nawaf Naasri. Sunt fiul tat\u0103lui meu. Vino. \u00cel conduse pe Mahmud afar\u0103 din cafenea, pe o alt\u0103 alee. Ar putea s\u0103 m\u0103 \u00eenjunghie aici, s\u0103-mi ia geanta \u0219i nici c-o s\u0103 afle cineva vreodat\u0103. \u00cen schimb, Nawaf b\u0103tea u\u0219or \u00eentr-unul din obloanele de o\u021bel. Dup\u0103 o secund\u0103 sau dou\u0103, acesta \u00eencepu s\u0103 se ridice, ac\u021bionat parc\u0103 de un mecanism electric. \u00cen\u0103untru str\u0103luceau lumini fluorescente, dezv\u0103luind ceea ce p\u0103rea a fi un magazin de suvenire: vitrine mari de sticl\u0103 \u0219i, \u00een spatele lor, o gr\u0103mad\u0103 de fleacuri. \u2014Haide, haide. Ni\u0219te ceai? Mahmud \u00eencuviin\u021b\u0103 din cap \u00een timp ce studia marfa. Cadrane de ceas pe f\u00e2\u0219ii de lemn fin lustruite; borcane cu nisip colorat \u0219i sticle cu ap\u0103 \u201eGarantat din r\u00e2ul Iordan\u201c. Numai prostii, cump\u0103r\u0103torii fiind cu siguran\u021b\u0103 pelerinii cre\u0219tini. \u00centr-o zi, \u00ee\u0219i zise Mahmud, vom avea gunoaie din astea la v\u00e2nzare \u0219i \u00een Bagdad: \u201eGarantat din gr\u0103dinile Babilonului\u201c. \u0218i magazinele de m\u0103run\u021bi\u0219uri din Irak vor face acela\u0219i lucru pe care \u00eel fac \u0219i aici, vor servi drept fa\u021bad\u0103 pentru afacerile cu antichit\u0103\u021bi. \u2014Mahmud! Ce pl\u0103cere! Se \u00eentoarse \u0219i-l v\u0103zu pe Naasri senior afi\u0219\u00e2nd un z\u00e2mbet fioros. Mahmud, care se pricepea la haine, putea observa c\u0103 iordanianul purta un costum bine croit, materialul aranj\u00e2ndu-se cum trebuie. \u00cei era ru\u0219ine de geaca lui de piele, \u0219ifonat\u0103 \u00een urma c\u0103l\u0103toriei-maraton cu autobuzul, cu peticele tocite, aproape f\u0103r\u0103 culoare. Nu era vorba doar de costum: \u00een toate privin\u021bele, Naasri avea str\u0103lucirea aceea care vine odat\u0103 cu bog\u0103\u021bia. Nu trecuser\u0103 dec\u00e2t c\u00e2teva s\u0103pt\u0103m\u00e2ni de c\u00e2nd \u00eencepuser\u0103 s\u0103 curg\u0103 comorile din Bagdad, dar acestea p\u0103reau s\u0103-l fi transformat deja pe Jaafar Naasri. Probabil c\u0103 banii mul\u021bi \u00ee\u0219i f\u0103ceau repede efectul. Mahmud avea de g\u00e2nd s\u0103 afle pe pielea lui dac\u0103 acest lucru era adev\u0103rat sau nu. \u2014Deci, prietene, c\u0103rui fapt \u00eei datorez aceast\u0103 pl\u0103cere? \u2014M-am g\u00e2ndit c\u0103 ne-am putea \u00eent\u00e2lni la o cafea \u00een miez de noapte, poate \u0219i o pr\u0103jitur\u0103. S\u0103 vorbim despre vremurile bune. Naasri se \u00eentoarse spre fiul s\u0103u, care se retr\u0103sese \u00een umbra din fundul magazinului. \u2014Uitasem c\u0103 prietenul nostru din Bagdad e cam glume\u021b cu noi. Apoi se r\u0103suci din nou spre Mahmud, z\u00e2mbind \u00een continuare. \u2014Ai s\u0103 m\u0103 ier\u021bi, Mahmud, dac\u0103 trecem direct la afaceri. E t\u00e2rziu, iar eu sunt un om ocupat. \u2014Desigur. Mahmud \u00eencerc\u0103 s\u0103-i z\u00e2mbeasc\u0103 \u00een acela\u0219i fel: voia s\u0103 \u00eenve\u021be de la acest om \u00eenst\u0103rit, voia s\u0103-l copieze. B\u0103g\u0103 m\u00e2na \u00een geant\u0103 \u0219i scoase primul dintre cele dou\u0103 sigilii pe care un v\u0103r t\u00e2n\u0103r i le adusese la c\u00e2teva ore dup\u0103 ceea ce lui Mahmud \u00eei pl\u0103cea s\u0103 numeasc\u0103 marea deschidere a muzeului. Ajunseser\u0103 \u0219i altele la el mai t\u00e2rziu, ciobite \u0219i deteriorate. Nici unul nu era \u00een stare la fel de bun\u0103 ca aceea. Naasri o lu\u0103, c\u00e2nt\u0103rind-o \u00een m\u00e2ini, verific\u00e2ndu-i soliditatea. B\u0103g\u0103 m\u00e2na \u00een buzunarul de la piept al costumului \u0219i scoase ni\u0219te ochelari pentru citit \u00een form\u0103 de semilun\u0103. \u2014E veritabil, te asigur. Mahmud nu \u0219i-ar t\u0103b\u0103ci fundul cincisprezece ore \u00een autobuzul \u0103la pentru un fals. Naasri \u00eel opri ridic\u00e2nd ochii, privindu-l pe deasupra lentilelor. Expresia lui impunea t\u0103cerea. Iordanianul se concentra. \u2014OK, spuse \u00eentr-un final. Altceva? Mahmud scoase al doilea sigiliu, mai mare \u0219i mai bogat ornamentat. Avea bine r\u00e2nduit\u0103 ordinea obiectelor, plus\u00e2nd p\u00e2n\u0103 la ceea ce el considera a fi irezistibilul punct culminant. Naasri examin\u0103 sigiliul la fel de atent \u0219i apoi \u00eel puse pe mas\u0103 pentru a-l cerceta pe Mahmud la fel de am\u0103nun\u021bit. \u2014Ai f\u0103cut o treab\u0103 bun\u0103, prietene. Sunt impresionat. Am sentimentul c\u0103 partea bun\u0103 abia urmeaz\u0103. \u00ce\u0219i dezveli din nou dantura. \u2014A\u0219a e prietene, a\u0219a e. Mahmud ridic\u0103 geanta \u00een poal\u0103 \u0219i b\u0103g\u0103 am\u00e2ndou\u0103 m\u00e2inile \u00een ea, sco\u021b\u00e2nd tabla de lut care ajunsese la el cu dou\u0103 zile \u00een urm\u0103, la cafenea. Naari \u00eentinse m\u00e2inile ca s\u0103 o ia. \u00centr-una din ele \u021binea \u00eenvelitoarea, iar cu cealalt\u0103 trase t\u0103bli\u021ba afar\u0103. Strig\u0103 deodat\u0103 c\u0103tre fiul s\u0103u: \u2014Monoclul meu, te rog! Nawaf aduse o lup\u0103 de bijutier, pe care Naasri \u0219i-o fix\u0103 cu \u00eendem\u00e2nare pe ochiul st\u00e2ng. B\u0103rbatul mai \u00een v\u00e2rst\u0103 se aplec\u0103 asupra mesei, studiind \u00eendeaproape obiectul. Scoase un murmur u\u0219or, dar nu spuse nimic. \u2014Deci, ce crezi? nu se putu ab\u021bine Mahmud s\u0103 nu \u00eentrebe. Naasri se l\u0103s\u0103 pe spate, lupa r\u0103m\u00e2n\u00e2nd fixat\u0103 la locul ei \u0219i m\u0103rindu-i grotesc ochiul st\u00e2ng. \u2014Cred c\u0103 \u021bi-ai c\u00e2\u0219tigat dreptul s\u0103 vezi colec\u021bia Naasri. L\u0103s\u0103 lupa s\u0103 cad\u0103, prinz\u00e2nd-o \u00een palm\u0103. F\u0103r\u0103 s\u0103 se gr\u0103beasc\u0103, Nawaf \u00eencepu s\u0103 descuie o u\u0219\u0103 aflat\u0103 \u00een spatele tejghelei, care d\u0103dea, presupunea Mahmud, spre un depozit. To\u021bi marii contrabandi\u0219ti lucrau a\u0219a: \u00een fa\u021b\u0103 se vindeau m\u0103run\u021bi\u0219uri, adev\u0103rata afacere fiind ascuns\u0103 \u00een spate. \u00ce\u0219i str\u00e2nse \u00een grab\u0103 colec\u021bia \u0219i se ridic\u0103. Merser\u0103 \u00een \u0219ir indian prin camera dosnic\u0103 \u00een care se g\u0103seau ni\u0219te cutii de carton \u0219i dou\u0103 suluri uria\u0219e de band\u0103 adeziv\u0103. Acolo era, cu siguran\u021b\u0103, locul \u00een care se g\u0103sea comoara. Dar cei doi Naasri nu z\u0103bovir\u0103; nici m\u0103car nu aprinser\u0103 vreo lumin\u0103. \u00cen schimb, tat\u0103l, care p\u0103\u0219ea \u00eenainte, Mahmud \u0219i fiul, care venea \u00een urm\u0103, continuar\u0103 s\u0103 mearg\u0103 p\u00e2n\u0103 c\u00e2nd ajunser\u0103 la o a doua u\u0219\u0103. Aceasta era mai masiv\u0103 \u0219i mai bine ferecat\u0103; Naasri trebui s\u0103 foloseasc\u0103 trei chei ca s\u0103 o descuie. Spre surpriza lui Mahmud, u\u0219a d\u0103dea afar\u0103, o briz\u0103 r\u0103coroas\u0103 de aer nocturn m\u00e2ng\u00e2indu-i fa\u021ba. Cobor\u00e2r\u0103 c\u00e2teva trepte \u0219i ajunser\u0103 cu to\u021bii \u00eentr-o gr\u0103din\u0103 nu prea mare. \u2014Nawaf, ai lopata? Mahmud se \u00eentoarse \u0219i \u00eel v\u0103zu pe t\u00e2n\u0103r \u021bin\u00e2nd \u00een m\u00e2n\u0103 o lopat\u0103 grea, de metal. Instinctiv, c\u0103ut\u0103 cu\u021bitul cu m\u00e2na liber\u0103 \u0219i \u00eel scoase afar\u0103, flutur\u00e2ndu-l \u00een direc\u021bia lui Nawaf. \u2014O, fratele meu drag, nu fi ridicol! spuse Jaafar Naasri, observ\u00e2nd figura \u00eensp\u0103im\u00e2ntat\u0103 a lui Mahmud \u0219i r\u00e2z\u00e2nd cu poft\u0103. \u2014Nawaf n-o s\u0103 te loveasc\u0103. Lopata e ca s\u0103-\u021bi poat\u0103 ar\u0103ta colec\u021bia noastr\u0103. Capul lui Mahmud se \u00eenv\u00e2rtea. Nedormit \u0219i z\u0103p\u0103cit, c\u00e2nd ochii i se obi\u0219nuir\u0103 cu \u00eentunericul, v\u0103zu c\u0103 aceast\u0103 f\u00e2\u0219ie de p\u0103m\u00e2nt sterp era de fapt acoperit\u0103 cu p\u0103m\u00e2nt brun, nisipos, asemenea celui dintr-o gr\u0103din\u0103 de legume. Iar acum, \u00eendemnat de tat\u0103l s\u0103u \u0219i deloc deranjat de amenin\u021barea cu cu\u021bitul a lui Mahmud, Nawaf s\u0103rise \u00een mijlocul ei \u0219i s\u0103pa. \u2014Ce se \u00eent\u00e2mpl\u0103? \u2014A\u0219teapt\u0103 \u0219i ai s\u0103 vezi. Naasri \u0219i Mahmud st\u0103teau \u0219i se uitau la Nawaf cum sap\u0103 \u00eencet \u0219i degajat. Mahmud observ\u0103 bra\u021bele lui Nawaf, c\u0103ptu\u0219ite cu mu\u0219chi. Treptat, \u00een p\u0103m\u00e2nt \u00eencepea s\u0103 se deslu\u0219easc\u0103 o form\u0103. Ali s\u0103p\u0103 mai repede, dup\u0103 care arunc\u0103 deoparte lopata, se ghemui \u0219i \u00eencepu s\u0103 scormoneasc\u0103 \u00een p\u0103m\u00e2nt cu m\u00e2inile goale. \u00cen lumina lunii, Mahmud intuia o form\u0103, un fel de animal. Nawaf le f\u0103cu semn s\u0103 vin\u0103. Apropiindu-se, Mahmud o v\u0103zu clar. Din p\u0103m\u00e2nt se ivea o statuie, un berbec ridicat pe picioarele din spate, cu copitele din fa\u021b\u0103 sprijinite de un trunchi sub\u021bire de copac, iar coarnele prinse \u00een florile ornamentale ale acestuia. Nawaf o \u0219terse de praf \u0219i, astfel, \u00een lumina cerului nocturn, Mahmud v\u0103zu c\u0103 aceast\u0103 sculptur\u0103 extraordinar\u0103 era f\u0103cut\u0103 din arama, aurul \u0219i argintul cele mai delicate. Lui Mahmud i se t\u0103ie r\u0103suflarea. Naasri senior z\u00e2mbi. \u2014O recuno\u0219ti, nu? Probabil c\u0103 ai v\u0103zut-o \u00een ziare. Mahmud d\u0103du din cap, incapabil s\u0103 vorbeasc\u0103. \u2014E Berbecul din Desi\u0219, descoperit \u00een Marea Groap\u0103 a Mor\u021bii, la Ur. Naasri continu\u0103, savur\u00e2nd momentul. Probabil l-ai v\u0103zut c\u00e2nd erai copil, \u00eentr-una din vizitele cu clasa la Muzeul Na\u021bional. \u0218tiu c\u0103 eu l-am v\u0103zut. Era unul din punctele de atrac\u021bie. \u2014\u0218i acum \u00eel ave\u021bi aici? \u2014Nu l-ai v\u0103zut cu ochii t\u0103i? \u2014Mi-l ar\u0103\u021bi ca s\u0103-mi dau seama c\u0103 ce am adus eu e lipsit de valoare. A\u0219a e? Vrei s\u0103-l umile\u0219ti pe Mahmud cu aceast\u0103 compara\u021bie. \u2014Dar deloc, prietene. \u00ce\u021bi faci prea multe griji. \u021ai-l ar\u0103t ca s\u0103 \u0219tii printre ce splendori o s\u0103 stai. Mahmud z\u00e2mbi u\u0219urat. \u2014Serios, crezi c\u0103 piesele pe care le-am adus eu merit\u0103 s\u0103 fie p\u0103strate aici, \u00een colec\u021bie? \u00cei pl\u0103cea s\u0103 se cread\u0103 un complice al acestui om, un egal al acestui geniu al comer\u021bului. \u2014Nu doar piesele, Mahmud. Am de g\u00e2nd s\u0103 te \u021bin \u0219i pe tine aici. \u0218i cu o simpl\u0103 mi\u0219care a m\u00e2inii \u00eei f\u0103cu semn fiului s\u0103u s\u0103 ac\u021bioneze, exact a\u0219a cum pl\u0103nuiser\u0103. Mahmud vru s\u0103 scoat\u0103 cu\u021bitul, dar era prea t\u00e2rziu: lopata \u00eel lovise deja \u00een cap, dobor\u00e2ndu-l la p\u0103m\u00e2nt. \u00ce\u0219i d\u0103du ultima r\u0103suflare, dar Nawaf \u00eel mai lovi de dou\u0103 ori cu capul metalic al uneltei, doar ca s\u0103 fie sigur. \u2014Marea noastr\u0103 groap\u0103 a mor\u021bii, murmur\u0103 Jaafar Naasri, mai mult pentru el. Dezbrac\u0103-l \u0219i \u00eengroap\u0103-l, \u00eei ordon\u0103 fiului s\u0103u. Imediat. Jaafar Naasri ridic\u0103 geanta, verific\u00e2nd dac\u0103 sigiliile \u0219i tabla de lut se aflau acolo \u0219i intr\u0103 iar\u0103\u0219i. Descuia cea de-a doua dintre cele trei \u00eencuietori c\u00e2nd \u00eel auzi pe fiul s\u0103u r\u00e2z\u00e2nd zgomotos. Se \u00eentoarse \u0219i \u00eel v\u0103zu pe Nawaf aplecat asupra proasp\u0103tului cadavru, b\u00e2\u021b\u00e2indu-se de bucurie. Naasri veni \u00eenapoi \u0219i se opri l\u00e2ng\u0103 fiul s\u0103u. La \u00eenceput nu pricepu ce era de r\u00e2s, dar atunci fiul s\u0103u ar\u0103t\u0103 cu degetul \u00eenspre pieptul mortului. Acolo, str\u0103lucind \u00een lumina stelelor, prin\u0219i de c\u00e2te unul de sf\u00e2rcurile lui Mahmud, erau doi frumo\u0219i cercei de aur. Mahmud crezuse c\u0103 g\u0103sise ascunz\u0103toarea perfect\u0103: scoaterea lor la iveal\u0103 trebuia s\u0103 fie marele deznod\u0103m\u00e2nt. \u0218i, \u00eentr-adev\u0103r, a\u0219a a fost. \n", " Ierusalim, miercuri diminea\u021b\u0103, 9.45 p.m. Se \u00eent\u00e2lni cu Uri la cafeneaua Restobar. Nu c\u0103 el ar fi numit-o a\u0219a. \u2014Ne \u00eent\u00e2lnim la cafeneaua care era moment, \u00eei spusese el \u00eentr-un mesaj vocal l\u0103sat pe telefonul mobil. Nu \u00een\u021belesese. Era un fel de ghicitoare filosofic\u0103: o cafenea care era moment? \u00cel \u00eentreb\u0103 pe portarul hotelului care nu p\u0103ru deloc surprins \u0219i o sf\u0103tui imediat s\u0103 \u201eias\u0103 din hotel, s\u0103 urce dealul, la a doua intersec\u021bie...\u201c \u2014Dar ce \u00eenseamn\u0103? \u2014Se chema cafeneaua Moment. A fost bombardat\u0103 acum c\u00e2\u021biva ani. Pronun\u021b\u0103 ambii b. Un atentat sinuciga\u0219. A\u0219a c\u0103 i-au schimbat numele. \u2014Dar nimeni nu \u021bine minte noul nume, a\u0219a c\u0103 \u00eei spun \u201ecafeneaua care era Moment\u201c. \u2014Exact. Z\u00e2mbi. Uri se afla deja acolo, la o mas\u0103 din col\u021b, aplecat asupra unei c\u0103ni pline cu cafea. Nici m\u0103car nu sorbise din ea. Neras, ar\u0103ta de parc\u0103 n-ar fi dormit de c\u00e2teva zile. Maggie se a\u0219ez\u0103 \u00een fa\u021ba lui \u0219i a\u0219tept\u0103 ca Uri s\u0103 se uite la ea. \u00centr-un final, renun\u021b\u0103 s\u0103 mai a\u0219tepte. \u2014Deci c\u00e2nd e \u00eenmorm\u00e2ntarea? \u2014Nu \u0219tiu. Ar fi trebuit s\u0103 fie azi. Dar poli\u021bia re\u021bine \u00een continuare corpul mamei mele. Autopsie. S-ar putea s\u0103 nu fie mai devreme de vineri. \u2014\u00cen\u021beleg. \u2014Chiar dac\u0103 spun c\u0103 nu e nimic de investigat. \u2014Ce vrei s\u0103 spui? \u2014Vreau s\u0103 spun... Se uit\u0103 \u00een sus, \u00eent\u00e2lnindu-i pentru prima dat\u0103 privirea. Ochii lui, at\u00e2t de negri, erau acum \u00eenro\u0219i\u021bi. Chiar \u0219i a\u0219a, Maggie observ\u0103 ru\u0219inat\u0103 c\u0103 era extrem de ar\u0103tos: trebui s\u0103 fac\u0103 un efort s\u0103 priveasc\u0103 \u00een alt\u0103 parte. \u2014Vreau s\u0103 spun c\u0103 insist\u0103 pe ideea c\u0103 ar fi sinucidere. \u2014Le-ai spus ce crezi? \u2014Le-am spus de mai multe ori c\u0103 nu exist\u0103 nici un dubiu c\u0103 mama mea nu s-a sinucis. Dar insist\u0103 c\u0103 pastilele acelea \u00eei apar\u021bineau. \u0218i c\u0103 nu exista nici un indiciu de intrare prin efrac\u021bie. \u2014Corect. \u2014Dar asta nu \u00eenseamn\u0103 nimic. U\u0219a de la intrare a fost deschis\u0103 toat\u0103 s\u0103pt\u0103m\u00e2na. De c\u00e2nd tat\u0103l meu... Vocea i se stinse \u0219i \u00eencepu din nou s\u0103 se holbeze la cafea. \u2014Dar tu e\u0219ti sigur c\u0103 nu ea a f\u0103cut asta. Nu putea s\u0103 pronun\u021be cuv\u00e2ntul \u201eomor\u00e2t\u201c, cu at\u00e2t mai pu\u021bin \u201ecrim\u0103\u201c. Nu \u00een fa\u021ba lui. \u2014Nu exist\u0103 dubii. Nu mama. Ridic\u0103 din nou privirea. Tat\u0103l meu, poate. E genul de bravad\u0103 de care el era \u00een stare. Marele gest eroic, prin care s\u0103 capteze aten\u021bia tuturor... \u2014Uri... \u2014E vina lui, s\u0103 \u0219tii. \u2014Nu crezi cu adev\u0103rat asta. \u2014Ba da. Am fost nevoi\u021bi s\u0103 suferim \u00eentotdeauna din cauza crezurilor lui nebune\u0219ti. C\u00e2nd eram copii era permanent arestat sau ap\u0103rea la televizor sau \u021bipa la cineva. \u0218tii cum e asta pentru un copil? Maggie se g\u00e2ndi la p\u0103rin\u021bii ei. Cel mai aproape de o luare de atitudine politic\u0103 au fost atunci c\u00e2nd tat\u0103l ei \u0219i-a dat demisia din Clubul de Bowling din Dun Laoghaire din solidaritate fa\u021b\u0103 de casier. Se pl\u0103tise prea mult pentru biscui\u021bii de la ora ceaiului. \u2014Dar avea anumite principii. Asta e ceva de admirat, nu? Ridic\u0103 din nou privirea, iar ochii \u00eei sclipir\u0103 de m\u00e2nie. \u2014Nu \u0219i dac\u0103 e vorba de ni\u0219te principii gre\u0219ite. Asta nu e ceva de respectat. \u2014Gre\u0219ite? \u2014Toat\u0103 venera\u021bia asta pentru p\u0103m\u00e2nt: fiecare centimetru trebuie s\u0103 fie al nostru, al nostru, al nostru. E un fel de boal\u0103. Idolatrie sau ceva asem\u0103n\u0103tor. \u0218i uite la ce a dus. E mort \u0219i a luat-o \u0219i pe mama cu el. \u2014Tat\u0103l t\u0103u \u0219tia care e p\u0103rerea ta? \u2014Ne certam tot timpul. De fiecare dat\u0103 spunea c\u0103 din cauza asta st\u0103team deoparte, la New York. Nu fiindc\u0103 ar fi fost \u00eentr-adev\u0103r benefic pentru cariera mea, fiindc\u0103 acolo a\u0219 fi avut condi\u021bii mai bune ca s\u0103 fac filme... \u2014Faci filme? \u2014Da, \u00een principal documentare. \u2014Continu\u0103. \u2014Tat\u0103l meu nu credea c\u0103 m-am dus la New York s\u0103 fac filme. Spunea c\u0103 am fugit pentru c\u0103 nu puteam suporta faptul c\u0103 pierdusem disputa. \u2014Disputa legat\u0103 de... \u2014... de tot. Votul pentru partidele de st\u00e2nga, munca \u00een domeniul artei. \u201eTr\u0103ie\u0219ti ca un repetent decadent din Tel Aviv.\u201c Asta \u00eemi spunea. Tel Aviv. Insulta num\u0103rul unu. Maggie se opri, uit\u00e2ndu-se \u00een alt\u0103 parte, apoi din nou la b\u0103rbatul din fa\u021ba ei. \u2014Ascult\u0103, Uri. \u0218tiu c\u0103 suferi. \u0218i \u0219tiu c\u0103 sunt at\u00e2t de multe lucruri de discutat. Dar trebuie s\u0103 afl\u0103m ce naiba se \u00eent\u00e2mpl\u0103. \u2014De ce \u00ee\u021bi pas\u0103? \u2014Pentru c\u0103 guvernul pentru care lucrez nu vrea ca \u00eentregul proces de pace s\u0103 se duc\u0103 pe apa s\u00e2mbetei din cauza acestor crime, de asta. \u2014\u0218tii, tat\u0103l meu ar fi fost foarte bucuros dac\u0103 ceea ce nume\u0219ti tu \u201eproces de pace\u201c s-ar fi destr\u0103mat. El \u00eel numea \u201eproces de r\u0103zboi\u201c. \u2014Da. Dar nu ar fi fost bucuros s\u0103 o vad\u0103 moart\u0103 pe so\u021bia lui, poate chiar pe fiul s\u0103u, nu-i a\u0219a, oric\u00e2t de mult v-a\u021bi fi contrazis? \u2014Crezi c\u0103 via\u021ba mea e \u00een pericol? \u0218i \u00ee\u021bi pas\u0103 de asta? \u2014Nu prea. Dar \u021bie ar trebui s\u0103-\u021bi pese. \u2014Ascult\u0103, pericolul nu conteaz\u0103 pentru mine. Nu-mi pas\u0103 de el. Lucrul de care \u00eemi pas\u0103 e s\u0103-i g\u0103sim pe cei care au f\u0103cut asta. Ea r\u0103sufl\u0103. \u2014Bine. Atunci po\u021bi s\u0103 \u00eencepi prin a-mi spune ce \u0219tii. \n\nPentru a doua oar\u0103 \u00een ultimele dou\u0103 zile, se afla pe Malul de Vest, de\u0219i acum ghidul ei era un b\u0103rbat care \u00eel numea Iudeea \u0219i Samaria, chiar dac\u0103 sintagma p\u0103rea pus\u0103 \u00eentre ni\u0219te ghilimele mari. \u0218i Uri Guttman \u00eei ar\u0103ta cu degetul pe fereastr\u0103; dar nu indica un loc sau altul al suferin\u021bei palestiniene, ci locurile \u0219i relicvele Vechiului Testament. \u2014La cap\u0103tul drumului e Hebronul, unde sunt \u00eengropa\u021bi cei trei patriarhi, Avraam, Isaac \u0219i Iacov. \u00cempreun\u0103 cu so\u021biile lor: Sara, care era c\u0103s\u0103torit\u0103 cu Avraam; Rebeca, so\u021bia lui Isaac, \u0219i Leea, a doua so\u021bie a lui Iacov. \u2014Cunosc Biblia, Uri. \u2014E\u0219ti cre\u0219tin\u0103, nu? Catolic\u0103? A separat fiecare silab\u0103: ca-to-li-c\u0103. \u2014A\u0219a m-am n\u0103scut \u0219i am crescut, ai dreptate. \u2014Ce, nu e\u0219ti catolic\u0103 \u0219i acum? Credeam c\u0103 e ca \u0219i cum ai fi evreu. Odat\u0103 ce e\u0219ti, r\u0103m\u00e2i pentru totdeauna. \u2014Ceva de genul \u0103sta, spuse Maggie \u00een \u0219oapt\u0103, \u0219terg\u00e2nd umezeala de pe geam. \u2014Sunt \u0219i multe locuri de vizit\u0103 pentru cre\u0219tini aici. E \u021aara Sf\u00e2nt\u0103, \u021bine minte. \u2014\u201eCare nu trebuie niciodat\u0103 cedat\u0103.\u201c \u2014\u00cel citezi pe tat\u0103l meu? \u2014Nu doar pe el. Turul cu ghid fu \u00eentrerupt o singur\u0103 dat\u0103, c\u00e2nd Uri porni radioul \u0219i d\u0103du pe \u0219tiri. Ultimele ve\u0219ti erau sumbre: Hezbollah a lansat un bombardament cu rachete din Liban, pun\u00e2nd cap\u0103t lungii perioade de neagresiune. Civilii israelieni din nord se \u00eenghesuiau \u00een ad\u0103posturi antibombardament, iar Yaakov Yariv era presat s\u0103 riposteze de propriii lui sus\u021bin\u0103tori. Dac\u0103 era pe cale s\u0103 fac\u0103 pace, trebuia s\u0103 demonstreze c\u0103 nu e moale. Maggie discutase asta cu Davis, la telefon, \u00een diminea\u021ba aceea: Hezbollah nu f\u0103cea nimic f\u0103r\u0103 sus\u021binerea Iranului. Dac\u0103 atacau acum, era pentru c\u0103 Teheranul \u00ee\u0219i dorea un r\u0103zboi \u00een regiune. \u0218i asta c\u00e2t mai repede. F\u0103cur\u0103 un \u00eenconjur dup\u0103 care trecur\u0103 printr-un loc mai sus de Ramallah, iar acum intrau \u00een Psagot, o a\u0219ezare evreiasc\u0103 coco\u021bat\u0103 pe un deal, care se z\u0103rea deasupra ora\u0219ului palestinian. Pe Maggie o surprinse simplitatea tuturor locurilor acestora. Era aproape medieval\u0103. Fort\u0103re\u021be pe v\u00e2rfuri de dealuri, ca \u0219i cum ar fi fost pline de arca\u0219i gata s\u0103 trimit\u0103 o ploaie de s\u0103ge\u021bi peste du\u0219manul de dedesubt. O f\u0103cu s\u0103 se g\u00e2ndeasc\u0103 la Fran\u021ba \u0219i Anglia sau la Irlanda, de ce nu. Castelele disp\u0103ruser\u0103 sau erau \u00een ruin\u0103 acum, dar cu c\u00e2teva secole \u00een urm\u0103 locurile de la \u021bar\u0103 din Europa sem\u0103nau foarte mult cu acesta: un c\u00e2mp de b\u0103t\u0103lie, fiecare v\u00e2rf de munte \u0219i versant de deal fiind un trofeu strategic care trebuia fie atacat, fie temut. Drumul era \u00eentortocheat \u0219i plin de serpentine, dar p\u00e2n\u0103 la urm\u0103 ajunser\u0103 la un punct de paz\u0103. Uri \u00eencetini, d\u00e2ndu-i suficient timp gardianului de serviciu s\u0103 ias\u0103 din ghereta sa, s\u0103 constate c\u0103 ma\u0219ina era israelian\u0103 \u0219i \u00een bun\u0103 regul\u0103 \u0219i s\u0103-i fac\u0103 semn s\u0103 treac\u0103. Era un b\u0103rbat \u00eentre dou\u0103 v\u00e2rste, cu burt\u0103, \u00eembr\u0103cat \u00een ni\u0219te blugi care nu-i veneau bine \u0219i un tricou simplu sub hanoracul militar de culoare verde. Avea o mitralier\u0103 M16 ag\u0103\u021bat\u0103 de um\u0103r, cu patul \u00eenf\u0103\u0219urat cu band\u0103 adeziv\u0103 neagr\u0103. Maggie nu putu s\u0103 se hot\u0103rasc\u0103 dac\u0103 firescul scenei o f\u0103cea mai mult sau mai pu\u021bin sinistr\u0103. Imediat ce se d\u0103du jos din ma\u0219in\u0103, Maggie \u00eencerc\u0103 s\u0103 se orienteze. La prima vedere, aceste a\u0219ez\u0103minte evreie\u0219ti chiar ar\u0103tau ca ni\u0219te suburbii americane transpuse \u00een mijlocul Arabiei pr\u0103fuite, toate casele av\u00e2nd acoperi\u0219urile ro\u0219ii \u0219i gazoanele bine cunoscute. La un cap\u0103t de strad\u0103, c\u00e2teva adolescente jucau baschet, de\u0219i toate purtau fuste de blugi lungi p\u00e2n\u0103 la glezne. Privea \u00een continuare, dornic\u0103 s\u0103 vad\u0103 Ramallahul din acel loc avantajos, dar c\u00e2mpul vizual \u00eei era blocat. Abia atunci observ\u0103 zidul gros, de beton, care m\u0103rginea Psagotul dintr-o parte, \u00eempiedic\u00e2nd orice vedere a ora\u0219ului de dedesubt. Uri o v\u0103zu privindu-l. \u2014E ur\u00e2t, nu-i a\u0219a? \u2014Ur\u00e2t, nu glum\u0103. \u2014A trebuit s\u0103 fie construit acum c\u00e2\u021biva ani, ca s\u0103 opreasc\u0103 tirurile luneti\u0219tilor din Ramallah. \u00cen fiecare zi gloan\u021bele ajungeau p\u00e2n\u0103 aici. \u2014\u0218i a func\u021bionat? \u2014\u00centreab\u0103 fetele care pot juca acum baschet pe strad\u0103. La o privire mai atent\u0103, Maggie \u00ee\u0219i d\u0103du seama c\u0103, dac\u0103 asta ar fi fost o suburbie american\u0103, ar fi fost una dintre cele mai s\u0103r\u0103c\u0103cioase. Casele erau rudimentare, iar cl\u0103direa administra\u021biei centrale, spre care o conducea acum Uri, era lipsit\u0103 de orice str\u0103lucire. Locul era surprinz\u0103tor de pustiu. \u00cen timp ce a\u0219tepta s\u0103 apar\u0103 o secretar\u0103 la biroul de recep\u021bie, Uri \u00eei explic\u0103 faptul c\u0103 toat\u0103 lumea era fie la demonstra\u021biile din Israel, fie \u00een lan\u021bul uman. \u00cen cele din urm\u0103, se ivi o femeie care \u00eel privi lung \u0219i cu o ad\u00e2nc\u0103 simpatie pe Uri, ochii i se umezir\u0103. Devenea clar faptul c\u0103, oricare ar fi fost opiniile sale, Uri Guttman era fiul \u00eendurerat al aristocra\u021biei colonialiste: vestea sinuciderii mamei sale se r\u0103sp\u00e2ndise peste noapte, dup\u0103 anun\u021bul de la radio din acea diminea\u021b\u0103. F\u0103r\u0103 s\u0103 fi avut programare, \u00eei f\u0103cu semn s\u0103 intre \u00een biroul b\u0103rbatului care, dup\u0103 cum \u00eei explicase Uri, nu era doar capul Psagotului, ci \u0219i al consiliului tuturor a\u0219ez\u0103rilor de pe Malul de Vest. \u00cen clipa \u00een care Uri intr\u0103 pe u\u0219\u0103, Akiva Shapira se ridic\u0103 \u00een picioare, ie\u0219indu-i t\u00e2n\u0103rului \u00een \u00eent\u00e2mpinare. Mare \u0219i b\u0103rbos, puse imediat m\u00e2na pe capul lui Uri \u0219i rosti ceea ce lui Maggie i se p\u0103ru a fi o rug\u0103ciune de consolare. \u2014HaMakom y\u2019nachem oscha b\u2019soch sh\u2019ar aveilei Tzion v\u2019Yerushalayim. \u021ainu ochii \u00eenchi\u0219i c\u00e2t timp rosti acele cuvinte. \u2014Akiva, ea e prietena mea, Maggie Costello. E irlandez\u0103, dar a venit aici cu echipa american\u0103 de negocieri. M\u0103 ajut\u0103. Maggie \u00eentinse o m\u00e2na, dar Shapira se \u00eentorsese deja, \u00eendrept\u00e2nd-se spre birou. Nu putea s\u0103-\u0219i dea seama dac\u0103 evita str\u00e2ngerea de m\u00e2n\u0103 din motive politice, fiindc\u0103 servea o administra\u021bie american\u0103 detestat\u0103 pentru impunerea capitul\u0103rii Israelului, sau din motive religioase, pentru c\u0103 era femeie. \u2014Sunte\u021bi am\u00e2ndoi bine-veni\u021bi, spuse respir\u00e2nd greu, a\u0219ez\u00e2ndu-se din nou \u00een fotoliu. Prima surpriz\u0103: accentul newyorkez. \u2014\u00cen mod normal eu ar trebui s\u0103 vin \u00een vizit\u0103. Ai suferit o pierdere extrem de \u00eensemnat\u0103, Uri, \u0219i \u0219tii c\u0103 poporul lui Eretz Yisroel e al\u0103turi de tine, oamenii de pe \u00eentreg cuprinsul Israelului. Maggie \u00een\u021belese c\u0103 traducerea era pentru ea, ca, de altfel, probabil \u00eentreaga fraz\u0103. Acel \u201e\u00eentreg\u201c \u00eei era adresat. \u2014Vreau s\u0103 vorbesc cu tine despre tat\u0103l meu. \u2014Desigur. \u2014Dup\u0103 cum \u0219tii a fost foarte agitat \u00een ultimele zile ale vie\u021bii lui, cuprins de frenezie. \u2014Voia s\u0103-l vad\u0103 cu orice pre\u021b pe Yariv. S\u0103-i spun\u0103 ce nebunie f\u0103cea, dar acest a\u0219a-zis prim-ministru al nostru refuza s\u0103-l primeasc\u0103. \u2014Asta voia s\u0103-i spun\u0103? C\u0103 negocierile de pace erau o \u201enebunie\u201c? \u2014Ce altceva? Credea oare c\u0103 e un lucru chibzuit s\u0103 ced\u0103m chiar inima p\u0103m\u00e2ntului nostru? Vorbe\u0219ti serios? Maggie \u0219tia c\u0103 \u0219i cuvintele astea erau tot pentru ea. Shapira abia se uita la Uri. \u2014\u0218tia c\u0103 acesta e un act al oamenilor care \u0219i-au pierdut identitatea colectiv\u0103. O reluare a marii gre\u0219eli evreie\u0219ti. De la Faraon la Adolf \u00eensu\u0219i, iste\u021bul Evreu a crezut \u00eentotdeauna c\u0103 poate alunga lupul. \u0218i care e aceast\u0103 arm\u0103 secret\u0103 a evreilor? \u00ce\u021bi spun eu, Uri. Capitularea! A\u0219a e! Asta e marea genialitate a evreilor, na\u021bia lui Marx, Freud \u0219i Einstein. Capitularea! Iar acum Yariv \u00eencearc\u0103 acela\u0219i truc. \u00cei d\u0103m inamicului ce vrea, f\u0103r\u0103 lupt\u0103, \u0219i numim asta pace. E capitulare, nici mai mult nici mai pu\u021bin. N-am dreptate, domni\u0219oar\u0103 Costello? \u00ce\u0219i dorea s\u0103 nu fi venit. Uri, de unul singur, ar fi fost scutit de un astfel de spectacol. Dar nu terminase. \u00cel v\u0103zu aplec\u00e2ndu-se \u00eenainte, ca un reporter. \u2014Akiva. Ce vreau s\u0103 \u0219tiu eu e ce \u00eel preocupa exact pe tat\u0103l meu \u00een ultimele zile de via\u021b\u0103. \u2014\u0218i pentru asta ai b\u0103tut at\u00e2ta drum? N-ai fost \u00een stare s\u0103 te dumire\u0219ti \u0219i singur \u00een privin\u021ba asta? Ce \u00eel preocupa? Nu e at\u00e2t de evident \u00eenc\u00e2t \u0219i un copil de gr\u0103dini\u021b\u0103 \u021bi-ar putea da r\u0103spunsul? Se \u00eentoarse din nou de la Uri. \u2014Spune\u021bi-mi, domni\u0219oar\u0103 Costello \u2013 Uri spune c\u0103 sunte\u021bi irlandez\u0103. Habar n-am dac\u0103 sunte\u021bi protestant\u0103 sau catolic\u0103, dar spune\u021bi-mi: c\u00e2nd IRA punea bombe la fiecare cinci minute, ce au zis protestan\u021bii, \u201eOK, uite: lua\u021bi Belfastul. T\u0103ia\u021bi-l \u00een dou\u0103 pe mijloc \u0219i opri\u021bi-v\u0103 bucata pe care o vre\u021bi. A, \u0219i \u00een timpul \u0103sta, toate milioanele de irlandezi catolici care au plecat cu vaporul \u00een ultimii o sut\u0103 cincizeci de ani \u2013 se pot \u00eentoarce s\u0103 locuiasc\u0103 aici, \u00een buc\u0103\u021bica noastr\u0103 de Irland\u0103 de Nord protestant\u0103\u201c. Spune-mi sincer, ai auzit vreodat\u0103 un protestant din Irlanda de Nord spun\u00e2nd a\u0219a ceva? Ai auzit? \u2014Akiva, am venit aici s\u0103 vorbim despre tat\u0103l meu... \u2014Pentru c\u0103 asta face aici iubitul nostru prim-ministru \u00eempreun\u0103 cu a\u0219a-zisul nostru guvern, fie ca Dumnezeu s\u0103-i lumineze. Acela\u0219i lucru! Las\u0103 orice palestinian al c\u0103rui str\u0103bunic se pi\u0219a mai demult \u00een oli\u021b\u0103 la Jaffa s\u0103 vin\u0103 aici \u0219i s\u0103 cear\u0103 o vil\u0103 la Tel Aviv. \u0218i bine\u00een\u021beles, hai s\u0103 \u00eemp\u0103r\u021bim Ierusalimul \u00een dou\u0103. \u0218tii de c\u00e2te ori e men\u021bionat Ierusalimul \u00een Coran? Spune-mi, \u0219tii? Uri se uita \u00een tavan, chinuindu-se s\u0103-\u0219i ascund\u0103 frustrarea. Maggie vorbi \u00een locul lui. \u2014Serios, chiar nu suntem aici... \u2014Zero. Form\u0103 cifra cu degetul mare \u0219i ar\u0103t\u0103torul. Un zero mare \u0219i gras. Noi ne rug\u0103m pentru \u00eentoarcerea \u00een Ierusalim de trei ori pe zi \u00een ultimii dou\u0103 mii de ani; ne construim sinagogile cu fa\u021badele spre r\u0103s\u0103rit ca s\u0103 fim cu fa\u021ba spre Ierusalim, chiar dac\u0103 suntem \u00een New Jersey sau \u00een Dublin; \u00eel rug\u0103m pe Ha\u2019shem, Atotputernicul, s\u0103 ne lipeasc\u0103 limbile de cerul gurii \u0219i s\u0103 ne ia dib\u0103cia m\u00e2inii drepte dac\u0103 te vom uita pe tine, O, Ierusalime \u2013 \u0219i, cu toate astea, noi trebuie s\u0103-l ced\u0103m! Trebuie s\u0103 ced\u0103m un ora\u0219 acestor arabi care nici m\u0103car nu-l men\u021bioneaz\u0103 \u2013 nici m\u0103car o men\u021biune \u2013 \u00een a\u0219a-zisa lor carte sf\u00e2nt\u0103! Ro\u0219u la fa\u021b\u0103, se aplec\u0103 acum \u00eenainte \u0219i \u00eentinse un deget spre Maggie. \u2014Deci da, \u0219tiu ce \u00eel preocupa pe Shimon Guttman. Sinuciderea poporului evreu. M\u0103 auzi\u021bi? Autodistrugerea poporului evreu. Asta voia el s\u0103 previn\u0103. Uri ridic\u0103 o m\u00e2n\u0103 \u00een semn de rug\u0103minte, ca un elev care cere permisiunea profesorului s\u0103u s\u0103 vorbeasc\u0103. Maggie \u00ee\u0219i d\u0103dea seama c\u0103 \u00ee\u0219i \u021binea p\u0103rerile pentru el. Fie pentru c\u0103 era prea epuizat ca s\u0103-\u0219i adune puterile pentru o confruntare, fie pentru c\u0103 luase \u00een\u021beleapta decizie c\u0103 nu avea nimic de c\u00e2\u0219tigat dintr-o disput\u0103 politic\u0103, nu-\u0219i putea da seama. Dar era recunosc\u0103toare instinctelor lui Uri. Aveau nevoie de un Shapira cooperant, altfel ar fi f\u0103cut un drum degeaba. \u2014I-a spus mamei c\u0103 a v\u0103zut ceva anume, \u00eencepu Uri, care era o \u00eentruchipare a polite\u021bii \u0219i a datoriei filiale. Ceva care va schimba totul. \u0218tii cumva care e lucrul \u0103sta? Shapira se \u00eentoarse spre Uri \u0219i \u00ee\u0219i mai domoli glasul. \u2014Am vorbit tot timpul cu tat\u0103l t\u0103u \u00een aceste ultime s\u0103pt\u0103m\u00e2ni. El \u0219i cu mine... \u2014M\u0103 refer la ultimele trei sau patru zile. Atunci a v\u0103zut ce a v\u0103zut... \u2014Putea s\u0103 fie un om destul de secretos, Uri. Dac\u0103 nu a vrut s\u0103-\u021bi \u00eemp\u0103rt\u0103\u0219easc\u0103 ce a v\u0103zut, poate c\u0103 a avut un motiv pentru asta. \u2014Ce fel de motiv? \u2014Cum scrie \u00een Psalmi? \u201eLa fel cum tat\u0103l are mil\u0103 fa\u021b\u0103 de copii, la fel are Domnul mil\u0103 fa\u021b\u0103 de cei care se tem de El.\u201c \u2014Nu \u00een\u021beleg. \u2014Mila fa\u021b\u0103 de copii, protejarea copiilor. E acela\u0219i lucru. \u2014Crezi c\u0103 m\u0103 proteja? \u2014Era un p\u0103rinte devotat, Uri. \u2014Dar mama? A \u00eencercat s-o protejeze \u0219i pe ea. \u0218i uite ce i s-a \u00eent\u00e2mplat. \u2014E\u0219ti sigur c\u0103 nu i-a transmis \u0219i ei informa\u021bia pe care o de\u021binea, Uri? Po\u021bi avea o certitudine \u00een privin\u021ba asta? Uri scutur\u0103 dezaprobator din cap, ca \u0219i cum ar fi fost prins descoperit. Maggie \u00ee\u0219i d\u0103du seama c\u0103 era posibil ca doamna Guttman s\u0103 fi g\u0103sit ceva asear\u0103, exact \u00eenaintea mor\u021bii sale. Poate c\u0103 \u00eencercase s\u0103 dea un telefon. Poate c\u0103 \u00een felul \u0103sta \u00eei alertase pe uciga\u0219i. Sau poate c\u0103, \u00een ciuda protestelor lui Uri, v\u0103zuse ceva care o \u00eengrozise at\u00e2t de tare, care o umpluse de o asemenea dezn\u0103dejde, \u00eenc\u00e2t \u00ee\u0219i luase singur\u0103 via\u021ba. \u2014Vezi, dragul meu Uri, St\u0103p\u00e2nul Universului are un plan pentru poporul evreu. Nu ne las\u0103 s\u0103-l vedem, desigur. Ne d\u0103 c\u00e2te o fr\u00e2ntur\u0103, pe ici-pe colo, \u00een texte, \u00een surse. E doar o fr\u00e2ntur\u0103. Dar face minuni, Uri. Probabil c\u0103 \u0219i credin\u021ba dumneavoastr\u0103 v\u0103 \u00eenva\u021b\u0103 lucrul \u0103sta, domni\u0219oar\u0103 Costello. Minuni. Iar istoria poporului evreiesc e o istorie a minunilor. Suferim cea mai mare tragedie din istoria omenirii. Holocaustul. \u0218i c\u00e2t trebuie s\u0103 a\u0219tept\u0103m eliberarea? Trei ani! At\u00e2t! Nazi\u0219tii cad \u00een 1945 \u0219i \u00een \u201948 avem un stat al nostru. Dup\u0103 dou\u0103 mii de ani de exil \u0219i peregrin\u0103ri, ne \u00eentoarcem la p\u0103m\u00e2ntul nostru antic. P\u0103m\u00e2ntul pe care i l-a promis Dumnezeu lui Avraam cu aproape cinci mii de ani \u00een urm\u0103. Cum nume\u0219ti asta, domni\u0219oar\u0103 Costello, dac\u0103 nu un miracol sigur, de necontestat, cu garan\u021bia de a primi banii \u00eenapoi? Orele cele mai negre, urmate de momentul celei mai mari lumini! La fel \u00een \u201967. Arabii ne \u00eenconjoar\u0103, ascu\u021bindu-\u0219i to\u021bi cu\u021bitele ca s\u0103 ne taie g\u00e2turile, s\u0103-i \u00eemping\u0103 pe evrei \u00een mare. \u0218i ce se \u00eent\u00e2mpl\u0103? Israelul le distruge for\u021ba aerian\u0103 \u00een c\u00e2teva ore \u0219i armata \u00een c\u00e2teva zile! \u0218ase zile. \u201e\u0218i Dumnezeu S-a uitat la tot ce f\u0103cuse; \u0219i iat\u0103 c\u0103 erau foarte bune.\u201c \u0218i \u00een a \u0219aptea zi s-a odihnit. Ei, ai mai paria c\u0103 Atotputernicul ne va mai salva \u00eenc\u0103 o dat\u0103? Da, lucrurile sunt sumbre, nu exist\u0103 dubii \u00een privin\u021ba asta. Guvernul dumneavoastr\u0103 de la Washington, domni\u0219oar\u0103 Costello, pl\u0103nuie\u0219te s\u0103 deposedeze poporul evreu de ceea ce i se cuvine prin na\u0219tere, cer\u00e2ndu-ne s\u0103 ced\u0103m p\u0103m\u00e2ntul care ne-a fost promis de Dumnezeu. Iar cel care colaboreaz\u0103 cu voi e un b\u0103rbat \u00een care am avut odat\u0103 \u00eencredere, un tr\u0103d\u0103tor care e gata s\u0103-\u0219i v\u00e2nd\u0103 poporul ca s\u0103 pozeze \u00een fa\u021ba antisemi\u021bilor din Europa ca bunul evreu, evreul de treab\u0103, porumbelul cu premiul Nobel \u00een cioc, \u00een timp ce evreii r\u0103i sunt l\u0103sa\u021bi s\u0103 fie uci\u0219i \u00een paturile lor de c\u0103tre arabi. Totul pare s\u0103 se fi sf\u00e2r\u0219it, e ora noastr\u0103 neagr\u0103 din nou, c\u00e2nd iat\u0103! Un erou al poporului evreu, Shimon Guttman, intervine pentru a-l opri pe tr\u0103d\u0103tor \u0219i iat\u0103, Guttman eroul este ucis. \u0218i acum israelienii \u00eencep s\u0103 \u00een\u021beleag\u0103. V\u0103d acum amenin\u021barea ce \u00eei pa\u0219te din partea unui guvern care e gata s\u0103-\u0219i omoare propriii cet\u0103\u021beni. S-o omoare, te rog s\u0103 m\u0103 ier\u021bi pentru asta, Uri, chiar \u0219i pe so\u021bia eroului! \u00c3sta e felul \u00een care lucreaz\u0103 Atotputernicul. Ne d\u0103 semne, indicii dac\u0103 dore\u0219ti. Pentru c\u0103 vrea s\u0103 vedem ce se \u00eent\u00e2mpl\u0103. \u021ai-a r\u0103pit mama ca s\u0103 nu ne iluzion\u0103m. E un mesaj pentru noi, Uri. P\u0103rin\u021bii t\u0103i \u0219i tragedia care s-a ab\u0103tut asupra lor sunt un mesaj. Ne \u00eenva\u021b\u0103 s\u0103 spunem nu acestei \u00een\u0219el\u0103torii americane. S\u0103 spunem nu sinuciderii \u00een mas\u0103 a evreilor. Toate astea veneau at\u00e2t de repede \u0219i de tun\u0103tor, ie\u0219ind parc\u0103 din str\u0103fundurile pl\u0103m\u00e2nilor lui, \u00eenc\u00e2t nu exista alt\u0103 solu\u021bie dec\u00e2t s\u0103-l a\u0219tepte s\u0103 se opreasc\u0103. Acest Shapira era un vorbitor cu experien\u021b\u0103, asta era sigur, care st\u0103p\u00e2nea tehnica trecerii f\u0103r\u0103 pauze de la o propozi\u021bie la alta, neaccept\u00e2nd nici o \u00eentrerupere. Maggie luase parte la faimoasa \u00eent\u00e2lnire, \u00een care echipa Statelor Unite st\u0103tuse s\u0103-l asculte pe pre\u0219edintele Siriei vorbind ne\u00eentrerupt, timp de \u0219ase ore, pun\u00e2nd \u00een aplicare aceea\u0219i strategie. Singurele r\u0103spunsuri adecvate erau calmul \u0219i r\u0103bdarea. Trebuia s\u0103 a\u0219tep\u021bi pur \u0219i simplu p\u00e2n\u0103 c\u00e2nd adversarul sau partenerul, nu avea importan\u021b\u0103, termina singur de vorbit. Acel moment p\u0103rea s\u0103 fi venit. \u2014Domnule Shapira, \u00eencepu Maggie, lu\u00e2ndu-i-o \u00eenainte lui Uri. Toate astea ne sunt de mare ajutor. V-a\u0219 sintetiza corect opiniile dac\u0103 a\u0219 spune c\u0103 suspecta\u021bi c\u0103 \u00een spatele mor\u021bii p\u0103rin\u021bilor lui Uri s-ar afla \u00eens\u0103\u0219i m\u00e2na autorit\u0103\u021bilor israeliene? \u2014Da, pentru c\u0103 ceea ce trebuie s\u0103 \u0219tie Statele Unite... Mare gre\u0219eal\u0103, \u00ee\u0219i zise Maggie. Nu trebuia s\u0103 formuleze o \u00eentrebare care impunea un nenorocit de r\u0103spuns. \u2014Mul\u021bumesc, e clar. Au f\u0103cut asta ca s\u0103 le \u00eenchid\u0103 gura so\u021bilor Guttman, pentru c\u0103 se temeau de acea informa\u021bie \u00een posesia c\u0103reia intraser\u0103. Intona\u021bia era acum descendent\u0103, indic\u00e2nd o propozi\u021bie declarativ\u0103. \u2014Totu\u0219i ceea ce a\u021bi descris sunt de ani de zile vederile lui Shimon Guttman. Ar fi vrut cu siguran\u021b\u0103 s\u0103 le transmit\u0103 prim-ministrului. Dar nu erau deloc o noutate. Cum v\u0103 explica\u021bi urgen\u021ba frenetic\u0103? Cum v\u0103 explica\u021bi c\u0103 autorit\u0103\u021bile israeliene au ac\u021bionat \u00een acest fel pentru a reduce la t\u0103cere o opinie deja bine cunoscut\u0103? \u2014Opinie? Cine a spus ceva despre vreo opinie? Eu nu. Eu am folosit cuv\u00e2ntul informa\u021bie. Informa\u021bie, domni\u0219oar\u0103 Costello. E un lucru diferit. Cu siguran\u021b\u0103, Shimon ob\u021binuse ni\u0219te informa\u021bii care l-ar fi silit pe Yariv s\u0103-\u0219i dea seama de nebunia demersurilor sale. Cred c\u0103 a vrut s\u0103 i le transmit\u0103 pe orice cale. \u2014Ce fel de informa\u021bii? \u2014Acum \u00eemi cere\u021bi prea mult, domni\u0219oar\u0103 Costello. \u2014Asta \u00eenseamn\u0103 c\u0103 nu vre\u021bi s\u0103 ne spune\u021bi sau c\u0103 nu \u0219ti\u021bi? Acesta era Uri, care ac\u021biona ca \u0219i cum el \u0219i Maggie ar fi fost colegi de \u0219tafet\u0103. Akiva \u00eel ignor\u0103, ochii s\u0103i r\u0103m\u00e2n\u00e2nd a\u021binti\u021bi asupra lui Maggie. \u2014De ce nu accepta\u021bi sfatul cuiva care a stat \u00een cartierul \u0103sta mai mult de patruzeci \u0219i opt de ore? Nu vre\u021bi s\u0103 \u0219ti\u021bi ce \u0219tiu eu. \u0218i, Uri, nici tu nu vrei s\u0103 \u0219tii. Crede\u021bi-m\u0103, sunt mize mari la mijloc aici. Soarta poporului ales de Dumnezeu pe p\u0103m\u00e2ntul promis de Dumnezeu. Un leg\u0103m\u00e2nt \u00eentre noi \u0219i Cel Atotputernic. E un lucru prea mare pentru ca ni\u0219te netrebnici de politicieni inventa\u021bi s\u0103 \u00eencerece s\u0103-l distrug\u0103, nu conteaz\u0103 c\u00e2t de importan\u021bi se cred, aici sau la Washington. Pute\u021bi s\u0103 le spune\u021bi asta angajatorilor dumneavoastr\u0103, domni\u0219oar\u0103 Costello. Nimeni nu se pune \u00eentre noi \u0219i Cel de Sus. Nimeni. \u2014Altfel? \u2014Altfel? \u201eAltfel\u201c spui? N-ar trebui s\u0103 pui o \u00eentrebare ca asta. Uit\u0103-te \u00een jurul t\u0103u. Uri, ascult\u0103-mi sfatul. Renun\u021b\u0103 la asta. Ar trebui s\u0103-\u021bi jele\u0219ti p\u0103rin\u021bii. Ai de aranjat o \u00eenmorm\u00e2ntare. Se auzi un cioc\u0103nit. Secretara strecur\u0103 capul pe u\u0219\u0103 \u0219i \u00eei \u0219opti ceva lui Shapira. \u2014Sigur, o s\u0103-l sun eu. Se \u00eentoarse din nou spre Uri. \u2014F\u0103-\u021bi o favoare, Uri. Jele\u0219te-\u021bi mama. \u021aine shiva. \u0218i renun\u021b\u0103 la lucrurile astea. N-are cum s\u0103 ias\u0103 ceva bun dac\u0103-\u021bi v\u00e2ri nasul. Tat\u0103l t\u0103u \u0219i-a f\u0103cut datoria. Poate nu a\u0219a cum \u0219i-a dorit el. Dar \u0219i-a f\u0103cut-o. Oamenii Israelului au fost trezi\u021bi. Uri se str\u0103duia din r\u0103sputeri, observ\u0103 Maggie, s\u0103 nu dea ochii peste cap \u00een semn de dispre\u021b fa\u021b\u0103 de ceea ce auzea. Din c\u00e2nd \u00een c\u00e2nd se foia \u00een scaun, ca un \u0219colar insolent, pentru ca apoi s\u0103 se controleze \u0219i s\u0103 stea drept. Acum se aplec\u0103 \u00een fa\u021b\u0103 ca s\u0103 vorbeasc\u0103. \u2014\u0218tii ceva despre Ahmed Nour? Maggie interveni. \u2014Domnule Shapira, a\u021bi fost foarte amabil s\u0103 ne acorda\u021bi din timpul dumneavoastr\u0103. A\u0219 vrea s\u0103 v\u0103 mul\u021bumesc... \u2014Ce, vrei s\u0103 m\u0103 faci vinovat de moartea arabului \u0103luia? Se spune deja asta la posturile de radio de st\u00e2nga? Uri, faptul c\u0103 \u00eenghi\u021bi toate prostiile astea m\u0103 surprinde. Maggie se ridicase deja \u00een picioare. \u2014Sunt ni\u0219te vremuri foarte tulburi, v\u0103 imagina\u021bi. Lumea spune tot felul de lucruri. \u0218tia c\u0103 se b\u00e2lb\u00e2ie, dar ochii ei f\u0103ceau toat\u0103 treaba, \u00eencerc\u00e2nd cu disperare s\u0103-i spun\u0103 lui Akiva Shapira: \u201eTocmai \u0219i-a pierdut ambii p\u0103rin\u021bi. A luat-o pu\u021bin razna. Nu-l b\u0103ga\u021bi \u00een seam\u0103\u201c. Shapira se ridica \u0219i el \u00een picioare, nu ca s\u0103 \u00eei spun\u0103 la revedere lui Maggie, ci ca s\u0103-l \u00eembr\u0103\u021bi\u0219eze pe Uri. \u2014Ar trebui s\u0103 fii foarte m\u00e2ndru de p\u0103rin\u021bii t\u0103i, Uri. Dar acum las\u0103-i s\u0103 se odihneasc\u0103 \u00een pace. Renun\u021b\u0103 la asta. Via\u021ba ta e pre\u021bioas\u0103, Uri. Ascult\u0103-mi sfatul. Nu pune la \u00eencercare r\u0103bdarea Celui de Sus. \n", " Aman, Iordania, \u0219ase luni mai devreme Jaafar al-Naasri nu era omul pe care s\u0103-l po\u021bi gr\u0103bi. \u201eCei care se gr\u0103besc sunt cei care sunt prin\u0219i\u201c, obi\u0219nuia s\u0103 spun\u0103. \u00cencercase s\u0103-i explice asta fiului s\u0103u, dar era prea n\u0103t\u00e2ng s\u0103-l asculte. Naasri se \u00eentreba dac\u0103 fusese blestemat s\u0103 fie \u00eenconjurat de prostie chiar \u00een propria lui cas\u0103. Avusese grij\u0103 s\u0103 se \u00eensoare cu o femeie inteligent\u0103. F\u0103cuser\u0103 totul cum trebuie, trimi\u021b\u00e2ndu-\u0219i copiii la una dintre cele mai bune \u0219coli din Aman. Cu toate astea, fiica lui era o t\u00e2rf\u0103 care \u00ee\u0219i luase drept model curvele de pe MTV; iar b\u0103ie\u021bii nu erau mai breji. Unul prost gr\u0103mad\u0103, a c\u0103rui singur\u0103 calitate erau pumnii s\u0103i. Cel\u0103lalt mai iste\u021b, dar lene\u0219. Se trezea la amiaz\u0103 \u0219i aspira s\u0103 devin\u0103 playboy. Asta \u00eel \u00eentrista pe Jaafar al-Naasri. Da, era un b\u0103rbat \u00eenst\u0103rit, \u00een parte datorit\u0103 generozit\u0103\u021bii lui Saddam Hussein \u0219i armatei Statelor Unite. \u00centre ei, deschiseser\u0103 u\u0219a marii trezorerii a omenirii, depozitul r\u0103d\u0103cinilor umanit\u0103\u021bii. Era o exgerare? Jaafar avea din c\u00e2nd \u00een c\u00e2nd tendin\u021ba s\u0103 se foloseasc\u0103 de \u00een\u0219el\u0103torie, nu putea nega asta: care negustor nu o avea? Dar la muzeul din Bagdad nu era nevoie de nici un fel de nego\u021b. Servise drept depozit celor mai vechi amintiri ale omului. Mesopotamia fusese prima civiliza\u021bie \u0219i toate acele \u00eenceputuri se aflau aici, sub sticl\u0103, clasificate, etichetate \u0219i p\u0103strate \u00een Muzeul Na\u021bional de Antichit\u0103\u021bi. Primele tipuri de scriere din \u00eentreaga lume se puteau g\u0103si la Bagdad, pe miile de t\u0103bli\u021be gravate cu cuneiforme, alfabet vechi de patru milenii. Arta, sculptura, bijuteriile \u0219i statuile din timpurile \u00een care abia ap\u0103reau, relicve ale epocii Bibliei \u0219i ale celei de dinainte, puteau fi g\u0103site la Bagdad. Timp de decenii au stat \u00een l\u0103zi prev\u0103zute cu alarm\u0103 sau \u00een spatele unor u\u0219i de o\u021bel, protejate de cel mai sofisticat sistem de securitate din lume: dictatura lui Saddam Hussein. Dar mul\u021bumit\u0103 solda\u021bilor de pe tancuri \u0219i pilo\u021bilor bombardierelor ce br\u0103zdau cerul de deasupra, Saddam a fugit \u0219i u\u0219ile muzeului s-au deschis larg. Solda\u021bii americani care \u00eenconjuraser\u0103 ministerul petrolului pun\u00e2nd dosarele \u0219i actele, pre\u021bioasele secrete legate de aurul negru, sub paz\u0103 armat\u0103 dou\u0103zeci \u0219i patru de ore din dou\u0103zeci \u0219i patru, nu f\u0103ceau nimic, din fericire, pentru a proteja muzeul. A venit un singur tanc, cu c\u00e2teva zile prea t\u00e2rziu. Altfel, a fost l\u0103sat liber \u0219i expus, la fel de deschis \u0219i de disponibil ca o t\u00e2rf\u0103 din Bagdad. Iar Jaafar \u0219i b\u0103ie\u021bii lui au putut s\u0103 se \u00eenfrupte din ea iar \u0219i iar, f\u0103r\u0103 s\u0103 fie deranja\u021bi. F\u0103r\u0103 \u00eendoial\u0103 s-a descurcat bine, ad\u0103ug\u00e2nd colec\u021biei Naasri din curtea lui minun\u0103\u021bii care i-ar ajunge s\u0103-\u0219i deschid\u0103 un muzeu al s\u0103u. Prostul de fiu-s\u0103u a s\u0103pat c\u00e2t era ziua de lung\u0103 luni \u00eentregi, ascunz\u00e2nd capturile pe care marea lui re\u021bea de curieri i le aducea zilnic din Irak. C\u00e2teodat\u0103, dac\u0103 \u00eei suspecta c\u0103 \u00eel \u00een\u0219elau, aprovizion\u00e2ndu-l pe unul din rivalii s\u0103i de aici, din Aman, sau din locuri mai \u00eendep\u0103rtate, precum Beirut sau Damasc, Ali trebuia s\u0103-\u0219i foloseasc\u0103 lopata \u00een alte scopuri. N-a fost nevoit s\u0103 fac\u0103 asta dec\u00e2t de vreo \u0219ase ori, poate chiar mai pu\u021bin. Jaafar pierduse \u0219irul. Dar nu putea spune c\u0103 era mul\u021bumit. Dup\u0103 o binecuv\u00e2ntare precum invazia american\u0103, ar fi trebuit s\u0103 fie \u00een culmea succesului, ca tic\u0103losul de Kaslik, care a construit un imperiu \u00een regiune datorit\u0103 r\u0103zboiului din 2003. Dar Kaslik avea fii pe care se putea baza. Jaafar Naasri nu se putea baza dec\u00e2t pe el \u00eensu\u0219i. Acesta era motivul pentru care era acum prins aici, \u00een atelierul s\u0103u, f\u0103c\u00e2nd o treab\u0103 pe care ar fi trebuit s\u0103 poat\u0103 pune pe altcineva s-o fac\u0103. Nu putea \u00eencredin\u021ba o asemenea \u00eens\u0103rcinare subordona\u021bilor: riscul de a fi tr\u0103dat, fie fur\u00e2ndu-i bunurile, fie furniz\u00e2nd informa\u021bii altcuiva, era mare. Dar \u0219i-a imaginat odat\u0103 o echip\u0103 format\u0103 din juniorii Al-Naasri, la fel de pricepu\u021bi ca el, tr\u0103g\u00e2nd din greu, dornici s\u0103 li se \u00eencredin\u021beze cele mai delicate sarcini. Iar asta era cu siguran\u021b\u0103 delicat\u0103. Partea proast\u0103 a c\u0103derii lui Saddam era c\u0103, dup\u0103 aceea, regulile s-au \u00een\u0103sprit brusc. Guvernele lumii, care s-au pref\u0103cut c\u0103 nu observ\u0103 traficul cu obiecte de tezaur din Irak \u00eenainte de 2003, nu mai erau at\u00e2t de indulgente acum. Poate considerau c\u0103 e \u00een regul\u0103 s\u0103 se fure de la dictator, dar nu era at\u00e2t de drept s\u0103 se fure mo\u0219tenirea \u201epoporului irakian\u201c. Personal, Jaafar d\u0103dea vina pe \u0219tirile de la televizor. Dac\u0103 nu ar fi fost imaginile cu jafurile din Bagdad, lucrurile ar fi putut merge ca \u00eenainte. Dar dup\u0103 ce le-au v\u0103zut, golirea marelui muzeu cu roaba \u0219i sacul, mai-marii de la Londra \u0219i New York s-au nelini\u0219tit. Nu puteau fi complici la aceast\u0103 mare crim\u0103 cultural\u0103. A\u0219a c\u0103 li s-a trimis vorb\u0103 func\u021bionarilor oficiali ai v\u0103milor, caselor de licita\u021bii \u0219i curatorilor muzeelor de la Paris la Los Angeles: nimic din Irak. Ceea ce \u00eensemna c\u0103 Jaafar trebuia s\u0103 fie inventiv. Mai mult ca niciodat\u0103, trebuia s\u0103 ascund\u0103 produsele pe care le scotea afar\u0103. Obiectul de pe banca din fa\u021ba lui era o surs\u0103 special\u0103 de m\u00e2ndrie. Era o cutie plat\u0103, din plastic, \u00eemp\u0103r\u021bit\u0103 \u00een dou\u0103zeci \u0219i patru de compartimente, pline cu pietre viu colorate, acoperite cu un capac transparent \u2013 o trus\u0103 de confec\u021bionat bijuterii, clientela \u021bint\u0103 fiind adolescentele de v\u00e2rste mai mici. Sora so\u021biei sale a cump\u0103rat-o pentru cea de-a dou\u0103sprezecea zi de na\u0219tere a Naimei, dup\u0103 o c\u0103l\u0103torie la New York. Fiica lui s-a jucat o vreme cu ea \u0219i apoi s-a plictisit. Jaafar a dat peste ea acum c\u00e2teva luni, mai mult din gre\u0219eal\u0103, \u0219i i-a \u00eentrev\u0103zut imediat poten\u021bialul. Acum, \u00eencerc\u00e2nd s\u0103 imite gusturile \u021bip\u0103toare ale unei adolescente, scoase o piatr\u0103 roz, pun\u00e2nd-o pe un \u0219irag, pe care se aflau deja un rubin fals, un \u021bechin violet \u0219i capacul metalic al unei sticle de Coca-Cola. Z\u00e2mbi. Ar\u0103ta ca o br\u0103\u021bar\u0103 fermecat\u0103 de prost gust, o \u00een\u0219iruire de elemente la mod\u0103 pe care ar purta-o o adolescent\u0103, ar rupe-o \u0219i nu \u0219i-ar mai aminti de ea niciodat\u0103. Asta dac\u0103 nu se uitau mai atent la una din componentele \u0219iragului. Nu era singura pies\u0103 din aur \u2013 mai era \u0219i un pudel din bronz \u00een miniatur\u0103 \u2013, dar era cea mai valoroas\u0103. O foi\u021b\u0103 simpl\u0103 de aur, delicat\u0103 \u0219i bine gravat\u0103. Dar trebuia s\u0103 te ui\u021bi, iar Jaafar \u0219i-a petrecut destul timp \u00een preajma lucrurilor pre\u021bioase pentru a-\u0219i da seama c\u0103 cel mai important era contextul. Dac\u0103 s-ar fi aflat \u00eentr-un muzeu, a\u0219ezat pe o pern\u0103, departe de pietricele \u0219i capacele de sticle, atunci poate c\u0103 s-ar fi putut ghici c\u0103 era un cercel care a fost \u00eengropat cu patru mii cinci sute de ani \u00een urm\u0103, \u00eempreun\u0103 cu o prin\u021bes\u0103 din Sumer. Pe masa de lucru a lui Jaafar, printre toate nimicurile alea, p\u0103rea un fleac. Urmau sigiliile, cilindri mici, de piatr\u0103, cu un model cuneiform unic. Acum cinci mii de ani, acestea erau rotite peste pl\u0103cile de argil\u0103 \u0219i l\u0103sau o semn\u0103tur\u0103. Ingenioase pentru vremea lor, dar nu mai ingenioase ca ascunz\u0103toarea pe care o g\u0103sise Jaafar pentru ele. B\u0103g\u0103 m\u00e2na \u00een cutia mare de carton maro, care venise de la Neuch\u00e2tel, din Elve\u021bia, acum o s\u0103pt\u0103m\u00e2n\u0103. \u00cen\u0103untru era o gr\u0103mad\u0103 mare de case de juc\u0103rie din lemn, toate cu ferestre vopsite \u0219i \u00eenconjurate de g\u0103rdule\u021be din be\u021be de chibrit. Dac\u0103 ridicai acoperi\u0219ul, descopereai c\u0103 \u0219emineul ornamental avea \u0219i alt\u0103 func\u021bie. \u00cencepea o melodie lent\u0103, u\u0219oar\u0103, produs\u0103 de mecanismul f\u0103cut din metal lucios din\u0103untru. I-au trebuit zece luni ca s\u0103 dea de sursa acestei cutii muzicale. A c\u0103utat pe zeci de site-uri \u0219i a vorbit cu o gr\u0103mad\u0103 de tehnicieni, p\u00e2n\u0103 c\u00e2nd a fost sigur c\u0103 aceasta avea calit\u0103\u021bile necesare. Acum, sco\u021b\u00e2nd mecanismul afar\u0103 cu \u0219urubelni\u021ba, \u00ee\u0219i d\u0103du seama c\u0103 r\u0103bdarea i-a fost r\u0103spl\u0103tit\u0103. Tamburul rotativ din mijloc, prev\u0103zut cu ni\u0219te ace mici, care ac\u021bionau cioc\u0103nelul ce executa melodia, avea un orificiu, exact cum i se spusese. \u00centinse m\u00e2na, pe care avea o m\u0103nu\u0219\u0103 de latex, dup\u0103 primul dintre sigiliile cilindrice pe care le aliniase pe un raft, la nivelul ochilor. \u00cencet, cu aten\u021bie, strecur\u0103 sigiliul \u00een\u0103untrul tamburului de metal. Se potrivea perfect. R\u0103sufl\u0103 u\u0219urat, uit\u00e2ndu-se din nou la tezaurul de sigilii pe care le adunase, aliniate \u00een fa\u021ba lui ca ni\u0219te solda\u021bi ce a\u0219teapt\u0103 inspec\u021bia. Erau de toate m\u0103rimile \u0219i formele, dar acum se sim\u021bea \u00eencrez\u0103tor uit\u00e2ndu-se la ambalajul de carton de la firma elve\u021bian\u0103, care \u00eei trimisese toat\u0103 gama de cutii muzicale, de la cele foarte mici p\u00e2n\u0103 la \u201emarele nostru modelul, domnule\u201c. S-ar putea chiar s\u0103 mearg\u0103. Dar ar fi putut s-o fac\u0103 mult mai repede dac\u0103 ar fi avut ajutorul necesar. Se uit\u0103 la lada de ceai de l\u00e2ng\u0103 sulul mare de band\u0103 adeziv\u0103. Numai ea reprezenta cam trei luni de munc\u0103 grea, solitar\u0103. \u00cen\u0103untru se aflau sutele de t\u0103bli\u021be de lut pe care le str\u00e2nsese din aprilie 2003. Avea un plan \u0219i pentru ele. Nu unul obositor, dar care lua timp. Se uit\u0103 la calendarul cu portretele prost \u00eencadrate ale regelui \u0219i ale superbei lui so\u021bii, \u00eembracat\u0103 dup\u0103 moda american\u0103, pe fiecare pagin\u0103. Dac\u0103 toate mergeau bine, aceast\u0103 sarcin\u0103 avea s\u0103 fie \u00eenc\u0103rcat\u0103, etichetat\u0103 ca artizanat \u0219i s\u0103 se afle \u00een drum spre Londra p\u00e2n\u0103 la sf\u00e2r\u0219itul anului. Nu era nevoie s\u0103 se gr\u0103beasc\u0103. \u00cen domeniul antichit\u0103\u021bilor timpul nu era niciodat\u0103 un inamic, ci \u00eentotdeauna un prieten. Cu c\u00e2t a\u0219teptai mai mult, cu at\u00e2t deveneai mai bogat. Iar lumea a\u0219teptase 4 500 de ani pentru aceast\u0103 frumuse\u021be. \n", " Ierusalim, miercuri, 1.23 p.m. Drumul de \u00eentoarcere cu ma\u0219ina de la Psagot a fost tensionat. Maggie i-a administrat o mu\u0219truluial\u0103 lui Uri \u00eenainte ca acesta s\u0103 porneasc\u0103 m\u0103car motorul. \u2014S\u0103 aminte\u0219ti de Ahmed Nour, pentru ce Dumnezeu ai f\u0103cut asta? \u2014M\u0103 g\u00e2ndeam c\u0103 ar avea ceva s\u0103 ne spun\u0103. \u2014Da, cum ar fi \u201edisp\u0103re\u021bi p\u00e2n\u0103 nu v\u0103 omor \u0219i pe voi\u201c. \u2014Crezi c\u0103 Akiva Shapira i-a omor\u00e2t pe p\u0103rin\u021bii mei? Ai \u00eennebunit? Maggie se potoli. Trebui s\u0103-\u0219i reaminteasc\u0103 faptul c\u0103 Uri se afla sub \u0219ocul imediat al celor dou\u0103 grele pierderi. Dar se s\u0103turase s\u0103 umble cu m\u0103nu\u0219i. Calma st\u0103p\u00e2nire de sine \u0219i controlul erau, poate, la ordinea zilei \u00een biroul de consiliere, \u00eens\u0103 nu \u0219i aici. \u2014Spune-mi. De ce \u021bi se pare o idee at\u00e2t de nebuneasc\u0103? \u2014L-ai v\u0103zut pe tip. E un fanatic. Exact ca tat\u0103l meu. Oamenii \u0103\u0219tia \u021bineau unul la altul. \u2014Bine, deci nu el. Atunci cine? \u2014Cine ce? \u2014Cine i-a omor\u00e2t pe p\u0103rin\u021bii t\u0103i. Haide. Pe cine suspectezi? Uri \u00ee\u0219i lu\u0103 ochii de la \u0219osea \u0219i se uit\u0103 la Maggie ca \u0219i cum nu ar fi crezut-o. \u2014\u0218tii, nu sunt obi\u0219nuit s\u0103 lucrez a\u0219a. \u2014A\u0219a cum? \u2014\u00cempreun\u0103 cu o alt\u0103 persoan\u0103. C\u00e2nd fac un film, m\u0103 ocup singur de toate. Interviuri, film\u0103ri, montaj. Nu sunt obi\u0219nuit s\u0103 am l\u00e2ng\u0103 mine o tip\u0103 din Irlanda care \u00ee\u0219i bag\u0103 coada. \u2014Nu sunt \u201eo tip\u0103 din Irlanda\u201c, mul\u021bumesc foarte mult. Genul \u0103sta de t\u00e2mpenii misogine s-ar putea s\u0103 mearg\u0103 \u00een Israel, dar nu cu mine. OK? Uri se mai uit\u0103 o dat\u0103 la Maggie. \u2014OK, OK. \u2014\u00cent\u00e2mplarea face c\u0103 nici eu nu sunt obi\u0219nuit\u0103 cu asta. C\u00e2nd sunt \u00een camer\u0103, sunt pe cont propriu. Doar eu \u0219i cele dou\u0103 tabere. \u2014Cum a\u0219a? \u2014Cred c\u0103 merge pur \u0219i simplu mai bine \u00een felul \u0103sta. F\u0103r\u0103 ajutoare, f\u0103r\u0103 consilieri... \u2014Nu, vreau s\u0103 spun cum de faci asta? Cum de e\u0219ti a\u0219a de bun\u0103 la asta? B\u0103nuia c\u0103 \u00eencearc\u0103 s\u0103 dreag\u0103 remarca de mai \u00eenainte cu \u201etipa\u201c. \u2014Te referi la mediere? \u2014Da. Era pe punctul s\u0103-i spun\u0103 adev\u0103rul, s\u0103-i dest\u0103inuie c\u0103 trecuse ceva vreme de c\u00e2nd fusese implicat\u0103 \u00een negocieri interna\u021bionale, c\u0103 ultima disput\u0103 pe care o moderase fusese cea \u00een privin\u021ba dreptului de vizitare \u00een weekend a lui Nat, Louis \u0219i Ruby George din Chevy Chase, Maryland. Dar nu pomeni nimic despre asta. \u2014Cred c\u0103 mi se trage de acas\u0103. \u2014Nu-mi spune. Tat\u0103l \u0219i mama ta se certau tot timpul, iar tu ai devenit conciliatoarea lor? \u2014Nu, nu fi naiv. De\u0219i trebuia s\u0103 admit\u0103 c\u0103 era impresionat\u0103: \u00eent\u00e2mplarea f\u0103cea c\u0103 familia destr\u0103mat\u0103 ap\u0103rea \u00een biografia multor negociatori. \u2014Din contr\u0103. Rela\u021bia p\u0103rin\u021bilor mei era solid\u0103 ca st\u00e2nca. Cel mai fericit mariaj de pe strad\u0103. Nu c\u0103 asta ar spune multe. To\u021bi ceilal\u021bi se certau \u0219i se ciond\u0103neau, so\u021bi \u00eentorc\u00e2ndu-se be\u021bi, mame care se \u00eencurcau cu l\u0103ptarul, tot felul. Veneau la maic\u0103-mea s\u0103 le dea sfaturi. \u2014\u0218i te uitai la ce f\u0103cea ea? \u2014N-am pl\u0103nuit niciodat\u0103 asta. Dar cuplurile \u00ee\u0219i f\u0103ceau apari\u021bia \u00een camera noastr\u0103 de zi, cer\u00e2ndu-i mamei s\u0103 le arbitreze. \u201eHai s\u0103 vedem ce are doamna Costello de zis.\u201c Devenise un refren pe la noi. M-am uitat la ce f\u0103cea \u0219i presupun c\u0103 am prins c\u00e2te ceva. \u2014Trebuie s\u0103 fie foarte m\u00e2ndr\u0103 de tine. \u2014Am\u00e2ndoi sunt. Uri nu spuse nimic, l\u0103s\u00e2nd zb\u00e2rn\u00e2itul ma\u0219inii s\u0103 umple t\u0103cerea. Maggie se mustra singur\u0103: fusese grosolan s\u0103 vorbeasc\u0103 despre p\u0103rin\u021bii ei la timpul prezent cu at\u00e2ta degajare, f\u0103c\u00e2nd parad\u0103 de faptul c\u0103 sunt vii. Dar o luase valul. I se \u00eent\u00e2mpla rar s\u0103 i se pun\u0103 \u00eentreb\u0103ri personale \u00een felul acela \u0219i se bucurase de \u0219ansa de a r\u0103spunde. Probabil c\u0103 i se p\u0103ruse evident lui Uri, care \u00ee\u0219i c\u00e2\u0219tiga existen\u021ba f\u0103c\u00e2ndu-i pe oameni s\u0103 vorbeasc\u0103 despre ei, dar nu \u00ee\u0219i amintea c\u00e2nd anume o \u00eentrebase altcineva ultima oar\u0103 \u201eCum de e\u0219ti negociatoare?\u201c. A izbit-o faptul c\u0103 Edward nu i-a pus niciodat\u0103 \u00eentrebarea asta. \u00cen timp ce goneau spre Ierusalim, l\u0103s\u00e2nd \u00een urm\u0103 drumuri despre care \u0219tia c\u0103 sunt pline de palestinieni ce se mi\u0219cau cu un sfert din viteza lor, dac\u0103 se mi\u0219cau vreun pic, \u00eencerca s\u0103 se concentreze asupra \u00eent\u00e2lnirii cu Shapira. P\u0103ruse destul de elocvent: Guttman \u00eei spusese lui Shapira ce aflase \u2013 \u201eNu vre\u021bi s\u0103 \u0219ti\u021bi ce \u0219tiu eu\u201c \u2013 \u0219i, credea Shapira, guvernul Israelului \u00eel omor\u00e2se pentru asta. Dar Shapira era un l\u0103ud\u0103ros \u00eenfumurat. De ce nu \u00eei spusese lui Uri ce descoperise tat\u0103l s\u0103u? Poate pentru c\u0103 era ea \u00een camer\u0103. De\u0219i a\u0219a ceva nu avea sens: dac\u0103 ar fi existat o nou\u0103 \u0219i devastatoare arm\u0103 \u00eempotriva procesului de pace, ar fi profitat de ocazie ca s\u0103 o tr\u00e2mbi\u021beze americanilor. Era oare posibil ca Shapira s\u0103 nu \u0219tie nimic, dar s\u0103 vrea pur \u0219i simplu s\u0103-i fac\u0103 pe so\u021bii Guttman s\u0103 par\u0103 ni\u0219te martiri \u00een slujba cauzei? Era prea ad\u00e2ncit\u0103 \u00een g\u00e2nduri, la fel \u0219i Uri, ca s\u0103 se uite mai atent \u00een oglinda retrovizoare \u0219i s\u0103 vad\u0103 ce se afla \u00een spatele lor: un Subaru alb care se \u021binea la o distan\u021b\u0103 de trei ma\u0219ini fa\u021b\u0103 de ei. \u0218i nu \u00eei pierdea nici o clip\u0103 de sub observa\u021bie. \n\nAjunser\u0103 \u00eenapoi, la casa lui Shimon \u0219i a lui Rachel Guttman. \u00cen clipa \u00een care intrar\u0103, Maggie \u00eencepu s\u0103 tremure. Nu era frig, dar \u00een aer plutea totu\u0219i un soi de r\u0103ceal\u0103. Casa aceea fusese un loc al mor\u021bii, de dou\u0103 ori. \u00cel admira pe Uri pentru faptul c\u0103 era \u00een stare s\u0103 pun\u0103 piciorul acolo. Pre\u0219ul de la intrare era acoperit de bile\u021bele \u0219i scrisori: ur\u0103ri de bine din str\u0103in\u0103tate, f\u0103r\u0103 \u00eendoial\u0103. To\u021bi ceilal\u021bi se aflau acum \u00een casa surorii lui Uri, unde continua doliul pentru tat\u0103l s\u0103u \u0219i unde va \u00eencepe doliul pentru mama sa imediat ce va fi \u00eengropat\u0103. Maggie \u00ee\u0219i f\u0103cea griji c\u0103 Uri lipsea de la o reuniune de care avea nevoie. \u0218tia de la priveghiurile de acas\u0103 c\u0103 tot acest deranj nu era pentru mort, ci pentru cei vii, ca s\u0103 le dea ceva de f\u0103cut, care s\u0103 le distrag\u0103 aten\u021bia de la suferin\u021ba lor. C\u00e2nd ai de vorbit cu dou\u0103zeci \u0219i cinci de rude \u00eentr-o or\u0103, nu mai ai timp s\u0103 fii deprimat. \u0218i totu\u0219i Uri era aici, cu ea, refuz\u00e2ndu-\u0219i acel calmant pentru durere. \u2014Intr\u0103. Aprinse lumina \u00eentr-o camer\u0103 care se afla, din fericire, \u00een partea opus\u0103 buc\u0103t\u0103riei \u00een care g\u0103sise ea cadavrul lui Rachel Guttman noaptea trecut\u0103. Era mic\u0103, ticsit\u0103, din podea p\u00e2n\u0103 \u00een tavan, de c\u0103r\u021bi. Mai erau \u0219i teancuri \u00eentregi de h\u00e2rtii, ordonate \u0219i nivelate, a\u0219ezate pe orice suprafa\u021b\u0103 disponibil\u0103. Pe un birou obi\u0219nuit, \u00een mijloc, mai degrab\u0103 o simpl\u0103 mas\u0103, se aflau un calculator, un telefon \u0219i un fax. \u2014De unde Dumnezeu \u00eencepem? Uri se uit\u0103 la ea. \u2014P\u0103i, de ce nu \u00eenve\u021bi tu repede ebraica? Atunci o s\u0103 ne ia doar c\u00e2teva luni. Maggie z\u00e2mbi. Era gestul care se apropia cel mai mult de r\u00e2s pe care l-au f\u0103cut de c\u00e2nd s-au cunoscut. \u2014Poate ar trebui s\u0103 te ui\u021bi prin calculator. Multe lucruri de acolo erau \u00een englez\u0103. Eu m\u0103 apuc de teancurile astea. Maggie se instal\u0103 \u00een scaun \u0219i ap\u0103s\u0103 butonul de pornire. \u2014Hei, Uri, po\u021bi s\u0103-mi mai dai o dat\u0103 telefonul mobil? Scoase punga transparent\u0103 pe care o ridicase de la spital \u00een drum spre Psagot. \u00cen\u0103untru erau \u201ebunurile personale ale decedatului\u201c, lucrurile pe care le avea tat\u0103l lui asupra sa c\u00e2nd a fost ucis. Intr\u0103 \u00een c\u0103su\u021ba cu mesaje primite. Goal\u0103. Apoi \u00een cea cu mesaje trimise. Goal\u0103. \u2014\u0218i e\u0219ti absolut sigur c\u0103 tat\u0103l t\u0103u avea obiceiul s\u0103 trimit\u0103 mesaje? \u2014\u021ai-am mai spus o dat\u0103. Mi-a trimis \u0219i mie. C\u00e2nd eram \u00een misiune la grani\u021b\u0103, \u00een Liban, comunicam tot timpul prin mesaje. \u2014Deci, cu siguran\u021b\u0103, totul a fost \u0219ters din telefon. \u2014A\u0219a cred. \u2014Ceea ce \u00eenseamn\u0103 c\u0103 \u0219i contul lui de e-mail s-ar putea s\u0103 fi disp\u0103rut. Cine i-a f\u0103cut lucrul acela mamei tale probabil a intrat \u0219i aici. Dar hai s\u0103 ne uit\u0103m. Pe ecran se ivi un desktop familiar. Maggie c\u0103ut\u0103 direct contul de e-mail. Ap\u0103ru o fereastr\u0103 care cerea o parol\u0103. La naiba. \u2014Uri? \u021ainea la piept un teanc de h\u00e2rtii, ad\u0103ug\u00e2nd c\u00e2te o foaie din gr\u0103mada de pe biroul din fa\u021ba lui dup\u0103 fiecare nou\u0103 verificare. Maggie \u00ee\u0219i d\u0103dea seama c\u0103 aveau s\u0103 avanseze dureros de lent. \u2014\u00cencearc\u0103 Vladimir. \u2014Vladimir? \u2014De la Jabotinski. Fondatorul sionismului revizionist. Primul conservator \u00eenr\u0103it. Idolul tat\u0103lui meu. Tast\u0103 \u00eencet literele. F\u0103r\u0103 prea mult tam-tam, ecranul se umplu de e-mailuri. Uri z\u00e2mbi. \u2014\u00centotdeauna l-a folosit. \u00cei trimitea mamei scrisori de dragoste semnate cu numele \u0103sta. Maggie c\u0103ut\u0103 \u00een josul paginii mesajele neverificate. Continuaser\u0103 s\u0103 soseasc\u0103, chiar \u0219i acum, dup\u0103 moartea sa. Buletine informative de la Jerusalem Post; un fond de ajutor pentru solda\u021bi; circulare de la Arutz Sheva, postul de radio al imigran\u021bilor. Se \u00eentoarse la cele care veniser\u0103 \u00eenainte de moartea lui. Acelea\u0219i cereri \u0219i circulare. Stai pu\u021bin: unele personale. O invita\u021bie s\u0103 vorbeasc\u0103 la o demonstra\u021bie miercurea urm\u0103toare. Asta \u00eensemna azi. O anchet\u0103 de la televiziunea german\u0103; o invita\u021bie de a ap\u0103rea pe un panou radio al BBC. Se uit\u0103 mai departe, sper\u00e2nd s\u0103 g\u0103seasc\u0103 vreun mesaj de la Ahmed Nour sau orice ar fi putut explica cuvintele \u00eenfrigurate ale lui Rachel Guttman chiar din acea cas\u0103 cu dou\u0103 zile mai devreme. Se uit\u0103 \u00een c\u0103su\u021ba de mesaje trimise, dar nu erau multe lucruri care s\u0103 ias\u0103 \u00een eviden\u021b\u0103 acolo \u0219i, cu siguran\u021b\u0103, nici o comunicare cu Nour. C\u00e2t de naiv\u0103 putea s\u0103 fie? \u00cencrez\u0103toare, c\u0103ut\u0103 numele de cod pe care \u00eel descoperise, sigur\u0103 c\u0103 avea s\u0103 fie acolo. Dar nu era. Nici \u00een inbox, nici printre mesajele trimise. Nimic. Poate c\u0103 presupunerea lui Maggie era corect\u0103. Cine a omor\u00e2t-o pe Rachel Guttman a trecut mai \u00eent\u00e2i pe aici, \u0219terg\u00e2nd pe r\u00e2nd toate e-mailurile importante. Se uit\u0103, la noroc, \u00een recycle bin. Nu era nimic acolo de s\u00e2mb\u0103t\u0103, ziua mor\u021bii lui Guttman. Ceea ce \u00eensemna fie c\u0103 cel care i-a intrat \u00een calculator a fost destul de priceput \u00eenc\u00e2t s\u0103 nu lase urme, fie c\u0103, pur \u0219i simplu, b\u0103tr\u00e2nul evita s\u0103 foloseasc\u0103 po\u0219ta electronic\u0103 pentru comunic\u0103rile importante. \u2014E\u0219ti sigur c\u0103 tat\u0103l t\u0103u folosea e-mailul? Adic\u0103 dac\u0103-l folosea cum trebuie. \u2014Glume\u0219ti? Tot timpul. A\u0219a cum am spus, pentru un b\u0103rbat de v\u00e2rsta lui era foarte modern. Tat\u0103l meu era un militant. Genul \u0103sta de oameni tr\u0103iesc pe internet. Asta \u00eei d\u0103du o idee. \u00cenchise e-mailul \u0219i c\u0103ut\u0103 browser-ul. \u00cel deschise \u0219i intr\u0103 direct la favorite. C\u00e2teva ziare evreie\u0219ti; BBC-ul; New York Times; eBay; Muzeul Britanic; Fox News. La naiba. B\u0103nuiala ei d\u0103duse gre\u0219. \u00cenchise browser-ul \u0219i \u00eencepu s\u0103 se holbeze la desktop, care, \u00een momentul acela, \u00eei p\u0103rea un zid electronic de c\u0103r\u0103mid\u0103. Se uit\u0103 insistent la icoanele de acolo. C\u00e2teva documente Word, pe care le deschise. V\u0103zu Yariv1.doc \u0219i \u00eei s\u0103ri inima din piept. Dar nu era dec\u00e2t o scrisoare deschis\u0103, \u00een englez\u0103, adresat\u0103 prim-ministrului \u0219i intitululat\u0103 \u201e\u00cen aten\u021bia The Philadelphia Inquirer\u201c. Orice ar fi vrut Guttman s\u0103-i spun\u0103 lui Yariv nu a fost l\u0103sat uitat pe aici. Apoi, \u00een partea de jos a ecranului, o icoan\u0103 pe care o avea \u0219i ea pe calculatorul ei \u0219i pe care nu o folosea niciodat\u0103. D\u0103du clic pe ea \u0219i v\u0103zu c\u0103 e tot un browser de internet, doar c\u0103 nu unul at\u00e2t de cunoscut. C\u0103ut\u0103 favoritele, numite aici Bookmarks \u0219i g\u0103si una singur\u0103. gmail.com Era ceea ce spera s\u0103 g\u0103seasc\u0103. Un cont de e-mail, altul dec\u00e2t cel principal, ascuns cu totul. Acesta, nu avea nici o \u00eendoial\u0103, era locul unde \u00ee\u0219i p\u0103stra Guttman coresponden\u021ba serioas\u0103. Ap\u0103ru o fereastr\u0103, cer\u00e2nd de data asta at\u00e2t nume, c\u00e2t \u0219i parol\u0103. Tast\u0103 Shimon Guttman, parola Vladimir \u0219i a\u0219tept\u0103. Nu avu noroc. \u00cencerc\u0103 doar cu Shimon. Nimic. Invers\u0103 parola cu utilizatorul \u0219i apoi scrise f\u0103r\u0103 spa\u021bii. Nu merse nici o variant\u0103. \u2014Uri, ce-ar putea s\u0103 foloseasc\u0103 \u00een afar\u0103 de Vladimir? Deci \u00eencerc\u0103 Jabotinski, Jabo, VladimirJ \u0219i alte, i se p\u0103rur\u0103 ei, peste treizeci de permut\u0103ri. Nu avu noroc. Apoi \u00eei veni brusc o idee. F\u0103r\u0103 s\u0103 stea pe g\u00e2nduri, scoase telefonul mobil \u0219i \u00eencepu s\u0103 apese tastele. \u2014Biroul lui Khalil al-Shafi, v\u0103 rog. Uri f\u0103cu un salt \u00een spate, sc\u0103p\u00e2nd pe jos un teanc de h\u00e2rtii. \u2014Ce naiba crezi c\u0103... \u2014Vreau s\u0103 vorbesc cu Khalil al-Shafi, v\u0103 rog. Sunt Maggie Costello de la Departamentul de Stat. Era cel mai bun accent al ei. Domnule Al-Shafi. V\u0103 aminti\u021bi c\u0103 mi-a\u021bi spus c\u0103 Ahmed Nour primise ni\u0219te e-mailuri misterioase \u00eenainte de moartea sa prin care era invitat la o \u00eent\u00e2lnire? Exact. De la un nume arab pe care familia lui nu l-a recunoscut. Vreau s\u0103-mi spune\u021bi numele acela. Nu-l va afla altcineva, v\u0103 asigur. Verific\u0103 ortografia de dou\u0103 ori, asigur\u00e2ndu-se c\u0103 toate literele erau corecte, con\u0219tient\u0103 c\u0103 nu era loc de eroare. \u00cei mul\u021bumi negociatorului palestinian \u0219i \u00eenchise. \u2014\u0218tii ceva arab\u0103, Uri? \u2014Pu\u021bin\u0103. \u2014OK. Ce \u00eenseamn\u0103 nas tayib? \u2014E foarte simplu. \u00censeamn\u0103 un om bun. \u2014Sau, dac\u0103 ar fi s\u0103 traducem \u00een german\u0103, un Gutt man, nein? \n", " Londra, \u0219ase luni mai devreme Henry Blyth-Pullen b\u0103tea \u00een schimb\u0103torul de viteze pe ritmul melodiei din Archers. Tum-tee-tum-tee-tumtum-tum, tum-tee-tum-tum-tum-tum. Era, hot\u0103r\u00e2se el, un om cu gusturi simple. Ar fi putut s\u0103-\u0219i petreac\u0103 via\u021ba \u00eenconjurat de somptuoase obiecte antice sau de artefacte pre\u021bioase, dar nevoile lui erau modeste. Doar at\u00e2t \u2013 o plimbare cu ma\u0219ina dup\u0103-amiaza, sub str\u0103lucirea soarelui de prim\u0103var\u0103, f\u0103r\u0103 alte obliga\u021bii mai \u00eempov\u0103r\u0103toare dec\u00e2t cea de-a asculta o telenovel\u0103 la radio \u2013 \u00eei ajungea ca s\u0103 se \u00eenveseleasc\u0103. I-a pl\u0103cut \u00eentotdeauna s\u0103 conduc\u0103. Chiar \u0219i asta, o curs\u0103 de patruzeci \u0219i cinci de minute de la sala de expozi\u021bie de pe strada Bond p\u00e2n\u0103 la aeroportul Heathrow, era o pl\u0103cere. F\u0103r\u0103 telefoane, f\u0103r\u0103 nici un deranj. Doar timp de visare cu ochii deschi\u0219i. Conducea foarte des. Nu spre destina\u021biile principale, al\u0103tur\u00e2ndu-se celor afla\u021bi \u00een trecere sau acelor hoi polloi \u00een drum spre vacan\u021bele lor de prost gust de cine \u0219tie unde. Destina\u021bia lui era turnanta pe care o ignorau to\u021bi ceilal\u021bi. Zona transportului greu. \u00centr\u0103 \u00een parcare \u0219i g\u0103si cu u\u0219urin\u021b\u0103 un loc. Nu ie\u0219i imediat din ma\u0219in\u0103, ci r\u0103mase s\u0103 asculte finalul episodului: Jenny izbucnind \u00een pl\u00e2ns de dorul unei schimb\u0103ri. Ie\u0219i, \u00ee\u0219i aranj\u0103 sacoul \u2013 un tweed contemporan, cum \u00eei pl\u0103cea s\u0103-l numeasc\u0103 \u2013, arunc\u0103 o privire admirativ\u0103 Jaguarului s\u0103u de colec\u021bie, impecabil lustruit, \u0219i se \u00eendrept\u0103 spre recep\u021bie. \u2014Bun\u0103 ziua \u00eenc\u0103 o dat\u0103, domnule, spuse gardianul \u00een clipa \u00een care intr\u0103 \u00een cl\u0103direa Ascentis. Nu prea v\u0103 putem \u021bine la distan\u021b\u0103, nu-i a\u0219a? \u2014Ei, haide, Tony. E a treia oar\u0103 luna asta, at\u00e2ta tot. \u2014\u00censeamn\u0103 c\u0103 afacerile merg bine. \u2014\u00centr-adev\u0103r, spuse, mim\u00e2nd o plec\u0103ciune gra\u021bioas\u0103, nu m\u0103 pot pl\u00e2nge. La ghi\u0219eu, complet\u0103 formularul pentru colete. La rubrica \u201ebunuri\u201c trecu pur \u0219i simplu \u201eartizanat\u201c. La \u201e\u021bara de origine\u201c scrise \u201eIordania\u201c, ceea ce nu era doar adev\u0103rat, ci \u0219i, \u00een mod convenabil, de neremarcat. Importurile din Iordania erau \u00een \u00eentregime legale. Cer\u00e2ndu-i-se num\u0103rul cu 125, scrise \u0219irul de cifre pe care i-l dictase Jaafar la telefon. Se semn\u0103 ca un agent manipulant acceptat \u0219i strecur\u0103 din nou formularul pe sub geam. \u2014Bine, domnule Blyth-Pullen, m\u0103 \u00eentorc \u00eentr-o secund\u0103, spuse Tony. Henry se a\u0219ez\u0103 \u00een locul s\u0103u obi\u0219nuit din zona de a\u0219teptare \u0219i \u00eencepu s\u0103 frunz\u0103reasc\u0103 un exemplar din num\u0103rul de ieri al Evening Standard. Dac\u0103 p\u0103rea relaxat, asta se-nt\u00e2mpla pentru c\u0103 era \u00eentr-adev\u0103r astfel. \u00cen primul r\u00e2nd, avea de-a face cu angaja\u021bii BA, nu cu Departamentul de Bunuri \u0219i Vam\u0103 al Maiest\u0103\u021bii Sale. Sigur, cei de la Vam\u0103 i-ar verifica actele, dar nu putea s\u0103-\u0219i aminteasc\u0103 ultima dat\u0103 c\u00e2nd l-au pus \u00eentr-adev\u0103r s\u0103 deschid\u0103 ceva, ca s\u0103 nu mai vorbim de un cuf\u0103r girat de un agent cunoscut \u0219i respectabil ca el. Adev\u0103rul era c\u0103 nu \u00eei deranja prea tare comer\u021bul cu obiecte de artizanat. Traficul, fie c\u0103 era de carne vie sau de droguri, acesta era domeniul lor de interes. Directivele veniser\u0103 de sus. Politicienii, presa\u021bi de tabloide, voiau s\u0103 \u021bin\u0103 la distan\u021b\u0103 cocaina, heroina \u0219i albanezii \u2013 nu ciudatele fragmente mozaicate. Dup\u0103 cum \u00eei explicase Henry de mai multe ori so\u021biei sale extrem de nelini\u0219tite, oamenii \u00een uniforme de la Heathrow jucau \u00een The Sweeney, nu \u00een nenorocirea aia de Antiques Roadshow. \u00centr-adev\u0103r, Tony ie\u0219i \u00een cur\u00e2nd cu un teanc de h\u00e2rtii \u0219i z\u00e2mbetul lui obi\u0219nuit: probabil c\u0103 func\u021bionarii de la vam\u0103 f\u0103cuser\u0103 semn c\u0103 actele erau aprobate. Henry Blyth-Pullen complet\u0103 un cec de treizeci de lire ca tax\u0103 de eliberare \u0219i se \u00eentoarse la ma\u0219ina sa, a\u0219tept\u00e2nd, \u00een timp ce o melodie de dup\u0103-amiaz\u0103 t\u00e2rzie rula pe Radio 4, s\u0103 fie chemat \u00een zona de siguran\u021b\u0103. \u00cen cele din urm\u0103 i se f\u0103cu semn s\u0103 \u00eenainteze, astfel c\u0103 trecu prin \u00eenaltele, uria\u0219ele por\u021bi, ajung\u00e2nd la U\u0219a 8, a\u0219a cum fusese instruit de Tony. Dup\u0103 alt\u0103 scurt\u0103 a\u0219teptare, punea \u00een portbagajul Jaguarului o singur\u0103 cutie maro. \u00cenc\u0103 o semn\u0103tur\u0103, pentru a confirma primirea, \u0219i \u00eenc\u0103rc\u0103tura era oficial \u00eenscris\u0103, \u0219tampilat\u0103 \u0219i livrat\u0103 \u2013 \u0219i asta sut\u0103 la sut\u0103 legal. \n\nC\u00e2nd trebui s\u0103 deschid\u0103 cutia, \u00een camera din spate a s\u0103lii lui de expozi\u021bie de pe strada Bond, sim\u021bi acela\u0219i fior de pl\u0103cere pe care \u00eel \u00eencerca de fiecare dat\u0103 c\u00e2nd sosea o \u00eenc\u0103rc\u0103tur\u0103 cu adev\u0103rat special\u0103. Era ceva aproape sexual, o s\u0103getare a \u0219alelor, pe care o cunoscuse prima dat\u0103 \u00een adolescen\u021b\u0103, c\u00e2nd fumase pe ascuns o \u021bigar\u0103 cu marijuana la internat. Deschise capacul cu ranga, fiind atent s\u0103 evite a\u0219chiile de la aceste l\u0103zi de ceai, cu care te puteai \u00een\u021bepa la degete. Iar \u00een mintea lui \u00eencol\u021bi acea \u00eentrebare \u00eenc\u00e2nt\u0103toare pe care \u0219i-o pun to\u021bi copiii rup\u00e2nd panglicile \u0219i ambalajul \u00een diminea\u021ba de Cr\u0103ciun: ce e \u00een\u0103untru? Al-Naasri \u00eei spusese la telefon c\u0103 ar trebui s\u0103 primeasc\u0103 suvenire pentru turi\u0219ti. Henry fusese intrigat, presupun\u00e2nd c\u0103 acesta e un cod pentru lucrurile aduse \u00een Iordania din alte p\u0103r\u021bi. Dar cum dezlipi primele straturi de spum\u0103 \u0219i band\u0103 adeziv\u0103, deveni nelini\u0219tit. V\u0103zu un set de \u0219ase cutii muzicale, toate \u00een form\u0103 de cabane elve\u021biene, pictate \u00een culori \u021bip\u0103toare, de prost gust. Ridic\u0103 acoperi\u0219ul primeia \u0219i, spre mare lui dezam\u0103gire, \u00eencepu s\u0103 r\u0103sune o melodie. Edelweiss. Sub ele erau ni\u0219te sticlu\u021be oribile, de proast\u0103 calitate, con\u021bin\u00e2nd mostre de pudr\u0103 colorat\u0103, iar pe fiecare era lipit\u0103 o etichet\u0103, evident fals\u0103, care le anun\u021ba ca fiind \u201eNisip veritabil din r\u00e2ul Iordan\u201c. Al-Naasri nu-l dezam\u0103gise niciodat\u0103 p\u00e2n\u0103 acum, dar asta, Henry BlythPullen trebuia s\u0103 admit\u0103, chiar \u00eel bulversase. La urm\u0103, \u00eembr\u0103cate \u00een straturi triple de band\u0103 adeziv\u0103 \u0219i de h\u00e2rtie termoizolant\u0103, erau dou\u0103sprezece hidoase br\u0103\u021b\u0103ri fermecate, de genul celor pe care, se g\u00e2ndi Henry imediat, le-ar cump\u0103ra pu\u0219tanii de la un automat cu monede de pe cheiul din Blackpool. Din toate transporturile primite \u00een optsprezece ani de afaceri, \u0103sta era pe departe cel mai dezolant. Artizanat pe naiba. Astea erau prostii pentru turi\u0219ti \u0219i at\u00e2ta tot. C\u00e2nd vorbiser\u0103, Henry crezuse c\u0103 suvenire e pur \u0219i simplu un eufemism, necesar \u00eentr-o discu\u021bie telefonic\u0103. Dar arabul \u0103la nenorocit nu glumea. Totu\u0219i lucra de mult timp cu Jaafar al-Naasri. Nu fusese dezam\u0103git niciodat\u0103 p\u00e2n\u0103 acum. L\u0103s\u00e2ndu-se \u00eentr-un scaun, puse m\u00e2na pe telefon. O va rezolva \u0219i pe asta. Form\u0103 num\u0103rul \u0219i a\u0219tept\u0103 \u021b\u00e2r\u00e2itul prelung al apelurilor interna\u021bionale. \u2014Jaafar! Mul\u021bumesc pentru acest ultim transport. E \u2013 cum s\u0103 spun \u2013 surprinz\u0103tor. \u2014\u00ce\u021bi place c\u00e2ntecul? \u2014Cel al cutiilor muzicale? Da, \u00eemhm, da. Foarte... melodios. \u2014A, asta datorit\u0103 me\u0219te\u0219ugului, Henry. Uit\u0103-te \u00een\u0103untrul tobei cilindrice; o s\u0103 vezi o tehnic\u0103 foarte veche. Chiar antic\u0103. \u2014\u00cen\u021beleg. Ascult\u00e2ndu-l pe Jaafar cu telefonul lipit de ureche, Henry se \u00eentoarse spre lad\u0103 \u0219i apuc\u0103 prima cutie muzical\u0103. Scoase din \u021b\u00e2\u021b\u00e2ni acoperi\u0219ul de lemn pentru a privi mai \u00eendeaproape mecanismul. Avea nevoie de o \u0219urubelni\u021b\u0103. \u2014\u0218i astea sunt un produs local? \u00eentreb\u0103 Henry pe un ton complice. Prea gr\u0103bit ca s\u0103-\u0219i mai caute trusa de scule, Henry apuc\u0103 un cu\u021bit de buc\u0103t\u0103rie \u0219i scoase piesele primei cutii muzicale. Erau \u00eend\u0103r\u0103tnice \u2013 prea meticuloase, prea elve\u021biene, asta era problema lor, dar \u00een cele din urm\u0103 ie\u0219ir\u0103. \u0218i acolo, \u00een\u0103untru, era \u00eentr-adev\u0103r un exemplar perfect de sigiliu cilindric. \u2014O, v\u0103d acum ce vrei s\u0103 spui \u00een leg\u0103tur\u0103 cu aceste cutii muzicale, Jaafar. Mecanismele sunt splendide! Nu ar putea s\u0103 vin\u0103 dec\u00e2t din locul de na\u0219tere al, \u0103\u2026, cutiei muzicale. Locul unde a \u00eenceput totul! \u2014\u0218i despre mostrele de nisip ce p\u0103rere ai? \u2014P\u0103i, valoarea lor e mai pu\u021bin evident\u0103 la prima vedere. \u2014\u0218tii desigur c\u0103 fiecare fir de nisip a fost odat\u0103 o piatr\u0103 mai mare. Una care s-a transformat, care \u0219i-a schimbat \u00eenf\u0103\u021bi\u0219area cu timpul. Dac\u0103 te ui\u021bi bine la orice fir de nisip, vei vedea rocile \u0219i pietrele din trecut. Henry lu\u0103 prima mostr\u0103 \u0219i o lovi de muchia biroului s\u0103u de stejar, \u00eempr\u0103\u0219tiind nisip pe tot covorul. Se uit\u0103 atent spre u\u0219\u0103, sper\u00e2nd ca nimeni de-afar\u0103 \u2013 angaja\u021bi sau, mai r\u0103u, vreun client \u2013 s\u0103 nu fi auzit sunetul sticlei sparte. Acolo, acoperindu-i palma, se afla o t\u0103bli\u021b\u0103 de lut. Pe ea erau inscrip\u021bionate r\u00e2nduri dup\u0103 r\u00e2nduri de caractere cuneiforme. Acum era acoperit\u0103 de nisip lipicios, ca sclipiciul de la petreceri, dar se \u00eendep\u0103rta u\u0219or cu peria. \u2014O, dragul meu Jaafar, aceste nisipuri de la apa Iordanului sunt perfecte. \u0218i v\u0103d c\u0103 mi-ai trimis cel pu\u021bin... \u2014Dou\u0103zeci, Henry. Fix dou\u0103zeci. \u2014Da, dou\u0103zeci sunt. Chiar a\u0219a. \u2014\u0218i, prietene, br\u0103\u021b\u0103rile sunt deosebit de \u00eenc\u00e2nt\u0103toare, nu crezi? Nu-\u021bi aduc aminte, poate, de frunzele din copaci prim\u0103vara? Henry nu putea dec\u00e2t s\u0103 se minuneze \u00een fa\u021ba ingeniozit\u0103\u021bii acestora. Erau admirabil executate. Jaafar se autodep\u0103\u0219ise. \u00cen\u021belesese oportunitatea din 2003, a\u0219teptase momentul \u0219i apoi g\u0103sise o ascuz\u0103toare impecabil\u0103. Henry se sim\u021bi onorat s\u0103 ia parte la asta. \n\n\u00cen ziua urm\u0103toare stabili o \u00eent\u00e2lnire cu prietenul s\u0103u, Ernest Freundel, la Muzeul Britanic. Conduseser\u0103 \u00eempreun\u0103 Clubul de Art\u0103 din Harrow, unde Freundel, chiar \u0219i pe-atunci, era intelectualul consacrat. C\u00e2nd Henry venise cu ideea de a da c\u0103r\u021bile de art\u0103 pe nuduri de femeie, era clar care din ei se \u00eendrepta c\u0103tre afaceri \u0219i care c\u0103tre academie. \u00cen mod normal, Ernest Freundel era fericit s\u0103-\u0219i ajute vechiul amic, chiar dac\u0103 nu avea cum s\u0103 nu fie iritat de dispropor\u021bia dintre bugetele lor, care devenea tot mai mare. Cerceta orice obiect care ateriza \u00een bra\u021bele lui Henry \u0219i apoi \u00eei f\u0103cea o estimare aproximativ\u0103. O dat\u0103 sau de dou\u0103 ori chiar \u00eei \u00eendemnase pe administratorii muzeului s\u0103 achizi\u021bioneze unul dintre obiectele lui Henry pentru colec\u021bia permanent\u0103. Dar de data asta era altceva. Henry abia scosese primul cilindru din geant\u0103 c\u00e2nd Ernest se trase \u00eenapoi, refuz\u00e2nd s\u0103-l ating\u0103 m\u0103car. \u2014De unde vine \u0103sta, Henry? \u2014Din Iordania, Ernest. \u2014Nu m\u0103 insulta. Via Iordania, poate. Dar cred c\u0103 \u0219tim am\u00e2ndoi de unde vine. \u2014Nu tocmai de aceea e at\u00e2t de valoros? \u2014Teoretic. \u2014Ce vrei s\u0103 spui? \u2014Vreau s\u0103 spun c\u0103 nimeni cu mai mult de jum\u0103tate de neuron nu va cump\u0103ra a\u0219a ceva. E radioactiv. Exist\u0103 peste \u0219ase conven\u021bii care interzic comer\u021bul cu antichit\u0103\u021bi furate din Irak. Nu voi fi complicele t\u0103u. Ar trebui s\u0103 chem poli\u021bia \u00een momentul \u0103sta s\u0103 te aresteze. \u2014N-o s\u0103 spui nim\u0103nui, nu-i a\u0219a? \u2014Nu. Dar ar trebui, du-te. \u0218i ia geanta aia plin\u0103 de groz\u0103vii cu tine. Henry nu se l\u0103s\u0103 descurajat. Freundel era doar un b\u0103iat cinstit, \u00eentotdeauna fusese. Dar avea dreptate. Cuv\u00e2tul cu \u201eI\u201c devenise tabu \u00een comer\u021bul cu antichit\u0103\u021bi. Guvernan\u021bii \u00eencepuser\u0103 s\u0103 fie foarte duri \u00een privin\u021ba bunurilor furate din Irak \u0219i majoritatea colec\u021bionarilor opuneau o slab\u0103 rezisten\u021b\u0103. A\u0219tepta\u021bi s\u0103 se aranjeze lucrurile, spuneau. A\u0219tepta\u021bi p\u00e2n\u0103 c\u00e2nd Londra \u0219i Washingtonul \u00ee\u0219i g\u0103sesc alt motiv de \u00eengrijorare, ceva chiar mai ru\u0219inos dec\u00e2t jaful din Bagdad, \u0219i atunci putem discuta. \u00cen momentul \u0103sta prefer\u0103m s\u0103 n-o facem. Singura solu\u021bie era s\u0103 dea o patin\u0103 de legitimitate colec\u021biei lui Jaafar. Dac\u0103 putea s-o fac\u0103 s\u0103 par\u0103 \u00een regul\u0103, atunci putea s\u0103 porneasc\u0103 mai pl\u0103cutul demers de a o vinde. Dar nimeni nu s-ar \u00eencumeta s\u0103 cumpere oricare din aceste comori dac\u0103 le-ar lipsi \u201eprovenien\u021ba\u201c. Ar fi prea riscant: ar putea fi descoperite oric\u00e2nd \u0219i trimise \u00eenapoi \u00een Irak, cu desp\u0103gubiri nesemnificative. Colec\u021bionarii din lumea \u00eentreag\u0103 au v\u0103zut ce s-a \u00eent\u00e2mplat cu Munch-urile \u0219i Klimt-urile care fuseser\u0103 furate de nazi\u0219ti. Noii proprietari fuseser\u0103 nevoi\u021bi s\u0103 renun\u021be la ele chiar dup\u0103 c\u00e2teva decenii. Nici un multimilionar nu voia s\u0103 repete acea gre\u0219eal\u0103. Henry Blyth-Pullen a a\u0219teptat o zi sau dou\u0103, dup\u0103 care a sunat o veche cuno\u0219tin\u021b\u0103 a sa din lumea academic\u0103, Jeremy Neather, una chiar cu mai pu\u021bini bani \u0219i mult mai pu\u021bine scrupule dec\u00e2t Ernest. Henry \u00eei suger\u0103 s\u0103 ac\u021bioneze \u00een maniera obi\u0219nuit\u0103. Neather va vedea obiectele, le va fotografia, apoi va scrie un articol \u00eentr-una din revistele, poate Minerva sau The Burlington Magazine, specializate \u00een prezentarea noilor descoperiri. Odat\u0103 ce se scria despre ele \u00eentr-o publica\u021bie respectabil\u0103, vor avea un parcurs rapid p\u00e2n\u0103 la legitimitate; aura din jurul lor se va schimba. Nu vor mai fi furate, ci, mai degrab\u0103, descoperite. Istoria lor va fi scris\u0103 \u0219i confirmat\u0103 de ni\u0219te r\u00e2nduri atent tip\u0103rite. Viitorii cump\u0103r\u0103tori vor putea s\u0103 se uite \u00een The Burlington Magazine \u0219i s\u0103 vad\u0103 c\u0103 Henry nu dezgropa ni\u0219te gunoaie vechi, ci lucr\u0103ri care erau men\u021bionate \u00eentr-o revist\u0103 de prestigiu: \u201eSe \u00eent\u00e2mpl\u0103 s\u0103 am o copie chiar aici, poate c\u0103 domnul dore\u0219te s\u0103 arunce o privire\u201c. \u00cen schimb, Neather va fi r\u0103spl\u0103tit pentru timpul \u0219i expertiza sa. Cu alte cuvinte, ori va primi un teanc de bancnote din sertarul lui Henry de pe strada Bond ori, mai pu\u021bin probabil, o parte din profiturile ob\u021binute \u00een urma eventualei v\u00e2nz\u0103ri. Dar nici m\u0103car meschinul de Neather nu a vrut s\u0103 colaboreze. \u2014\u00cemi pare r\u0103u, Henry, b\u0103iete... \u201eB\u0103iete\u201c \u00eel enerva \u00een mod special pe Henry, care \u0219tia c\u0103 nu era deloc un limbaj natural pentru un tip iste\u021b din Bedfordshire ca Neather. \u2014\u00cemi pare r\u0103u, dar toate revistele \u0219i-au \u00eenchis por\u021bile. E mai greu ca niciodat\u0103. Nu mai public\u0103 orice. Nu \u0219i \u00een ziua de azi. \u2014Dar, Jeremy, asta nu e orice. \u2014\u0218tiu, b\u0103tr\u00e2ne, \u0219tiu, dar jurnalele \u00ee\u0219i fac griji atunci c\u00e2nd obiectele au, cum s\u0103 spun, o provenien\u021b\u0103 dubioas\u0103. \u2014Dubioas\u0103? \u2014Dac\u0103 au c\u0103zut din reamorca unui camion de prin Bagdad. Dup\u0103 evenimentele din Irak, toat\u0103 lumea a luat-o razna. \u2014\u0218i eu ce ar trebui s\u0103 fac? \u2014\u00cemi pare r\u0103u, Henry. Va trebui pur \u0219i simplu s\u0103 g\u0103se\u0219ti o alt\u0103 solu\u021bie. Henry hot\u0103r\u00ee s\u0103 nu-i spun\u0103 nimic despre asta lui Al-Naasri, dar mesajele pe care i le l\u0103sa iordanianul pe c\u0103su\u021ba vocal\u0103 erau din ce \u00een ce mai pu\u021bin prietenoase. \u2014Trebuie s\u0103 vorbesc cu tine, Henry. \u021aine minte c\u0103 acele suvenire \u00eemi apar\u021bin \u0219i m-au costat foarte mul\u021bi bani. Sper c\u0103 nu m\u0103 vei dezam\u0103gi. Pentru binele t\u0103u. Henry \u00eencepea s\u0103 transpire. Ascunsese obiectele \u00een cel mai mare seif cu u\u0219i duble din magazin, dar era \u00eenc\u0103 nelini\u0219tit. \u0218tia c\u0103 erau obiecte de mare valoare: Jaafar nu ar fi investit at\u00e2ta efort ca s\u0103 le ascund\u0103 dac\u0103 nu ar fi fost a\u0219a. O sun\u0103 pe Lucinda de la Sotheby\u2019s, o mutare care avusese \u00eentotdeauna un iz de disperare. \u2014Bun\u0103, iubitule, \u00eei r\u0103spunse t\u0103r\u0103g\u0103nat, expir\u00e2nd zgomotos fumul de \u021bigar\u0103. Ce vrei de data asta? \u2014Ce te face s\u0103 crezi c\u0103 vreau ceva? \u2014Pentu c\u0103 nu m\u0103 suni absolut niciodat\u0103 dac\u0103 nu vrei ceva. \u2014Nu-i adev\u0103rat, spuse Henry, chiar dac\u0103 era. \u00cen afar\u0103 de o regretabil\u0103 t\u0103v\u0103leal\u0103 la petrecerea de Cr\u0103ciun de la Christie\u2019s, rela\u021bia lor nu fusese legat\u0103 dec\u00e2t de ceea ce putea Henry s\u0103 ob\u021bin\u0103 de la ea. Asta incluz\u00e2nd poate \u0219i regretabila t\u0103v\u0103leal\u0103. Dac\u0103 s-ar g\u00e2ndi la asta, la fata care, \u00een anii de colegiu, fusese o adev\u0103rat\u0103 frumuse\u021be, dar care s-a ofilit rapid, ar fi comp\u0103timit-o pe Lucinda. Dar Henry nu se g\u00e2ndea la asta. \u2014Din contr\u0103, am un fel de oportunitate pentru tine. Se duse s\u0103 o vad\u0103 \u00een aceea\u0219i dup\u0103-amiaz\u0103, Lucinda fiind u\u0219or ispitit\u0103 de promisiunea unui gin tonic dup\u0103 aceea. \u2014Deci care sunt aceste minuni pe care vrei s\u0103 mi le ar\u0103\u021bi, Henry? Scoase o cutie mic\u0103 de bijuterii, \u021bin\u00e2nd-o \u00een palma m\u00e2inii drepte. \u2014O, Henry, nu ai de g\u00e2nd s\u0103 m\u0103 ceri de nevast\u0103, nu? Aici? Henry d\u0103du ochii peste cap cu indulgen\u021b\u0103, apoi deschise cutia, d\u00e2nd la iveal\u0103 o frumoas\u0103 pereche de cercei din aur, fiecare fiind format dintr-o singur\u0103 foi\u021b\u0103. Extragerea lor din br\u0103\u021b\u0103rile fermecate \u0219i reasamblarea lor au necesitat mi\u0219c\u0103ri delicate, dar nu au fost foarte dificile. Din fericire, cerceii au fost fotografia\u021bi de mai multe ori \u0219i a g\u0103sit o fotografie color clar\u0103 \u00eentr-o carte de specialitate. \u201eFotografie reprodus\u0103 cu amabila permisiune a Muzeului Na\u021bional de Antichit\u0103\u021bi, Bagdad\u201c, scria \u00een legend\u0103. \u2014Doamne, Henry. \u00c3\u0219tia sunt... \u0103\u0219tia sunt... \u2014Vechi de patru mii cinci sute de ani. \u2014Voiam s\u0103 spun \u201emagnifici\u201c. Vechi de patru mii cinci sute de ani? Incredibil. \u2014\u0218tii ce vreau s\u0103 faci, nu? \u2014Pot s\u0103 ghicesc. Dar de ce nu-mi spui tu? \u2014Vreau s\u0103 \u00eei vinzi. Ca eu s\u0103-i pot cump\u0103ra de la tine. \u2014\u0218i \u00een felul acesta s\u0103 intre \u00een legalitate. \u201eCump\u0103ra\u021bi la licita\u021bie de la Sotheby\u2019s.\u201c \u2014Lucinda, asta \u00eemi place la tine. E\u0219ti at\u00e2t de rapid\u0103. \u2014Numai c\u0103 nu m\u0103 iube\u0219ti, Henry. \u00cen orice caz, e imposibil. \u2014De ce? \u2014P\u0103i, hai s\u0103 spunem c\u0103, de fapt, am avea voie s\u0103 vindem piese de... acolo. Dac\u0103 ar fi a\u0219a, cerceii \u0103\u0219tia ar costa o nenorocit\u0103 de avere. Sunt nepre\u021bui\u021bi. Departe de posibilit\u0103\u021bile tale. Ar trebui s\u0103 min\u021bim \u00een leg\u0103tur\u0103 cu ce sunt de fapt. \u0218i asta ar anula chiar scopul demersului, nu-i a\u0219a? \u2014Po\u021bi spune c\u0103 au fost cump\u0103ra\u021bi de la un colec\u021bionar particular din Iordania. A\u0219a i-am ob\u021binut, de fapt. \u2014Doar c\u0103 \u0219tim cu to\u021bii ce \u00eenseamn\u0103 colec\u021bionar particular, nu? Haide, Henry. Toat\u0103 lumea e \u00een c\u0103utare de obiecte \u0219tii tu de unde. E s\u0103rutul mor\u021bii. Nu ne putem atinge de a\u0219a ceva. \u2014Tu ce ai face? \u2014A\u0219 sta cuminte, dragul meu. \u00cen cele din urm\u0103, marfa asta va fi foarte c\u0103utat\u0103. E prea valoroas\u0103 ca s\u0103 fie risipit\u0103. Dar momentul nu e acum. Henry a vorbit cu Jaafar al-Naasri \u00een seara aia doar dup\u0103 ce \u0219i-a f\u0103cut curaj cu \u00eenc\u0103 dou\u0103 pahare de t\u0103rie. \u0218i-a preg\u0103tit un scenariu pentru ce avea de spus, pe care l-a urmat cu mult mai pu\u021bin\u0103 rigurozitate dec\u00e2t pl\u0103nuise, din cauza alcoolului \u0219i a emo\u021biilor. Dar i-a transmis ideea de baz\u0103. Jaafar trebuia s\u0103 aib\u0103 r\u0103bdare \u0219i \u00eencredere \u00een el. Henry va pune la p\u0103strare articolele prestigioase, de mare valoare, pe care ar fi putut continua s\u0103 le \u021bin\u0103 \u00een seiful s\u0103lii de expozi\u021bie sau, dac\u0103 voia Jaafar, puteau fi transferate \u00eentr-o cutie de valori la banca privat\u0103 a lui Henry, o institu\u021bie cunoscut\u0103 pentru discre\u021bia sa. Vor a\u0219tepta p\u00e2n\u0103 c\u00e2nd pia\u021ba va fi mai favorabil\u0103. \u2014Vei auzi aceea\u0219i poveste peste tot \u00een lume, Jaafar, i-a spus Henry c\u00e2nd iordanianul a amenin\u021bat s\u0103-\u0219i mute marfa la un dealer newyorkez. \u2014Americanii sunt \u0219i mai stric\u021bi \u00een leg\u0103tur\u0103 cu asta dec\u00e2t suntem noi. \u00cen plus, situa\u021bia nu era chiar at\u00e2t de neagr\u0103. Henry p\u0103strase ni\u0219te ve\u0219ti bune, ca s\u0103 \u00eenveseleasc\u0103 apelul. Pentru articolele mai pu\u021bin preten\u021bioase avea un plan, o modalitate de a scoate profit mai devreme. Nu, nu era \u00een\u021belept s\u0103 intre \u00een detalii la telefon. Dar Henry \u0219tia exact unde vor merge acele t\u0103bli\u021be de lut. \u0218i le va duce chiar el acolo. \n", " Ierusalim, miercuri, 3.14 p.m. \u2014Ur\u0103sc presa din \u021bara asta, chiar o ur\u0103sc. Uri st\u0103tea la fereastr\u0103, tr\u0103g\u00e2nd perdeaua exact c\u00e2t s\u0103 vad\u0103 strada de afar\u0103. \u2014Hmm. \u2014Sunt ca vulturii. Uit\u0103-te la ei, cei de la Canal 2 sunt afar\u0103, \u00een camionul lor cu satelit. Nu le ajunge c\u0103 au venit cu to\u021bii aici s\u0103 prezinte lumii moartea p\u0103rin\u021bilor mei. Trebuie s\u0103 mai \u0219i z\u0103boveasc\u0103. \u2014Nu doar cea din \u021bara asta, Uri. Maggie nu se uita la el, ci st\u0103tea cu ochii \u00een calculator. Era pe cale s\u0103-\u0219i verifice b\u0103nuiala \u00een privin\u021ba contului de gmail pe care \u00eel g\u0103sise \u00een calculatorul lui Guttman. Se log\u0103 ca Saeb Nastayib, numele b\u0103rbatului care trimisese acele e-mailuri misterioase c\u0103tre Ahmed Nour. \u0218i \u00eent\u00e2mpl\u0103tor o traducere aproximativ\u0103 a numelui Shimon Guttman. La parol\u0103, \u00eencerc\u0103 Vladimir, ca \u00eenainte. \u201eLogare e\u0219uat\u0103.\u201c La naiba. \u00cempinse scaunul rotativ pu\u021bin mai departe de birou, se ridic\u0103 \u00een picioare \u0219i se \u00eentinse. Cel mai r\u0103u lucru legat de genul \u0103sta de munc\u0103, \u00ee\u0219i aminti, era lipsa exerci\u021biilor fizice. Pe c\u00e2nd \u00ee\u0219i \u00eentindea bra\u021bele \u00een spate \u0219i \u00ee\u0219i prindea m\u00e2inile una de alta \u00eentr-un nod, surprinse privirea lui Uri \u0219i \u00ee\u0219i d\u0103du seama c\u0103, f\u0103r\u0103 s\u0103 vrea, \u00ee\u0219i \u00eempingea s\u00e2nii \u00eenainte: ochii lui se m\u0103riser\u0103. L\u0103s\u0103 imediat bra\u021bele s\u0103 cad\u0103 la loc, dar observ\u0103 c\u0103 imaginea persista. \u2014Trebuie s\u0103 spargem parola asta, Uri. C\u0103su\u021ba pare s\u0103 cear\u0103 zece caractere: Vladimir nu are dec\u00e2t opt. \u2014\u00centotdeauna a pus Vladimir, peste tot. \u2014Deci ne mai trebuie \u00eenc\u0103 dou\u0103 litere. Deschise o nou\u0103 fereastr\u0103, \u00eel c\u0103ut\u0103 pe Google pe Jabotinski \u0219i descoperi alternativa, numle lui evreiesc: Ze\u2019ev. \u2014OK, spuse ea, tast\u00e2nd VladimirZJ. Nimic. VladimirJ1. Tot nimic. VZJabotins. VZJabotin1. \u00cencerc\u0103 cel pu\u021bin dou\u0103sprezece variante. \u2014Dar un num\u0103r? Dac\u0103 a pus Vladimir12 sau Vladimir99? Exist\u0103 vreun num\u0103r de dou\u0103 cifre care ar putea fi semnificativ? \u2014\u00cencearc\u0103 48. Anul \u00eentemeierii statului. \u2014O, asta e o idee bun\u0103. Vorbea \u00een timp ce tasta: Vladimir48. Logare e\u0219uat\u0103. Uri se apropie de birou, oprindu-se l\u00e2ng\u0103 ea. Se aplec\u0103, pentru a vedea mai bine monitorul. Putea s\u0103-i z\u0103reasc\u0103 firele de barb\u0103 de pe obraz. \u2014Chiar credeam c\u0103 asta o s\u0103 mearg\u0103. Poate c\u0103 m\u0103 \u00een\u0219el cu Vladimir... \u2014Sau poate am gre\u0219it anul. Pentru un simpatizant de dreapta... Se opri exact la timp... Pentru un na\u021bionalist pasionat ca tat\u0103l t\u0103u, mai e un an care e la fel de important ca 1948. Poate chiar mai important. Tast\u0103 Vladimir67 \u0219i, deodat\u0103, imaginea de pe ecran se modific\u0103. Ap\u0103ru un grafic cronometrat \u0219i o nou\u0103 pagin\u0103 \u00eencepu s\u0103 se \u00eencarce: c\u0103su\u021ba de mail a misteriosului Saeb Nastayib. \u00cen partea de sus a paginii, scris cu caractere \u00eenc\u0103 \u00eengro\u0219ate, prin urmare necitit, se afla un nume care o f\u0103cu pe Maggie s\u0103 tresar\u0103: Ahmed Nour. Se uit\u0103 la data c\u00e2nd a fost trimis e-mailul: 11.25 p.m., mar\u021bi seara, abia la dou\u0103sprezece ore de c\u00e2nd fusese declarat mort. D\u0103du clic pe mesaj ca s\u0103-l deschid\u0103. Cine e\u0219ti \u0219i de ce vrei s\u0103 \u00eel contactezi pe tat\u0103l meu? \u2014Se pare c\u0103 domnul Nour junior \u0219tia la fel de pu\u021bine lucruri despre tat\u0103l lui c\u00e2te \u0219tiai tu despre al t\u0103u. \u2014Ar putea fi o femeie. Ar putea s\u0103 fie fiica lui. \u2014Uri, te deranjeaz\u0103 dac\u0103 ne uit\u0103m la mesajele pe care le-a trimis tat\u0103l t\u0103u? \u2014Nu ai de g\u00e2nd s\u0103 r\u0103spunzi? \u2014Vreau s\u0103 m\u0103 mai g\u00e2ndesc. Hai s\u0103 vedem ce \u0219i-au spus unul altuia mai \u00eent\u00e2i. Deschise pagina de mesaje trimise, toate erau c\u0103tre Ahmed Nour. Asta era, \u00een mod evident, calea secret\u0103 de comunicare pe care o folosiser\u0103 cei doi, un nume arab astfel \u00eenc\u00e2t, dac\u0103 cineva supraveghea e-mailul lui Nour, s\u0103 nu aib\u0103 motive de b\u0103nuial\u0103. Ultimul a fost trimis s\u00e2mb\u0103t\u0103, doar cu c\u00e2teva ore \u00eenainte de mitingul pentru pace la care Guttman a fost \u00eempu\u0219cat. Ahmed, avem o chestiune urgent\u0103 de discutat. Am \u00eencercat s\u0103-\u021bi dau telefon, dar f\u0103r\u0103 succes. Am putea s\u0103 ne \u00eent\u00e2lnim la Geneva? Saeb Maggie trecu imediat mai jos, la urm\u0103torul mesaj, trimis la 3.58 p.m. \u00een aceea\u0219i zi. Dragul meu Ahmed, sper c\u0103 ai primit mesajul meu de mai devreme. \u00cen\u0219tiin\u021beaz\u0103-m\u0103 dac\u0103 programul \u00ee\u021bi permite o c\u0103l\u0103torie la Geneva, sper c\u0103 \u00een viitorul foarte apropiat. Avem foarte multe de discutat. Cele mi bune ur\u0103ri, Saeb \nMai era unul la 10.14 a.m. \u0219i dou\u0103 din seara anterioar\u0103. Toate men\u021bionau planul unei c\u0103l\u0103torii la Geneva. Din c\u00e2te vedea Maggie, Ahmed Nour nu r\u0103spunsese la nici unul din ele. \u00cencepuser\u0103 oare s\u0103 se certe? \u00cel respingea oare Ahmed pe colegul s\u0103u din Israel? \u0218i ce era cu aceast\u0103 viitoare c\u0103l\u0103torie la Geneva? Uri l\u0103sase teancurile de h\u00e2rtii \u0219i \u00ee\u0219i tr\u0103sese \u0219i el un scaun. Se uita la ecran, dar se vedea clar pe fa\u021ba lui c\u0103 era bulversat. Anticip\u00e2ndu-i \u00eentrebarea, se \u00eentoarse spre ea scutur\u00e2nd din cap. \u2014Nici n-am \u0219tiut c\u0103 tata a fost la Geneva. \u2014Se pare c\u0103 sunt destule lucruri pe care nu le \u0219tiai despre el. Nu \u021binea nici un fel de jurnal? \u0218tii tu, o agend\u0103 de planuri. Uri \u00eencepu s\u0103 scotoceasc\u0103, l\u0103s\u00e2ndu-se la un moment dat \u00een genunchi, uit\u00e2ndu-se prin rafturile de c\u0103r\u021bi, \u00een timp ce ea se \u00eentoarse la calculator. Deschise istoricul browser-ului vizualiz\u00e2nd lista de pagini de web pe care le consultase Guttman \u00een ultimele zile ale vie\u021bii sale, c\u0103ut\u00e2nd o agen\u021bie de turism, Swissair, un ghid al hotelurilor din Geneva, orice i-ar fi putut oferi un indiciu despre planul lui Guttman \u0219i al lui Nour. Aceast\u0103 leg\u0103tur\u0103 dintre cei doi b\u0103rba\u021bi, improbabil\u0103 \u0219i necunoscut\u0103 apropia\u021bilor celor doi, o intriga. Dar nu se \u00eendoia c\u0103 era legat\u0103 de ceea ce se \u00eent\u00e2mpla acum, de primele episoade ale unei serii de violen\u021be care, dac\u0103 ar fi l\u0103sate \u00een voia sor\u021bii, ar pune be\u021be \u00een roate procesului de pace. \u2014Uri, mai d\u0103-mi, te rog, telefonul mobil. \u00cel lu\u0103, d\u00e2ndu-\u0219i seama c\u0103 avusese o sc\u0103pare stupid\u0103. Se uitase la mesajele scrise, care au fost, bine\u00een\u021beles, \u0219terse toate, dar nu verificase registrul de apeluri, lista de numere apelate. Ap\u0103s\u0103 tastele p\u00e2n\u0103 c\u00e2nd g\u0103si lista de numere formate. Acolo, \u00een capul listei, era un telefon dat s\u00e2mb\u0103t\u0103 dup\u0103-amiaz\u0103. Ap\u0103ru pe display nu ca un num\u0103r, ci ca un nume. \u2014Uri, cine e Baruch Kishon? \u2014\u00cen sf\u00e2r\u0219it, un lucru mai pu\u021bin misterios. E un ziarist foarte cunoscut din Israel. Are o rubric\u0103 \u00een Maariv. E foarte iubit de imigran\u021bi; a scris \u00eempotriva lui Yariv \u00een fiecare s\u0103pt\u0103m\u00e2n\u0103 timp de un an. Era prieten bun cu tat\u0103l meu. \u2014P\u0103i, cred c\u0103 ar trebui s\u0103-i facem o vizit\u0103 domnului Kishon. Chiar acum. \n", " Ierusalim, miercuri, 3.14 p.m. Amir Tal se str\u0103duia din r\u0103sputeri s\u0103-\u0219i ascund\u0103 mirarea, chiar entuziasmul. Avusese \u00een repetate r\u00e2nduri de-a face cu serviciile de informa\u021bii; de c\u00e2nd primise acest post la biroul prim-ministrului, \u00eei fusese greu s\u0103 le evite. Rapoarte, evalu\u0103ri, analize, toate treceau prin biroul lui. Dar nu v\u0103zuse niciodat\u0103 cum se proceda, cum era str\u00e2ns\u0103 informa\u021bia brut\u0103 care forma muntele de h\u00e2rtii. Serviciul militar \u00eel \u021binuse cocolo\u0219it \u00eentr-o carier\u0103 personal\u0103 solid\u0103. Era destul de prestigioas\u0103 \u2013 activase \u00een brigada Golani \u2013, dar nu se compara nici pe departe cu asta. Acum, \u00een acest birou, vedea de la fa\u021ba locului cum merg lucrurile. \u0218i mai presus de toate, el era \u0219eful. \u2014Pot s\u0103 ascult? \u00eentreb\u0103, f\u0103c\u00e2ndu-i semn femeii care se afla \u00een mijlocul monitoarelor, av\u00e2nd \u00een fa\u021b\u0103 ceea ce p\u0103rea a fi un pupitru de DJ. \u00ce\u0219i scoase c\u0103\u0219tile \u0219i i le d\u0103du lui Tal, care \u0219i le a\u0219ez\u0103 la fel cum le \u021binuse \u0219i ea, pe o ureche. \u2014Vocea de b\u0103rbat pe care o auzi e a lui Uri Guttman, fiul decedatului. Vocea de femeie e a americancei, Maggie Costello. \u2014Irlandeza, murmur\u0103 Tal, mai mult pentru sine dec\u00e2t ca s\u0103-l aud\u0103 femeia. Vocile erau surprinz\u0103tor de clare. Costello \u00eei cerea lui Guttman s\u0103 caute un junal. Tal auzea p\u00e2n\u0103 \u0219i f\u00e2\u0219\u00e2itul h\u00e2rtiilor. Orice s-ar spune despre Shin Bet, erau o ga\u0219c\u0103 remarcabil\u0103: montaser\u0103 tot echipamentul acela de supraveghere doar la c\u00e2teva ore dup\u0103 ce le-o ceruse. \u2014\u0218i pute\u021bi face toat\u0103 chestia asta din acel camion cu satelit parcat afar\u0103? \u2014Cu microfoane direc\u021bionale \u00eendreptate spre fereastr\u0103 \u2013 prin sticl\u0103 \u2013 se pot face multe. E mai bine dac\u0103 ai \u0219i ceva \u00een\u0103untru. \u2014Ceea ce voi nu ave\u021bi. Deci, cum de e at\u00e2t de bun sunetul? Femeia conect\u0103 \u00eenc\u0103 o pereche de c\u0103\u0219ti la calculator, ca s\u0103 asculte \u0219i ea \u00een acela\u0219i timp. \u00cei z\u00e2mbi cu sub\u00een\u021beles lui Tal. \u2014Ave\u021bi ceva \u00een\u0103untru! Cum? \u00ce\u0219i schimb\u0103 imediat expresia: nu trebuia s\u0103 par\u0103 prea ner\u0103bd\u0103tor. \u2014P\u0103i, au intrat multe flori \u0219i pachete cu m\u00e2ncare \u00een casa aceea. S\u0103 spunem doar c\u0103 unul din buchete face mai mult dec\u00e2t s\u0103 arate bine. Amir \u00ee\u0219i scoase c\u0103\u0219tile \u0219i puse m\u00e2na pe um\u0103rul femeii. \u021aine\u021bi-o tot a\u0219a. Nu avea sens s\u0103 asculte mai departe. O alt\u0103 directiv\u0103 era s\u0103 asculte cu aten\u021bie \u0219i s\u0103 ia noti\u021be. Orice era de interes trebuia raportat imediat. \u2014Amir, cred c\u0103 vrei s\u0103 vezi asta. Era b\u0103rbatul care st\u0103tuse lipit de un monitor de c\u00e2nd ajunser\u0103 acolo, cel pu\u021bin a\u0219a i se p\u0103ruse lui Tal. Se \u00eentrebase ce punea la cale, dar nu avusese curajul s\u0103-i cear\u0103 l\u0103muriri. Ce vedea acum \u00eel dezam\u0103gea. Era o pagin\u0103 standard de mail, cu o c\u0103su\u021b\u0103 de intr\u0103ri \u00eentru nimic diferit\u0103 de cea pe care o folosea el pentru coresponden\u021ba personal\u0103. Nu aducea deloc a \u00eenalt\u0103 tehnologie sau spionaj. Dar imediat \u00ee\u0219i d\u0103du seama. Cursorul se mi\u0219ca pe ecran f\u0103r\u0103 vreo interven\u021bie vizibil\u0103 din partea omului; m\u00e2na operatorului r\u0103mase \u00een acela\u0219i loc. \u2014Ce e asta? \u2014Te ui\u021bi la calculatorul lui Shimon Guttman, cel la care lucreaz\u0103 acum fiul lui \u0219i femeia aceea. \u2014Sunt imagini de la o camer\u0103 de supraveghere? B\u0103rbatul z\u00e2mbi \u00eentr-un fel care nu-i pl\u0103cu lui Tal, ca \u0219i cum ar fi fost pus \u00een fa\u021ba \u00eentreb\u0103rii unui copil greu de cap. \u2014Nu, nu e nici o camer\u0103 ascuns\u0103. Doar un program SilentNight. A\u0219tept\u0103 c\u00e2teva secunde \u2013 o procedur\u0103 standard pentru un tehnolog, pentru a l\u0103sa ignoran\u021ba interlocutorului s\u0103 se risipeasc\u0103 \u2013 apoi continu\u0103: \u2014E un program mic \u0219i inteligent care se instaleaz\u0103 pe calculatorul altcuiva \u0219i ob\u021bine privilegiile la nivel de sistem de care avem nevoie. Observ\u0103 c\u0103 nu-i picase \u00eenc\u0103 fisa. \u2014Ne ofer\u0103 acces ne\u00eengr\u0103dit la calculatorul lor. Am putea s\u0103-l comand\u0103m de la distan\u021b\u0103, de aici, dac\u0103 am vrea. \u2014Cum, a\u0219 putea s\u0103 scriu ceva la tastatura asta \u0219i s\u0103 se vad\u0103 pe cel\u0103lalt ecran? \u2014Mda. Dar s\u0103 nu faci asta! Puse m\u00e2na protector peste tastatur\u0103 \u0219i mouse, ca un tocilar care \u00ee\u0219i acoper\u0103 lucrarea pentru ca al\u021bi copii s\u0103 nu trag\u0103 cu ochiul. \u2014Dac\u0103 v\u0103d cursorul mi\u0219c\u00e2ndu-se, vor \u0219ti c\u0103 suntem cu ochii pe ei. Ori asta, ori vor crede c\u0103 e fantoma lui Guttman care \u00eencearc\u0103 s\u0103-i bage \u00een sperie\u021bi. \u2014Deci ne uit\u0103m pur \u0219i simplu. \u2014Exact. Tot ce tasteaz\u0103 ei, v\u0103d \u0219i eu. Acum, de exemplu, \u00eencearc\u0103 s\u0103-i sparg\u0103 contul de gmail. Femeia cu c\u0103\u0219ti pe urechi strig\u0103. \u2014OK, avem un telefon. Costello tocmai a format num\u0103rul lui Khalil al-Shafi din Ramallah. Tal se \u00eendrept\u0103 \u00eentr-acolo, a\u0219tept\u00e2nd s\u0103 i se dea o pereche de c\u0103\u0219ti a lui. Dar femeia era prea concentrat\u0103, ascult\u00e2nd fiecare cuv\u00e2nt, ca s\u0103-\u0219i ajute \u0219eful. P\u00e2n\u0103 c\u00eend l-a conectat \u0219i pe el, conversa\u021bia se \u00eencheiase deja. \u00cen schimb, o auzi pe Maggie Costello vorbind cu Uri Guttman. \u201eOK. Ce \u00eenseamn\u0103 nas tayib?\u201c Dup\u0103 un moment, operatorul calculatorului fu cel care se entuziasm\u0103, f\u0103c\u00e2ndu-l pe Amir Tal s\u0103 alerge din nou l\u00e2ng\u0103 el. Se sim\u021bea u\u0219or ridicol, ca un copil \u00eentr-o sal\u0103 de jocuri, privind cum se joac\u0103 fra\u021bii lui mai mari, sper\u00e2nd s\u0103 poat\u0103 urm\u0103ri ac\u021biunea de la toate aparatele. Tipul de la calculator f\u0103cuse ochii mari. \u2014Hei, e chiar interesant. \u2014Ce fac? \u2014Uite, uit\u0103-te la fereastra aia de acolo. Se logheaz\u0103 cu numele pe care tocmai l-am auzit. Saeb Nastayib. Acum \u00eencearc\u0103 diferite parole. \u00cen cutia pentru parol\u0103 de pe ecran ap\u0103ru un \u0219ir de asteriscuri. Operatorul deschise o mic\u0103 fereastr\u0103 \u0219i deodat\u0103 ap\u0103rur\u0103 caractere reale, unul dup\u0103 altul. \u2014Fac o \u00eencercare cu VladimirJ. Nu. \u2014Cum reu\u0219e\u0219ti s\u0103 vezi asta? Nici m\u0103car pe ecranul lor nu se vede parola. \u2014De aceea acest program SilentNight e at\u00e2t de frumos. \u00cenregistreaz\u0103 fiecare tastare. Astfel, chiar dac\u0103 pe ecran nu se vede ce taste au ap\u0103sat, noi tot putem afla. Ups, Vladimir48. Din nou gre\u0219eal\u0103. \u2014OK, anun\u021ba\u021bi-m\u0103 c\u00e2nd ave\u021bi ceva folositor. Amir Tal nu avea mult de a\u0219teptat. Dup\u0103 zece minute, echipa din camionul Canal 2 de la re\u0219edin\u021ba familiei Guttman raporta c\u0103 Guttman junior \u0219i Costello au plecat, \u00eendrept\u00e2ndu-se, se pare, c\u0103tre casa ziaristului Baruch Kishon. \u00centre timp, analiza computerizat\u0103 indica existen\u021ba unei coresponden\u021be \u00eentre Shimon Guttman \u0219i Ahmed Nour \u00een ultima perioad\u0103, primul utiliz\u00e2nd un nume de cod arab, c\u0103ruia i se al\u0103tura o parol\u0103 cu evidente trimiteri sioniste, Vladimir67. \u00ce\u0219i fixau o \u00eent\u00e2lnire la Viena. \u2014OK, aduna\u021bi-v\u0103, oameni buni, \u00eencepu Tal, f\u0103c\u00e2ndu-i pl\u0103cere s\u0103 preia comanda. Vreau orice informa\u021bie pute\u021bi g\u0103si despre Nour: cine era, de ce a murit \u0219i despre ce naiba vorbea cu Shimon Guttman. Ce puneau la cale? Era asta un fel de alian\u021b\u0103 \u00eentre extremi\u0219ti, doi tipi care se opuneau am\u00e2ndoi p\u0103cii, care au fost de acord s\u0103 lucreze \u00eempreun\u0103 ca s\u0103 saboteze negocierile? Vorbi\u021bi cu Mossad la Viena. Afla\u021bi dac\u0103 s-au mai \u00eent\u00e2lnit \u00eenainte. Planurile de c\u0103l\u0103torie din ultimul an. Dac\u0103 asta nu ne conduce nic\u0103ieri, c\u0103uta\u021bi \u0219i mai devreme. Vreau tot ce pute\u021bi ob\u021bine. \u2014La fel \u0219i Khalil al-Shafi. Ce i-a spus lui Costello? De ce l-a sunat? \u0218i care e leg\u0103tura lui exact\u0103 cu Ahmed Nour? Avem nevoie de r\u0103spunsuri c\u00e2t mai repede. E de partea negocierilor de pace sau nu? Dac\u0103 le saboteaz\u0103 din\u0103untru, vreau s\u0103 \u0219tiu asta. \u2014Sper c\u0103 nu trebuie s\u0103 v\u0103 mai amintesc cel mai important lucru. Continu\u0103m s\u0103-i urm\u0103rim pe Costello \u0219i pe Guttman. \u0218i orice s-ar \u00eent\u00e2mpla, ajungem la Baruch Kishon \u00eenainte s\u0103 ajung\u0103 ei. Da\u021bi-i drumul! \n", " \u0218oseaua Afula-Bet Shean, nordul Israelului, miercuri, 8.15 p.m. Ordinele lor erau foarte clare. S\u0103 intre, s\u0103 cerceteze \u0219i s\u0103 distrug\u0103, s\u0103 ias\u0103. \u0218i mai presus de toate, s\u0103 nu fie prin\u0219i. \u0218eful opera\u021biunii le spusese r\u0103spicat: nu va fi o misiune sinuciga\u0219\u0103. Erau patru \u00een ma\u0219in\u0103. Nu se mai \u00eent\u00e2lniser\u0103 p\u00e2n\u0103 atunci \u0219i nu se adresau unii altora dec\u00e2t cu numele care li se d\u0103duser\u0103: Ziad, Daoud, Marwan \u0219i Salim. Ziad era \u0219eful. Se uit\u0103 la ceas \u0219i \u00ee\u0219i f\u0103cu din nou griji c\u0103 aceast\u0103 opera\u021biune avea, de la \u00eenceput, un mare cusur. Era prea devreme. Mai bine ar fi fost s\u0103 dea lovitura la miezul nop\u021bii. Dar \u0219eful le-a spus c\u0103 era urgent; nu aveau timp de pierdut. \u2014OK. \u00centoarce aici. Era un drum accidentat, \u00eengust\u00e2ndu-se rapid p\u00e2n\u0103 c\u00e2nd ajunse c\u00e2t o pist\u0103 de motociclete. Potrivit\u0103 pentru un tractor, dar dificil\u0103 pentru un Subaru \u00eenchiriat. \u2014Intr\u0103 pe ogor. OK. Omoar\u0103 motorul. Era un lan de bumbac, suficient de \u00eenalt ca s\u0103 ascund\u0103 ma\u0219ina, exact cum fuseser\u0103 informa\u021bi. B\u0103ie\u021bii care studiaser\u0103 terenul f\u0103cuser\u0103 o treab\u0103 bun\u0103. Cei patru \u00eencepur\u0103 s\u0103 se schimbe \u00een haine negre. Ziad le d\u0103du fiec\u0103ruia cagule de pus pe cap \u0219i se asigur\u0103 c\u0103 \u00eendep\u0103rtaser\u0103 orice alte semne de indentificare. Fiecare avea c\u00e2te o mic\u0103 lantern\u0103 \u00een buzunar, o brichet\u0103 \u0219i o versiune miniatural\u0103 a unei arme semiautomate: pistolul-mitralier\u0103 Jericho. Ziad \u0219i Marwan duceau \u00een spinare bidoane folosite de cicli\u0219ti pentru ap\u0103. \u00cen am\u00e2ndou\u0103 era benzin\u0103. Cuno\u0219teau cu to\u021bii planul: aveau de mers dou\u0103zeci de minute prin lanurile care apar\u021bineau chibu\u021bului p\u00e2n\u0103 c\u00e2nd puteau s\u0103-\u0219i vad\u0103 \u021binta. Imediat ce se vor asigura c\u0103 nu e nimeni prin preajm\u0103, se vor mi\u0219ca repede \u0219i vor ie\u0219i. Ziad vedea luminile din zon\u0103. \u00cen cur\u00e2nd lanul va fi \u00eenlocuit de asfaltul parc\u0103rii pentru vizitatori \u0219i al drumurilor de serviciu. Va fi \u0219i el luminat. Asta va fi zona cea mai periculoas\u0103. Dup\u0103 cum se a\u0219tepta, v\u0103zu \u00een cur\u00e2nd indicatorul \u00een englez\u0103 \u0219i ebraic\u0103 ce le ura bun venit oaspe\u021bilor la \u201eKibbutz Hephziba, sediul legendarei sinagogi Bet Alpha\u201c. Prin semne, le ordon\u0103 celorlal\u021bi s\u0103 se lase la p\u0103m\u00e2nt. Unul dup\u0103 altul, cei patru b\u0103rba\u021bi alergar\u0103 ghemui\u021bi spre zona marcat\u0103 pe harta lui Ziad ca fiind intrarea \u00een cl\u0103dire. U\u0219a era \u00eencuiat\u0103, dup\u0103 cum se a\u0219teptaser\u0103. \u00cei f\u0103cu semn lui Marwan, care scoase o s\u00e2rm\u0103 \u0219i deschise u\u0219a. Se strecurar\u0103 \u00een\u0103untru, Ziad uit\u00e2ndu-se \u00een urm\u0103 pentru a se asigura c\u0103 nu v\u0103zuse nimeni cum se mi\u0219case u\u0219a la lumina l\u0103mpilor din parcare. \u00cen\u0103untru era o bezn\u0103 total\u0103. B\u0103rba\u021bii a\u0219teptar\u0103 s\u0103 \u00eenainteze o bucat\u0103 bun\u0103 ca s\u0103-\u0219i aprind\u0103 lanternele: era prea riscant s\u0103 lase lumina s\u0103 transpar\u0103 prin pere\u021bii de sticl\u0103 ai centrului de vizitare. Ziad fu primul care o folosi pe a lui, lumin\u00e2nd cu ea piesa central\u0103 a cl\u0103dirii, comoara care aducea aici turi\u0219ti \u00eenc\u0103 din anii \u201930. Era un mozaic \u00een stil romanic, absolut intact, \u00eentinz\u00e2ndu-se pe zece metri \u00een lungime \u0219i cinci \u00een l\u0103\u021bime. Chiar \u0219i la lumina aceea, Ziad putea vedea claritatea culorilor realizate de nenum\u0103ratele pl\u0103cu\u021be: galben, verde, ocru, maro, un ro\u0219u intens ca vinul, o nuan\u021b\u0103 mai aspr\u0103, precum c\u0103r\u0103mida ro\u0219iatic\u0103, \u00eenso\u021bit\u0103 de negru intens, alb \u0219i multe feluri de gri. Dup\u0103 cum i se spusese, podeaua era \u00eemp\u0103r\u021bit\u0103 \u00een trei panouri distincte. Cel mai \u00eendep\u0103rtat p\u0103rea a fi schi\u021ba unei sinagogi, incluz\u00e2nd dou\u0103 candelabre evreie\u0219ti tradi\u021bionale, menora-ul. La baz\u0103, se afla un tablou primitiv, aproape copil\u0103ros, cu Avraam sacrific\u00e2ndu-l pe fiul s\u0103u, Isaac. Dar privirea \u00eei s\u0103ri imediat la panoul cel mare din mijloc. \u00cenf\u0103\u021bi\u0219a un cerc, \u00eemp\u0103r\u021bit \u00een dou\u0103sprezece segmente, c\u00e2te unul pentru fiecare semn al zodiacului. Ziad lumin\u0103 cu lanterna fiecare imagine, oprindu-se asupra celei mai clare: un scorpion, al\u0103turi \u2013 doi gemeni, un berbec, un s\u0103get\u0103tor. Nu voia s\u0103 z\u0103boveasc\u0103, dar nu se putea ab\u021bine. Aceast\u0103 lucrare antic\u0103, mai veche de o mie cinci sute de ani, p\u0103rea at\u00e2t de vie, \u00eenc\u00e2t era imposibil s\u0103 te ui\u021bi \u00een alt\u0103 parte. \u2014OK, \u0219ti\u021bi ce ave\u021bi de f\u0103cut. Marwan \u00eencepu s\u0103 studieze panoul de sus, Daoud pe cel de jos, \u00een timp ce Salim examina zodiacul din centru. Dac\u0103 d\u0103deau de cea mai mic\u0103 urm\u0103 de activitate recent\u0103 \u2013 vreo s\u0103p\u0103tur\u0103 proasp\u0103t\u0103 sau orice fel de interven\u021bie \u2013, \u00eei chemau pe ceilal\u021bi. Dac\u0103 s-a \u00eengropat ceva aici \u00een ultimele dou\u0103 zile, aveau s\u0103 g\u0103seasc\u0103 lucrul respectiv. \u00centre timp, Ziad avea sarcini precise. Trebuia s\u0103 g\u0103seasc\u0103 biroul muzeului \u2013, s\u0103-l ia de la un cap\u0103t la altul \u0219i s\u0103-l controleze minu\u021bios. Fiecare sertar, fiecare dulap de acte. Dac\u0103 g\u0103sea un seif, trebuia s\u0103-l deschid\u0103 \u0219i s\u0103 nu lase nici un fir de praf neverificat. Directorul fusese extrem de explicit: \u201eA fost nevoit s\u0103 ascund\u0103 obiectul \u0103sta \u00een grab\u0103. N-a avut timp s\u0103-l pun\u0103 la loc sigur. Dac\u0103 e acolo, o s\u0103-l g\u0103se\u0219ti\u201c. Ziad verific\u0103 mai \u00eent\u00e2i sertarele biroului. Fleacurile obi\u0219nuite: curele de cauciuc, c\u0103r\u021bi de vizit\u0103, band\u0103 adeziv\u0103, plicuri. G\u0103si o cutie veche de metal, de genul celor \u00een care se \u021bine tutunul de pip\u0103, care p\u0103rea s\u0103 aib\u0103 poten\u021bial: c\u00e2nt\u0103rea cam c\u00e2t trebuia. Dar \u00een\u0103untru era doar un teanc de carduri de membru la Prietenii Muzeului, legate la un loc astfel c\u0103, sub tinichea, p\u0103reau un singur obiect mai gros. Voia s\u0103 treac\u0103 la dulapul cu acte c\u00e2nd auzi un sunet, scr\u00e2\u0219netul unui picior pe pietri\u0219ul de-afar\u0103. \u00centr-o clip\u0103, camera era sc\u0103ldat\u0103 \u00een lumina unei lanterne, ca \u0219i cum o raz\u0103 s-ar fi plimbat peste toat\u0103 fa\u021bada cl\u0103dirii. \u2014Mee zeh? Cine-i acolo? F\u0103r\u0103 s\u0103 aib\u0103 nevoie de comanda lui Ziad, cei din echip\u0103 au stins instantaneu lanternele \u0219i au \u00eempietrit. Dac\u0103 f\u0103ceau asta, de cele mai multe ori, un paznic de noapte \u00ee\u0219i spunea c\u0103 ceea ce v\u0103zuse fusese o iluzie luminoas\u0103, o reflexie a propriei lanterne \u0219i pleca. Pus fa\u021b\u0103 \u00een fa\u021b\u0103 cu alternativa de a se deranja s\u0103 deschid\u0103 o u\u0219\u0103 \u00eencuiat\u0103 \u0219i s\u0103 nu g\u0103seasc\u0103 nimic, lenea c\u00e2\u0219tiga de fiecare dat\u0103. Aceasta era prietenul neoficial al intru\u0219ilor \u0219i al ho\u021bilor de pretutindeni: indolen\u021ba pur\u0103 a paznicilor. Dar acesta era altfel. \u00cenaint\u0103, raza aruncat\u0103 de lanterna sa m\u0103rindu-se pe c\u00e2nd se apropia de u\u0219a de sticl\u0103. Ziad, care st\u0103tea nemi\u0219cat \u00een birou, cu m\u00e2na str\u00e2ns\u0103 pe sertarul pe care tocmai \u00eel scosese din dulapul de acte, auzi un z\u0103ng\u0103nit de chei. \u00centr-o clip\u0103, acest paznic va descoperi c\u0103 broasca a fost for\u021bat\u0103. Nu era timp de pierdut. Ziad scoase arma din toc \u0219i ie\u0219i \u00een holul principal, de unde avea vizibilitate direct\u0103 spre u\u0219\u0103. V\u0103zu cum gardianul se uit\u0103 \u00een sus \u0219i nu \u00eel observ\u0103 pe el sau pe ceilal\u021bi, ci umbrele lor uria\u0219e, proiectate pe pere\u021bi, m\u0103rite chiar de lanterna sa. F\u0103r\u0103 s\u0103 ezite, Ziad \u021binti cu pistolul s\u0103u Jericho \u0219i trimise un glon\u021b de nou\u0103 milimetri prin sticl\u0103, direct \u00een capul b\u0103rbatului. Zgomotul sticlei spulberate \u0219i al creierului b\u0103rbatului \u00eempro\u0219c\u00e2nd totul \u00een jur determinar\u0103 o schimbare imediat\u0103 de tactic\u0103. Scopul lui nu mai era acum s\u0103 g\u0103seasc\u0103 obiectul, ci s\u0103 mascheze inten\u021biile misiunii. Ziad intr\u0103 din nou \u00een birou \u0219i, renun\u021b\u00e2nd la meticuloasele lui verific\u0103ri, \u00eentorcea acum locul cu susul \u00een jos. Trase afar\u0103 toate sertarele, r\u0103sturn\u00e2ndu-le con\u021binutul, neg\u0103sind nimic. Apoi d\u0103r\u00e2m\u0103 dulapurile, dup\u0103 care m\u0103tur\u0103 birourile dintr-o mi\u0219care a bra\u021bului, toate obiectele lu\u00e2ndu-\u0219i zborul. Apoi sparse toate geamurile cu pistolul. Se \u00eentoarse spre Marwan \u0219i Daoud, care c\u0103rau cadavrul gardianului ca pe targ\u0103. Num\u0103rar\u0103 \u00een \u0219oapt\u0103 unu, doi, trei dup\u0103 care l\u0103sar\u0103 corpul la p\u0103m\u00e2nt, \u00een debandada din birou. Se auzi un sc\u00e2r\u021b\u00e2it \u00een momentul \u00een care corpul ateriz\u0103 pe cioburile de sticl\u0103, dup\u0103 care, dintr-o singur\u0103 mi\u0219care lin\u0103, Marwan scoase bidonul de biciclist de la spate, desf\u0103cu rapid capacul \u0219i \u00eencepu s\u0103 \u00eempr\u0103\u0219tie benzina prin camer\u0103. Afar\u0103, Salim aprindea din nou lanterna, lumin\u00e2nd un perete plin de panouri care explicau expozi\u021bia de la Bet Alpha. Scoase un tub de spray cu vopsea \u0219i color\u0103 zidul cu graffiti ro\u0219u, calm, f\u0103r\u0103 s\u0103 se gr\u0103beasc\u0103. Scrise \u00een arab\u0103: \u201eIsraelul nu va avea parte de pace dec\u00e2t atunci c\u00e2nd va avea Palestina parte de dreptate. Bet Alpha nu se odihne\u0219te p\u00e2n\u0103 nu se odihne\u0219te Jeninul\u201c. Termin\u00e2ndu-\u0219i treaba, se \u00eentoarse la ceilal\u021bi trei, care erau acum dincolo de u\u0219a muzeului. Le arunc\u0103 fiec\u0103ruia o privire calm\u0103, \u00eentreb\u0103toare \u2013 Sunte\u021bi gata? Sunte\u021bi gata? \u2013 dup\u0103 care Ziad scoase bricheta, o aprinse \u0219i o azv\u00e2rli la p\u0103m\u00e2nt, unde se atinse imediat de cadavrul \u00eembibat cu benzin\u0103 al gardianului. Fl\u0103c\u0103rile izbucnir\u0103 imediat, ajung\u00e2nd at\u00e2t de sus, \u00eenc\u00e2t Ziad \u0219i echipa puteau s\u0103 le vad\u0103 \u00een cea mai mare parte a celor dou\u0103zeci de minute c\u00e2t a durat t\u0103cutul lor drum de \u00eentoarcere prin ogoarele chibu\u021bului. Prima ma\u0219in\u0103 de pompieri a ajuns cam \u00een acela\u0219i moment \u00een care cei patru au g\u0103sit ma\u0219ina pe care o l\u0103saser\u0103 \u00een lanul de bumbac. Pe drumul de \u00eentoarcere c\u0103tre Afula, num\u0103rar\u0103 cel pu\u021bin \u00eenc\u0103 dou\u0103 camioane de pompieri \u0219i mai multe ma\u0219ini de poli\u021bie merg\u00e2nd \u00een direc\u021bia opus\u0103. Ziad scoase telefonul ca s\u0103-i trimit\u0103 un mesaj directorului: \u201eAscunz\u0103toarea nu mai e\u201c. \n", " Aeroportul Ben-Gurion, cinci s\u0103pt\u0103m\u00e2ni mai devreme Lui Henry Blyth-Pullen nu-i pl\u0103cea deloc s\u0103 zboare cu avionul \u00een cea mai mare parte a timpului. Chiar \u00eenainte de r\u0103zboiul \u00eempotriva nenorocitului de terorism \u0219i de teama c\u0103 un maniac cu o foarfec\u0103 va deturna aparatul direct \u00een Big Ben, fusese terifiat de acele lucruri dr\u0103ce\u0219ti. La decolare era cel mai dificil. \u00cen timp ce to\u021bi ceilal\u021bi r\u0103sfoiau Daily Telegraph sau revista Hello!, el se \u021binea str\u00e2ns de centura de siguran\u021b\u0103 p\u00e2n\u0103 c\u00e2nd i se scurgea tot s\u00e2ngele din articula\u021bii. H\u00e2r\u0219\u00e2itul motoarelor, ambalarea necesar\u0103 ridic\u0103rii de la sol, toate astea \u00eei p\u0103reau periculoase lui Henry. \u0218i nu doar periculoase. Nenaturale. Ca \u0219i cum aceast\u0103 mare bucat\u0103 de metal era f\u0103cut\u0103 s\u0103 pluteasc\u0103 \u00een aer, sfid\u00e2nd gravita\u021bia, dac\u0103 nu chiar \u0219i voin\u021ba Celui de Sus. Nu era de mirare c\u0103 aveau loc at\u00e2tea accidente: era maniera lui Dumnezeu de a ne cere s\u0103 ne \u0219tim locul, s\u0103 r\u0103m\u00e2nem cu picioarele pe p\u0103m\u00e2nt. S\u0103 ne amintim de Icar... Henry recita \u00een minte acest discurs de fiecare dat\u0103 c\u00e2nd se vedea prizonier \u00eentr-o astfel de dr\u0103cie nenorocit\u0103. Cap\u0103tase statut de ritual. De\u0219i nu tolera supersti\u021biile, Henry ajunsese s\u0103 cread\u0103 c\u0103 mica lui scuz\u0103 mental\u0103 adresat\u0103 Creatorului \u2013 \u00een care \u00ee\u0219i exprima regretul pentru nelegiurea s\u0103v\u00e2r\u0219it\u0103 de omenire prin cucerirea aerului \u2013 \u00eel proteja. Dac\u0103 ar uita vreodat\u0103 s\u0103 se g\u00e2ndeasc\u0103 la asta, dac\u0103 nu ar lua \u00een serios problema zborului, p\u0103i, atunci era sigur c\u0103 avionul se va pr\u0103v\u0103li printre nori ca o piatr\u0103. De data asta \u00eens\u0103, teama lui Henry avusese la dispozi\u021bie zile \u00eentregi ca s\u0103 se acumuleze, cu mult \u00eenainte ca el s\u0103 se apropie m\u0103car de pista de decolare. \u00cen bagaje avea un pachet cu t\u0103bli\u021be de lut \u2013 de care decisese s\u0103 se descotoroseasc\u0103 la cinci mii de kilometri de Londra. Nu \u00eei vor aduce o avere \u2013 obiectele care puteau s\u0103 fac\u0103 asta erau ascunse \u00eentr-un seif, a\u0219tept\u00e2nd o schimbare \u00een climatul politic \u2013, dar m\u0103car vor face ca balan\u021ba lui bancar\u0103 lunar\u0103 s\u0103 arate mai bine. \u00cen plus, trebuia s\u0103-i spun\u0103 lui Jaafar al-Naasri c\u0103 v\u00e2nduse m\u0103car ceva. Faptul c\u0103 se \u00eentorcea cu obiectele chiar pe teritoriul lui Jaafar, sau, \u00een orice caz, foarte aproape, era un detaliu pe care nu avea s\u0103 i-l dest\u0103inuie. Nu avea s\u0103-l \u00eemp\u0103rt\u0103\u0219easc\u0103 nim\u0103nui de fapt. Era ca \u0219i cum ar fi v\u00e2ndut nisip locuitorilor Saharei \u0219i asta \u00eel f\u0103cea s\u0103 se simt\u0103 jenat. Cum s\u0103 le duc\u0103 acolo. Asta era \u00eentrebarea. Nu puteai s\u0103 apari pur \u0219i simplu cu o geant\u0103 plin\u0103 de antichit\u0103\u021bi valoroase. Jaafar trecuse prin multe ca s\u0103 le ob\u021bin\u0103; nu putea s\u0103 le aduc\u0103 \u00eenapoi \u00een pa\u0219i de vals. \u00cent\u00e2mplarea a f\u0103cut ca r\u0103spunsul s\u0103 fie g\u0103sit tot de draga de Lucinda. Nu con\u0219tient desigur, nu era at\u00e2t de sclipitoare. Nu, se \u00eempiedicase pur \u0219i simplu de el. \u00cendruga verzi \u0219i uscate despre ni\u0219te vechi prieteni expatria\u021bi ai ei care se stabiliser\u0103 \u00een Barbados sau pe undeva pe acolo, despre cum nu le p\u0103rea r\u0103u dup\u0103 clima din Anglia \u2013 nici nu ne temeam de asta! \u2013, nici dup\u0103 televizor, ci dup\u0103 ciocolat\u0103. Sau ciocol\u0103\u021bic\u0103, dup\u0103 cum spusese Lucinda dup\u0103 al treilea gin tonic. \u2014Se pare c\u0103 ciocol\u0103\u021bica de-acolo nu are nici un gust, a zis ea mai mult b\u00e2lb\u00e2indu-se. Nici m\u0103car de ciocolat\u0103 obi\u0219nuit\u0103, f\u0103cut\u0103 din extract vegetal sau ceva de genul \u0103sta. Henry abia o mai asculta. \u2014\u00cen orice caz, acum, de fiecare dat\u0103 c\u00e2nd \u00eei viziteaz\u0103 un prieten din Blighty, acesta prime\u0219te ordine stricte s\u0103 aduc\u0103 un bax de Fruit & Nut, Dairy Milk \u0219i c\u00e2t de mult Green & Black \u00ee\u0219i poate permite. Sophie spune c\u0103 am\u00e2ndoi s-au f\u0103cut ca ni\u0219te bolovani... Asta e, \u00ee\u0219i spunea Henry \u00eenc\u0103 \u00eenainte ca Lucinda s\u0103 termine de vorbit. \u00cen seara aceea, \u00een drum spre cas\u0103 s-a oprit la un depozit \u0219i a luat mai mult\u0103 ciocolat\u0103 dec\u00e2t cump\u0103rase \u00een via\u021ba lui, un baton din toate c\u00e2te exist\u0103 pe pia\u021b\u0103. A doua zi a stat \u00een biroul din spatele s\u0103lii de expozi\u021bii \u0219i a f\u0103cut experimente cu o t\u0103bli\u021b\u0103 de lut \u00eentr-o m\u00e2n\u0103 \u0219i un Aero sau un Twix \u00een cealalt\u0103, \u00eencerc\u00e2nd s\u0103 g\u0103seasc\u0103 o potrivire perfect\u0103 din punctul de vedere al lungimii, l\u0103\u021bimii, grosimii \u0219i, extrem de important, al greut\u0103\u021bii. \u00centr-un sf\u00e2r\u0219it, a dat norocul peste el cu cu baton mediu de Whole Nut. \u00cendep\u0103rt\u0103 atent ambalajul de h\u00e2rtie, av\u00e2nd grij\u0103 s\u0103 nu-l rup\u0103. Apoi desf\u0103cu staniolul din interior, ca \u0219i cum ar fi avut de-a face cu o foi\u021b\u0103 pre\u021bioas\u0103 de aur. Scoase batonul de ciocolat\u0103 \u0219i puse t\u0103bli\u021ba \u00een locul lui. Apoi, lipi de ambele capete ale t\u0103bli\u021bei dou\u0103 r\u00e2nduri de Whole Nut, fiecare r\u00e2nd av\u00e2nd trei p\u0103tr\u0103\u021bele pe l\u0103\u021bime. O \u00eenveli \u00een staniol \u0219i \u00eenf\u0103\u0219ur\u0103 tot acest hibrid din ciocolat\u0103 \u0219i lut \u00een ambalajul de h\u00e2rtie. F\u0103cu acest lucru cu aproape o sut\u0103 de batoane, rup\u00e2nd uneori staniolul, alteori h\u00e2rtia, p\u00e2n\u0103 c\u00e2nd adun\u0103, \u00een cele din urm\u0103, dou\u0103zeci de exemplare perfecte, gata s\u0103 fie transportate spre rudele lui expatriate, fictive, dar \u00eenfometate de ciocolat\u0103. Le a\u0219ezase unele peste altele \u00een geanta lui diplomat. Se g\u00e2ndise s\u0103 le bage \u00eentr-un seif, ca s\u0103 fie \u00een siguran\u021b\u0103, dar \u0219tia c\u0103 acest lucru va st\u00e2rni suspiciuni: dulciurile de la Cadbury erau bune, dar nici chiar a\u0219a. Deci trebuia pur \u0219i simplu s\u0103-\u0219i asume riscul \u0219i s\u0103 le lase \u00een geant\u0103, at\u00e2t de firesc, de parc\u0103 ar fi fost doar un cadou pe cinste pentru un nepot sau o nepoat\u0103 plecat\u0103 de acas\u0103. Controlul de la Heathrow era prima lui grij\u0103. Zvonurile legate de explozibilele lichide din avioane nu numai c\u0103 le-au dat motive \u00een plus de team\u0103 celor c\u0103rora le era fric\u0103 s\u0103 zboare, precum Henry, ci i-a f\u0103cut \u0219i pe angaja\u021bii aeroportului s\u0103 fie mai aten\u021bi la unele produse alimentare pe care le ignorau \u00eenainte. Dar, se g\u00e2ndea Henry, dac\u0103 va fi oprit, \u00ee\u0219i va p\u0103stra calmul \u0219i va spune aceea\u0219i poveste. Puse geanta pe banda rulant\u0103 \u0219i trecu prin detectorul de metale, c\u00e2t putu de non\u0219alant. \u2014Scuza\u021bi-m\u0103, domnule, spuse unul din angaja\u021bii aeroportului, desf\u0103c\u00e2nd larg bra\u021bele \u0219i invit\u00e2ndu-l pe Henry s\u0103 fac\u0103 acela\u0219i lucru. Ni\u0219te monede uitate \u00een buzunarul lui Henry declan\u0219aser\u0103 aparatul. \u00cei f\u0103cur\u0103 semn s\u0103 treac\u0103. Apuc\u0103 geanta, tocmai ie\u0219it\u0103 de pe band\u0103, r\u0103sufl\u00e2nd u\u0219urat. Cineva \u00eel apuc\u0103 de bra\u021b. \u2014O secund\u0103, domnule. Pute\u021bi s\u0103 deschide\u021bi geanta, v\u0103 rog? \u2014Da, desigur. Henry z\u00e2mbi \u0219i desf\u0103cu geanta. \u2014Un calculator? \u2014Da. \u2014Indicatorul spune c\u0103 trebuie introduse separat calculatoarele. Pute\u021bi s\u0103 mai intra\u021bi o dat\u0103? Henry sim\u021bea cum \u00eei transpirau palmele. Ce \u0219anse existau ca acele dou\u0103zeci de ciocolate s\u0103 scape din vedere \u0219i a doua oar\u0103? \u0218i totu\u0219i, \u00een timp ce geanta trecea a doua oar\u0103, \u00eel v\u0103zu pe b\u0103rbatul din fa\u021ba monitorului cu raze X r\u0103sucindu-se \u0219i f\u0103c\u00e2nd glume cu colegul lui. \u00centorsese privirea de la monitor pentru trei sau patru secunde, exact timpul \u00een care s-au putut vedea \u00een \u00eentregime t\u0103bli\u021bele de lut, ce nu mai erau acoperite acum de calculator ca prima dat\u0103. Henry \u00ee\u0219i v\u0103zu de drum. \u00cen timp ce vecinii lui se uitau la film, Henry rederula necontenit \u00een minte acea scen\u0103, mul\u021bumindu-i lui Dumnezeu, lui Iisus \u0219i oricui \u00eei mai trecea prin cap pentru norocul pe care l-a avut. Dar cum avionul \u00ee\u0219i \u00eencepu cobor\u00e2rea spre Tel Aviv, u\u0219urarea de dup\u0103 prima faz\u0103 a c\u0103l\u0103toriei fu \u00eenlocuit\u0103 de \u00eengrijorarea pentru urm\u0103toarea. Nu avea bagaje de ridicat, a\u0219a c\u0103 se duse direct la controlul imigra\u021biei. \u2014De ce v\u0103 afla\u021bi \u00een Israel? \u00eel \u00eentreb\u0103 fata care nu putea avea mai mult de optsprezece ani. \u2014\u00cemi vizitez nepotul care \u00eenva\u021b\u0103 aici. \u2014\u0218i unde anume \u00eenva\u021b\u0103? \u2014La Universitatea Evreiasc\u0103. \u00cen Ierusalim. Henry avea doi prieteni pe care \u00eei sunase s\u0103pt\u0103m\u00e2na trecut\u0103: pe tonul cel mai banal posibil, \u00eei \u00eentrebase de fiii lor, ambii fiind de v\u00e2rsta potrivit\u0103 \u0219i \u00ee\u0219i notase repede detaliile, dup\u0103 care le memorase. Mai era o singur\u0103 oprire: vama. Ca b\u0103rbat alb de v\u00e2rst\u0103 mijlocie, tristul adev\u0103r era c\u0103 a trecut \u00eentotdeauna prin vama de la Heathrow fluier\u00e2nd, privind cum altor neferici\u021bi, aproape \u00eentotdeauna negri sau asiatici, li se cerea s\u0103-\u0219i goleasc\u0103 valizele \u0219i s\u0103 stoarc\u0103 p\u00e2n\u0103 \u0219i ultimul tub de past\u0103 de din\u021bi. Rasismul era un lucru greu de privit, desigur, dar pentru un c\u0103l\u0103tor ca Henry Blyth-Pullen, putea fi destul de avantajos. Doar c\u0103 de data asta fu oprit, prima dat\u0103 c\u00e2nd i s-a \u00eent\u00e2mplat. Un ofi\u021ber plictisit, neras, \u00eei f\u0103cu semn s\u0103 treac\u0103 \u00eentr-o parte, dup\u0103 care scutur\u0103 din cap, f\u0103r\u0103 s\u0103 spun\u0103 nimic, spre valiza lui Henry, pe care acesta o tr\u0103sese dup\u0103 el. Henry o ridic\u0103 pe tejgheaua de metal dintre ei \u0219i o desf\u0103cu. Gardianul scotoci printre chilo\u021bi, \u0219osete, pungi de toalet\u0103, dup\u0103 care ajunse la teancul de ciocolate. Se uit\u0103 la Henry, ridic\u00e2nd b\u0103nuitor din spr\u00e2ncean\u0103. \u2014\u0218i asta ce e? \u2014E ciocolat\u0103. \u2014De ce ai adus at\u00e2t de mult\u0103? \u2014E pentru nepotul meu. \u00cei e dor de cas\u0103. \u2014Pot s-o desfac? \u2014Sigur. Te ajut \u0219i eu. Henry era sigur c\u0103 \u00eei tremurau m\u00e2inile, dar le \u021binu suficient de ocupate \u00eenc\u00e2t s\u0103 nu observe ofi\u021berul. Apuc\u0103 un baton la \u00eent\u00e2mplare, \u00eempinse ciocolata cu doi centimetri \u00een afar\u0103, exact cum exersase pe masa lui din buc\u0103t\u0103rie, rupse staniolul pentru a da la iveal\u0103 trei p\u0103tr\u0103\u021bele \u00eentregi de ciocolat\u0103 englezeasc\u0103 cu lapte. \u2014OK. F\u0103r\u0103 s\u0103 se g\u00e2ndeasc\u0103, Henry rupse o bucat\u0103 de ciocolat\u0103 \u0219i o oferi vame\u0219ului, cu o expresie a fe\u021bei care spunea \u201eofert\u0103 de pace\u201c. B\u0103rbatul refuz\u0103 \u0219i scutur\u0103 din cap \u00eenspre ie\u0219ire. Verificarea lui Henry se \u00eencheiase. Ceea ce a fost un noroc, pentru c\u0103, dac\u0103 vame\u0219ul s-ar fi uitat mai atent, ar fi v\u0103zut c\u0103 din urm\u0103torul r\u00e2nd de ciocolat\u0103 lipsesc, \u00een mod ciudat, alunele, fie \u00eentregi, fie pe jum\u0103tate, \u0219i e mult prea tare ca s\u0103 poat\u0103 fi consumat. Str\u00e2ng\u00e2nd m\u00e2nerul valizei mai zdrav\u0103n ca niciodat\u0103, Henry p\u0103r\u0103si aeroportul \u0219i se a\u0219ez\u0103 la coad\u0103 la taxi. C\u00e2nd \u00eei veni r\u00e2ndul, spuse cu o voce puternic\u0103, izbucnind u\u0219urat: \u2014La Ierusalim, v\u0103 rog. \u00cen pia\u021ba Ora\u0219ului Vechi. \n", " Tel Aviv, Israel, miercuri, 8.45 p.m. Pentru o \u021bar\u0103 mic\u0103, nu se putea ab\u021bine Maggie s\u0103 nu g\u00e2ndeasc\u0103, Israelul nu putea fi mai derutant de-at\u00e2t. Mergeau de mai pu\u021bin de jum\u0103tate de or\u0103 \u0219i totu\u0219i se sim\u021bea de parc\u0103 ar fi c\u0103l\u0103torit prin timp. Dac\u0103 Ierusalimul era un ora\u0219 cioplit \u00een piatra cenu\u0219ie din vremurile biblice, fiecare c\u0103r\u0103mid\u0103, fiecare drumeag pietruit fiind \u00eenv\u0103luit \u00een aerul st\u0103tut al istoriei antice, Tel Avivul era zgomotos, iritant, sufocant de modern. La orizont luceau zg\u00e2rie-norii, etajele de sus str\u0103lucind ca ni\u0219te table de \u0219ah, iar drumul era m\u0103rginit de r\u00e2nduri-r\u00e2nduri de blocuri din beton, av\u00e2nd pe acoperi\u0219 panouri solare \u0219i cilindri bulbuca\u021bi, care erau, \u00eei explic\u0103 Uri, rezervoare de ap\u0103 cald\u0103. Pe c\u00e2nd ie\u0219eau de pe autostrad\u0103 \u0219i intrau pe str\u0103zile ora\u0219ului, Maggie fu izbit\u0103 de frenezia panourilor publicitare \u0219i a cump\u0103r\u0103torilor, a barurilor cu burgeri \u0219i cafenelelor \u00een aer liber, a ambuteiajelor \u0219i cl\u0103dirilor de birouri, a fetelor \u00een maiouri scurte \u0219i b\u0103ie\u021bilor cu p\u0103rul aranjat \u00een \u021bepi f\u0103cu\u021bi cu peroxid. La mic\u0103 distan\u021b\u0103 de Ierusalim, unde sfin\u021benia plutea ca un nor, Tel Avivul p\u0103rea un templu al desfr\u00e2n\u0103rii permanente, nest\u0103vilite. \u2014OK, st\u0103 la num\u0103rul 6. S\u0103 parc\u0103m acolo. Se aflau pe strada Mapu, care, judec\u00e2nd dup\u0103 m\u0103rcile de ma\u0219ini parcate pe marginea drumului, p\u0103rea s\u0103 apar\u021bin\u0103 unuia dintre cele mai luxoase cartiere din Tel Aviv. Cl\u0103direa \u00een sine nu avea nimic deosebit, aceea\u0219i tencuial\u0103 alb\u0103 de beton. Trecur\u0103 printr-un fel de tunel, pe sub \u0219irurile de cutii po\u0219tale din metal \u0219i g\u0103sir\u0103 intrarea \u0219i interfonul. Uri apas\u0103 pe 72. Nu r\u0103spunse nimeni. Ner\u0103bd\u0103toare, Maggie \u00eel d\u0103du la o parte pe Uri \u0219i ap\u0103s\u0103 butonul mai mult timp. Tot nimic. \u2014\u00cencearc\u0103 din nou la telefon. \u2014A fost pe c\u0103su\u021ba vocal\u0103 toat\u0103 dup\u0103-amiaza. \u2014\u0218i e\u0219ti sigur c\u0103 \u0103sta e apartamentul? \u2014Sunt sigur. Maggie \u00eencepu s\u0103 se plimbe \u00eencolo \u0219i-ncoace. \u2014Cum de nu e nimeni \u00een\u0103untru? Nu se poate s\u0103 fi plecat cu to\u021bii. \u2014Nu exist\u0103 ei. E doar el. Maggie se opri, nedumerit\u0103. \u2014E divor\u021bat. Locuie\u0219te singur. \u2014La naiba. Ce dracu\u2019 putem s\u0103 facem acum? \u2014Am putea s\u0103 spargem u\u0219a. Maggie con\u0219tientiz\u0103 deodat\u0103 c\u00e2t de frig era. Ce Dumnezeu f\u0103cea aici, tremur\u00e2nd la un col\u021b de strad\u0103 din Tel Aviv, c\u00e2nd ar trebui s\u0103 umble dup\u0103 recamiere \u00een Georgetown? Ar trebui s\u0103 fie acas\u0103, cu Edward, pe canapea, s\u0103 comande m\u00e2ncare, s\u0103 se uite la televizor sau s\u0103 fac\u0103 ce fac oamenii obi\u0219nui\u021bi odat\u0103 ce \u00eenceteaz\u0103 s\u0103 mai fie maniacii de la dou\u0103zeci \u0219i cinci de ani care lucrau f\u0103r\u0103 oprire, \u021bop\u0103ind dintr-o \u021bar\u0103 de nebuni \u00eentr-alta. Edward reu\u0219ise asta, f\u0103c\u00e2nd trecerea de la idealistul cu rucsac la washingtonianul \u00een costum, de ce n-ar fi putut \u0219i ea? Dumnezeu \u0219tie c\u0103 a \u00eencercat. Poate c\u0103 ar trebui s\u0103-l sune pe Judd Bonham s\u0103-i spun\u0103 c\u0103 renun\u021b\u0103. Oricum nu o foloseau cum trebuie. Era o negociatoare, pentru numele lui Dumnezeu, ar trebui s\u0103-\u0219i fac\u0103 munca \u00eentr-o \u00eenc\u0103pere. Nu s\u0103 se joace de-a nenorocitul de detectiv amator. \u00ce\u0219i strecur\u0103 m\u00e2na \u00een buzunar \u0219i apuc\u0103 telefonul mobil. Dar \u0219tia ce i-ar fi spus Bonham. C\u0103 nu avea sens s\u0103 se afle \u00een acea \u00eenc\u0103pere p\u00e2n\u0103 nu erau preg\u0103tite cele dou\u0103 tabere. \u0218i dup\u0103 felul \u00een care decurgeau lucrurile, acel moment se \u00eendep\u0103rta pe zi ce trecea. Destul de cur\u00e2nd, nu va mai exista nici \u00eenc\u0103perea \u00een care s\u0103 lucreze. Sarcina ei era s\u0103 aduc\u0103 din nou cele dou\u0103 tabere pe calea cea bun\u0103 \u0219i asta \u00eensemna s\u0103 rezolve problema Guttman/Nour, oricare ar fi fost asta. Nu-\u0219i permiteau ca ea s\u0103 dea gre\u0219. \u0218tia mai bine ca oricine ce se \u00eent\u00e2mpla dac\u0103 negocierile de pace se apropiau de \u021bint\u0103, dar e\u0219uau. Pentru o clip\u0103 \u00eei trecu din nou prin minte fr\u00e2ntura de amintire pe care \u00eencerca at\u00e2t de mult s\u0103 o \u00eendep\u0103rteze. Trebuia s\u0103 reu\u0219easc\u0103. Altfel, asta va fi toat\u0103 cariera ei, chiar povestea vie\u021bii ei. Va fi redus\u0103 la o gre\u0219eal\u0103 unic\u0103, letal\u0103. Se \u00eentoarse \u00eencet c\u0103tre Uri \u0219i spuse: \u2014Nu, nu putem sparge u\u0219a. Imagineaz\u0103-\u021bi ce s-ar \u00eent\u00e2mpla dac\u0103 am fi prin\u0219i. Sunt un func\u021bionar oficial al guvernului Statelor Unite. \u2014A\u0219 putea s-o fac eu. \u2014Da, dar e\u0219ti cu mine, nu? Tot a\u0219 avea probleme. Mai e vreo solu\u021bie? Uri scutur\u0103 din cap \u0219i lovi cu pumnul \u00een u\u0219a cl\u0103dirii, \u00eendur\u00e2nd ceea ce p\u0103rea a fi o durere puternic\u0103 f\u0103r\u0103 s\u0103 cr\u00e2cneasc\u0103 m\u0103car. \u2014Bine, spuse Maggie \u00eentorc\u00e2ndu-se cu spatele. S\u0103 ne g\u00e2ndim. Ce s-a \u00eent\u00e2mplat c\u00e2nd ai sunat la ziar? \u2014Era doar echipa de la \u0219tirile de noapte \u2013 au spus c\u0103 nu \u0219tiu ce fac editoriali\u0219tii lor. Mi-au dat num\u0103rul lui de mobil. \u2014Pe care \u00eel aveam deja. T\u0103cerea dur\u0103 mai mult de un minut, Maggie chinuindu-se s\u0103 se g\u00e2ndeasc\u0103 la urm\u0103toarea lor mi\u0219care. Apoi, deodat\u0103, Uri s\u0103ri \u00een picioare \u0219i fugi spre ma\u0219in\u0103. \u2014Uri, Uri, ce s-a \u00eent\u00e2mplat? \u2014Urc\u0103 mai repede \u00een ma\u0219in\u0103. Uri \u00eei spuse c\u0103 pe c\u00e2nd era \u00een armat\u0103 ie\u0219ea cu o fat\u0103 al c\u0103rei frate plecase \u00een India cu fiul lui Baruch Kishon. V\u0103z\u00e2nd figura plin\u0103 de ne\u00eencredere a lui Maggie z\u00e2mbi doar \u0219i zise: \u2014Israelul e o \u021bar\u0103 mic\u0103. Dup\u0103 c\u00e2teva telefoane f\u0103cu rost de num\u0103rul lui Eyal Kishon. Uri fu nevoit s\u0103 \u021bipe \u00een telefon: Eyal era \u00eentr-un club. Uri \u00eencerc\u0103 s\u0103-i explice situa\u021bia, dar era zadarnic. Trebuia s\u0103 se duc\u0103 acolo. Pe drum, Uri porni \u0219tirile radio. La finalul fiec\u0103rei relat\u0103ri, f\u0103cea o traducere sumar\u0103. Violen\u021be pe Malul de Vest, c\u00e2\u021biva copii palestinieni uci\u0219i; tancurile israeliene intrau din nou \u00een Gaza; alte rachete ale Hezbollahului \u00een nord. Negocierile cu palestinienii \u00eenghe\u021baser\u0103. Maggie scutur\u0103 din cap: se dezl\u0103n\u021buia un dezastru. Apoi: \u201eUn sondaj din America \u00eel plaseaz\u0103 pe pre\u0219edinte cu cinci procente mai jos. Se pare c\u0103 s-a descurcat prost la dezbaterile televizate\u201c. Ultima \u0219tire: \u201eS-a raportat un incendiu la un chibu\u021b din nord. E posibil s\u0103 fie o ac\u021biune premeditat\u0103\u201c. Parcar\u0103 pe strada Yad Harutzim \u0219i intrar\u0103 direct \u00een clubul Blondie. Zgomotul te izbea din prima, un ritm s\u0103ltat pe care Maggie \u00eel sim\u021bea \u00een m\u0103runtaie. Era un bombardament constant de lumin\u0103, care includea \u0219i o raz\u0103 t\u0103ioas\u0103 ce m\u0103tura ringul de dans ca un reflector de poli\u021bie. Locul nu era nici pe departe plin, dar puteai totu\u0219i vedea deja trupuri suple, transpirate, la tot pasul. Pe Maggie o izbi multitudinea de figuri. \u00cen fa\u021ba ei erau dou\u0103 fete blonde, cu pielea de por\u021belan, iar \u00een spatele lor un negru cu tunsoare afro \u0219i tr\u0103s\u0103turi fine, ascu\u021bite. Al\u0103turi dansau o femeie \u0219i un b\u0103rbat, am\u00e2ndoi cu bucle negre, tirbu\u0219on. Maggie \u00ee\u0219i aminti de documentarea pe care i-o d\u0103duse Bonham \u0219i se g\u00e2ndi la pagina despre nenum\u0103ratele triburi ale Israelului: ru\u0219i, etiopieni, mizrahim, cei din \u021b\u0103rile arabe. Erau to\u021bi aici. Maggie se privi \u00een oglinda unui perete \u0219i fu suficient de surprins\u0103 de ceea ce v\u0103zu, \u00eenc\u00e2t s\u0103 se opreasc\u0103 \u0219i s\u0103 priveasc\u0103. \u00cen toat\u0103 cariera ei fusese cea mai t\u00e2n\u0103r\u0103 din camer\u0103. La negocierile dintre b\u0103rba\u021bii de v\u00e2rsta a doua, ea era noutatea: nu doar femeie, ci \u00een plus una t\u00e2n\u0103r\u0103 \u0219i, de ce s\u0103 n-o recunoasc\u0103, frumoas\u0103. Nu \u0219tiau ce e cu ea. De c\u00e2te ori n-a fost \u00eentrebat\u0103 c\u00e2nd va ajunge \u0219eful ei, moderatorul? Sau dac\u0103 e dr\u0103gu\u021b\u0103 s\u0103 aduc\u0103 trei cafele pentru delega\u021bia francez\u0103. Sau ce bine era c\u0103 exista \u0219i ceva frumos la aceste discu\u021bii plictisitoare, cenu\u0219ii. Se obi\u0219nuise cu asta \u0219i, desigur, folosise acest lucru \u00een avantajul ei. \u00cei punea pe picior gre\u0219it pe negociatori, \u00eei f\u0103cea mai candizi dec\u00e2t inten\u021bionaser\u0103 s\u0103 fie. \u00cei spuneau lucruri pe care nu le-ar fi spus unui moderator \u201eadev\u0103rat\u201c, ca \u0219i cum discu\u021biile cu ea ar fi fost o repeti\u021bie de vestiar. Doar dup\u0103 ce se \u00eencheia \u00een\u021belegerea \u00ee\u0219i realizau c\u0103 ea era \u00eentr-adev\u0103r mediatorul. Dar cel mai mare c\u00e2\u0219tig al ei era competi\u021bia. F\u0103r\u0103 s\u0103-\u0219i dea seama, acei b\u0103rba\u021bi \u00een costum se luptau s\u0103-i capteze aten\u021bia. A observat prima dat\u0103 asta c\u00e2nd a condus o sesiune secret\u0103 de discu\u021bii legate de r\u0103zboiul civil din Sri Lanka, \u00eentr-o caban\u0103 de lemn din Suedia. La orele mesei, a remarcat, participan\u021bii se \u00eenghesuiau s\u0103 stea l\u00e2ng\u0103 ea. Voiau ca ea s\u0103 r\u00e2d\u0103 la glumele lor, s\u0103 dea din cap la observa\u021biile lor. Nu se puteau ab\u021bine: era natural pentru ei s\u0103 se comporte a\u0219a \u00een preajma unei femei atr\u0103g\u0103toare. Iar pentru ea era nespus de util. Orice mic\u0103 mi\u0219care la care \u00eei \u00eempingea, din aproape \u00een aproape, era una care, se g\u00e2ndeau ei, \u00eei va face s\u0103-i r\u0103m\u00e2n\u0103 simpatici. Dac\u0103 s-ar \u00eenc\u0103p\u0103\u021b\u00e2na \u00een leg\u0103tur\u0103 cu un alineat dintr-un tratat sau cu o linie tras\u0103 pe o hart\u0103 ar fi dezam\u0103git\u0103 de ei. Iar ei nu voiau asta. Dar nu mai ar\u0103ta a\u0219a aici. Acum, \u00eenconjurat\u0103 de aceste fiin\u021be splendide, nici una peste dou\u0103zeci \u0219i cinci de ani, cu pielea lor lucioas\u0103 \u0219i cu maiourile lor scurte, \u00ee\u0219i d\u0103du seama c\u0103 probabil e persoana cea mai \u00een v\u00e2rst\u0103 de acolo. Se uit\u0103 la pantalonii negri, jacheta Ann Taylor \u0219i c\u0103ma\u0219a Agnes B care \u00eei alc\u0103tuiau \u00eembr\u0103c\u0103mintea: erau bune pentru serviciu, d\u00e2ndu-i elegan\u021ba necesar\u0103 \u00eent\u00e2lnirii cu diploma\u021bi \u0219i mini\u0219tri. Dar aici p\u0103reau monotone. \u0218i ridurile acelea din jurul ochilor sau cutele acelea care ap\u0103reau c\u00e2nd z\u00e2mbea... \u2014E acolo. Uri ar\u0103t\u0103 spre un b\u0103rbat care st\u0103tea deoparte \u0219i privea ringul de dans, cu m\u00e2na pe g\u00e2tul unei sticle de bere, d\u00e2nd din cap \u00een ritmul muzicii. P\u0103rea pe jum\u0103tate drogat, pe jum\u0103tate beat \u2013 \u0219i total pe dinafar\u0103. Uri se a\u0219ez\u0103 l\u00e2ng\u0103 el \u0219i, dup\u0103 o \u00eembr\u0103\u021bi\u0219are scurt\u0103, st\u00e2nd pe scaun, \u00eei vorbi la ureche. \u00cen timp ce ei vorbeau, Maggie studia clubul. Aproape de intrare, z\u0103ri un b\u0103rbat abia venit, care p\u0103rea la fel de r\u0103t\u0103cit ca ea. Purta ni\u0219te ochelari f\u0103r\u0103 rame, care \u00eel transformau \u00eentr-un \u201eadult\u201c \u00eentre ace\u0219ti copii petrec\u0103re\u021bi. \u00ce\u0219i d\u0103dea seama din expresia fe\u021bei lui Eyal c\u0103 Uri ajunsese la partea cu moartea ambilor p\u0103rin\u021bi. Eyal scutura din cap \u0219i \u00eel tr\u0103gea de um\u0103r pe Uri, ca \u0219i cum ar fi vrut s\u0103-l \u00eembr\u0103\u021bi\u0219eze din nou. Dar Uri scotea deja mobilul pentru a-i ar\u0103ta lui Eyal c\u0103 ultimul telefon pe care l-a dat Shimon Guttman a fost c\u0103tre Baruch Kishon. Eyal ridic\u0103 nedumerit din umeri; nu \u0219tia nimic. Uri continu\u0103 cu \u00eentreb\u0103rile, \u00eentorc\u00e2ndu-se acum c\u0103tre Maggie \u0219i traduc\u00e2ndu-i fr\u00e2nturi de conversa\u021bie. C\u00e2nd a vorbit ultima dat\u0103 cu tat\u0103l lui? Duminic\u0103 diminea\u021b\u0103. Tat\u0103l lui era plecat \u00eentr-o \u201emisiune\u201c. Nu era nimic neobi\u0219nuit \u00een asta. B\u0103tr\u00e2nul pleca tot timpul; de aia s-a desp\u0103r\u021bit de mama lui Eyal. A spus ceva despre destina\u021bia lui? Nimic de care s\u0103-\u0219i aduc\u0103 aminte Eyal. De re\u021binut, plecase cu o noapte \u00eenainte. Eyal z\u00e2mbi. \u2014Eyal, tat\u0103l t\u0103u \u021bi-a spus ceva despre o c\u0103l\u0103torie la Geneva? Aten\u021bie, se g\u00e2ndi Maggie. \u2014Adic\u0103 \u00een, cum ar veni, Elve\u021bia? Nu. De obicei \u00eemi spune c\u00e2nd pleac\u0103 \u00een str\u0103in\u0103tate. \u00cemi cere s\u0103 am grij\u0103 de apartamentul lui. \u00cei place s\u0103-l p\u0103streze impecabil. \u2014Deci nu crezi c\u0103 e peste hotare? \u2014Nu. \u2014Dar n-ai mai vorbit cu el de duminic\u0103? \u0218i nu e\u0219ti \u00eengrijorat? \u2014Nu eram \u00eengrijorat. P\u00e2n\u0103 nu a\u021bi \u00eenceput voi s\u0103 m\u0103 b\u0103ga\u021bi \u00een sperie\u021bi. \n\nSe \u00eentoarser\u0103 \u00een mare vitez\u0103, cu Eyal, care nu mai era ame\u021bit, pe bancheta din spate. Uri continu\u0103 cu \u00eentreb\u0103rile, descoperind un singur am\u0103nunt nou: c\u0103 atunci c\u00e2nd Eyal a vorbit cu tat\u0103l lui, duminic\u0103 diminea\u021b\u0103, Baruch Kishon p\u0103rea binedispus. Zicea c\u0103 lucreaz\u0103 la o poveste \u201etare\u201c. Sau poate mi\u0219to. Eyal nu-\u0219i mai amintea. \u00cencepur\u0103 \u0219tirile de la ora unsprezece, iar Uri \u00eei spuse c\u0103 \u0219tirea cu incendiul din chibu\u021b era acum articolul de baz\u0103: g\u0103siser\u0103 printre ruine ni\u0219te r\u0103m\u0103\u0219i\u021be umane carbonizate. Un purt\u0103tor de cuv\u00e2nt al IDF spunea c\u0103 exist\u0103 dovezi clare c\u0103 fusese un atac terorist, orchestrat de palestinienii din Jenin. Se f\u0103ceau deja specula\u021bii \u00een leg\u0103tur\u0103 cu urm\u0103rile politice. Acest raid se prefigura ca o amenin\u021bare la adresa negocierilor de pace \u0219i a\u0219a fragile din Ierusalim \u0219i ca o lovitur\u0103 \u00een plus dat\u0103 primministrului Yariv. Maggie \u00ee\u0219i scoase telefonul \u0219i v\u0103zu c\u0103 avea un apel pierdut. Zgomotul din club \u00eel acoperise, f\u0103r\u0103 \u00eendoial\u0103, f\u0103c\u00e2nd-o de asemenea s\u0103 nu simt\u0103 nici m\u0103car vibra\u021biile telefonului. Ascult\u0103 c\u0103su\u021ba vocal\u0103: Davis, care o informa despre Bet Alpha: De data asta a fost un atac asupra unui chibu\u021b. Secretarul adjunct mi-a cerut s\u0103-\u021bi transmit acest mesaj. \u201eOrice altceva pune la cale Maggie Costello, aminte\u0219te-i c\u0103 datoria ei e s\u0103 \u00eempiedice degradarea rela\u021biilor dintre cele dou\u0103 tabere. Asigur\u0103-te c\u0103 a \u00een\u021beles asta.\u201c OK, ai primit mesajul cuv\u00e2nt cu cuv\u00e2nt. \u00cemi pare r\u0103u c\u0103 \u021bi-am dat ve\u0219ti proaste. Cel mai r\u0103u era c\u0103 nu putea s\u0103-l contrazic\u0103. Secretarul de stat adjunct avea dreptate: trebuia s\u0103 \u021bin\u0103 \u00een fr\u00e2u aceste violen\u021be. \u0218i \u0219tia \u00een ce lumin\u0103 proast\u0103 ar ap\u0103rea dac\u0103 s-ar afla c\u0103 s-a angajat \u00eentr-o aventur\u0103 bazat\u0103 pe o specula\u021bie care implica anagrame \u0219i modele \u00een ceramic\u0103. Cu toate astea, era sigur\u0103 c\u0103 acele dou\u0103 mor\u021bi, a lui Guttman \u0219i a lui Nour, erau legate una de alta. S\u0103 afle \u00een ce mod era f\u0103r\u0103 \u00eendoial\u0103 cea mai bun\u0103 cale, poate singura, de a opri acest val de crime. Alternativa era s\u0103 ia parte la o serie nesf\u00e2r\u0219it\u0103 de \u00eent\u00e2lniri unde oamenii ar spune lucrurile potrivite, dar violen\u021bele ar continua pur \u0219i simplu. Mai urmase pista aceea \u0219i \u00eenainte \u0219i era decis\u0103 s\u0103 nu mai repete o asemenea gre\u0219eal\u0103. Dup\u0103 dou\u0103zeci de minute ajunseser\u0103 la apartamentul lui Kishon. Eyal p\u0103ru agitat la intrarea \u00een cas\u0103. Dup\u0103 cele auzite despre p\u0103rin\u021bii lui Uri, era clar \u00eengrijorat \u00een leg\u0103tur\u0103 cu ce ar putea s\u0103 descopere. Intr\u0103 primul, aprinse lumina \u0219i \u00ee\u0219i strig\u0103 tat\u0103l. \u2014Eyal, uit\u0103-te \u00een jur, spuse Uri, care examina apartamentul ca \u0219i cum ar fi fost locul unde se turnase un film. \u2014Uit\u0103-te cu aten\u021bie. Spune-ne dac\u0103 observi ceva neobi\u0219nuit, ceva care nu e la locul lui. Orice. Maggie nu remarca nimic: locul era nefiresc de ordonat. Impecabil era cuv\u00e2ntul corect. Cu g\u00e2ndul la succesul avut la casa Guttman, \u00eel \u00eentreb\u0103 pe Eyal unde lucreaz\u0103 tat\u0103l s\u0103u. El \u00eei ar\u0103t\u0103 biroul din col\u021bul camerei de zi \u0219i se duse s\u0103 verifice dormitorul. \u2014Hey, Eyal, nu e nici un calculator aici. El reap\u0103ru \u00een cadrul u\u0219ii. \u2014A, da. Am uitat. Lucreaz\u0103 doar la laptop. E singurul tip de calculator pe care \u00eel folose\u0219te. \u00cemi pare r\u0103u. La naiba. \u00cen locul \u0103sta, curat ca un mausoleu, asta fusese unica ei speran\u021b\u0103. Nu existau foi de h\u00e2rtie r\u0103t\u0103cite, nici teancuri de c\u0103r\u021bi prin care s\u0103 caute. Era o fund\u0103tur\u0103. Se mai uit\u0103 o singur\u0103 dat\u0103 la birou. G\u00e2nde\u0219te, Maggie, g\u00e2nde\u0219te. Doar un telefon, un fax, un carne\u021bel gol, o poz\u0103 cu, presupuse ea, Eyal \u0219i sora lui c\u00e2nd erau mici, \u0219i un stilou \u00eentr-un suport. Nimic. Se \u00eendep\u0103rt\u0103, dup\u0103 care se \u00eentoarse iar\u0103\u0219i. Lu\u0103 carne\u021belul, \u00eel ridic\u0103 \u0219i \u00eel \u021binu \u00een b\u0103taia luminii. \u2014Uri! Vino \u00eencoace! Acolo, ca \u0219i cum ar fi fost incrustate \u00een pagin\u0103, se z\u0103reau urmele f\u0103r\u0103 cerneal\u0103 a ceea ce spera s\u0103 fie ni\u0219te cuvinte \u00een ebraic\u0103, scrise de m\u00e2n\u0103. \u00ce\u0219i \u00eenchipui scena: Baruch Kishon primind un telefon de la Shimon Guttman, m\u00e2zg\u0103lind ni\u0219te noti\u021be \u00een carne\u021belul lui, rup\u00e2nd foaia, gr\u0103bindu-se s\u0103 ias\u0103 \u2013 l\u0103s\u00e2nd urmele noti\u021belor pe pagina de dedesubt. V\u0103zu \u0219i Uri acela\u0219i lucru. \u021ainea bucata de h\u00e2rtie deasupra capului, \u00eencerc\u00e2nd s\u0103-i descifreze semnifica\u021bia cu ajutorul luminii din tavan. Se uit\u0103 cruci\u0219 \u0219i se str\u00e2mb\u0103 p\u00e2n\u0103 c\u00e2nd, \u00een cele din urm\u0103, z\u00e2mbi discret. \u2014E un nume, spuse. Un nume arab. Omul pe care \u00eel c\u0103ut\u0103m se nume\u0219te Afif Aweida. \n", " Ierusalim, joia anterioar\u0103 Acesta era sunetul pe care voia s\u0103-l aud\u0103 Shimon Guttman, vacarmul acela de carnaval. Fluier\u0103turile repetate; b\u0103t\u0103ile ritmice \u00een l\u0103zile de gunoi; zarva care nu putea fi creat\u0103 dec\u00e2t de un grup puternic de oameni \u0219i, mai ales, cu convingeri puternice. Luase parte la o sut\u0103 de demonstra\u021bii la vremea lui, dar asta \u00eel f\u0103cea mai m\u00e2ndru dec\u00e2t toate celelalte. Mul\u021bimea adunat\u0103 aici, \u00een pia\u021ba Sion, era uria\u0219\u0103, o mas\u0103 de oameni \u00eengr\u0103m\u0103di\u021bi unii \u00eentr-al\u021bii, unii cu pancarte, restul fie flutur\u00e2ndu-\u0219i pumnii \u00een aer, fie b\u0103t\u00e2nd din palme la unison. Ar\u0103tau provocator, to\u021bi fiind \u00eembr\u0103ca\u021bi \u00een portocaliu. Tricouri, p\u0103l\u0103rii, chiar \u0219i pantalonii scur\u021bi \u0219i vopseaua de pe fa\u021b\u0103, toate erau colorate \u00een portocaliul cel mai str\u0103lucitor, cel mai luminos. Dar ceea ce \u00eel f\u0103cea pe Shimon s\u0103 vibreze de m\u00e2ndrie, acea sclipire care se ridica din ad\u00e2ncul inimii, era c\u0103 la aceast\u0103 mare manifesta\u021bie \u00eempotriva lui Yariv \u0219i a tr\u0103d\u0103rii sale luau parte numai tineri. C\u00e2nd lansase apelul, nu se g\u00e2ndea c\u0103 avea s\u0103 fie luat \u00een seam\u0103. P\u0103rerile care circulau \u00een acea perioad\u0103 spuneau c\u0103 tineretul israelian devenise apatic. Erau genera\u021bia internetului, preocupa\u021bi mai mult de Google dec\u00e2t de Golan, mai dornici s\u0103 tr\u00e2nd\u0103veasc\u0103 prin India \u0219i s\u0103 se plimbe prin Nepal dec\u00e2t s\u0103 fie deschiz\u0103tori de drumuri \u00een Iudeea sau s\u0103 lucreze p\u0103m\u00e2ntul \u00een Samaria. Chiar \u0219i fiul lui, Uri, care renun\u021base la o carier\u0103 \u00een serviciile de informa\u021bii ale armatei ca s\u0103 se apuce de un serviciu de doi lei \u00een domeniul regiei de film, era o dovad\u0103 a situa\u021biei deplorabile. \u0218i totu\u0219i se aflau aici dovezi de net\u0103g\u0103duit c\u0103 un astfel de pesimism legat de statul Israel era ne\u00eendrept\u0103\u021bit. Iat\u0103-i, se g\u00e2ndea Guttman, aduna\u021bi \u00een strad\u0103, gata s\u0103-\u0219i salveze na\u021biunea de la resemnarea \u0219i conciliatorismul urzite chiar de premierul lor. Acei contemporani ai s\u0103i care se pl\u00e2ngeau permanent de copiii din ziua de azi, v\u0103ic\u0103rindu-se c\u0103 nu vor avea \u00eendr\u0103zneala s\u0103 lupte a\u0219a cum f\u0103cuse genera\u021bia lor \u00een \u201967, ar fi trebuit s\u0103 se afle acolo acum. Ar fi \u00eenchis imediat gura. Pentru c\u0103 ce se \u00eent\u00e2mpla acolo lua forma unei lupte \u00een toat\u0103 regula. Fa\u021b\u0103 \u00een fa\u021b\u0103 cu armata portocalie, izolat\u0103 de un cordon sub\u021bire de poli\u021bi\u0219ti la care se ad\u0103ugau fotograful de la \u0219tiri \u0219i un cameraman, era o alt\u0103 mul\u021bime, aproape la fel de mare \u0219i de g\u0103l\u0103gioas\u0103. Nu avea o culoare unic\u0103 \u0219i nici at\u00e2tea pancarte ca oponen\u021bii s\u0103i. V\u0103zu una, plasat\u0103 strategic l\u00e2ng\u0103 echipele de \u0219tiri, pe care scria pur \u0219i simplu: Da P\u0103cii. Shimon Guttman se aflase \u00een fruntea mul\u021bimii portocalii \u2013 unul din cei doar \u0219ase b\u0103tr\u00e2ni c\u0103rora li se acordase o postur\u0103 at\u00e2t de privilegiat\u0103 \u2013, dar cum \u00eencepuser\u0103 necazurile, fuseser\u0103 da\u021bi la o parte. Pe de o parte chiar pentru securitatea acestor seniori, pe de alt\u0103 parte, credea el, pentru c\u0103 se dorea ca tinerii oameni de ac\u021biune s\u0103 ias\u0103 \u00een fa\u021b\u0103. Din pozi\u021bia sa convenabil\u0103 de pe margine, \u00ee\u0219i d\u0103dea seama c\u0103 totul se va transforma \u00een cur\u00e2nd \u00eentr-o b\u0103t\u0103lie medieval\u0103 corp la corp, cele dou\u0103 armate urm\u00e2nd s\u0103 se n\u0103pusteasc\u0103 una asupra celeilalte. Nu lipseau dec\u00e2t caii. \u00cen cur\u00e2nd ie\u0219i din mul\u021bime un t\u00e2n\u0103r, ca un Venus portocaliu din ap\u0103, ridicat de o m\u00e2n\u0103 invizibil\u0103 p\u00e2n\u0103 c\u00e2nd fu \u00een stare s\u0103 stea \u00een picioare \u0219i s\u0103-\u0219i rosteasc\u0103 discursul, \u00eentr-un echilibru fragil, pe umerii cuiva. Pe c\u00e2nd t\u00e2n\u0103rul r\u0103cnea \u00een portavoce, Guttman trase concluzia c\u0103 era un orator f\u0103r\u0103 experien\u021b\u0103, care nu \u0219tia c\u0103, atunci c\u00e2nd beneficiezi de amplificare, nu e nevoie s\u0103 \u021bipi. Z\u00e2mbea, amintindu-\u0219i de tinere\u021bea sa, \u0219i \u00eei trecu prin minte un g\u00e2nd optimist. Mi\u0219carea la formarea c\u0103reia contribuise era pe m\u00e2ini bune. Orice g\u00e2nduri murdare ar fi avut Yariv, exista o genera\u021bie nou\u0103, gata s\u0103 se ridice \u0219i s\u0103 opun\u0103 rezisten\u021b\u0103. \u2014Nu e nevoie de mine aici, \u00ee\u0219i zise Guttman. Se retrase \u00een t\u0103cere, bucuros s\u0103-i lase pe tineri s\u0103 se descurce \u0219i f\u0103r\u0103 el. Asta mai \u00eensemna \u0219i c\u0103 va c\u00e2\u0219tiga acum o or\u0103 pre\u021bioas\u0103 \u00eentr-o zi \u00eenc\u0103rcat\u0103 cu manifesta\u021bia tinerilor, o dezbatere la televizor \u00een cursul serii \u0219i o \u00eent\u00e2lnire strategic\u0103 cu Shapira \u0219i consiliul imigran\u021bilor \u00een intervalul dintre acestea. Se uit\u0103 la ceas. \u00cen\u021belept ar fi s\u0103 mearg\u0103 la o cafenea, s\u0103 fumeze o \u021bigar\u0103 \u0219i s\u0103-\u0219i re\u00eencarce bateriile. Dar Guttman se hot\u0103r\u00ee s\u0103-\u0219i fac\u0103 un cadou rar. Se va duce \u00een cu totul alt\u0103 parte. \n\nO vizit\u0103 scurt\u0103 nu-l va \u00eent\u00e2rzia prea mult. Trec\u00e2nd prin poarta Jaffa, ignor\u00e2nd copiii care furau suc la cutie \u0219i c\u0103r\u021bi po\u0219tale din Ora\u0219ul Vechi \u0219i le duceau pe pia\u021ba arab\u0103, \u00ee\u0219i d\u0103du seama c\u0103 asta era cea mai mare sl\u0103biciune a lui. Al\u021bi oameni puteau fi ab\u0103tu\u021bi de la datorie de b\u0103utur\u0103 sau femei, dar Shimon Guttman avea o singur\u0103 pasiune asem\u0103n\u0103toare. Dezmiard\u0103-i n\u0103rile cu parfumul trecutului \u00eendep\u0103rtat \u0219i va uita de toate. Va deveni un c\u00e2ine de v\u00e2n\u0103toare care se ia dup\u0103 urme p\u00e2n\u0103 c\u00e2nd \u00ee\u0219i g\u0103se\u0219te prada. Mergea vioi pe drumurile pietruite ale shouk-ului, cum \u00eei spuneau israelienii, cu un u\u0219or \u0219 acolo unde arabii pronun\u021bau s. Nu c\u0103 israelienii ar fi venit vreodat\u0103 pe aici. De la prima intifada de la sf\u00e2r\u0219itul anilor \u201980, pu\u021bini israelieni evrei aveau curajul s\u0103 calce \u00een Ora\u0219ul Vechi cu excep\u021bia Cartierului Evreiesc, desigur, \u0219i a Kotel-ului, Zidul de Vest. Devenise o zon\u0103 de nefrecventat; o suit\u0103 de \u00eenjunghieri mortale dusese la aceast\u0103 stare de lucruri. Dar lui Guttman nu \u00eei era team\u0103. Credea din principiu c\u0103 evreii ar trebui s\u0103 aib\u0103 acces ne\u00eengr\u0103dit pe toat\u0103 suprafa\u021ba capitalei lor, c\u0103 nu ar trebui s\u0103 se retrag\u0103 intimida\u021bi din nici o zon\u0103 a ei. Acesta era un alt motiv pentru care plecase din Kiryat Arba atunci c\u00e2nd o f\u0103cuse. Camarazii lui din mi\u0219carea colonialist\u0103 se instalau \u00een zonele m\u0103rgina\u0219e ale Samariei, \u00eentinz\u00e2ndu-se spre \u021b\u0103rmurile din Gaza, dar neglijau inima vie a P\u0103m\u00e2ntului Israelului, inima Sionului: Ierusalimul. Cei din aripa dreapt\u0103 israelian\u0103 nu luau \u00een serios problema ora\u0219ului etern, ned\u00e2ndu-\u0219i seama c\u0103, \u00een timp ce depuneau eforturi pentru a elibera alte teritorii, marea perl\u0103 a Ierusalimului le sc\u0103pa din m\u00e2n\u0103. Dac\u0103 nu erau aten\u021bi, puteau s\u0103 se trezeasc\u0103 f\u0103r\u0103 Ierusalimul de Est la fel cum se pomeniser\u0103 britanicii cu un imperiu: \u00eentr-un puseu de incon\u0219tien\u021b\u0103. Astfel c\u0103 Shimon Guttman \u0219i-a f\u0103cut o datorie personal\u0103 din a se plimba \u00een special prin partea estic\u0103, preponderent arab\u0103, a ora\u0219ului la fel de liber cum ar fi hoin\u0103rit prin vestul predominant evreiesc. Adev\u0103rat, nu venea aici la fel de des pe c\u00e2t ar fi trebuit din punct de vedere ideologic. Era de asemenea adev\u0103rat c\u0103 se uita peste um\u0103r la fiecare cinci sau \u0219ase pa\u0219i \u0219i c\u0103 inima \u00eei b\u0103tea iute \u00een secunda \u00een care p\u0103r\u0103sea str\u0103zile Cartierului Evreiesc pentru praful \u0219i zgomotul din cartierele arabe. Totu\u0219i \u00eencerca s\u0103 mearg\u0103 c\u00e2t putea de relaxat, av\u00e2nd \u00een vedere acele constr\u00e2ngeri, ca un om care colinda pur \u0219i simplu ora\u0219ul s\u0103u natal. Ca \u0219i cum ar fi fost proprietarul locului. Ceea ce, din principiu, considera c\u0103 era. Existau c\u00e2teva magazine \u00een care intra de fiecare dat\u0103 c\u00e2nd ajungea \u00een zona pie\u021bei, lucru care, \u00ee\u0219i d\u0103dea acum seama, nu se mai \u00eent\u00e2mplase de mai bine de un an. (Campania \u00eempotriva lui Yariv \u00eei epuizase toate energiile; orice altceva fusese abandonat.) Intr\u0103 \u00een primul dintre ele, a c\u0103rui intrare era ascuns\u0103 vederii de r\u00e2ndurile interminabile de gen\u021bi, saci \u0219i po\u0219ete. Aveau un vas care \u00eel intriga, dar era greu de datat. Al doilea \u0219i al treilea erau de toat\u0103 ru\u0219inea; v\u00e2nduser\u0103 marfa cea mai bun\u0103 \u0219i a\u0219teptau alta. Nu era nevoie s\u0103 insiste asupra locului din care veneau aceste transporturi: Irakul revolu\u021bionase \u00eentreaga pia\u021b\u0103. Un al patrulea avea ni\u0219te monede care \u00eei s\u0103rir\u0103 \u00een ochi lui Shimon: \u00eei va spune prietenului s\u0103u Iehuda, un numismat \u00eemp\u0103timit, s\u0103 nu mai fie at\u00e2t de fricos \u0219i s\u0103 fac\u0103 un drum p\u00e2n\u0103 aici. Se \u00eendrepta spre ie\u0219ire c\u00e2nd z\u0103ri un magazin de care aproape uitase. Ca \u0219i celelalte, nu avea o vitrin\u0103, ci doar gr\u0103mezi de marf\u0103 a\u0219ezate afar\u0103, care se prelungeau p\u00e2n\u0103 \u00een\u0103untru. S\u0103 intri \u00eensemna s\u0103 stai pe por\u021biunea \u00eengust\u0103 de podea care nu era acoperit\u0103 cu marf\u0103, un canion cu bunuri pe ambele p\u0103r\u021bi. La nivelul ochilor \u0219i mai sus se afla argint\u0103ria, \u00een principal sfe\u0219nice, printre care multe exemplare din cele cu opt bra\u021be, menora tradi\u021bional\u0103 folosit\u0103 de evrei \u00een timpul s\u0103rb\u0103torii Hanuka. \u00centotdeauna l-a izbit pe Guttman, ca ultimul nivel de pragmatism \u00een comer\u021b, aceast\u0103 silin\u021b\u0103 a negustorilor arabi de a vinde fleacuri evreie\u0219ti. Inspect\u0103 rafturile aproape sper\u00e2nd s\u0103 nu g\u0103seasc\u0103 nimic demn de v\u0103zut, ca s\u0103 se poat\u0103 \u00eentoarce mai repede la programul lui. \u2014Bun\u0103 ziua, profesore. Ce pl\u0103cere s\u0103 te rev\u0103d. Era proprietarul, Afif Aweida, ie\u0219ind din spatele tejghelei bijutierului, care se afla \u00een partea opus\u0103, o vitrin\u0103 de sticl\u0103 \u00een care se g\u0103sea o colec\u021bie de inele \u0219i br\u0103\u021b\u0103ri a\u0219ezate pe perne de catifea. \u00cei \u00eentinse m\u00e2na. \u2014Ce memorie impresionant\u0103 ai, Afif. M\u0103 bucur s\u0103 te v\u0103d. \u2014Cu ce \u00ee\u021bi pot fi de folos? \u2014Eram doar \u00een trecere. M\u0103 uitam prin vitrine. Afif \u00eei f\u0103cu semn lui Guttman s\u0103-l urmeze prin magazin \u0219i s\u0103 urce c\u00e2teva trepte p\u00e2n\u0103 \u00een biroul lui privat. Israelianul se uit\u0103 \u00een jur, aten\u021bia fiindu-i atras\u0103 de calculatorul mare, voluminos, a\u0219ezat al\u0103turi de imprimant\u0103 \u0219i de stratul de praf de pe rafturi. Aweida tr\u0103ise vremuri grele la fel ca toat\u0103 lumea din aceast\u0103 zon\u0103. Locuitorii Ierusalimului de Est, \u0219i palestinienii \u00een general, erau victimele a ceea ce Guttman numea adesea un caz grav de neglijen\u021b\u0103 divin\u0103, care \u00eei predestinase s\u0103 tr\u0103iasc\u0103 \u00eentr-un loc promis evreilor. Afif \u00eel v\u0103zu pe Shimon uit\u00e2ndu-se la ceas. \u2014Nu po\u021bi s\u0103 mai r\u0103m\u00e2i s\u0103 ne aduc\u0103 fiul meu ni\u0219te ceai? Te gr\u0103be\u0219ti? \u2014\u00cemi pare r\u0103u, Afif. Am o zi \u00eenc\u0103rcat\u0103. \u2014OK. P\u0103i, stai s\u0103 v\u0103d. Se ridicase \u00een picioare \u0219i verifica stocul. \u2014Nimic ie\u0219it din comun, dar ar fi totu\u0219i asta. Scoase o cutie de carton \u00een care se aflau, probabil, dou\u0103sprezece fragmente de mozaic. Shimon le aranj\u0103 repede ca pe un puzzle \u0219i descoperi silueta unei p\u0103s\u0103ri. \u2014Frumos, spuse, dar nu e chiar din sfera mea de interes. \u2014De fapt a\u0219 vrea s\u0103 m\u0103 aju\u021bi pe mine cu ceva. A ajuns un nou transport s\u0103pt\u0103m\u00e2na asta. Mi s-a spus c\u0103 mai sunt multe lucruri ca acestea, dar pe moment, asta avem. Se aplec\u0103, odihnindu-\u0219i un bra\u021b pe un fotoliu ponosit de piele, din care ie\u0219ea umplutura, ca s\u0103 ridice o tav\u0103 de pe podea. Pe ea, a\u0219ezate pe patru sau cinci r\u00e2nduri, erau cele dou\u0103zeci de t\u0103bli\u021be de lut pe care i le adusese Henry Blyth-Pullen cu c\u00e2teva zile mai devreme. \u00cen ciuda tonului ne\u00eencrez\u0103tor al lui Aweida, nu erau lipsite de interes \u2013 simpla m\u00e2nuire a unor fragmente at\u00e2t de gr\u0103itoare din trecutul antic \u00eel entuziasma de fiecare dat\u0103 pe Shimon Guttman \u2013, dar nici nu-\u021bi luau ochii. Se uit\u0103 la ceas: 1.45 p.m. Va termina cu asta \u0219i va pleca spre Psagot pentru \u00eent\u00e2lnirea de la 3.00 p.m. \u2014OK, \u00eei spuse lui Aweida. Vechea \u00een\u021belegere? \u2014Desigur: le traduci pe toate \u0219i p\u0103strezi una. De acord? \u2014De acord. Aweida \u00ee\u0219i a\u0219ez\u0103 un carne\u021bel \u00een poal\u0103 \u0219i a\u0219tept\u0103. Era pozi\u021bia lui obi\u0219nuit\u0103, aceea a secretarei care scrie dup\u0103 dictare. Guttman ridic\u0103 din tav\u0103 prima t\u0103bli\u021b\u0103, \u00eei sim\u021bi greutatea mul\u021bumitoare \u00een palm\u0103, nefiind cu mult mai mare dec\u00e2t o caset\u0103 cu band\u0103 magnetic\u0103. O duse la ochi, ridic\u00e2ndu-\u0219i ochelarii ca s\u0103 vad\u0103 mai bine textul. Privi caracterele cuneiforme care, chiar \u0219i \u00eentr-un context at\u00e2t de banal ca acesta, continuau s\u0103 \u00eel entuziasmeze. Simpla idee a unei consemn\u0103ri scrise care mergea cu mai bine de cinci milenii \u00een trecut, era pentru el extrem de emo\u021bionant\u0103. Ideea c\u0103 sumerienii \u00ee\u0219i p\u0103straser\u0103 \u00een scris g\u00e2ndurile, experien\u021bele, chiar \u0219i frivolit\u0103\u021bile cu trei secole \u00eenainte de Hristos, iar asta chiar aici, pe t\u0103bli\u021be nici mai mari, nici mai impozante dec\u00e2t aceste pl\u0103cu\u021be de lut, era revigorant\u0103. Se imagina \u00een postura unuia dintre acele imense radiotelescoape, aliniate \u00een de\u0219ertul New Mexico, ale c\u0103ror antene uria\u0219e erau primele care recep\u021bionau un semnal emis cu milenii \u00een urm\u0103 de o stea \u00eendep\u0103rtat\u0103. Cineva scrisese aceste cuvinte cu mii de ani \u00een urm\u0103 \u0219i iat\u0103-l totu\u0219i pe el, citindu-le chiar acum, ca \u0219i cum trecutul antic \u0219i prezentul imediat se aflau fa\u021b\u0103 \u00een fa\u021b\u0103 \u0219i \u00eencepeau o discu\u021bie. Prima dat\u0103 c\u00e2nd fusese \u00eenv\u0103\u021bat s\u0103 interpreteze semnele care d\u0103deau numele cuneiformelor \u2013 cuv\u00e2ntul se traducea literal ca \u201e\u00een form\u0103 de cuie\u201c \u2013, a sim\u021bit \u00eenc\u0103rc\u0103tura lor emo\u021bional\u0103. Pentru ochiul neantrenat, nu erau dec\u00e2t m\u00e2zg\u0103lituri care ar\u0103tau ca suporturile de mingi de golf, unele verticale, \u00een grupuri de c\u00e2te trei, altele orizontale, tot \u00een grupuri de dou\u0103 sau de trei, aranjate \u00een diverse structuri, r\u00e2nd dup\u0103 r\u00e2nd. Dar c\u00e2nd profesorul Mankowitz \u00eei ar\u0103tase cum puteau fi decodate acele semne imprimate ca \u201e\u00cen prima mea campanie am...\u201c sau \u201eGhilgame\u0219 a deschis gura \u0219i a spus...\u201c, a fost cucerit. \u00cencepu s\u0103-i dicteze lui Aweida. \u2014Trei oi, trei oi \u00eengr\u0103\u0219ate, o capr\u0103... spuse dup\u0103 o prim\u0103 examinare. Nu putea citi \u0219i \u00een\u021belege aceast\u0103 scriere la fel de repede ca engleza, dar cu siguran\u021b\u0103 cu aceea\u0219i u\u0219urin\u021b\u0103 cu care putea citi \u0219i traduce, s\u0103 spunem, din german\u0103. \u0218tia c\u0103 e o specializare rar\u0103, dar asta nu f\u0103cea dec\u00e2t s\u0103-l bucure \u0219i mai mult. \u00cen Israel, nu era nimeni care s\u0103-i egaleze cuno\u0219tin\u021bele, \u00een afar\u0103 de Ahmed Nour (nu c\u0103 Ahmed ar declara vreodat\u0103 c\u0103 locuie\u0219te \u00een Israel). Altfel, acum c\u0103 Mankowitz se pr\u0103p\u0103dise, r\u0103m\u0103sese doar Guttman. Cine altcineva? Tipul \u0103la din New York, Freundel de la Muzeul Britanic din Londra \u0219i \u00eenc\u0103 o m\u00e2n\u0103 de oameni. Ziarele au scris \u00eentotdeauna c\u0103 n-au existat niciodat\u0103 mai mult de o sut\u0103 de oameni pe planet\u0103 care s\u0103 poat\u0103 citi cuneiforme, dar el credea c\u0103 era o supraevaluare. O lu\u0103 pe urm\u0103toarea. \u00ce\u0219i d\u0103du seama imediat despre ce era vorba din simpla distribu\u021bie a semnelor pe t\u0103bli\u021b\u0103. \u2014Un inventar de obiecte casnice, m\u0103 tem, Afif. Pe urm\u0103torul era acela\u0219i r\u00e2nd repetat de zece ori. \u2014Un exerci\u021biu de \u0219colar, \u00eei spuse palestinianului care z\u00e2mbi, not\u00e2ndu-l \u00een carnet. Continu\u0103 \u00een felul \u0103sta, a\u0219ez\u00e2nd t\u0103bli\u021bele traduse pe biroul lui Aweida, p\u00e2n\u0103 c\u00e2nd nu r\u0103maser\u0103 pe tav\u0103 dec\u00e2t \u0219ase. O ridic\u0103 pe urm\u0103toarea \u0219i citi \u00eencet cuvintele de \u00eenceput, ca \u0219i cum ar fi fost primul r\u00e2nd dintr-un banc. \u2014Ab-ra-ha-am mar te-ra-ah a-na-ku... Puse t\u0103bli\u021ba jos \u0219i \u00eei z\u00e2mbi lui Aweida, ca \u0219i cum s-ar fi prins de o glum\u0103, apoi se uit\u0103 din nou la ea. Cuvintele nu disp\u0103ruser\u0103. Nici nu le citise gre\u0219it. Cuneiformele, din perioada vechiului Babilon, se citeau tot Abraham mar Terah anacku. Eu, Avraam, fiul lui Terah. Shimon sim\u021bea cum se albe\u0219te la fa\u021b\u0103. \u00cel cuprinse un fel de panic\u0103 gre\u021boas\u0103, \u00eencep\u00e2nd de la cap, apoi scurg\u00e2ndu-i-se prin piept p\u00e2n\u0103 \u00een m\u0103runtaie. Ochii i se bulbucar\u0103 p\u00e2n\u0103 c\u00e2nd literele devenir\u0103 \u00eence\u021bo\u0219ate \u0219i nedeslu\u0219ite. \n\nEu, Avraam, fiul lui Terah, am gr\u0103it astfel \u00een fa\u021ba judec\u0103torilor. P\u0103m\u00e2ntul unde l-am dus pe fiul meu, pentru a-l sacrifica acolo Celui Sf\u00e2nt, Muntele Moriah, acest loc a devenit pricin\u0103 de ceart\u0103 \u00eentre cei doi fii ai mei; fie ca numele lor s\u0103 r\u0103m\u00e2n\u0103 aici ca Isaac \u0219i Ismael. A\u0219a c\u0103 am gr\u0103it \u00een fa\u021ba judec\u0103torilor mei c\u0103 Muntele va fi \u00eemp\u0103r\u021bit dup\u0103 cum urmeaz\u0103... \n\nCe instinct \u00eel re\u021binea pe Guttman \u00een acel moment \u0219i \u00eel \u00eempiedica s\u0103 rosteasc\u0103 tare ceea ce tocmai citise \u00een g\u00e2nd? Avea s\u0103-\u0219i pun\u0103 de multe ori aceast\u0103 \u00eentrebare \u00een zilele urm\u0103toare. Oare o \u0219iretenie \u00eenn\u0103scut\u0103 l-a f\u0103cut s\u0103-\u0219i dea seama c\u0103 dac\u0103 ar fi vorbit \u00een clipa aceea ar fi pierdut cu siguran\u021b\u0103 acea mare comoar\u0103? Nu era oare dec\u00e2t sagacitatea shouk-ului, experien\u021ba unui vechi precupe\u021b care \u0219tie c\u0103 exprimarea entuziasmului pentru un obiect \u00eei dubleaz\u0103 imediat pre\u021bul, f\u0103c\u00e2ndu-l eventual de neachizi\u021bionat? Era oare un calcul de politician, o descoperire \u00eentr-un moment de inspira\u021bie, faptul c\u0103 ceea ce \u021binea \u00een m\u00e2na lui, care acum tremura, era un obiect ce putea schimba istoria omenirii la fel de spectaculos ca \u0219i cum ar fi \u021binut \u00een m\u00e2n\u0103 detonatorul unei bombe nucleare? Sau exista o explica\u021bie mai simpl\u0103, una mai pu\u021bin nobil\u0103 dec\u00e2t toate celelalte: \u00ee\u0219i mu\u0219case Guttman limba din cauz\u0103 c\u0103 toate instinctele lui \u00eel f\u0103ceau s\u0103 ezite \u00eenainte s\u0103 \u00eemp\u0103rt\u0103\u0219easc\u0103 un secret unui arab? \u2014OK, spuse \u00eentr-un final, sper\u00e2nd ca prin replicile scurte s\u0103-\u0219i ascund\u0103 tremurul vocii. Ce urmeaz\u0103? \u2014Dar, profesore, nu mi-ai spus ce scrie pe aceea. \u2014Nu? Scuze, eram cu g\u00e2ndul aiurea. O alt\u0103 list\u0103 de cump\u0103r\u0103turi, m\u0103 tem. Pentru femei. O lu\u0103 pe urm\u0103toarea, o eviden\u021b\u0103 a animalelor de la o ferm\u0103 din Tikrit. \u0218i cumva reu\u0219i s\u0103 le descifreze \u0219i pe celelalte, de\u0219i sim\u021bea c\u0103 \u00eendeplinea toat\u0103 aceast\u0103 sarcin\u0103 sub ap\u0103. \u0218tia c\u0103 \u00eenc\u0103 nu trecuse cel mai dificil moment. Nu era juc\u0103tor de poker. Nu avea nici cea mai vag\u0103 idee dac\u0103 va reu\u0219i s\u0103-\u0219i controleze emo\u021biile. Presupunea c\u0103 nu. Toat\u0103 via\u021ba vorbise din inim\u0103, exprim\u00e2ndu-\u0219i voit toate convingerile pe care le nutrea. Nu era un politician antrenat \u00een arta disimul\u0103rii, ci un om de campanie, a c\u0103rui moned\u0103 de schimb trebuia s\u0103 fie sinceritatea. Iar acest b\u0103rbat, Aweida, era un negustor: cuno\u0219tea toate \u0219mecheriile; putea s\u0103 intuiasc\u0103 imediat orice client, m\u0103rind pre\u021bul pentru cei care mimau indiferen\u021ba, sc\u0103z\u00e2ndu-l pentru cei a c\u0103ror lips\u0103 de interes era autentic\u0103. \u00cel va ghici imediat pe Guttman. Apoi \u00eei veni ideea. \u2014Deci, vechea \u00een\u021belegere? spuse, cu g\u00e2tul uscat. Pot s\u0103 aleg una? \u2014Dup\u0103 cum am stabilit, spuse Aweida. \u2014Bine. O iau pe aceea. Ar\u0103t\u0103 spre a noua t\u0103bli\u021b\u0103 pe care o examinase. \u2014Scrisoare de la o mam\u0103 c\u0103tre fiul ei? \u2014Da. \u2014O, profesore, \u0219tii doar c\u0103 e singura care prezint\u0103 un oarecare interes. Restul sunt toate at\u00e2t de, cum s\u0103 spun, obi\u0219nuite. \u2014De aceea o vreau pe asta. Haide, cump\u0103r\u0103torilor t\u0103i nu le va p\u0103sa oricum. \u2014\u00cen mod obi\u0219nuit a\u0219a ar fi. Dar vine un colec\u021bionar de la New York zilele urm\u0103toare. Un t\u00e2n\u0103r care sose\u0219te aici \u00eempreun\u0103 cu expertul lui \u00een art\u0103. E cu siguran\u021b\u0103 dispus s\u0103 cheltuiasc\u0103 ni\u0219te bani. Poate c\u0103 povestea asta \u2013 mama \u0219i fiul \u2013 \u00eei va st\u00e2rni interesul. \u2014Atunci spune-i c\u0103 asta e povestea aceleia. Guttman indic\u0103 t\u0103bli\u021ba cu pedeapsa \u0219colarului. \u2014Profesore. Cump\u0103r\u0103torii \u0103\u0219tia verific\u0103 singuri astfel de obiecte. Nu pot s\u0103 mint. M-ar ruina. \u2014\u00cen\u021beleg, Afif. Dar eu sunt cercet\u0103tor. Asta m\u0103 intereseaz\u0103 pe mine din punct de vedere istoric. Restul sunt foarte banale. Era con\u0219tient de pic\u0103turile de transpira\u021bie de pe buza superioar\u0103. Nu era sigur c\u00e2t va mai putea continua a\u0219a. \u2014Haide, profesore. Nu vreau s\u0103 m\u0103 rog de tine. Doar \u0219tii \u00een ce stare ne-au adus anii \u0103\u0219tia. C\u00e2\u0219tig\u0103m doar o mic\u0103 parte din c\u00e2t scoteam mai demult. Luna asta m-am dezonorat accept\u00e2nd bani de la un v\u0103r din Beirut. Dac\u0103 v\u00e2nd asta... \u2014OK, Afif. Am \u00een\u021beles. Nu vreau s\u0103-\u021bi for\u021bez m\u00e2na. E \u00een regul\u0103. Lu\u0103 t\u0103bli\u021ba care \u00eencepea cu Eu, Avraam, fiul lui Terah. \u2014O iau pe asta. \u2014Lista de cump\u0103r\u0103turi? \u2014Da, de ce nu? Nu e o list\u0103 rea. Guttman se ridic\u0103 \u00een picioare, strecur\u00e2nd c\u00e2t putu de natural, t\u0103bli\u021ba, \u00een buzunarul hainei. \u00cei str\u00e2nse m\u00e2na lui Afif, d\u00e2ndu-\u0219i seama \u00een momentul contactului c\u0103 palma \u00eei mustea de transpira\u021bie. \u2014Te sim\u021bi bine, profesore? Vrei un pahar cu ap\u0103? Guttman \u00eel asigur\u0103 c\u0103 nu avea nimic, doar c\u0103 trebuia s\u0103 ajung\u0103 la urm\u0103toarea \u00eent\u00e2lnire. \u00ce\u0219i lu\u0103 la revedere \u0219i se \u00eendrept\u0103 \u00een vitez\u0103 spre ie\u0219ire. \u00cen timp ce urca sc\u0103rile pie\u021bei, \u00eentorc\u00e2ndu-se spre Poarta Jaffa, \u021binea m\u00e2na \u00een buzunar, \u00eencle\u0219tat\u0103 pe t\u0103bli\u021b\u0103. \u00cen cele din urm\u0103, imediat ce ie\u0219i din shouk, dincolo de zidurile Vechiului Ora\u0219, se opri s\u0103-\u0219i trag\u0103 sufletul, g\u00e2f\u00e2ind ca un sprinter care tocmai alergase cursa vie\u021bii lui. Sim\u021bea c\u0103 mai avea pu\u021bin \u0219i le\u0219ina. Chiar \u0219i \u00een momentul acela, m\u00e2na \u00eei r\u0103m\u0103sese \u00een\u021bepenit\u0103 pe t\u0103bli\u021ba de lut din pricina c\u0103reia capul \u00eencepuse s\u0103 i se \u00eenv\u00e2rt\u0103 \u0219i inima s\u0103-i bat\u0103 mai tare, mai \u00eent\u00e2i de emo\u021bie, apoi de team\u0103 \u0219i, acum, de evlavie. \u00cen acel moment, Shimon Guttman \u0219tia c\u0103 \u021binea \u00een m\u00e2n\u0103 cea mai mare descoperire arheologic\u0103 f\u0103cut\u0103 vreodat\u0103. \u00cen str\u00e2nsoarea m\u00e2inii lui se g\u0103sea ultimul testament al marelui patriarh, omul venerat ca p\u0103rintele celor trei mari credin\u021be, iudaismul, cre\u0219tinismul \u0219i islamismul. \u00cen m\u00e2inile sale se afla testamentul lui Avraam. \n", " Ierusalim, joi, 12.46 a.m. Prima lor oprire a fost la sec\u021bia central\u0103 de poli\u021bie din Tel Aviv, unde l-au l\u0103sat pe z\u0103p\u0103citul de Eyal Kishon s\u0103 \u00eentocmeasc\u0103 un dosar de dispari\u021bie pe numele tat\u0103lui s\u0103u. Era convins c\u0103 oricare ar fi fost blestemul care i-a ucis pe Shimon \u0219i pe Rachel Guttman, acesta trecuse acum, ca prin contagiune, asupra familiei sale. Uri umbla f\u0103r\u0103 oprire la telefonul mobil, chiar \u0219i \u00een timp ce conducea, \u00eencep\u00e2nd cu agenda de numere, \u00eencerc\u00e2nd s\u0103 ob\u021bin\u0103 orice fel de informa\u021bie despre Afif Aweida. Compania de telefonie \u00eei spuse c\u0103 sunt cel pu\u021bin dou\u0103zeci \u0219i cinci, de\u0219i erau doar nou\u0103 \u00een zona Ierusalimului. Uri fu nevoit s\u0103-\u0219i pun\u0103 la b\u0103taie tot farmecul pentru a o determina pe operatoare s\u0103 le citeasc\u0103 pe toate. Un dentist, un avocat, \u0219ase persoane care locuiau \u00een zon\u0103 \u0219i un Afif Aweida \u00eenregistrat drept comerciant de antichit\u0103\u021bi pe strada Suq el-Bazaar, \u00een Ora\u0219ul Vechi. Uri z\u00e2mbi \u0219i se \u00eentoarse spre Maggie. \u2014\u00c3sta e shouk-ul \u0219i \u0103sta e omul nostru. \u2014Cum po\u021bi fi at\u00e2t de sigur? \u2014Pentru c\u0103 tat\u0103l meu avea deja un dentist \u0219i un avocat. \u0218i nu se l\u0103uda cu prea mul\u021bi prieteni arabi. Antichit\u0103\u021bile sunt cam singurul lucru care l-ar fi putut face s\u0103 stea de vorb\u0103 cu un arab. Pe c\u00e2nd se apropiau de Ierusalim, de\u0219i trecuse de mult de miezul nop\u021bii, Uri se \u00eentreba dac\u0103 nu ar trebui s\u0103 se duc\u0103 \u00een bazar chiar atunci \u0219i s\u0103 \u00eencerce s\u0103 dea imediat de acest Aweida. \u00cen cele din urm\u0103, accept\u0103 faptul c\u0103 nu avea nici un sens, c\u0103 toate pr\u0103v\u0103liile ar fi \u00eenchise. Ne\u0219tiind dec\u00e2t adresa lui de la magazin, nu \u0219i pe cea de acas\u0103, le era imposibil s\u0103 \u00eel g\u0103seasc\u0103. Parc\u0103 ma\u0219ina \u00eentre taxiurile din fa\u021ba hotelului Citadela, tr\u0103g\u00e2nd ostentativ fr\u00e2na de m\u00e2n\u0103 pentru a sugera c\u0103 drumul se \u00eencheiase. \u2014OK, domni\u0219oar\u0103 Costello. \u00c3sta e cap\u0103tul de linie. Aici face\u021bi plata. Maggie \u00eei mul\u021bumi, dup\u0103 care deschise portiera. \u00cenainte s\u0103 ias\u0103, se \u00eentoarse c\u0103tre el, pun\u00e2ndu-i o \u00eentrebare scurt\u0103: \u2014Bem ceva? \n\nNu obi\u0219nuia s\u0103 bea, \u00ee\u0219i d\u0103du ea seama. Se purta at\u00e2t de atent cu whisky-ul \u0219i cu apa, de parc\u0103 ar fi fost ni\u0219te lichide rare \u0219i pre\u021bioase care trebuiau mai degrab\u0103 observate, dec\u00e2t consumate. Stilul ei \u2013 dai pe g\u00e2t \u0219i comanzi altul \u2013 p\u0103rea pur \u0219i simplu necivilizat \u00een compara\u021bie cu al lui. \u2014Deci care-i treaba cu regia de film atunci? \u00eentreb\u0103 ea, sco\u021b\u00e2ndu-\u0219i pantofii sub masa din col\u021b la care se a\u0219ezaser\u0103 \u0219i bucur\u00e2ndu-se de relaxarea care porni de la picioare \u00een sus. \u2014Ce-i cu ea? \u2014Cum de e\u0219ti bun la asta? Z\u00e2mbi, d\u00e2ndu-\u0219i seama c\u0103 era o replic\u0103 la \u00eentrebarea pe care o pusese chiar el. \u2014Nu \u0219tii dac\u0103 sunt bun la asta. \u2014O, cred c\u0103 \u00eemi pot da seama. Ai grij\u0103 de tine a\u0219a cum numai un om de succes poate s\u0103 aib\u0103. \u2014Ei, e dr\u0103gu\u021b din partea ta s\u0103 spui asta. Ai v\u0103zut Adev\u0103rul despre b\u0103ie\u021bi? \u2014Cel \u00een care era vorba despre cei patru adolescen\u021bi? L-am v\u0103zut anul trecut: a fost genial. \u2014Mul\u021bumesc. \u2014Tu l-ai f\u0103cut? \u2014Eu l-am f\u0103cut. \u2014Dumnezeule. Nu \u00eemi venea s\u0103 cred ce-au putut s\u0103 spun\u0103 tinerii \u0103ia \u00een fa\u021ba camerei. M-am g\u00e2ndit c\u0103 erau instalate camere ascunse sau ceva de genul \u0103sta, at\u00e2t de sinceri p\u0103reau. Cum naiba i-ai convins s\u0103 fac\u0103 asta? \u2014F\u0103r\u0103 camere ascunse. E totu\u0219i un mare secret la mijloc. Pe care nu trebuie s\u0103-l dai \u00een vileag. Ar avea repercusiuni comerciale. \u2014\u0218tiu s\u0103 p\u0103strez un secret. \u2014Lucrul pe care trebuie s\u0103-l faci, iar asta e \u00eentr-adev\u0103r cheia \u00eentregii probleme. Trebuie s\u0103... Nu, nu pot. O privi b\u0103nuitor. \u2014De unde \u0219tiu c\u0103 pot s\u0103 am \u00eencredere \u00een tine? \u2014\u0218tii c\u0103 po\u021bi s\u0103 ai \u00eencredere \u00een mine. \u2014Secretul e s\u0103 ascul\u021bi. Trebuie s\u0103 ascul\u021bi. \u2014\u0218i de unde ai \u00eenv\u0103\u021bat asta? \u2014De la tat\u0103l meu. \u2014Serios? Nu mi-am imaginat c\u0103 ar fi genul de om care \u0219tie s\u0103 asculte. \u2014Nu era. Era genul de om care vorbea. Ceea ce \u00eensemna c\u0103 trebuia s\u0103 ascult\u0103m. \u0218i am devenit foarte buni la asta. Z\u00e2mbi \u0219i mai lu\u0103 o gur\u0103 din lichidul de culoarea ambrei. Lui Maggie \u00eei pl\u0103cea luciul pe care i-l d\u0103dea \u00een jurul gurii \u0219i al ochilor. Avea, \u00ee\u0219i spuse ea, unul din acele chipuri pe care voiai s\u0103 le prive\u0219ti. \u2014\u00cen orice caz, tu nu mi-ai r\u0103spuns dec\u00e2t la jum\u0103tate din \u00eentrebare atunci. Am \u00een\u021beles cum ai ajuns moderatoare, nu \u0219i de ce. \u2014M-ai \u00eentrebat \u201ecum de\u201c. \u2014\u0218i asta e pe jum\u0103tate cum \u0219i pe jum\u0103tate de ce. A\u0219a c\u0103 spune-mi de ce. Maggie se uit\u0103 la acest b\u0103rbat care se f\u0103cea comod \u00een scaun \u0219i se relaxa acum pentru prima oar\u0103 de c\u00e2nd se cunoscuser\u0103. Era con\u0219tient\u0103 c\u0103 acesta era un fel de r\u0103gaz pentru el, o pauz\u0103 de la doliu, un prilej de u\u0219urare dup\u0103 greutatea pe care o purtase pe umeri \u00een ultimele patru zile. \u0218tia c\u0103 e o stare trec\u0103toare, c\u0103 e imposibil s\u0103 dureze. Cu toate astea nu se putea ab\u021bine: se bucura de acest moment dintre ei. Nu avea de g\u00e2nd s\u0103 evite pur \u0219i simplu \u00eentrebarea cu o glum\u0103 sau schimb\u00e2nd subiectul, a\u0219a cum se obi\u0219nuise s\u0103 procedeze cu nenum\u0103ra\u021bii b\u0103rba\u021bi care \u00eei f\u0103cuser\u0103 avansuri \u00een barurile de noapte din capitalele lumii. Avea de g\u00e2nd s\u0103 fie sincer\u0103. \u2014De ce-ul sun\u0103 at\u00e2t de \u00eenvechit, \u00eenc\u00e2t nu-l mai folose\u0219te nimeni. \u2014\u00cemi plac lucrurile \u00eenvechite. Maggie se uit\u0103 atent\u0103 la el, ca \u0219i cum i-ar fi \u00eentins un obiect fragil. \u2014Prima dat\u0103 c\u00e2nd am ie\u0219it din \u021bar\u0103 a fost atunci c\u00e2nd am plecat ca voluntar \u00een Sudan. C\u00e2t timp am stat acolo, a izbucnit un r\u0103zboi civil. \u00centr-o zi ne \u00eentorceam spre coast\u0103 cu ma\u0219ina \u0219i am v\u0103zut un sat care fusese ras de pe fa\u021ba p\u0103m\u00e2ntului. Erau cadavre pe marginea drumului, fragmente umane, tot tac\u00e2mul. Dar cea mai \u00eengrozitoare imagine era aceea a unor copii, vii, dar care se plimbau f\u0103r\u0103 \u021bint\u0103, de fapt mergeau \u00eempiedicat. Ca ni\u0219te stafii. V\u0103zuser\u0103 cele mai groaznice lucruri, cum fuseser\u0103 uci\u0219i p\u0103rin\u021bii lor, mamele violate. \u0218i erau pur \u0219i simplu \u0219oca\u021bi. Dup\u0103 asta, m-am g\u00e2ndit c\u0103 dac\u0103 a\u0219 putea face ceva, orice, s\u0103 scurtez un r\u0103zboi chiar \u0219i cu o zi, atunci ar merita. Uri nu spuse nimic, se uit\u0103 doar fix \u00een ochii ei. \u2014De aia nu am suportat s\u0103 stau departe de asta mult\u0103 vreme. \u00cencrunt\u0103 din spr\u00e2ncene. \u2014Nu \u021bi-am spus, nu-i a\u0219a? E prima mea deta\u0219are dup\u0103 mai bine de un an. Am fost adus\u0103 \u00eenapoi dup\u0103 ce am ie\u0219it la pensie. Maggie \u00ee\u0219i goli paharul. Pensionare for\u021bat\u0103. \u2014Ce s-a \u00eent\u00e2mplat? \u2014Am fost din nou \u00een Africa. Moderam ni\u0219te negocieri \u00een Congo: r\u0103zboiul despre care nu vorbea nimeni, niciodat\u0103. Nu-i p\u0103sa nim\u0103nui, chiar dac\u0103 au murit milioane de oameni acolo. \u00cen orice caz, a durat optsprezece luni, dar \u00een cele din urm\u0103 am adunat toate taberele la masa tratativelor. Eram la c\u00e2teva zile distan\u021b\u0103 de semnarea unui acord, poate c\u00e2teva s\u0103pt\u0103m\u00e2ni. Oricum, foarte aproape. \u0218i eu am f\u0103cut... Se uit\u0103 la el, s\u0103 vad\u0103 dac\u0103 o mai urm\u0103rea \u0219i era, \u00eentr-adev\u0103r, concentrat la maximum. \u2014Am f\u0103cut o gre\u0219eal\u0103. O gre\u0219eal\u0103 foarte, foarte grav\u0103. \u00cen acele momente o l\u0103sa vocea. \u2014\u0218i din cauza acelei gre\u0219eli, din cauza mea, negocierile au \u00eencetat. \u00cen\u021belegerea a picat. Am fost nevoit\u0103 s\u0103 plec din Congo c\u00e2teva zile mai t\u00e2rziu \u0219i, c\u00e2nd am f\u0103cut-o, \u00een timp ce mergeam pe strada principal\u0103 c\u0103tre aeroport, le-am v\u0103zut din nou. Acele chipuri, acei copii, adolescen\u021bi, fete tinere, cu aceea\u0219i expresie uluit\u0103 \u00een priviri. \u0218i mi-am dat sema c\u0103 erau a\u0219a din cauza mea, fiindc\u0103 o d\u0103dusem \u00een bar\u0103 at\u00e2t de r\u0103u. O lacrim\u0103 i se preligea pe obraz. \u2014\u0218i acele chipuri m\u0103 vor b\u00e2ntui tot restul vie\u021bii, orice a\u0219 face. Doar atunci Uri puse paharul jos \u0219i se aplec\u0103 \u00een fa\u021b\u0103 pentru a o lua de m\u00e2n\u0103 pe Maggie. O \u021binu str\u00e2ns, p\u00e2n\u0103 c\u00e2nd, \u00een cele din urm\u0103, se ridic\u0103 \u0219i o trase c\u0103tre el \u00een a\u0219a fel \u00eenc\u00e2t capul ei i se odihnea pe piept. F\u0103r\u0103 s\u0103 spun\u0103 nimic, o m\u00e2ng\u00e2ia \u00eencet pe p\u0103r, ceea ce f\u0103cea ca lacrimile s\u0103-i curg\u0103 mai u\u0219or. \n\nUrcar\u0103 \u00een lini\u0219te \u00een camera ei. Dup\u0103 ce \u00eenchiser\u0103 u\u0219a, r\u0103maser\u0103 \u00eembr\u0103\u021bi\u0219a\u021bi o vreme, p\u00e2n\u0103 c\u00e2nd, f\u0103r\u0103 vreo decizie con\u0219tient\u0103 de care s\u0103-\u0219i aminteasc\u0103 vreunul din ei, buzele lor se atinser\u0103. Se s\u0103rutar\u0103 u\u0219or, timid, limbile abia ating\u00e2ndu-li-se. M\u00e2inile ei fur\u0103 primele care se mi\u0219car\u0103, a\u0219ez\u00e2ndu-se pe pieptul lui, sim\u021bindu-i t\u0103ria mu\u0219chilor. El se mi\u0219c\u0103 \u00eencet, ating\u00e2ndu-i un s\u00e2n cu palma dreapt\u0103, ceea ce o f\u0103cu s\u0103 se cutremure de pl\u0103cere. C\u00e2nd m\u00e2na lui dreapt\u0103 g\u0103si spa\u021biul dintre partea de sus a fustei \u0219i c\u0103ma\u0219\u0103, iar degetele lui \u00eencepur\u0103 s\u0103 se plimbe pe pielea ei goal\u0103, ea se retrase. \u2014Ce e? Ce s-a \u00eent\u00e2mplat? Maggie se trase \u00eenapoi \u0219i c\u0103zu pe pat. Se \u00eentinse dup\u0103 \u00eentrerup\u0103tor, iar lumina \u00eei orbi pe am\u00e2ndoi, rup\u00e2nd vraja dintre ei. \u2014\u00cemi pare r\u0103u, \u00eemi pare r\u0103u, spuse scutur\u00e2nd din cap \u0219i evit\u00e2nd privirea lui Uri. Nu pot s-o fac. \u2014Din cauza b\u0103rbatului de acas\u0103. Ar fi trebuit s\u0103 fie din cauza lui Edward, \u00ee\u0219i d\u0103du ea seama cu o tres\u0103rire de vinov\u0103\u021bie; dar nu era. \u2014Nu, nu e asta. Uri \u00eentoarse privirea de la ea. Expresia ochilor lui se schimb\u0103, ca \u0219i cum ar fi tras un v\u0103l protector peste ei. \u2014Uri, te rog. Vreau s\u0103-\u021bi spun. L\u0103s\u0103 privirea s\u0103 o \u00eent\u00e2lneasc\u0103 pe a ei, apoi se a\u0219ez\u0103 pe scaunul de la birou. \u2014\u0218tii, nu \u021bi-am spus totul despre gre\u0219eala mea. Din Africa. Nu a fost o... eroare profesional\u0103. N-am f\u0103cut-o lat\u0103 la negocieri. Z\u00e2mbi amar, d\u00e2ndu-\u0219i seama de capcana lingvistic\u0103 \u00een care intrase. \u2014Am f\u0103cut-o cu un negociator. Asta a fost gre\u0219eala mea. Liderul unuia din grupurile de rebeli. Se uit\u0103 la Uri a\u0219tept\u00e2ndu-se s\u0103 i se citeasc\u0103 dezaprobarea pe chip. Dar asculta pur \u0219i simplu. \u2014Bine\u00een\u021beles, au aflat cu to\u021bii. \u0218i c\u00e2nd s-a \u00eent\u00e2mplat asta, au spus c\u0103 nu mai pot fi impar\u021bial\u0103. \u0218i c\u0103, \u00een consecin\u021b\u0103, Statele Unite nu mai erau impar\u021biale. Negocierile au fost suspendate. Uri oft\u0103. \u2014\u0218i de aceea te-au exilat departe de munca ta. Ca s\u0103 te pedepseasc\u0103. \u2014Nu, nu chiar. Eu am f\u0103cut asta. M-am pedepsit singur\u0103. \u00cencerc\u0103 s\u0103-i dea ocazia s\u0103 z\u00e2mbeasc\u0103, dar abia putea s\u0103-i vad\u0103 reac\u021bia: privirea \u00eei era \u00eence\u021bo\u0219at\u0103 de lacrimi. Faptul de a-i m\u0103rturisi asta fusese o mare desc\u0103rcare. \u2014\u0218tii, oamenii \u00eemi spun tot timpul s\u0103 merg \u00eenainte. Edward \u00eemi repet\u0103 mereu asta. Mergi \u00eenainte. Dar pur \u0219i simplu nu pot. \u00cen\u021belegi asta, Uri? Nu pot s\u0103 merg \u00eenainte. Nu \u00eenainte s\u0103 \u00eendrept lucrurile. \u0218i n-o s\u0103 reu\u0219esc asta dac\u0103 fac din nou aceea\u0219i gre\u0219eal\u0103. \u2014Dar, Maggie, z\u00e2mbi el. Eu sunt doar un tip pe care l-ai cunoscut. Nu am nici o leg\u0103tur\u0103 cu negocierile de pace. \u2014Nu, dar e\u0219ti israelian. \u0218i \u0219tii c\u00e2t de dement e locul \u0103sta: asta va fi considerat\u0103 p\u0103rtinire. \u2014Presupui c\u0103 lumea va afla. \u2014O, ar afla. \u00cencerca s\u0103 se uite c\u00e2t mai pu\u021bin la el, a\u021bintindu-\u0219i \u00een schimb privirea c\u0103tre podea. Se temea c\u0103 dac\u0103 \u00eel va vedea a\u0219a cum \u00eel v\u0103zuse cu c\u00e2teva momente \u00een urm\u0103, decizia ei se va cl\u0103tina. Se ridic\u0103 de pe pat \u0219i deschise u\u0219a camerei de hotel, destul de larg \u00eenc\u00e2t am\u00e2ndoi s\u0103 poat\u0103 vedea \u00eentregul coridor de afar\u0103. Uri se ridic\u0103 \u00een picioare. Cu ochii \u00eenc\u0103 umezi, Maggie spuse \u00eencet: \u2014\u00cemi pare r\u0103u, Uri. Chiar \u00eemi pare r\u0103u. \n", " Ierusalim, joi, 7.15 a.m. Maggie se ridic\u0103 \u00een capul oaselor, inima b\u0103t\u00e2ndu-i cu putere. Era dezorientat\u0103, se uit\u0103 c\u00e2teva clipe prin camer\u0103, ca s\u0103-\u0219i dea seama unde se afl\u0103. Telefonul f\u0103cuse asta, o trezise violent dintr-un somn ad\u00e2nc. Nu mai avea importan\u021b\u0103 c\u0103 \u00ee\u0219i programase un telefon de trezire la operatorul hotelului pentru aceast\u0103 or\u0103. Orice zgomot brusc, fie cel al unui ceas cu alarm\u0103, fie cel al unui telefon, era violent. \u2014Rrrrrr. \u2014Maggie? Sunt secretarul adjunct. Iisuse. Maggie \u00eendep\u0103rt\u0103 receptorul de gur\u0103 \u0219i \u00ee\u0219i drese vocea. \u2014Da, alo. \u2014Trebuie s\u0103 te v\u0103d \u00een cincisprezece minute. Ne \u00eent\u00e2lnim jos. \n\nLa o cafea, Robert Sanchez rezum\u0103 cam c\u00e2t de prost st\u0103teau lucrurile. Ambele tabere p\u0103reau s\u0103 \u00eencerce s\u0103 st\u0103vileasc\u0103 violen\u021bele, de\u0219i fuseser\u0103 confrunt\u0103ri armate \u00een Jenin \u0219i Qaliqilya, iar Israelul recucerise por\u021biuni \u00eentregi din f\u00e2\u0219ia Gaza. \u00centre timp, palestinienii pretindeau c\u0103 au fost uci\u0219i doisprezece copii \u00een ultimele dou\u0103 zile de lupt\u0103, \u00een timp ce tocmai se r\u0103sp\u00e2ndea zvonul despre un autobuz cu elevi care a fost aruncat \u00een aer de un atentator sinuciga\u0219 chiar la marginea Netaniei. \u0218i mai r\u0103u de at\u00e2t, \u00eentreaga regiune p\u0103rea s\u0103 se preg\u0103teasc\u0103 de r\u0103zboi. Nu doar c\u0103 Hezbollahul lansa rachete din Liban \u00eenspre satele \u0219i ora\u0219ele din nordul Israelului, dar acum \u0219i Siria \u00ee\u0219i mobiliza armatele \u00een jurul \u00een\u0103l\u021bimilor Golan. Egiptul \u0219i Iordanul \u00ee\u0219i retr\u0103seser\u0103 am\u00e2ndou\u0103 ambasadorii din Tel Aviv. Sanchez \u021binea \u00een m\u00e2n\u0103 un teanc de articole din presa american\u0103: \u0219i New York Times, \u0219i Washington Post f\u0103ceau compara\u021bie \u00eentre 1967 \u0219i 1973, r\u0103zboaie care antrenaser\u0103 \u00eentregul Orient Mijlociu. \u2014De data asta va fi mai r\u0103u, spuse Sanchez. Jum\u0103tate din \u021b\u0103rile astea au arme nucleare. \u00cen cur\u00e2nd vor atrage \u00een r\u0103zboi tot mapamondul \u0103sta nenorocit. Prognoza nu putea fi mai sumbr\u0103. Cu toate astea, lui Maggie i se p\u0103rea reconfortant s\u0103 stea din nou la mas\u0103 cu Robert Sanchez. Era unul dintre pu\u021binii oameni din actualul Departament de Stat pe care \u00eei cuno\u0219tea \u0219i, cu siguran\u021b\u0103, singura figur\u0103 familiar\u0103 din echipa Statelor Unite aflat\u0103 la Ierusalim. Faptul c\u0103 a fost numit din nou \u00een postul de adjunct i-a surprins pe cei de la Washington; era o r\u0103m\u0103\u0219i\u021b\u0103 a vechii administra\u021bii. Presa c\u0103zuse de acord asupra faptului c\u0103 se afla acolo ca s\u0103-l \u021bin\u0103 de m\u00e2n\u0103 pe noul secretar, un vot clar de ne\u00eencredere din partea pre\u0219edintelui pentru cel ales chiar de el \u00een func\u021bia principal\u0103. Dar pe Maggie n-o interesau deloc aceste lucruri. Mai lucrase cu Sanchez de dou\u0103 ori \u00eenainte \u0219i ajunsese s\u0103 \u00eel respecte \u0219i, ceea ce era \u0219i mai rar \u00een acest domeniu, s\u0103 aib\u0103 \u00eencredere \u00een el. Condusese a doua echip\u0103 a Statelor Unite \u00een Balcani, c\u0103reia \u00eei era afiliat\u0103 Maggie pe vremea c\u00e2nd era \u00eencep\u0103toare, \u0219i \u00eei urm\u0103rise stilul calm, chibzuit de lucru. F\u0103r\u0103 parad\u0103, f\u0103r\u0103 scurgeri de informa\u021bii c\u0103tre media sau preg\u0103tiri excesive. A \u00eendeplinit cu destul\u0103 naturale\u021be rolul de mentor atunci \u0219i mai t\u00e2rziu, c\u00e2nd s-au \u00eent\u00e2lnit din nou \u00een timpul discu\u021biilor dintre nord \u0219i sud din Sudan. Era un element de dou\u0103 ori neobi\u0219nuit \u00een peisajul diplomatic de la Washington. \u00cen primul r\u00e2nd era un diplomat adev\u0103rat, nu doar un contribuabil generos c\u0103tre partidul aflat la putere recompensat cu un post avantajos de ambasador. Ca ofi\u021ber de carier\u0103, mai cur\u00e2nd dec\u00e2t ca subordonat politic, a ajuns c\u00e2t de departe se putea: n-ar fi putut niciodat\u0103 s\u0103 devin\u0103 secretar de stat. Faptul de a fi ajuns \u00een postul de adjunct era deja f\u0103r\u0103 precedent. Mai relevant, cel pu\u021bin pentru Maggie, era faptul c\u0103 Sanchez era unul dintre pu\u021binii sud-americani care puteau fi g\u0103si\u021bi \u00een straturile superioare ale guvernului american. Formau o pereche inedit\u0103, tipul mare, c\u00e2t un urs, din New Mexico \u0219i fata zvelt\u0103 din Dublin, dar printre b\u0103rba\u021bii la dung\u0103 din Departamentul de Stat, erau am\u00e2ndoi ca ni\u0219te str\u0103ini. M\u0103car asta aveau \u00een comun. \u2014Norocul nostru c\u0103 nu suntem \u00een Camp David sau mai \u0219tiu eu unde, spuse Sanchez. Dac\u0103 am fi fost, taberele s-ar fi dus deja acas\u0103 p\u00e2n\u0103 acum. \u0218i a\u0219a sediul guvernului e practic gol. Maggie depunea eforturi ca s\u0103 se trezeasc\u0103, sorbind din cafea. \u2014Nu-mi spune: cele dou\u0103 p\u0103r\u021bi \u0219i-au retras negociatorii pentru \u201econsult\u0103ri\u201c? \u2014Exact. \u2014\u0218i asta a pornit de la crime? \u2014Da. Mai \u00eent\u00e2i a fost Guttman, apoi Nour. Ca s\u0103 nu mai vorbesc de raidul Jenin asupra chibu\u021bului azi-noapte... \u2014Scuze, raidul Jenin? \u2014Da. S-a dovedit c\u0103 a fost un grup palestinian din Jenin. Au reu\u0219it s\u0103 treac\u0103 \u0219i au ajuns \u00een Bet Alpha. \u2014Israelienii \u0219tiu asta sigur? \u2014Da, terori\u0219tii un scris un slogan cu graffiti pe perete. Bet Alpha nu se va odihni p\u00e2n\u0103 nu se odihne\u0219te Jenin. \u2014\u0218i israelienii cred c\u0103 \u0103sta e un temei suficient s\u0103 rup\u0103 negocierile? \u2014P\u0103i, deocamdat\u0103 nu merg at\u00e2t de departe. \u2014Doar \u201econsult\u0103ri\u201c. \u2014Exact. Dar lucrul care i-a speriat cel mai tare e c\u0103 au crezut c\u0103 au sc\u0103pat de atacurile din partea Jeninului. De c\u00e2nd au construit zidul \u0103la... \u2014Cred c\u0103 vrei s\u0103 spui \u201ebariera de securitate\u201c, Robert. Maggie z\u00e2mbea. \u2014Oricum ai vrea s\u0103-i spui, a prevenit atacurile de pe Malul de Vest. Yariv \u00eei are pe cap pe cei din aripa dreapt\u0103, care spun c\u0103 a fost at\u00e2t de ocupat s\u0103-i lingu\u0219easc\u0103 pe palestinieni, \u00eenc\u00e2t a l\u0103sat \u021bara descoperit\u0103 \u0219i acum negociaz\u0103 sub amenin\u021bare armat\u0103. \u2014\u0218i Yariv \u0219tie cum au reu\u0219it s\u0103 treac\u0103? \u2014Asta-i problema, Maggie. Chiar \u0219i serviciile noastre de informa\u021bii sunt uimite de asta. Israelienii spun c\u0103 au verificat zidul pe toat\u0103 lungimea lui \u0219i nu au g\u0103sit nici o fisur\u0103. \u2014Atunci ce poate fi? Sanchez cobor\u00ee vocea. \u2014Israelienii se tem c\u0103 e ceva care \u00eei dep\u0103\u0219e\u0219te. C\u0103 poate palestinienii ridic\u0103 gradul de sofisticare. \u00cen semn de avertisment. \u2014Israelienii au ripostat? \u2014Doar cu o declara\u021bie. Dac\u0103 nu pui la socoteal\u0103 \u0219i crimele de asear\u0103. \u2014Ce crime? \u2014N-ai primit nota informativ\u0103 de la CIA? A fost trimis\u0103 cu siguran\u021b\u0103 la \u0219ase dimine\u021ba, se g\u00e2ndi Maggie. C\u00e2nd to\u021bi ceilal\u021bi membri ai echipei americane de la Ierusalim erau deja treji, ie\u0219i\u021bi de sub du\u0219 \u0219i informa\u021bi, ea dormea dup\u0103 o noapte alb\u0103 la bar cu... \u2014Cineva a fost \u00eenjunghiat \u00een Ierusalimul de Est noaptea trecut\u0103. \u00cen strada de l\u00e2ng\u0103 bazar. Un comerciant. Maggie se albi la fa\u021b\u0103. \u2014Un comerciant? Ce fel de comerciant? \u2014N-am idee. Ascul\u0103, Maggie. \u0218tiu c\u0103 ai \u00eencercat s\u0103 vorbe\u0219ti cu coloniali\u0219tii, s\u0103 afli ce se \u00eent\u00e2mpl\u0103. Dar trebuie s\u0103 ridic\u0103m miza aici. Se pare c\u0103 b\u0103ie\u021bii r\u0103i din ambele tabere \u00eencearc\u0103 s\u0103 ne destabilizeze. OK. Ssst. Maggie se \u00eentoarse s\u0103 vad\u0103 de ce s-a oprit Sanchez. Bruce Miller trecea prin dreptul bufetului pentru micul dejun \u0219i se \u00eendrepta spre masa lor. La naiba. Voia s\u0103 termine de ascultat ce avea de zis Sanchez. Acum trebuiau s\u0103 se comporte exemplar \u00een fa\u021ba omului pre\u0219edintelui. Secretarul de stat adjunct se ridic\u0103, \u00eenclin\u00e2ndu-se u\u0219or \u00een fa\u021ba lui Miller, ca \u0219i cum ar fi vrut s\u0103 exprime fizic pozi\u021bia lor precis\u0103 \u00een ierarhia Washingtonului. \u2014Bun\u0103, Bruce. Tocmai o puneam la curent cu evenimentele pe Maggie Costello, aici de fa\u021b\u0103. Maggie \u00eei \u00eentinse m\u00e2na, pe care Miller o str\u00e2nse cu o secund\u0103 mai mult dec\u00e2t era nevoie. \u00cenclin\u0103 u\u0219or capul \u2013 gentlemanul din sud \u2013 c\u00e2nd spuse \u201epl\u0103cerea e de partea mea\u201c. Maggie nu putu s\u0103 nu observe c\u0103 mica scenet\u0103 \u00eei permisese lui Miller s\u0103 o studieze temeinic din cap p\u00e2n\u0103 \u00een picioare. \u2014Deci, spuse el \u00eentr-un final, p\u0103r\u00e2nd mul\u021bumit de rezultatul inspec\u021biei. Ce-ave\u021bi p\u00e2n\u0103 acum? Maggie \u00eencepu s\u0103-i spun\u0103 c\u0103 b\u0103nuia c\u0103 exist\u0103 o leg\u0103tur\u0103 \u00eentre moartea lui Guttman \u0219i cea a lui Nour \u0219i c\u0103 se folosea de rela\u021biile pe care \u0219i le crease \u00een ambele tabere pentru a afla care ar fi acea conexiune (observ\u0103 cum lic\u0103ri ceva pe chipul lui Miller la auzul cuv\u00e2ntului \u201erela\u021bii\u201c). Nu se putu hot\u0103r\u00ee s\u0103-i descrie anagrama Nour, ci zise doar c\u0103 acum era sigur\u0103 c\u0103, oricare ar fi fost conexiunea, aceasta era explica\u021bia actualei amenin\u021b\u0103ri la adresa procesului de pace. \u2014Ce fel de conexiune, domni\u0219oar\u0103 Costello? \u2014Arheologia. \u2014Poftim? \u2014At\u00e2t Guttman, c\u00e2t \u0219i Nour erau arheologi. Cred chiar c\u0103 au lucrat \u00eempreun\u0103. Guttman a v\u0103zut ceva despre care i-a spus so\u021biei lui c\u0103 va schimba totul. Dup\u0103 dou\u0103 zile era mort. La fel \u0219i ea. \u2014Poli\u021bia a spus c\u0103 a fost vorba de sinucidere. C\u0103 n-a suportat durerea. \u2014\u0218tiu c\u0103 asta a spus poli\u021bia, domnule Miller. Dar fiul ei e de cu totul alt\u0103 p\u0103rere. \u0218i eu \u00eel cred. \u2014Lucrezi \u00eendeaproape cu el, domni\u0219oar\u0103 Costello? Maggie sim\u021bea cum i se \u00eenro\u0219e\u0219te g\u00e2tul. Asta s-a \u00eent\u00e2mplat data trecut\u0103, se g\u00e2ndi, blestem\u00e2ndu-\u0219i zilele. Ea, care putea ascunde totul \u00een timpul negocierilor, p\u0103str\u00e2nd secretele fiec\u0103rei tabere f\u0103r\u0103 s\u0103 dea nici m\u0103car un indiciu celeilalte, ceda de fiecare dat\u0103 c\u00e2nd nu era vorba despre demilitarizarea unei zone tampon sau despre acesul la porturile marine, ci despre ea. Dup\u0103 care o f\u0103cea lat\u0103, sco\u021b\u00e2nd totul la lumin\u0103. F\u0103cuse asta \u0219i \u00een acel moment din trecut. O costase at\u00e2t de scump, \u00eenc\u00e2t ai fi presupus c\u0103 \u00eenv\u0103\u021base s\u0103 se controleze. Dar nu. Iat-o acum chinuindu-se s\u0103 nu ro\u0219easc\u0103. \u2014Uri Guttman s-a dovedit o surs\u0103 inestimabil\u0103. \u2014Arheologie, zici? Bruce Miller \u00ee\u0219i punea \u0219erve\u021belul \u00een jurul g\u00e2tului. \u2014Asta transform\u0103 \u0219i noaptea trecut\u0103 \u00eentr-o coinciden\u021b\u0103 sau cum? \u2014Noaptea trecut\u0103? \u2014Atacul \u00eempotriva Bet Alpha. \u2014V\u0103 referi\u021bi la kibbutz? \u2014Da, e un kibbutz. Kibbuutz. \u0218i \u00een acela\u0219i timp situl uneia din cele mai mari bog\u0103\u021bii arheologice din Israel. Arunc\u0103 o privire. \u00cei \u00eentinse edi\u021bia \u00een limba englez\u0103 din Haaretz. \u2014Pagina trei. \u00cel r\u0103sfoi \u0219i v\u0103zu pe jum\u0103tatea de sus a paginii o fotografie cu cerul nop\u021bii, devenit portocaliu din cauza unei cl\u0103diri arse din temelie. Aceasta era identificat\u0103 \u00een titlu ca Muzeul Bet Alpha \u0219i Centrul de Vizitare, care \u201ese pare c\u0103 au fost azi-noapte \u021binta unui raid palestinian\u201c. Al\u0103turi de text era o fotografie mai mic\u0103 ce prezenta un mozaic uimitor, \u00eemp\u0103r\u021bit \u00een trei por\u021biuni, \u00een partea din mijloc g\u0103sindu-se ceea ce p\u0103rea a fi o roat\u0103. \u00cen legend\u0103 se explica faptul c\u0103 aceasta era podeaua mozaicat\u0103 a celei mai vechi sinagogi din Israel, dat\u00e2nd, din estim\u0103rile f\u0103cute, din perioada bizantin\u0103 a secolelor V sau VI. \u201eR\u0103mas\u0103 intact\u0103 timp de 1 500 de ani, exper\u021bii \u00ee\u0219i fac griji acum \u00een privin\u021ba supravie\u021buirii sale.\u201c \u00cen timp ce ea citea, Miller se \u00eentorsese c\u0103tre Sanchez pentru a vorbi despre urm\u0103toarele lor mi\u0219c\u0103ri. Nu mai avea sens s\u0103 mai vin\u0103 \u0219i secretarul acum, c\u0103zur\u0103 ei de acord, c\u00e2nd cele dou\u0103 tabere nici nu mai discutau. Era mai \u00een\u021belept s\u0103-l \u021bin\u0103 la p\u0103strare pentru faza final\u0103. \u2014E o coinciden\u021b\u0103 prea mare, spuse Maggie, con\u0219tient\u0103 c\u0103 \u00eentrerupea doi func\u021bionari oficiali superiori. \u2014Bet Alpha? \u2014Da. P\u00e2n\u0103 acum au avut de suferit ambele tabere, din momentul \u00een care aceast\u0103 subit\u0103 deteriorare a fost pus\u0103 \u00een leg\u0103tur\u0103 cu asta. Ar\u0103t\u0103 \u00eenspre fotografia din ziar. \u2014Cu arheologia, cu ruinele. Cu trecutul. Miller se uit\u0103 la ea z\u00e2mbind, de parc\u0103 Maggie i-ar fi p\u0103rut amuzant\u0103. \u2014Crezi c\u0103 avem o problem\u0103 cu fantomele? Spiritele antichit\u0103\u021bii au venit s\u0103 b\u00e2ntuie prezentul? F\u0103cu un gest \u00eenfrico\u0219\u0103tor, ca de Halloween, cu m\u00e2inile. Maggie hot\u0103r\u00ee s\u0103 nu ia \u00een seam\u0103 mica lui amabilitate. \u2014Nu \u0219tiu s\u0103 v\u0103 spun \u00eenc\u0103 despre ce e vorba, dar pun pariu c\u0103 explic\u0103 de ce aceste negocieri sunt \u00een c\u0103dere liber\u0103. \u2014Recunoa\u0219te, domni\u0219oar\u0103 Costello. Totul, \u00een \u021bara asta nenorocit\u0103... Se dezmetici deodat\u0103 \u0219i cobor\u00ee glasul. \u2014Totul pe-aici e legat de asta. Lu\u0103 ziarul \u0219i, \u00eendoind pagina, \u00eei ar\u0103t\u0103 mozaicul de la Bet Alpha. Totul numai roci, pietre \u0219i temple. Asta-i toat\u0103 problema. Nu explic\u0103 nimic. Avem o problem\u0103 politic\u0103 serioas\u0103 aici, care va necesita ni\u0219te solu\u021bii politice serioase. \u0218i vreau s\u0103 te ridici la nivelul nenorocitei tale de reputa\u021bii de cinci stele \u0219i s\u0103 vii cu aceste solu\u021bii chiar acum. E clar, domni\u0219oar\u0103 Costello? Maggie voia s\u0103 spun\u0103 c\u0103 nu \u00ee\u0219i pierdea vremea, c\u0103 leg\u0103tura era real\u0103, c\u00e2nd fur\u0103 \u00eentrerup\u021bi de un b\u00e2z\u00e2it care venea chiar de pe mas\u0103. Era BlackBerry-ul lui Miller, vibra\u021biile anun\u021b\u00e2nd un mesaj nou. Poli\u021bia israelian\u0103 tocmai confirma numele b\u0103rbatului ucis noaptea trecut\u0103. \u2014Pun pariu c\u0103 era un negustor de antichit\u0103\u021bi, nu-i a\u0219a, domnule Miller? Antichit\u0103\u021bi? Vestigii arheologice? Am dreptate, domnule Miller? Se uit\u0103 din nou la aparatul portabil, folosindu-se de degetul mare pentru a derula mesajul. \u2014Ei bine, nu ai dreptate, domni\u0219oar\u0103 Costello. Mortul era, se pare, un v\u00e2nz\u0103tor de fructe \u0219i legume. Nimic antic \u00een asta. Era un zarzavagiu. \u00cel chema Afif Aweida. \n", " Ierusalim, joia anterioar\u0103 M\u00e2na lui Shimon Guttman tremura \u00een timp ce introducea cheia \u00een broasc\u0103. Drumul spre cas\u0103 fusese confuz, mintea lui oscil\u00e2nd \u00eentre entuziasm \u0219i \u00eengrijorare. Nu s-a temut niciodat\u0103 de t\u00e2lhari \u00een to\u021bi anii c\u00e2t a stat \u00een Ierusalim, dar azi s-a uitat \u0219i peste un um\u0103r, \u0219i peste cel\u0103lalt, scrut\u00e2nd pe oricine se apropia suspect de el. Vizualiza nenorocirea: se apropia un b\u0103d\u0103ran de el pe strad\u0103, cer\u00e2ndu-i s\u0103-\u0219i goleasc\u0103 buzunarele. Nu putea s\u0103 lase s\u0103 se \u00eent\u00e2mple asta. Nu ast\u0103zi. Nu cu asta \u00een m\u00e2n\u0103. \u2014Am ajuns, strig\u0103 imediat ce intr\u0103. Se ruga s\u0103 nu-i r\u0103spund\u0103 nimeni, s\u0103 fie singur acas\u0103. \u2014Shimon? Tu e\u0219ti? So\u021bia. \u2014Da, nu stau mult. Voi fi \u00een camera de lucru. \u2014Ai m\u00e2ncat? Shimon n-o lu\u0103 \u00een seam\u0103 \u0219i se duse direct \u00een biroul s\u0103u, \u00eenchiz\u00e2nd u\u0219a dup\u0103 el. D\u0103du la o parte cu bra\u021bul o gr\u0103mad\u0103 de fleacuri \u2013 camera video, recorderul digital \u0219i teancuri de h\u00e2rtii \u2013, ca s\u0103-\u0219i fac\u0103 loc. Scoase \u00eencet t\u0103bli\u021ba de lut pe care i-o d\u0103duse Afif Aweida cu o or\u0103 mai devreme. \u00cen ultima parte a drumului s\u0103u o \u021binuse \u00eenf\u0103\u0219urat\u0103 \u00eentr-o batist\u0103, pentru a o proteja de umezeala m\u00e2inilor lui transpirate. Despachet\u00e2nd-o acum, citind din nou acele prime cuvinte, \u00ee\u0219i sim\u021bi trupul vibr\u00e2nd de ner\u0103bdare. \u00cen bazar nu putuse s\u0103 descifreze dec\u00e2t cuvintele de \u00eenceput: restul erau obscure, greu de \u00een\u021beles. Pentru a decoda \u00eentregul text, trebuia s\u0103-l studieze \u00eendeaproape \u0219i s\u0103 foloseasc\u0103 cele mai valoroase c\u0103r\u021bi din domeniu. Avea s\u0103 lucreze pe text toat\u0103 noaptea. G\u00e2ndul \u00eei d\u0103dea fiori. Nu se mai sim\u021bise a\u0219a de... de c\u00e2nd? De c\u00e2nd lucrase la situl Bet Alpha \u0219i descoperise casele din jurul sinaogii, care dovedeau existen\u021ba unui \u00eentreg sat evreiesc \u00een perioada bizantin\u0103? De c\u00e2nd lucrase ca student al lui Yigal Yadin \u00een Masada? Nu. Entuziasmul pe care \u00eel sim\u021bea acum era de o cu totul alt\u0103 intensitate. Cea mai potrivit\u0103 compara\u021bie, \u00eei era ru\u0219ine s\u0103 admit\u0103, ar fi fost cu momentul \u00een care, ca un b\u0103iat timid de \u0219aisprezece ani, \u0219i-a pierdut virginitatea cu Orna, o frumuse\u021be de nou\u0103sprezece ani din kibbutzul lui. Extazul care se trezea \u00een el acum era exploziv, exact cum fusese atunci. Eu, Avraam, fiul lui Terah... Voia cu disperare s\u0103 afle ce scria, dar sim\u021bea ceva \u00een g\u00e2t, ca o greutate de plumb. Dac\u0103 se \u00een\u0219ela? Dac\u0103 era o confuzie extraordinar\u0103? Shimon \u00eencerc\u0103 s\u0103 se calmeze. Se ridic\u0103 din scaun, cl\u0103tin\u0103 din cap, ca un c\u00e2ine care se scutur\u0103 de ploaie \u0219i se a\u0219ez\u0103 din nou. Prima sarcin\u0103 era s\u0103 confirme faptul c\u0103 acestea erau \u00eentr-adev\u0103r cuvintele lui Avraam; sensul va veni ulterior. Respir\u0103 ad\u00e2nc \u0219i fu din nou cuprins de fiori. Textul era \u00een babiloniana veche. Asta, se g\u00e2ndi Guttman, se potrivea: era dialectul folosit cu optsprezece secole \u00eenainte de Hristos, c\u00e2nd se consider\u0103 \u00een general c\u0103 a tr\u0103it Avraam. Se uit\u0103 din nou la t\u0103bli\u021b\u0103. Autorul pomenea numele tat\u0103lui s\u0103u Terah \u0219i \u00ee\u0219i numea fiii Isaac \u0219i Ismael. Se putea imagina c\u0103 au mai existat \u0219i al\u021bi Avraami fii ai lui Terah, chiar c\u0103 au tr\u0103it \u00een acea perioad\u0103 \u0219i \u00een acele locuri. Ace\u0219ti al\u021bi Avraami s-ar putea chiar s\u0103 fi avut doi fii. Dar doi fii ale c\u0103ror nume s\u0103 fie exact Isaac \u0219i Ismael? Era o coinciden\u021b\u0103 prea mare. Trebuia s\u0103 fie el. U\u0219a se deschise. Din instinct, Shimon puse m\u00e2na peste pl\u0103cu\u021b\u0103, ca s\u0103 o ascund\u0103. \u2014Bun\u0103, chamoudi. Nu te a\u0219teptam. Nu trebuia s\u0103 fii la Shapira? La naiba. \u00cent\u00e2lnirea. \u2014Da trebuia. Adic\u0103 trebuie. \u00cei dau telefon. \u2014Ce s-a \u00eent\u00e2mplat Shimon? Ai transpirat. \u2014A fost cald. Am alergat. \u2014De ce ai alergat? Ridic\u0103 tonul. \u2014Ce-i cu toate \u00eentreb\u0103rile astea? Las\u0103-m\u0103 \u00een pace, femeie! Nu vezi c\u0103 lucrez? \u2014Ce ai acolo, pe birou? \u2014Rachel! Se \u00eentoarse \u0219i tr\u00e2nti u\u0219a dup\u0103 ea. \u00cencerc\u0103 s\u0103 se calmeze, uit\u00e2ndu-se din nou la text, privirea sa urm\u0103rind r\u00e2ndul \u00een care autorul \u00ee\u0219i numea ora\u0219ul natal, Ur, cetatea mesopotamian\u0103 \u00een care s-a n\u0103scut Avraam. V\u0103zu sigiliul de pe partea cealalt\u0103 a t\u0103bli\u021bei, \u00een spa\u021biul dintre text \u0219i data de la cap\u0103t, repetat apoi \u00eentr-un alt col\u021b \u0219i, din nou, pe margini. Nu fusese f\u0103cut cu un cilindru, sigiliul utilizat de regi \u0219i de oamenii boga\u021bi, tubul din piatr\u0103 cioplit\u0103 care putea fi rulat pe lutul moale, l\u0103s\u00e2nd astfel un semn unic, o semn\u0103tur\u0103. Nici nu erau urme \u00een form\u0103 de semicerc, care ar fi putut fi imprimate pe t\u0103bli\u021b\u0103 de unghia degetului mare de la m\u00e2na dreapt\u0103 a autorului. Nu, era un model care putea fi \u00eent\u00e2lnit \u0219i mai rar dec\u00e2t acelea, unul pe care Guttman \u00eel recunoscu imediat \u2013 \u0219i \u00eel g\u0103si tulbur\u0103tor. Era o urm\u0103 circular\u0103 destul de grosolan\u0103, format\u0103 printr-o intersec\u021bie de linii. Shimon nu mai v\u0103zuse a\u0219a ceva dec\u00e2t de dou\u0103 ori \u00eenainte \u0219i, \u00eentr-una din d\u0103\u021bi, \u00eentr-o poz\u0103. Era f\u0103cut\u0103 prin presarea pe lut a nodurilor de la franjurile unui tip de \u00eembr\u0103c\u0103minte masculin\u0103, purtat\u0103 de mesopotamieni chiar \u00een vremea lui Avraam. Astfel de haine cu franjuri au disp\u0103rut din istorie, cu o singur\u0103 excep\u021bie: \u0219alul de rug\u0103ciune evreiesc. Shimon trebuia doar s\u0103 ias\u0103 din cas\u0103 pentru a putea vedea un evreu ultraortodox a\u0219tept\u00e2nd \u00een sta\u021bia de autobuz sau cump\u0103r\u00e2nd un ziar, purt\u00e2nd exact aceea\u0219i hain\u0103 acum, cu aproape patru mii de ani mai t\u00e2rziu. Iar aici se afla urma ei, imprimat\u0103 ad\u00e2nc de Avraam, fiul lui Terah. Orice ar fi scris pe el, importan\u021ba acestui obiect, nu mai lung de zece centimetri, cu o l\u0103\u021bime mai mic\u0103 de \u0219apte centimetri, era inestimabil\u0103. Era prima dovad\u0103 arheologic\u0103 semnificativ\u0103 din toate timpurile despre existen\u021ba Bibliei. Sigur, mai exista Obeliscul Negru al lui Shalmaneser al III-lea, expus al\u0103turi de mumiile faraonilor la Muzeul Britanic. Una din cele cinci scene de pe basorelieful obeliscului \u00eel \u00eenf\u0103\u021bi\u0219a pe regele Israelului, Jehu, pl\u0103tind tribut monarhului asirian. Jehu apare \u00een Biblie, iar acest obelisc, realizat de Henry Layard \u00een secolul XIX, prezenta scena respectiv\u0103. Dar Jehu era un personaj minor \u00een marea poveste a Bibliei. Despre eroii principali, de la proroci la Moise \u0219i Iosua, documentele arheologice erau nule. P\u00e2n\u0103 acum. Dar se afla \u00een fa\u021ba lui: confirmarea fizic\u0103 a existen\u021bei marelui p\u0103rinte \u00eensu\u0219i. Cu siguran\u021b\u0103 era prea frumos ca s\u0103 fie adev\u0103rat. Dac\u0103 era un fals? Guttman \u00ee\u0219i aminti de scandalul care \u00eei \u00eensp\u0103im\u00e2ntase pe cercet\u0103torii \u0219i arheologii din toat\u0103 lumea. L-a urm\u0103rit fascinat \u0219i cu o bucurie r\u0103ut\u0103cioas\u0103 \u00eempreun\u0103 cu prietenii s\u0103i. \u00cen 1983, istoricul Hugh Trevor-Roper a declarat jurnalele lui Hitler autentice \u0219i a pl\u0103tit cu reputa\u021bia lui pentru asta. Gre\u0219eala sa a fost elementar\u0103. A vrut s\u0103 cread\u0103 c\u0103 erau adev\u0103rate. Acum, \u00een casa lui din Ierusalim, Shimon Guttman \u0219tia cum trebuie s\u0103 se fi sim\u021bit Trevor-Roper: voia cu disperare ca aceast\u0103 t\u0103bli\u021b\u0103 s\u0103 fie ceea ce p\u0103rea. Se uit\u0103 la lutul ei brun-ro\u0219cat, nuan\u021ba la care s-ar a\u0219tepta orice expert pentru Irakul din acea perioad\u0103. Era zgrun\u021buroas\u0103 \u0219i avea \u00eentip\u0103rit\u0103 amprenta vremii, cum au ar\u0103tat dintotdeauna obiectele at\u00e2t de vechi. Guttman apropie t\u0103bli\u021ba de ochi: unghiurile formate de toate liniile acestei scrieri cuneiforme, toate caracterele silabice erau exact cum trebuiau s\u0103 fie. La fel \u0219i exprimarea. Toate expresiile, toate formul\u0103rile se potriveau cu dialectul \u0219i cu momentul istoric: am gr\u0103it astfel \u00een fa\u021ba judec\u0103torilor... Nu existau dec\u00e2t vreo \u0219ase oameni \u00een toat\u0103 lumea care ar fi putut s\u0103 falsifice un obiect ca acesta \u2013 \u0219i el, Guttman, era unul din ei. Dar nu avea nici un sens s\u0103 fie un fals. Trevor-Roper a gre\u0219it \u00een privin\u021ba jurnalelor lui Hitler pentru c\u0103 i-a sc\u0103pat din vedere un fapt crucial. I le-a adus cineva, cer\u00e2ndu-i avizarea. Multe lucruri depindeau de verdictul lui. A existat permanent riscul unei \u00een\u0219el\u0103torii. Acum nu era la fel. Nu a venit nimeni la Guttman, d\u00e2nd aceast\u0103 t\u0103bli\u021b\u0103 drept testamentul lui Avraam. Din contr\u0103, el a g\u0103sit-o. Dac\u0103 nu ar fi avut el imboldul de a-l vizita pe Aweida, s-ar afla \u00eenc\u0103 \u00een bazar, pe o tav\u0103, gata s\u0103 fie v\u00e2ndut\u0103 unui colec\u021bionar ne\u0219tiutor. Un z\u00e2mbet lumin\u0103 chipul lui Shimon Guttman. Logica era de partea lui. Pentru a crede c\u0103 acesta era un fals, trebuia s\u0103 fii de acord cu ni\u0219te afirma\u021bii foarte pu\u021bin probabile. C\u0103 cineva a depus o munc\u0103 grea \u0219i costisitoare pentru a inscrip\u021biona o t\u0103bli\u021b\u0103 \u00een a\u0219a fel \u00eenc\u00e2t s\u0103 par\u0103 o relicv\u0103 mesopotamian\u0103 de acum patru milenii. C\u0103 acest falsificator \u0219i-a l\u0103sat lucrarea pe m\u00e2inile unui comerciant din Ierusalimul de Est, f\u0103r\u0103 s\u0103 spun\u0103 nimic, \u00een speran\u021ba c\u0103 soarta \u00eel va aduce pe unul dintre pu\u021binii exper\u021bi \u00een cuneiforme din lume \u00een magazinul acestuia. C\u0103 acest expert va vedea chiar acest obiect, \u00eel va alege pe acesta dintre toate celelalte din pr\u0103v\u0103lie, c\u0103 \u00eel va traduce \u0219i \u00eei va \u00een\u021belege profunda semnifica\u021bie. Falsificatorul va miza pe faptul c\u0103 toate aceste circumstan\u021be se vor materializa, \u0219i pentru ce? Cu siguran\u021b\u0103 nu pentru bani, de vreme ce Guttman nu a pl\u0103tit nimic unui comerciant care nu avea habar de lucrul la care renun\u021ba. Nu, dac\u0103 ar fi fost un fals, falsificatorul i-ar fi adus cu siguran\u021b\u0103 t\u0103bli\u021ba lui Guttman \u0219i ar fi cerut milioane de dolari. Adev\u0103rul rece, ra\u021bional era c\u0103 avea mai mult sens s\u0103 cread\u0103 c\u0103 aceast\u0103 t\u0103bli\u021b\u0103 era autentic\u0103 dec\u00e2t c\u0103 era un fals. Saltul logic de care avea nevoie ultima variant\u0103 era mai mare dec\u00e2t cel de care avea nevoie prima. Trebuia s\u0103 fie adev\u0103rat\u0103. G\u00e2ndurile i se \u00eenv\u0103lm\u0103\u0219eau. Cum naiba ajunsese aici? Fusese adus\u0103 din Irak \u00een Ierusalim odat\u0103 cu uria\u0219ul val de antichit\u0103\u021bi de la c\u0103derea lui Saddam: m\u0103car at\u00e2ta lucru era evident. Nu conta dac\u0103 ajunsese aici prin Beirut, Aman sau Damasc. Cum fusese g\u0103sit\u0103 \u00een Irak, dac\u0103 st\u0103tuse \u00eengropat\u0103 p\u00e2n\u0103 nu demult sau dac\u0103 fusese furat\u0103 dintr-o colec\u021bie, poate chiar dintr-un muzeu, era imposibil de aflat. Poate c\u0103 autorit\u0103\u021bile din timpul lui Saddam o descoperiser\u0103 \u0219i o ascunseser\u0103; poate c\u0103 nu-\u0219i d\u0103duser\u0103 niciodat\u0103 seama de semnifica\u021bia ei. Ceea ce \u00eel fascina pe Shimon Guttman era parcursul ei mai \u00eendep\u0103rtat. T\u0103bli\u021ba fusese inscrip\u021bionat\u0103 la Hebron, locul unde era \u00eengropat Avraam, un loc at\u00e2t de sf\u00e2nt pentru iudaism \u00eenc\u00e2t, dup\u0103 1967, Guttman \u0219i colegii lui extremi\u0219ti se hot\u0103r\u00e2ser\u0103 s\u0103 restabileasc\u0103 prezen\u021ba evreiasc\u0103 acolo c\u00e2t mai repede. \u00censemna asta c\u0103 Avraam \u00ee\u0219i tr\u0103ise ultimele zile ale vie\u021bii \u00een Hebron? Cei doi fii ai s\u0103i participaser\u0103 la \u00eenmorm\u00e2ntarea lui, dar \u00eensemna aceast\u0103 descoperire c\u0103 existase o scen\u0103 final\u0103 pe patul de moarte, \u00een care fuseser\u0103 implica\u021bi tat\u0103l \u0219i cei doi mo\u0219tenitori ai s\u0103i? Existase o disput\u0103 pe care b\u0103tr\u00e2nul patriarh fusese nevoit s\u0103 o rezolve? Guttman se \u00eentreb\u0103 cum ajunsese atunci t\u0103bli\u021ba \u00een locul de na\u0219tere al lui Avraam, Mesopotamia. Poate c\u0103 unul dintre cei doi fii o adusese acolo. \u00cen Biblie nu exista nici o men\u021biune c\u0103 Isaac s-ar fi \u00eentors la Ur, dar poate c\u0103 se dusese Ismael, s\u0103 vad\u0103 cu ochii lui cetatea unde \u00eencepuse totul. Asta, \u0219i-a dat atunci seama, ar putea fi munca vie\u021bii lui. S\u0103 traduc\u0103 textul t\u0103bli\u021bei, s\u0103 \u00eei descifreze istoria, s\u0103 o expun\u0103 \u00een marile muzee ale lumii. I-ar face numele nemuritor \u2013 ar fi cunoscut\u0103 ca t\u0103bli\u021ba Guttman \u2013, ar ap\u0103rea la televizor, ar fi aclamat la Muzeul Britanic \u0219i i s-ar \u00eenchina toasturi la Smithsonian. Savan\u021bii ar povesti \u0219i ar r\u0103spovesti cum d\u0103duse peste documentul care st\u0103 la baza civiliza\u021biei umane \u00eentr-un bazar, \u00eentr-o dup\u0103-amiaz\u0103 c\u0103lduroas\u0103, la Ierusalim. Acest obiect mic, silen\u021bios, l-a \u00eenv\u0103\u021bat despre el \u00eensu\u0219i un lucru pe care nu se a\u0219tepta s\u0103-l descopere. \u0218i-a dat seama c\u0103, \u00een ciuda ultimelor decenii de activism, era \u00een primul \u0219i \u00een primul r\u00e2nd arheolog. Simpla descoperire a acestei t\u0103bli\u021be, oricare ar fi semnifica\u021bia ei, l-a \u00eenfiorat ca cercet\u0103tor. Leg\u0103tura cu Avraam, sentimentul c\u0103, la fel ca acele telescoape din New Mexico, a intrat \u00een contact cu o lume \u00eendep\u0103rtat\u0103 era un lucru care \u00eel \u00eenc\u00e2nta mai mult dec\u00e2t putea spune. Dar cealalt\u0103 voce din mintea lui, cea a agitatorului politic, nu putea fi redus\u0103 la t\u0103cere. Nu \u00eei d\u0103dea pace deloc, vr\u00e2nd cu disperare s\u0103 afle semnifica\u021bia exact\u0103 a acestui document, ner\u0103bdarea ei d\u00e2nd acum \u00een foc. Guttman se \u00eentinse greoi dup\u0103 cele trei sau patru texte cheie necesare descifr\u0103rii cuneiformelor \u0219i se puse pe lucru. \n\nEu, Avraam, fiul lui Terah, am gr\u0103it astfel \u00een fa\u021ba judec\u0103torilor. P\u0103m\u00e2ntul unde l-am dus pe fiul meu, pentru a-l sacrifica acolo Celui Sf\u00e2nt, Muntele Moriah, acest loc a devenit pricin\u0103 de ceart\u0103 \u00eentre cei doi fii ai mei; fie ca numele lor s\u0103 r\u0103m\u00e2n\u0103 aici ca Isaac \u0219i Ismael. A\u0219a c\u0103 am gr\u0103it \u00een fa\u021ba judec\u0103torilor mei c\u0103 Muntele va fi \u00eemp\u0103r\u021bit dup\u0103 cum urmeaz\u0103... \n\nGuttman nu se putu ab\u021bine. Era din nou cople\u0219it. Avraam se referea aici la unul din episoadele decisive ale culturii umane, akedah-ul, momentul \u00een care marele p\u0103rinte l-a dus pe fiul s\u0103u la Muntele Moriah, pentru a-l sacrifica zeului al c\u0103rui prim credincios devenise. Timp de secole, evreii s-au chinuit s\u0103 \u00een\u021beleag\u0103 ce fel de tat\u0103 e \u00een stare s\u0103-\u0219i ucid\u0103 propriul fiu \u0219i ce fel de Dumnezeu e Cel care i-a cerut asta. \u0218i nu exist\u0103 \u00eendoieli \u00een privin\u021ba asta, Avraam a fost gata s\u0103 fac\u0103 acest lucru, ridic\u00e2nd sabia \u0219i oprindu-se doar \u00een momentul \u00een care a cobor\u00e2t un \u00eenger, pentru a-l anun\u021ba c\u0103 Dumnezeu nu-i mai cere p\u00e2n\u0103 la urm\u0103 acest sacrificiu. A fost momentul care i-a unit pe Avraam \u0219i Isaac \u0219i pe copiii lor \u00een fa\u021ba lui Dumnezeu pentru vecie, consacr\u00e2ndu-i ca simbolul leg\u0103m\u00e2ntului dintre Dumnezeu \u0219i evrei. Iar \u00een fa\u021ba lui se afla acum dovada textual\u0103 a acelui eveniment. Dar nu asta \u00eel tulburase pe Shimon Guttman. Citi din nou cuvintele, silab\u0103 cu silab\u0103, s\u0103 vad\u0103 dac\u0103 nu cumva gre\u0219ise. Muntele Moriah... a devenit pricin\u0103 de ceart\u0103 \u00eentre cei doi fii ai mei; fie ca numele lor s\u0103 r\u0103m\u00e2n\u0103 aici ca Isaac \u0219i Ismael. Muntele Moriah. Muntele Templului, cel mai sf\u00e2nt loc al evreilor. Tradi\u021bia spunea c\u0103 acest loc \u00een care \u00eengerul l-a salvat pe Isaac era centrul lumii, piatra de temelie pe care a fost cl\u0103dit universul. Evreii din vremurile antice \u0219i-au construit templele aici \u0219i, c\u00e2nd au fost distruse de babilonieni, le-au ridicat din nou. Nu a mai r\u0103mas acum dec\u00e2t Zidul de Vest, dar acest loc a continuat s\u0103 fie centrul spiritual al credin\u021bei evreie\u0219ti. \u00cens\u0103 Muntele Moriah era sf\u00e2nt \u0219i pentru musulmani, care declarau c\u0103 originile lor mergeau p\u00e2n\u0103 la Ismael. Pentru ei, Haram al-Sharif, Sanctuarul Sf\u00e2nt, era locul de unde Mahomed se ridicase la ceruri pe calul lui \u00eenaripat. Dup\u0103 Mecca \u0219i Medina, Haram era locul cel mai sf\u00e2nt. \n...acest loc a devenit pricin\u0103 de ceart\u0103 \u00eentre cei doi fii ai mei; fie ca numele lor s\u0103 r\u0103m\u00e2n\u0103 aici ca Isaac \u0219i Ismael. A\u0219a c\u0103 am gr\u0103it \u00een fa\u021ba judec\u0103torilor mei c\u0103 Muntele va fi \u00eemp\u0103r\u021bit dup\u0103 cum urmeaz\u0103... Aici caracterele erau mai \u0219terse, de parc\u0103 nu ar fi fost at\u00e2t de ad\u00e2nc inscrip\u021bionate. Deschise un sertar al biroului \u0219i scoase o lup\u0103. Unele structuri erau inedite: trebuiau puse fa\u021b\u0103 \u00een fa\u021b\u0103 cu alte texte, c\u0103ut\u00e2ndu-se repeti\u021biile care ar sugera o utilizare local\u0103 specific\u0103. Dup\u0103 dou\u0103 ore traducerea era gata. C\u00e2nd termin\u0103, Shimon Guttman nu se odihni, ci puse m\u00e2na pe biroul din fa\u021ba lui. Voia s\u0103 simt\u0103 soliditatea lemnului, caracterul lumesc al acestuia. Pentru c\u0103 m\u0103re\u021bia acestor cuvinte era acum v\u0103dit\u0103. L\u0103s\u00e2nd la o parte faima \u0219i renumele pe care i le va aduce o descoperire istoric\u0103 f\u0103r\u0103 precedent. Ceea ce avea \u00een fa\u021ba lui va schimba totul. Popoarele au dus lupte milenare pentru a lua \u00een st\u0103p\u00e2nire acest loc sf\u00e2nt, toate taberele consider\u00e2ndu-se copiii lui Avraam. \u00cen diferite momente, evreii, musulmanii \u0219i cre\u0219tinii revendicaser\u0103 acest p\u0103m\u00e2nt, to\u021bi socotindu-se adev\u0103ra\u021bii lui mo\u0219tenitori. \u0218i acum el, Shimon Guttman, se afla \u00een posesia documentului care va rezolva aceast\u0103 dilem\u0103 pentru totdeauna. To\u021bi cei care se considerau urma\u0219ii lui Isaac \u0219i ai lui Ismael, evreii \u0219i musulmanii, trebuiau s\u0103 fie uni\u021bi de acestea, cuvintele marelui p\u0103rinte \u00eensu\u0219i. Vor schimba totul. \u00ce\u0219i c\u0103ut\u0103 telefonul, dar \u00ee\u0219i d\u0103du seama c\u0103 nu \u0219tia pe de rost num\u0103rul la care voia s\u0103 sune. Se log\u0103 repede la calculator, c\u0103ut\u00e2nd un site. Deschise pagina de contacte \u0219i form\u0103 imediat num\u0103rul. \u2014Sunt profesorul Shimon Guttman, spuse cu o voce r\u0103gu\u0219it\u0103. Vreau s\u0103 vorbesc cu prim-ministrul. \n", " Ramallah, Malul de Vest, joi, 8.30 a.m. Khalid al-Shafi \u0219tia c\u0103, \u00een realitate, aceasta nu era dec\u00e2t jum\u0103tate de \u00eent\u00e2lnire. Era prezent \u0219eful g\u0103rzii preziden\u021biale, \u00eempreun\u0103 cu \u0219efii altor trei servicii de securitate. Dar liderii aripii militare a Hamasului nu se aflau aici, nici cei ai poli\u021biei din Gaza. Dac\u0103 acesta era un guvern de uniune, glumise \u00een acea diminea\u021b\u0103 cu so\u021bia sa, atunci nu i-ar pl\u0103cea deloc s\u0103 vad\u0103 un guvern al dezbin\u0103rii. \u00cen \u00eenchisoare a f\u0103cut planuri \u0219i strategii \u00een vederea acestui eveniment vreme de ani \u00eentregi. A anticipat toate mi\u0219c\u0103rile israeliene \u0219i a preg\u0103tit posibilele mi\u0219c\u0103ri de ripost\u0103. Pentru toate acestea, a prev\u0103zut o serie de reac\u021bii israeliene, calcul\u00e2nd r\u0103spunsurile palestiniene adecvate fiec\u0103ruia. Dac\u0103 ai arunca o privire \u00een interiorul min\u021bii lui, se g\u00e2ndea el, ai vedea o reprezentare grafic\u0103 mai complex\u0103 dec\u00e2t ansamblul de circuite al unei nave spa\u021biale. Dar nu a estimat destul de corect puterea de rezisten\u021b\u0103 a armatelor palestiniene. A presupus c\u0103, p\u00e2n\u0103 c\u00e2nd vor \u00eencepe discu\u021biile serioase, va exista un guvern unic \u00een Palestina. \u00centr-adev\u0103r, luase de bun faptul c\u0103 eliberarea sa nu ar fi avut loc dec\u00e2t dac\u0103 palestinienii ar fi f\u0103cut un front unit. Au \u00eencropit o coali\u021bie, dar nu era acela\u0219i lucru. A mai f\u0103cut o gre\u0219eal\u0103 \u00een timpul acelor lungi intervale petrecute \u00een \u00eenchisoarea Ketziot, \u00eentr-o celul\u0103 de \u0219ase metri pe patru \u0219i jum\u0103tate, timp de dou\u0103zeci \u0219i trei de ore pe zi. A \u0219tiut dintotdeauna c\u0103 ultimele runde de negocieri vor fi marcate de izbucniri violente de ambele p\u0103r\u021bi. \u00centotdeauna vor exista extremi\u0219ti care vor \u00eencerca s\u0103 st\u0103vileasc\u0103 progresul, iar atrocit\u0103\u021bile vor fi cu siguran\u021b\u0103 una din armele lor. Asta s-a \u00eent\u00e2mplat \u00een timpul proceselor de pace din lumea \u00eentreag\u0103. Al-Shafi \u0219tia: le-a studiat cu creionul \u00een m\u00e2n\u0103. Lucrul pentru care nu se preg\u0103tise era acesta, atacuri inexplicabile, nerevendicate de nimeni. Se \u00eentoarse spre Faisal Amiry, \u0219eful institu\u021biei de securitate care era cel mai apropiat lucru pe care \u00eel aveau palestinienii de o agen\u021bie de informa\u021bii. \u2014Cum e posibil ca acest atac s\u0103 fi fost pus la cale din Jenin? E departe, nu? \u2014E departe, domnule. Dar dac\u0103 o echip\u0103 reu\u0219e\u0219te s\u0103 treac\u0103 de zid... \u2014Am afla lucrul \u0103sta? Nu? \u2014S-ar putea ca al\u021bii s\u0103 fi \u0219tiut, spuse Toubi, un veteran al luptelor OEP de acum c\u00e2teva decenii. \u00cei ura din toat\u0103 inima pe cei din Hamas. \u2014Problema e c\u0103 nu par s\u0103 fi fost ei, replic\u0103 Amiry. Nu e stilul lor. Raidul, s\u0103 intre \u0219i s\u0103 ias\u0103. \u2014Faptul c\u0103 nu exist\u0103 martiri, spuse Toubi. Sunt de acord. E ciudat. Dac\u0103 ar fi vrut s\u0103 arunce \u00een aer discu\u021biile, s-ar fi aruncat pe ei \u00een\u0219i\u0219i \u00een aer. \u00centr-un autobuz. \u00cen centrul Ierusalimului. \u2014Exist\u0103 elemente subversive \u00een interior? \u00eentreb\u0103 Al-Shafi. \u2014Ar fi ceva, nu-i a\u0219a, ca prietenii no\u0219tri din Hamas s\u0103-\u0219i fi pierdut disciplina legendar\u0103. Vorbea Toubi, z\u00e2mbind prea mult pentru gustul lui Khalid. \u2014Nu cred, spuse Amiry. P\u00e2n\u0103 acum au fost extrem de uni\u021bi. Biroul politic din Damasc a hot\u0103r\u00e2t s\u0103 fac\u0103 aceste negocieri s\u0103 mearg\u0103. S\u0103 ajung\u0103 la o \u00een\u021belegere \u0219i apoi s\u0103-i pun\u0103 pe palestinieni s\u0103-\u0219i onoreze promisiunile. Asta e decizia strategic\u0103 pe care au luat-o. \u2014\u0218i f\u0103r\u0103 Damasc elementele subversive nu pot face nimic? \u2014Nu, domnule Al-Shafi. Pur \u0219i simplu nu au echipamentele, preg\u0103tirea, banii. Nimic. \u2014Jihadul? \u2014Ne-am g\u00e2ndit la Jihadul islamic. Dar avem o surs\u0103 foarte sigur\u0103 acolo. Spune c\u0103 sunt la fel de surprin\u0219i ca \u0219i noi. \u2014Dar scopul? \u2014\u00c3sta e lucrul cel mai ciudat. Dac\u0103 s-ar fi urm\u0103rit omor\u00e2rea c\u00e2t mai multor oameni, s-ar fi \u00eentors de pe ogoarele kibbutzului \u0219i \u0219i-ar fi \u00eendreptat atacul asupra cl\u0103dirilor reziden\u021biale. Dar s-au dus la muzeu. Unde au omor\u00e2t un singur om. Toubi aproba din cap. \u2014Sau nu s-ar fi dus deloc acolo. Odat\u0103 ce au trecut peste zid, ar fi putut ataca Magen Shaul. De ce s\u0103 bat\u0103 at\u00e2ta drum p\u00e2n\u0103 la Bet Alpha? \u2014\u0218tiu eu de ce, spuse Al-Shafi care se ridic\u0103 de la mas\u0103 \u0219i se \u00eendrept\u0103 spre o tabl\u0103 de \u0219ah pe care o \u021binea \u00een col\u021bul biroului s\u0103u. Era un obicei din timpul \u00eenchisorii. Juca partide \u00eentregi \u00een minte, g\u00e2ndind pentru ambele tabere, iar asta \u00eei lua uneori zile \u00eentregi. \u00cel ajutase s\u0103-\u0219i p\u0103streze luciditatea \u00een perioadele de deten\u021bie izolat\u0103. Acum avea permanent un joc \u00een desf\u0103\u0219urare. \u2014Bet Alpha se afl\u0103 \u00eentr-o sinagog\u0103 antic\u0103. Veche de 1500 de ani. Sioni\u0219tii \u021bin la ea pentru c\u0103 demonstreaz\u0103 c\u0103 sunt la fel de vechi aici ca \u0219i noi. Dac\u0103 dispare, asta \u00eenseamn\u0103 o dovad\u0103 \u00een minus. \u2014Doar nu vorbe\u0219ti serios. \u2014De ce nu? Despre ce altceva crezi c\u0103 vorbesc toat\u0103 ziua cei din echipa de la Ierusalim la sediul guvernului? Nu ridic\u0103 privirea, ochii lui r\u0103m\u00e2n\u00e2nd fixa\u021bi pe nebunul alb pe care \u00eel \u021binea \u00eentre degete, deasupra turei negre. \u2014Doar despre asta. Captur\u0103 turnul, \u00eel \u00eenlocui cu nebunul s\u0103u \u0219i se \u00eentoarse la birou. \u2014Nu \u00een\u021beleg. \u2014Totul e legat de trecut. De cine a fost aici prima dat\u0103, cine e mai \u00eendrept\u0103\u021bit s\u0103 revendice zona. \u0218ti\u021bi ce i-a scos total din s\u0103rite pe israelieni \u00een timpul discu\u021biilor de la Camp David din 2000? Toubi se foi \u00een scaun. Nu-i pl\u0103cea s\u0103 ia lec\u021bii de la acest b\u0103rbat mai t\u00e2n\u0103r. \u2014Dintre toate, o afirma\u021bie a pre\u0219edintelui Arafat a fost cea care i-a \u00eennebunit pe israelieni. A negat c\u0103 ar fi existat vreodat\u0103 un templu al evreilor \u00een Ierusalim. Cum ar putea fi acesta Muntele Templului? a spus el. De ce \u00eel numi\u021bi Muntele Templului? Nu a fost nici un templu aici. A fost \u00een Nablus! \u2014Ce leg\u0103tur\u0103 are asta cu Bet Alpha? \u2014E acela\u0219i lucru. O \u00eencercare, \u00een timp ce decidem ce prime\u0219te fiecare, de a sl\u0103bi preten\u021biile celeilalte p\u0103r\u021bi. S\u0103 \u00eenclin\u0103m balan\u021ba de partea noastr\u0103. \u201eUite, nu mai e nici o a\u0219ezare evreiasc\u0103 aici. Poate n-a existat niciodat\u0103.\u201c \u2014Asta e o nebunie. \u2014E o nebunie. Dar cred c\u0103 un palestinian s-a g\u00e2ndit c\u0103 ne face o favoare. C\u0103 ne d\u0103 o m\u00e2n\u0103 de ajutor. \u2014Nu cred. \u2014Ai o explica\u021bie mai bun\u0103? Se a\u0219ternu o lini\u0219te care fu \u00eentrerupt\u0103 \u00een cele din urm\u0103 de Amiry. \u2014\u0218i mai e \u0219i acest comerciant. Acest Aweida, \u00eenjunghiat \u00een Ierusalim. \u2014Ce po\u021bi s\u0103-mi spui? \u2014Nu prea multe. Se pare c\u0103 i s-a lipit de trup un mesaj \u00een ebraic\u0103. O pagin\u0103 din Tora. Iar Radioul Armatei din Israel anun\u021b\u0103 c\u0103 asasinatul a fost revendicat de un grup de care nu a auzit nimeni. Ap\u0103r\u0103torii Ierusalimului Unit. \u2014Coloniali\u0219ti? \u2014Poate. Al-Shafi \u00ee\u0219i freca b\u0103rbia, sc\u0103rpin\u00e2ndu-\u0219i tuleiele. \u2014\u00cen acest caz, Yariv tremur\u0103 acum. Toubi interveni \u0219i el. \u2014\u00centotdeauna s-a crezut c\u0103 Machteret va ie\u0219i din nou la suprafa\u021b\u0103 \u00een cele din urm\u0103. Machteret, organiza\u021bia secret\u0103 evreiasc\u0103. Ca \u0219i Al-Shafi, \u00eenv\u0103\u021base ebraica \u00eentr-o \u00eenchisoare evreiasc\u0103. \u2014Dac\u0103 ar fi a\u0219a, ar omor\u00ee dintre ai no\u0219tri. Dar pe el vor s\u0103-l submineze. \u2014Ce vre\u021bi s\u0103 facem, domnule Al-Shafi? \u00eentreb\u0103 Amiry, \u00eentrerup\u00e2nd aceast\u0103 dezbatere ideologic\u0103 \u0219i r\u0103m\u00e2n\u00e2nd extrem de practic. \u2014Vreau s\u0103 afla\u021bi tot ce pute\u021bi despre incidentul din Bet Alpha. Verifica\u021bi presa israelian\u0103 din scoar\u021b\u0103 \u00een scoar\u021b\u0103: citi\u021bi coresponden\u021bele militare. Tot ce afl\u0103 armata transpir\u0103 de fiecare dat\u0103. \u0218i vede\u021bi ce \u0219tiu oamenii de aici despre Afif Aweida. Mi s-a spus c\u0103 are veri \u00een Betleem. Vorbi\u021bi cu ei. Acest om a fost ales la \u00eent\u00e2mplare sau exist\u0103 un motiv pentru care ni\u0219te fanatici israelieni au omor\u00e2t un zarzavagiu? \u2014Ar mai fi ceva? \u2014Da. Vreau s\u0103 \u0219tiu ce pune la cale americanca, Costello. Mi-a pus multe \u00eentreb\u0103ri despre Ahmed Nour. Sunt cel pu\u021bin trei crime misterioase aici, prieteni. Dac\u0103 nu \u00een\u021belegem ce se \u00eent\u00e2mpl\u0103, vor fi mai multe. \u0218i mul\u021bi palestinieni vor muri \u2013 \u00eempreun\u0103 cu cea mai mare \u0219ans\u0103 la independen\u021b\u0103 pe care o vom mai putea vedea vreodat\u0103. Cred c\u0103 \u0219ti\u021bi ce ave\u021bi de f\u0103cut. \n", " Ierusalimul de Est, joi, 9.40 a.m. Pentru a doua oar\u0103 \u00een s\u0103pt\u0103m\u00e2na aceea intra \u00eentr-o cas\u0103 \u00eendoliat\u0103. Era o \u00eens\u0103rcinare nou\u0103 pentru ea, de\u0219i cuno\u0219tea pe al\u021bii pentru care acest lucru reprezenta o procedur\u0103 standard din repertoriul negociatorului. \u00centr-o s\u0103pt\u0103m\u00e2n\u0103 crucial\u0103 din cadrul negocierilor de pace din Irlanda de Nord, de exemplu, doi tineri, buni prieteni \u2013 unul protestant, cel\u0103lalt catolic \u2013, au fost \u00eempu\u0219ca\u021bi \u00eentr-un bar. Crimele erau menite s\u0103 pun\u0103 cap\u0103t procesului de pace, dar au f\u0103cut contrariul, amintindu-le tuturor c\u0103 se s\u0103turaser\u0103 p\u00e2n\u0103 peste cap de r\u0103zboi. Echipele de negociatori au vizitat familiile \u00eendurerate \u0219i s-au \u00eentors de dou\u0103 ori mai hot\u0103r\u00e2te. Maggie \u00ee\u0219i amintea bine: a urm\u0103rit totul la un radio cu unde scurte care p\u00e2r\u00e2ia necontenit, departe, \u00een Sudanul de Sud. Iar atunci c\u00e2nd Londra \u0219i Dublinul au anun\u021bat Acordul din Vinerea Luminat\u0103, a r\u0103mas \u00een cortul ei pl\u00e2ng\u00e2nd. Acestor omoruri din Ierusalim le lipsea claritatea moral\u0103 a pierderilor umane din Belfast. Adev\u0103rul e c\u0103 nu aveau nici urm\u0103 de claritate. Era posibil ca Shimon Guttman s\u0103 fi fost \u00eempu\u0219cat pur \u0219i simplu fiindc\u0103 p\u0103rea s\u0103 amenin\u021be via\u021ba prim-ministrului; se putea ca Ahmed Nour s\u0103 fi fost colaborator \u0219i s\u0103 fi fost executat pentru aceast\u0103 gre\u0219eal\u0103; era posibil ca Rachel Guttman s\u0103 se fi sinucis; kibbutzul din nord putea fi incendiat de ni\u0219te adolescen\u021bi palestinieni furio\u0219i. Doar asasinarea lui Afif Aweida, revendicat\u0103 de un grup israelian marginal, p\u0103rea s\u0103 fie o tentativ\u0103 explicit\u0103 de sabotare a negocierilor. Dar nimeni nu avea cum s\u0103 fie sigur. A\u0219a c\u0103 vizita lui Maggie la casa \u00eendoliat\u0103 a lui Aweida nu avea totu\u0219i \u00eenc\u0103rc\u0103tura emo\u021bional\u0103 a vizitelor echivalente din Belfast, de acum mul\u021bi ani. Nu se afla acolo ca s\u0103 jeleasc\u0103 doi tineri, un evreu \u0219i un arab, care fuseser\u0103 \u00eempu\u0219ca\u021bi \u00een timp ce beau \u00eempreun\u0103. \u00cen realitate, nu era deloc acolo ca s\u0103 jeleasc\u0103. Venise s\u0103 afle ce naiba se \u00eent\u00e2mpla. Casa era plin\u0103, dup\u0103 cum se a\u0219tepta. Era zgomotoas\u0103, un murmur p\u0103trunz\u0103tor se \u00een\u0103l\u021ba din\u0103untru ca un val. \u00ce\u0219i d\u0103du seama \u00een cur\u00e2nd care era sursa acestuia, un grup de femei \u00eenghesuite \u00een jurul alteia mai b\u0103tr\u00e2ne, \u00eenve\u0219m\u00e2ntat\u0103 \u00eentr-un negru amorf, \u00eenzorzonat. Chipul ei p\u0103rea umflat de lacrimi. Se form\u0103 un culoar pentru Maggie c\u00e2nd aceasta se str\u0103dui s\u0103-\u0219i fac\u0103 loc printre cei \u00eendolia\u021bi. Unele femei \u00ee\u0219i frecau ne\u00eencetat fe\u021bele cu palmele, ca \u0219i cum ar fi \u00eencercat s\u0103 \u00eenl\u0103ture un praf care nu putea fi \u00eendep\u0103rtat. Altele st\u0103teau ghemuite \u0219i loveau podeaua. Era scena unei dureri cumplite. \u00cen cele din urm\u0103, Maggie ajunse \u00een cap\u0103tul camerei, unde descoperi o femeie despre care presupuse c\u0103 era de v\u00e2rsta ei, \u00eembr\u0103cat\u0103 \u00een haine simple, occidentale. Nu pl\u00e2ngea, dar p\u0103rea pur \u0219i simplu amu\u021bit\u0103. \u2014Doamn\u0103 Aweida? Femeia nu spuse nimic \u0219i se uit\u0103 peste Maggie, \u00eenspre culoarul din mijloc. Ochii ei p\u0103reau goi. \u2014Doamn\u0103 Aweida, am venit din partea comisiei interna\u021bionale din Ierusalim care \u00eencearc\u0103 s\u0103 aduc\u0103 pacea. Ceva \u00eei spunea lui Maggie c\u0103 \u201eamerican\u0103\u201c nu era cuv\u00e2ntul potrivit \u00een aceast\u0103 situa\u021bie. Am venit s\u0103-mi exprim considera\u021bia pentru so\u021bul dumneavoastr\u0103 \u0219i condolean\u021bele pentru teribila pierdere pe care a\u021bi suferit-o. Femeia se uita \u00een continuare \u00een gol, vizibil insensibil\u0103 la cuvintele lui Maggie \u0219i la toat\u0103 zarva din jur. Maggie r\u0103mase acolo, aplec\u00e2ndu-se \u0219i uit\u00e2ndu-se pe fereastr\u0103 c\u00e2t putu de mult, p\u00e2n\u0103 c\u00e2nd, \u00een cele din urm\u0103, puse o m\u00e2n\u0103 peste a ei, i-o str\u00e2nse \u0219i merse mai departe. Nu voia s\u0103 o deranjeze. Ap\u0103ru un b\u0103rbat care o conduse pe Maggie. \u2014Mul\u021bumesc, \u00eei spuse. V\u0103 rog, s\u0103 \u0219ti\u021bi mul\u021bumim America. Pentru a\u021bi venit aici. Mul\u021bumesc. Maggie d\u0103du din cap \u0219i \u00eei arunc\u0103 z\u00e2mbetul acela abia schi\u021bat al ei. Dar acesta nu terminase de vorbit. \u2014Era un om simplu. Nu f\u0103cea altceva dec\u00e2t s\u0103 v\u00e2nd\u0103 ro\u0219ii, mere \u0219i morcovi. El nu ucis pe nimeni. \u2014O, \u0219tiu. E o crim\u0103 oribil\u0103 ceea ce vi s-a \u00eent\u00e2mplat. \u2014V\u0103rul meu. Eu sunt Sari Aweida. \u2014Spune\u021bi-mi. Lucra\u021bi \u0219i dumneavoastr\u0103 \u00een pia\u021b\u0103? \u2014Da, da. To\u021bi lucr\u0103m \u00een pia\u021b\u0103. De mult ani. Mult ani. \u2014\u0218i ce face\u021bi? \u2014Eu v\u00e2nd carne. Sunt m\u0103celar. \u0218i fratele meu, el v\u00e2nd batic, pentru cap. Keffiyeh. \u0218tii ce e keffiyeh? \u2014Da, \u0219tiu. Spune\u021bi-mi, v\u0103 numi\u021bi to\u021bi Aweida? \u2014A, da. Da, suntem to\u021bi Aweida. Familia Aweida. \u2014Spune\u021bi-mi. E cineva din familia dumneavoastr\u0103 care vinde obiecte vechi. \u0218ti\u021bi dumneavoastr\u0103, pietre vechi, vase, antichit\u0103\u021bi? P\u0103rea nel\u0103murit. \u2014Bijuterii poate? \u2014A! Bijuterii! \u00cen\u021beleg. Da, da. V\u0103rul meu, el v\u00e2nd bijuterie. \u2014\u0218i antichit\u0103\u021bi? \u2014Da, da. Antic. Vinde \u00een pia\u021b\u0103. \u2014L-a\u0219 putea \u00eent\u00e2lni? \u2014Sigur. Locuit aproape de-aici. \u2014Mul\u021bumesc, Sari. Maggie z\u00e2mbi. \u2014\u0218i cum \u00eel cheam\u0103? \u2014Numele lui tot Afif. El e Afif Aweida. \n", " Ierusalim, joi, 10.05 a.m. Pe c\u00e2nd se perindau pe str\u0103zile l\u0103turalnice, \u00eenguste \u0219i f\u0103cute din aceea\u0219i piatr\u0103 de culoare tern\u0103 ca \u0219i restul Ierusalimului, Maggie \u00ee\u0219i d\u0103du seama c\u0103 nici un membru al familiei nu se g\u00e2ndise la posibilitatea ca acel Afif Aweida pe care urmau s\u0103-l \u00eengroape s\u0103 fi fost victima unei confuzii. Dac\u0103 era o crim\u0103 comis\u0103 la \u00eent\u00e2mplare, cum puteau uciga\u0219ii s\u0103 gre\u0219easc\u0103 persoana? Numai c\u0103 nu era o crim\u0103 comis\u0103 la \u00eent\u00e2mplare. Maggie era sigur\u0103 de asta acum. Scoase telefonul \u0219i form\u0103 num\u0103rul lui Uri. Primise un mesaj \u00een timp ce se afla \u00een casa Aweida. De la Edward. Asta \u00eensemna c\u0103 \u00eel trimisese \u00een plin\u0103 noapte. Trebuie s\u0103 vorbim despre ce o s\u0103 facem cu lucrurile tale. E. Sari Aweida \u00eei v\u0103zu probabil expresia fe\u021bei, \u00eencruntarea spr\u00e2ncenelor. \u2014Nu face griji, Maggie. Aproape ajuns. \u0218terse mesajul de la Edward, f\u0103r\u0103 s\u0103-i r\u0103spund\u0103, \u0219i ap\u0103s\u0103 tasta verde pentru a suna la ultimul num\u0103r format. Va vorbi de parc\u0103 noaptea trecut\u0103 nu ar fi existat. \u2014Uri? Ascult\u0103. Afif Aweida e viu. Vreau s\u0103 spun c\u0103 e un alt Afif Aweida. Un negustor de antichit\u0103\u021bi. \u00c3sta trebuie s\u0103 fie. Cu siguran\u021b\u0103 l-au nimerit pe cel\u0103lalt. \u2014Ia-o mai \u00eencet, Maggie. Nu \u00een\u021beleg nimic. \u2014OK, sunt \u00een drum spre Afif Aweida. Sunt sigur\u0103 c\u0103 la el se referea tat\u0103l t\u0103u c\u00e2nd a vorbit la telefon cu Baruch Kishon. E negustor de antichit\u0103\u021bi. E o coinciden\u021b\u0103 prea mare. Te sun mai t\u00e2rziu. Ca majoritatea oamenilor care vorbeau la mobil merg\u00e2nd pe strad\u0103, \u021binuse capul \u00een jos, privindu-\u0219i \u00eenc\u0103l\u021b\u0103rile. Acum ridic\u0103 privirea, dar nici urm\u0103 de Sari. Evident, a mers at\u00e2t de repede, \u00eenc\u00e2t nu \u0219i-a dat seama c\u0103 ea nu a \u021binut pasul. Se opri \u0219i se uit\u0103 la str\u0103zile \u00eentortocheate, cu intersec\u021bii \u0219i alei l\u0103turalnice la fiecare c\u00e2\u021biva metri \u0219i constat\u0103 c\u0103 ar fi putut-o lua \u00een orice direc\u021bie. Mai merse c\u00e2\u021biva metri, uit\u00e2ndu-se \u00een st\u00e2nga, pe o alee at\u00e2t de str\u00e2mt\u0103, \u00eenc\u00e2t era \u00eenv\u0103luit\u0103 de \u00eentuneric chiar \u0219i \u00een lumina soarelui de diminea\u021b\u0103. Era traversat\u0103 de o fr\u00e2nghie de rufe \u0219i \u00een dep\u0103rtare se z\u0103reau doi copii, b\u0103ie\u021bi b\u0103nui ea, care d\u0103deau cu \u0219utul \u00eentr-o cutie de conserve. Dac\u0103 o lua pe aici, poate c\u0103 putea s\u0103 o \u00eentrebe pe mama lor... Sim\u021bi deodat\u0103 o smucitur\u0103 puternic\u0103 din spate, de parc\u0103 cineva era gata s\u0103-i rup\u0103 g\u00e2tul. O m\u00e2n\u0103 \u00eenm\u0103nu\u0219at\u0103 \u00eei acoperi ochii, iar cealalt\u0103 gura, \u00een\u0103bu\u0219indu-i strig\u0103tul. Auzi sunetul de parc\u0103 l-ar fi scos altcineva. \u00ce\u0219i d\u0103dea seama c\u0103 era tras\u0103 \u00eenapoi, chiar dac\u0103 ochii \u0219i gura \u00eei r\u0103m\u0103seser\u0103 acoperite. \u00cencerc\u0103 s\u0103-\u0219i elibereze m\u00e2inile, dar erau \u021binute str\u00e2ns. Fu t\u00e2r\u00e2t\u0103 pe o str\u0103du\u021b\u0103 \u0219i izbit\u0103 puternic cu spatele de perete, c\u0103r\u0103mizile lovindu-i inelele \u0219irei spin\u0103rii. M\u00e2na care-i astupa gura cobor\u00ee \u0219i o apuc\u0103 de g\u00e2t. Se auzi sco\u021b\u00e2nd un \u0219uierat uscat. I se lu\u0103 \u0219i m\u00e2na de pe ochi, dar pentru o clip\u0103 v\u0103zu \u00een continuare negru. Apoi auzi o voce, despre care \u00ee\u0219i d\u0103du seama c\u0103 venea chiar din fa\u021ba ei, apar\u021bin\u00e2nd unei persoane cu chipul complet acoperit de o masc\u0103 neagr\u0103, de schi. Se afla la c\u00e2\u021biva centimetri distan\u021b\u0103, gura fiind destul de aproape pentru a-i atinge buzele. \u2014Nu te b\u0103ga, m-ai \u00een\u021beles? \u2014Eu nu... M\u00e2na din jurul g\u00e2tului o str\u00e2nse \u0219i mai puternic, p\u00e2n\u0103 c\u00e2nd \u00eencepu s\u0103 g\u00e2f\u00e2ie din lips\u0103 de aer. Era strangulat\u0103. \u2014Vezi-\u021bi de treab\u0103. Nu te b\u0103ga. \u2014\u00cen ce s\u0103 nu m\u0103 bag? \u00eencerc\u0103 s\u0103 murmure. M\u00e2na \u00eei eliber\u0103 g\u00e2tul, put\u00e2nd astfel, \u00eempreun\u0103 cu cealalt\u0103, s\u0103 o apuce de umeri. O \u021binu a\u0219a cam o secund\u0103, apoi o trase \u00een fa\u021b\u0103 c\u00e2\u021biva centimetri, astfel c\u0103 era acum lipit\u0103 de el. Apoi, \u021bin\u00e2nd-o \u00een continuare de ambii umeri, o \u00eempinse puternic \u00een direc\u021bia opus\u0103, izbind-o de perete. Durerea i se r\u0103sp\u00e2ndi \u00een tot trupul, ajung\u00e2ndu-i p\u00e2n\u0103 \u00een cre\u0219tet. Se \u00eentreb\u0103 dac\u0103 nu-i rupsese coloana. Vru s\u0103 se lase la p\u0103m\u00e2nt, dar el o \u021binea \u00een continuare \u00een picioare, ca pe o p\u0103pu\u0219\u0103 care ar fi c\u0103zut jos dac\u0103 i-ar fi dat drumul. Deodat\u0103 auzi \u00eenc\u0103 o voce, \u0219optit\u0103 direct \u00een urechea ei st\u00e2ng\u0103. Timp de o secund\u0103 fu derutat\u0103. Masca neagr\u0103 se mai afla \u00eenc\u0103 \u00een fa\u021ba ei, cu gura la c\u00e2\u021biva centimetri de a sa. Cum putea s\u0103-i vorbeasc\u0103 la ureche \u00een acela\u0219i timp? Atunci \u00een\u021belese. Mai era un b\u0103rbat, ascuns \u00een \u00eentuneric, care o \u021binea lipit\u0103 de perete dintr-o parte. \u2014\u0218tii la ce ne referim, Maggie Costello. Vocea era ciudat\u0103, nedefinit\u0103. P\u0103rea a unui str\u0103in, dar Maggie nu putea s\u0103-\u0219i dea seama din ce zon\u0103. Era a cuiva din Orientul Mijlociu? Sau a unui european? \u0218i c\u00e2\u021bi astfel de b\u0103rba\u021bi erau acolo? Mai era \u0219i un al treilea agresor pe care nu-l v\u0103zuse? Surpriza atacului \u0219i \u00eentunericul o dezorientaser\u0103 complet. P\u00e2n\u0103 \u0219i sim\u021burile ei p\u0103reau s\u0103 se fi scurtcircuitat, firele s\u0103 se fi \u00eencruci\u0219at. Nu era sigur\u0103 de unde venea durerea. Acum sim\u021bea pe picior o m\u00e2n\u0103 care o str\u00e2ngea de coaps\u0103. \u2014M\u0103 auzi, Maggie? Inima \u00eei b\u0103tea puternic, trupul ei zb\u0103t\u00e2ndu-se \u00eentr-un protest inutil. \u00cencerca s\u0103-\u0219i dea seama ce fel de voce auzea \u2013 dac\u0103 era arab\u0103 sau israelian\u0103 \u2013, c\u00e2nd fu cuprins\u0103 o senza\u021bie care o f\u0103cu s\u0103 se cutremure. Respira\u021bia din urechea ei deveni umed\u0103 \u0219i avu senza\u021bia inconfundabil\u0103 c\u0103 o limb\u0103 \u00eei p\u0103trundea \u00een\u0103untru. Scoase primele \u021bipete, dar m\u00e2na \u00eenm\u0103nu\u0219at\u0103 se \u00eentoarse \u0219i \u00eei astup\u0103 gura. Iar cealalt\u0103 m\u00e2n\u0103, cea care o \u021binuse de coaps\u0103, se descle\u0219t\u0103 \u0219i se mi\u0219c\u0103 \u00een sus p\u00e2n\u0103 c\u00e2nd se opri \u00eentre picioarele ei. Ochii i se umezir\u0103. \u00cencerca s\u0103 loveasc\u0103, dar primul b\u0103rbat era prea aproape de ea: nu putea s\u0103-\u0219i mi\u0219te deloc picioarele. Iar m\u00e2na aceea o str\u00e2ngea \u00een continuare, apuc\u00e2ndu-i sexul cum ai prinde un b\u0103rbat de boa\u0219e pentru a-l pedepsi c\u00e2t mai aspru. \u2014\u00ce\u021bi place, Maggie Costello? Vocea, cu acentul la fel de misterios, \u00eei sufla fierbinte \u00een ureche. Putea fi a unui arab, putea fi a unui israelian. Sau nici una, nici alta. \u2014Nu? Nu-\u021bi place? Sim\u021bi cum limba \u0219i fa\u021ba se \u00eendep\u0103rteaz\u0103 de ea cu c\u00e2\u021biva centimetri. \u2014Atunci vezi-\u021bi dracului de treab\u0103. Primul b\u0103rbat \u00eei eliber\u0103 umerii \u0219i o \u00eempinse la p\u0103m\u00e2nt. \u2014Altfel punem m\u00e2na pe tine din nou. \n", " Ierusalim, joi, 11.05 a.m. Tradi\u021bia spune c\u0103 aceast\u0103 or\u0103 era alocat\u0103 forumului, grupului neoficial de consilieri care a fost tot timpul al\u0103turi de Yariv de c\u00e2nd s-a g\u00e2ndit prima dat\u0103 s\u0103 intre \u00een politic\u0103, cu c\u00e2teva decenii \u00een urm\u0103. Fiecare diminea\u021b\u0103 de joi, s\u0103pt\u0103m\u00e2na de munc\u0103 fiind aproape de final, e momentul potrivit pentru evaluarea acesteia, pentru analizarea evenimentelor, depistarea gre\u0219elilor, prefigurarea solu\u021biilor \u0219i planificarea viitoarelor manevre. Au f\u0103cut lucrul acesta c\u00e2nd Yariv a fost ministru al ap\u0103r\u0103rii, apoi ministru de externe; c\u00e2nd s-a aflat \u00een jungla opozi\u021biei. Chiar \u0219i atunci c\u00e2nd, \u0103sta e adev\u0103rul, mai era \u00eenc\u0103 \u00een armat\u0103, ocup\u00e2nd func\u021bia de \u0219ef de stat-major. Era o munc\u0103 de politician, orice s-ar spune, \u0219i s\u0103 nu crede\u021bi pe nimeni care sus\u021bine altceva. A existat o singur\u0103 modificare de personal. Cei doi tovar\u0103\u0219i din timpul armatei erau \u00eenc\u0103 acolo, unul lucr\u00e2nd acum \u00een publicitate, cel\u0103lalt \u00een domeniul importurilor. La fel \u0219i so\u021bia lui, Ruth, ale c\u0103rei sfaturi erau luate foarte \u00een serios de Yariv. Singura schimbare s-a produs din cauza circumstan\u021belor. Fiul s\u0103u, Aluf, era nelipsit de la \u00eent\u00e2lniri, p\u00e2n\u0103 c\u00e2nd a fost ucis \u00een Liban, cu trei ani \u00een urm\u0103. I-a luat locul Amir Tal, un fapt exploatat de presa israelian\u0103, care a f\u0103cut referire \u00een nenum\u0103rate r\u00e2nduri la t\u00e2n\u0103rul consilier ca la fiul adoptiv al prim-ministrului, folosind chiar un joc de cuvinte \u00een ebraic\u0103, Aluf Bet \u2013 Aluf al Doilea. \u00cen condi\u021bii ideale, \u00eent\u00e2lnirile aveau loc la el acas\u0103, Ruth aduc\u00e2nd cafea \u0219i \u0219trudel. Nu \u0219i ast\u0103zi. Lucrurile erau prea serioase, \u00eei spuse lui Amir, ca s\u0103 poat\u0103 pleca devreme de la birou. Discu\u021biile de la sediul guvernului erau acum \u00een totalitate suspendate, fiind men\u021binut\u0103 o prezen\u021b\u0103 minim\u0103 de ambele p\u0103r\u021bi. Nici una din tabere nu voia s\u0103 fie acuzat\u0103 de americani c\u0103 s-a retras, a\u0219a c\u0103 nu au \u00eendr\u0103znit s\u0103 renun\u021be de tot. Dar nu se f\u0103ceau progrese reale. Asta \u00eensemna c\u0103 axa fundamental\u0103 a acestei guvern\u0103ri \u2013 eforturile \u00een slujba p\u0103cii \u2013 se pr\u0103bu\u0219ea sub ochii lor. \u00cendura presiuni foarte puternice din partea celor din aripa dreapt\u0103 \u2013 coloniali\u0219tii cu nenorocitul lor de lan\u021b uman din jurul Ierusalimului \u2013 \u0219i era preg\u0103tit s\u0103 le reziste, dar nu \u0219i dac\u0103 nu avea pe ce s\u0103 se sprijine. \u00ce\u0219i aminti de b\u0103rbatul care a ocupat postul s\u0103u cu c\u00e2\u021biva ani \u00een urm\u0103, care s-a v\u0103zut scos din func\u021bie \u00een c\u00e2teva luni dup\u0103 ce au fost dezv\u0103luite \u00eencerc\u0103rile de la Camp David. Ceea ce era mai r\u0103u, i se confesa acum lui Amir Tal, \u00een timp ce scuipa \u00een palm\u0103 cojile de semin\u021be, era c\u0103 se sim\u021bea derutat. \u2014Ascult\u0103, la o pigua, un atentat sinuciga\u0219 din partea Hamasului sau a Jihadului m-a\u0219 fi a\u0219teptat. I s-a \u00eent\u00e2mplat lui Rabin, i s-a \u00eent\u00e2mplat \u0219i lui Peres. I s-a \u00eent\u00e2mplat p\u00e2n\u0103 \u0219i lui Bibi, pentru numele lui Dumnezeu. Cum se apropie cineva de o \u00een\u021belegere, se \u0219i urc\u0103 \u00eentr-un autobuz Egged cu o centur\u0103 de dinamit\u0103 la br\u00e2u. La asta m-a\u0219 fi a\u0219teptat. Ridic\u0103 m\u00e2na, semn c\u0103 nu a terminat \u00eenc\u0103. \u2014Chiar \u0219i din partea Machteret-ului m-a\u0219 fi a\u0219teptat s\u0103 primesc ve\u0219ti. Urmar\u0103 murmure de aprobare, c\u00e2\u021biva cl\u0103tinar\u0103 din cap. Cu to\u021bii presupuseser\u0103 c\u0103 un reviriment al organiza\u021biilor extremiste evreie\u0219ti era de a\u0219teptat. \u00cen anii \u201980, un grup de coloniali\u0219ti \u0219i de fanatici religio\u0219i trimisese bombe prin po\u0219t\u0103 sau le plasase sub ma\u0219ini, schilodind c\u00e2\u021biva politicieni palestinieni. Multe dintre victime erau \u00eenc\u0103 active, ap\u0103r\u00e2nd la televizor \u00een scaune cu rotile sau cu pl\u0103gi faciale \u00eengrozitoare. \u2014Poate, continu\u0103 Yariv, vor arunca \u00een aer vreo dou\u0103 terenuri de joac\u0103 arabe. Chiar \u0219i Moscheea. Nu era nevoie s\u0103 spun\u0103 care moschee. \u0218tiau cu to\u021bii c\u0103 cei mai fanatici din Machteret visau s\u0103 arunce \u00een aer Domul St\u00e2ncii, cel mai venerat loc de pe p\u0103m\u00e2nturile sfinte al musulmanilor, f\u0103c\u00e2nd astfel loc unui Templu Evreu. \u2014Dar atacurile astea? Nu au nici un sens. De ce ar ataca palestinienii un centru de vizitare din nord? De ce s\u0103 o fac\u0103 noaptea, c\u00e2nd nu e nimeni acolo? Dac\u0103 vrei s\u0103 dai peste cap negocierile, f\u0103-o ziua! Omoar\u0103 mul\u021bi oameni! \u2014Doar dac\u0103 e un avertisment. \u2014Dar ar fi un avertisment. \u00cenainte, de c\u00e2te ori au vrut s\u0103 trimit\u0103 un mesaj, a\u0219a au f\u0103cut-o. \u2014Al-Shafi a negat orice responsabilitate legat\u0103 de asta, spuse Tal. \u2014Bine\u00een\u021beles, dar Hamas? \u2014\u0218i ei. Dar... \u2014Dar nu \u0219tim dac\u0103 trebuie s\u0103-i credem. \u0218i aceste crime din Ierusalim. Nu sunt convins c\u0103 le-au comis cei care le-au revendicat. Ap\u0103r\u0103torii Ierusalimului Unit sau orice alt nume t\u00e2mpit \u0219i-or fi luat. De ce n-am mai auzit de ei p\u00e2n\u0103 acum? Exist\u0103 \u00eentotdeauna un grup tr\u0103snit gata s\u0103-\u0219i asume ni\u0219te fapte care nu \u00eei apar\u021bin. Ar putea fi o simpl\u0103 crim\u0103 stradal\u0103. \u2014Nu neap\u0103rat. \u2014Ce vrei s\u0103 spui? Prim-ministrul sp\u0103rgea acum semin\u021bele \u0219i le scuipa cu o vitez\u0103 frenetic\u0103. \u2014\u0218ti\u021bi, am urm\u0103rit investiga\u021biile din jurul mor\u021bii lui Guttman. L-am pus sub supraveghere pe fiul lui, Uri. Lucreaz\u0103 \u00eendeaproape cu Maggie Costello de la Departamentul de Stat... \u2014Negociatoarea? Ce naiba poate ea s\u0103 aib\u0103 de-a face cu asta? \u2014Se pare c\u0103 i-a fost transmis un mesaj din partea lui Rachel Guttman. \u0218i \u00een lipsa oric\u0103ror demersuri din partea sediului guvernului, americanii o las\u0103 s\u0103 mearg\u0103 pe acest fir. I-a convins, \u00een mod evident, c\u0103 dac\u0103 nu rezolv\u0103 aceast\u0103 afacere Guttman, nu vor mai avea ce pace s\u0103 mai negocieze. \u2014\u0218i? \u2014\u0218i, dup\u0103 cum \u0219ti\u021bi, Costello \u0219i Uri Guttman au g\u0103sit o leg\u0103tur\u0103 \u00eentre profesor \u0219i palestinianul mort, Nour. Ei bine, noi credem c\u0103 exist\u0103 leg\u0103turi \u0219i cu crimele din seara trecut\u0103 de la Ierusalim. \u2014Continu\u0103. \u2014N-am avut destul timp s\u0103 punem sub supraveghere apartamentul din Tel Aviv pe care l-au vizitat seara trecut\u0103 \u2013 casa lui Baruch Kishon \u2013, dar am reu\u0219it s\u0103 \u00eenregistr\u0103m o voce \u00eenfundat\u0103. A trebuit prelucrat\u0103, dar speciali\u0219tii no\u0219tri spun c\u0103, exact \u00eenainte s\u0103 plece, Guttman \u0219i Costello au g\u0103sit ceva, o bucat\u0103 de h\u00e2rtie cu un nume pe ea. \u2014Ce nume? \u2014Afif Aweida. \u2014\u00cen\u021beleg. \u2014Deci, continu\u0103 Tal, se pare c\u0103 Guttman a vorbit cu Kishon \u0219i a men\u021bionat numele lui Aweida. \u0218i deodat\u0103 Aweida sf\u00e2r\u0219e\u0219te mort. Yariv se opri. \u00cen \u00eenc\u0103pere era lini\u0219te, auzindu-se doar zgomotul cu care era aspirat\u0103 o s\u0103m\u00e2n\u021b\u0103 mai mare prins\u0103 \u00eentre din\u021bii lui. \u2014Deci, cine altcineva mai asculta...? \u2014Din cauza asta am vrut s\u0103 ne \u00eent\u00e2lnim singuri aici, ast\u0103zi, domnule prim-ministru. \u2014Doar nu crezi... \u2014Cei din serviciile de informa\u021bii ale armatei sunt singurele persoane, \u00een afar\u0103 de mine \u0219i de dumneavoastr\u0103, care au acces la informa\u021biile legate de supravegherile noastre. \u2014E o nebunie. Ce, crezi c\u0103 Yossi Ben-Ari ar putea s\u0103 coordoneze o opera\u021biune separat\u0103? \u0218i s\u0103 omoare arabul \u0103sta din pia\u021b\u0103? \u2014Dac\u0103 oamenii lui ar fi ascultat noaptea trecut\u0103, ar fi aflat numele. \u2014De ce ar face-o? \u2014Nu \u0219tiu de ce ar alege exact acest om. Ar trebui s\u0103 \u0219tim despre ce e vorba \u00een toat\u0103 afacerea Guttman ca s\u0103 \u00een\u021belegem asta. Dar imaginea de ansamblu... \u2014... e aceea c\u0103 \u00eencearc\u0103 s\u0103 saboteze negocierile de pace. S\u0103-mi scad\u0103 credibilitatea \u0219i s\u0103 preia el conducerea. Iisuse. \u2014\u0218tiu c\u0103 nu e... \u2014E posibil s\u0103 aib\u0103 parteneri? \u2014Poate Mossek. Poate \u0219eful de stat-major. \u2014E o lovitur\u0103 de stat militar\u0103! \u2014Nu putem fi siguri de asta. \u2014De ce, cine ar mai fi putut face asta? \u2014Dac\u0103 accept\u0103m ideea c\u0103 nu a fost o crim\u0103 comis\u0103 la \u00eent\u00e2mplare, c\u0103 era \u00eentr-adev\u0103r vorba despre un om pe care Kishon \u00eel cuno\u0219tea, ei bine, atunci suspect ar putea fi oricine \u0219tia cine e. \u0218i care e leg\u0103tura lui cu afacerea Guttman. \u2014Dar ace\u0219tia nu sunt dec\u00e2t americanca \u0219i fiul lui Guttman. \u2014Nu putem scoate asta din calcul. \u2014Nu are nici un sens. Nu e unul din jocurile tale nebune\u0219ti pe calculator, Amir. Asta e lumea real\u0103. \u2014Trebuie s\u0103 urm\u0103rim toate indiciile. Prim-ministrul se aranj\u0103 mai bine \u00een scaun, scutur\u00e2nd punga de h\u00e2rtie care fusese plin\u0103 cu semin\u021be de floarea-soarelui, dar care era acum goal\u0103. Oft\u0103 ad\u00e2nc. \u2014Vrei s\u0103 sugerezi... \u2014Nu sugerez nimic. \u2014... c\u0103 exist\u0103 elemente subversive \u00een structurile armatei israeliene, care comit crime \u0219i Dumnezeu mai \u0219tie ce ca s\u0103 r\u0103stoarne guvernul ales din \u021bara asta. \u0218i s\u0103 ne spulbere unica \u0219ans\u0103 pe care a avut-o genera\u021bia asta de-a face pace. \u2014\u0218ti\u021bi care e atitudinea armatei \u00een leg\u0103tur\u0103 cu ce facem noi. Nu le-a pl\u0103cut niciodat\u0103 retragerea din Gaza, crede\u021bi c\u0103 le va pl\u0103cea asta? D\u0103r\u00e2marea a\u0219ez\u0103rilor de pe Malul de Vest? Renun\u021barea la jum\u0103tate din Ierusalim? Yariv z\u00e2mbi, afi\u0219\u00e2nd sur\u00e2sul nostalgic al unui b\u0103tr\u00e2n care crede c\u0103 le-a v\u0103zut pe toate. \u2014Eu l-am promovat pe Ben-Ari, s\u0103 \u0219tii. L-am f\u0103cut general. \u201eDar Brutus e un om de onoare...\u201c \u2014Ce vre\u021bi s\u0103 fac, domnule prim-ministru? \u2014Cred c\u0103 trebuie s\u0103 \u00eenfiin\u021bezi un departament de informa\u021bii care s\u0103 nu r\u0103spund\u0103 dec\u00e2t \u00een fa\u021ba acestui cabinet. S\u0103 verifici simpatiile politice ale fiec\u0103ruia. S\u0103 te asiguri c\u0103 nu au semne de \u00eentrebare \u00een privin\u021ba tratativelor de pace. Folose\u0219te indivizi de st\u00e2nga sau fo\u0219ti droga\u021bi dac\u0103 e nevoie. Asigur\u0103-te doar c\u0103 sunt loiali. Scoate din afacere ministerul ap\u0103r\u0103rii \u0219i FAI-ul. \u0218i apoi, dup\u0103 ce ai alc\u0103tuit echipa, pune-o s\u0103-i supravegheze pe Mossek \u0219i pe Ben-Ari. Asigur\u0103-te c\u0103 le sunt ascultate convorbirile telefonice \u0219i \u0219edin\u021bele. Vreau s\u0103 le v\u0103d e-mailurile, sms-urile, culoarea h\u00e2rtiei igienice cu care se \u0219terg la fund diminea\u021ba. \u2014S-a f\u0103cut. \u2014Doar ca s\u0103-\u021bi demonstrez c\u0103 te \u00een\u0219eli, \u0103sta e singurul motiv pentru care fac asta. \u0218i \u00eenc\u0103 un lucru. \u2014Da. \u2014Fii \u00een continuare cu ochii pe Costello \u0219i pe Guttman junior. Nu-i sc\u0103pa de sub supraveghere. Dac\u0103 sunt aproape s\u0103 g\u0103seasc\u0103 explica\u021bia pentru toat\u0103 nebunia asta, foarte bine. S\u0103 ne conduc\u0103 la ea. \n", " Ierusalim, joi, 11.11 a.m. Nu avea idee c\u00e2t a stat culcat\u0103 la p\u0103m\u00e2nt. Se putea s\u0103 fi fost un minut, cinci sau zece. A r\u0103mas acolo, nemi\u0219cat\u0103, de c\u00e2nd au tr\u00e2ntit-o jos \u0219i au fugit. Nu a v\u0103zut unde s-au dus b\u0103rba\u021bii. Nu a chemat ajutoare prin telefon. A fost prea tulburat\u0103 ca s\u0103 poat\u0103 face asta, prea n\u0103ucit\u0103 pe moment de ceea ce i se \u00eent\u00e2mplase. F\u0103r\u0103 s\u0103 poat\u0103 controla acest lucru, trupul ei continua s\u0103 retr\u0103iasc\u0103 senza\u021bia limbii \u00een ureche \u0219i a m\u00e2inii dintre picioare. Pielea ei, carnea ei \u00ee\u0219i aminteau aceste batjocuri cu o perfect\u0103 acurate\u021be. Maggie abia \u00eencepuse s\u0103-\u0219i revin\u0103, s\u0103 se conving\u0103 c\u0103 putea fi mult mai r\u0103u, c\u0103 puteau s-o omoare, c\u00e2nd i se \u00eentinse o m\u00e2n\u0103. Era a unei femei care se uita la ea, cu o figur\u0103 ce p\u0103rea expresia pur\u0103 a grijii \u0219i uimirii. Trecu ceva timp p\u00e2n\u0103 c\u00e2nd tr\u0103s\u0103turile i se destinser\u0103. \u2014Sunte\u021bi doamna din America. De la casa Aweida. Expresia de \u00eengrijorare reap\u0103ru. \u2014Ce face\u021bi aici? Asta o oblig\u0103 pe Maggie s\u0103 se ridice \u0219i s\u0103 se scuture de praf, s\u0103-\u0219i pun\u0103 la b\u0103taie carapacea protectoare pe care fusese silit\u0103 s\u0103 \u0219i-o creeze \u00een ace\u0219ti ultimi ani. Nu spuse nimic, icnind doar din cauza durerii care o \u00een\u021bepa \u00een \u0219ira spin\u0103rii, izbucnind ca un foc de artificii, c\u00e2nd se ridic\u0103 \u00een picioare: o sc\u00e2nteie argintie care \u00eei umplu ochii de lacrimi. Femeia o conducea pe alee, spre o fr\u00e2nghie de rufe. La cap\u0103tul acesteia, erau dou\u0103 trepte mici, care coborau spre o curte \u00eengust\u0103, probabil nu mai mare de c\u00e2\u021biva metri p\u0103tra\u021bi. Apoi o camer\u0103, cu o buc\u0103t\u0103rie improvizat\u0103 \u00een col\u021b, un televizor \u0219i un b\u0103iat care desena la o mas\u0103. Poate c\u0103 era unul din b\u0103ie\u021bii care jucau fotbal mai devreme. Poate c\u0103 v\u0103zuse ceva. Maggie nu era sigur\u0103 nici dac\u0103 b\u0103ie\u021bii se jucaser\u0103 aici sau \u00een cel\u0103lalt cap\u0103t al aleii. \u00ce\u0219i pierduse cu totul sim\u021bul orient\u0103rii. St\u0103tea acum ghemuit\u0103 \u00een col\u021bul canapelei, \u00een timp ce salvatoarea ei aprindea ochiul mic al aragazului pentru a-i face un ceai de ment\u0103, c\u00e2nd singurul lucru dup\u0103 care t\u00e2njea Maggie era o can\u0103 de Typhoo preg\u0103tit\u0103 de mama ei cum \u00eei pl\u0103cea tat\u0103lui s\u0103u, cu trei cubule\u021be de zah\u0103r. \u00ce\u0219i privi m\u00e2inile, care tremurau, \u0219i \u00ee\u0219i d\u0103du seama c\u00e2t de mult se \u00eendep\u0103rtase de cas\u0103. Trecuser\u0103 aproape dou\u0103zeci de ani \u0219i iat-o din nou acum, \u00een \u021bara nim\u0103nui, \u00eenconjurat\u0103 de b\u0103rba\u021bi \u00een stare s\u0103 comit\u0103 violen\u021be \u00eengrozitoare. \u2014E\u0219ti bine-venit\u0103 \u00een casa mea. Era o voce de b\u0103rbat, care o f\u0103cu s\u0103 tresar\u0103. Ridic\u0103 privirea \u0219i v\u0103zu un b\u0103rbat \u00eentr-un costum albastru sp\u0103l\u0103cit, cu o fa\u021b\u0103 lunguia\u021b\u0103, osoas\u0103 \u0219i un p\u0103r \u00eengrijit, care devenea acum din negru argintiu. Femeia se \u00eentoarse \u0219i cei doi \u00eencepur\u0103 s\u0103 vorbeasc\u0103 \u00een arab\u0103. \u00cei explica ce s-a \u00eent\u00e2mplat, ar\u0103t\u00e2nd din c\u00e2nd \u00een c\u00e2nd c\u0103tre Maggie. \u2014Acum e\u0219ti \u00een siguran\u021b\u0103, spuse el, arunc\u00e2ndu-i un z\u00e2mbet care o nelini\u0219ti. Se \u00eentoarse cu spatele \u0219i Maggie \u00eendr\u0103zni s\u0103 respire din nou; nu-l voia aici. Dar nu plec\u0103: se dusese pur \u0219i simplu s\u0103 ia o scrumier\u0103. \u2014E\u0219ti din America deci? \u2014Sunt irlandez\u0103, spuse Maggie cu o voce slab\u0103 \u0219i distant\u0103. \u2014Da? Ne plac foarte mult irlandezii. Dar lucrezi pentru americani, am dreptate? Z\u00e2mbea ne\u00eencetat, ceea ce o f\u0103cea pe Maggie s\u0103-\u0219i doreasc\u0103 s\u0103 se uite \u00een alt\u0103 parte. C\u00e2nd femeia aduse ceaiul, Maggie se bucur\u0103 de \u00eentrerupere, de intervalul \u00een care va fi ocupat\u0103 cu cea\u0219ca \u0219i linguri\u021ba \u0219i nu va trebui s\u0103 converseze cu acest b\u0103rbat. \u2014\u0218i ce f\u0103ceai aici? \u2014Nabil! Maggie b\u0103nui c\u0103 so\u021bia \u00ee\u0219i ruga \u00een arab\u0103 so\u021bul s\u0103 lase fata \u00een pace. \u00cen timp ce ei vorbeau, se scotoci prin buzunar \u0219i scoase telefonul. Era un mesaj de la Uri: Unde e\u0219ti? \u00cencepu s\u0103 scrie un r\u0103spuns, dar \u00een clipa aceea gazda se aplec\u0103 spre ea, gata s\u0103-i smulg\u0103 telefonul din m\u00e2n\u0103. \u2014Nu trebuie s\u0103 suni pe nimeni. Avem noi grij\u0103 de tine. De ce ai nevoie? Tot ce vrei, te rog, trebuie doar s\u0103 ceri. Maggie sim\u021bi deodat\u0103 nevoia puternic\u0103 de a pleca, de-a ie\u0219i la lumin\u0103 din acel labirint de str\u0103zi. Voia s\u0103 lepede \u0219i s\u0103 distrug\u0103 hainele acelea \u0219i s\u0103 stea sub du\u0219 at\u00e2t c\u00e2t va fi nevoie pentru a sp\u0103la... \u2014Te rog. Spune-mi. Dac\u0103 lucrezi pentru guvernul american, de ce ai venit singur\u0103 aici? Unde \u00ee\u021bi e protec\u021bia? Z\u00e2mbetul era la fel de larg ca \u0219i p\u00e2n\u0103 atunci, dezvelindu-i din\u021bii. \u2014Chiar nu e nimeni cu tine s\u0103 te apere? Maggie sim\u021bi cum m\u00e2inile, care p\u00e2n\u0103 atunci fuseser\u0103 la fel de reci \u0219i inerte ca restul corpului, \u00eei deveneau lipicioase. Instinctiv, se uit\u0103 la u\u0219a pe care intrase. Era \u00eenchis\u0103. Femeia mai aduse ni\u0219te ceai, apoi intr\u0103 \u00een camera al\u0103turat\u0103, strig\u00e2ndu-\u0219i copiii pe nume. Maggie era acum singur\u0103 cu acest b\u0103rbat. Voia s\u0103-l sune pe Davis la consulat, sau pe Uri, sau pe Liz la Londra, pe oricine, dar se temea de reac\u021bia lui. I-ar fi smuls telefonul? Ar fi apucat-o de m\u00e2n\u0103? Cine era? C\u00e2t putu de firesc, Maggie se ridic\u0103, se \u00eentinse \u0219i, ca \u0219i cum ar fi refuzat politicos ceaiul pe care i-l oferea o m\u0103tu\u0219\u0103 agasant\u0103, anun\u021b\u0103 c\u0103 trebuia s\u0103 plece. \u2014Dar unde te duci? Maggie era \u00eencurcat\u0103. Nu \u0219tia nici unde se duce, nici cum va reu\u0219i s\u0103 ias\u0103. \u2014La hotelul meu din Ierusalimul de Vest. \u2014De ce nu r\u0103m\u00e2i \u00een Ierusalimul de Est? E frumos aici. Ai la dispozi\u021bie hotelul American Colony. To\u021bi europenii stau acolo. De ce nu \u0219i americanii? Vre\u021bi s\u0103 vede\u021bi numai evrei. Maggie era prea obosit\u0103 pentru asta, un conflict at\u00e2t de \u00eenver\u0219unat, \u00eenc\u00e2t p\u00e2n\u0103 \u0219i alegerea hotelului \u00een care st\u0103teai putea st\u00e2rni un incident diplomatic. \u2014Nu, nu, \u00eencepu ea. Nu e deloc a\u0219a. \u00cen timp ce vorbea se \u00eendrepta spre u\u0219a dinspre alee. Apuc\u0103 m\u00e2nerul. Se roti, dar nu se deschise. \u00cencuiat. Acum putea sim\u021bi b\u0103rbatul st\u00e2nd \u00een dreptul um\u0103rului ei, aplec\u00e2ndu-se pe deasupra ei pentru a ajunge la m\u00e2nerul u\u0219ii. Apropierea lui o f\u0103cea s\u0103 tremure, amintindu-i de alee \u0219i de r\u0103suflarea aceea fierbinte. Vru s\u0103-l \u00eemping\u0103 la o parte. \u00cenainte s\u0103 aib\u0103 ocazia s\u0103 fac\u0103 lucrul \u0103sta, el \u00eei deschise u\u0219a spre curtea p\u0103trat\u0103. Ie\u0219i, \u00eens\u0103 b\u0103rbatul mergea chiar \u00een spatele ei. \u2014Te rog, te mai \u00eentreb o dat\u0103. Ce f\u0103ceai aici? \u2014Am fost la casa lui Afif Aweida. \u2014Da. \u0218i unde te duceai? \u2014Voiam s\u0103-l v\u0103d pe v\u0103rul lui. Pe cel\u0103lalt Afif Aweida. \u2014Te rog. Te duc eu. \u2014Nu, nu. Nu e nevoie. Vreau doar s\u0103 m\u0103 \u00eentorc la hotelul meu. Dar nu o ascult\u0103. O prinse de cot \u0219i o t\u00e2r\u00ee dup\u0103 el prin labirintul de str\u0103du\u021be \u0219i alei din Ierusalimul Vechi. Am \u00eennebunit, se \u00eentreba Maggie \u00een timp ce, pentru a doua oar\u0103 \u2013 \u00een c\u00e2t s\u0103 fi fost, o or\u0103? dou\u0103? \u2013, urma un necunoscut printr-un ora\u0219 str\u0103in. De data asta \u00eens\u0103 nu mai era deloc la fel de distrat\u0103 ca mai \u00eenainte. Inima \u00eei b\u0103tea puternic; se uita la fiecare alee, \u00eentorcea capul peste um\u0103r \u0219i, \u00een primul r\u00e2nd, era atent\u0103 la b\u0103rbatul care o conducea. Era un fel de capcan\u0103? Sari Aweida o dusese la agresorii s\u0103i? Acest om avea s\u0103 fac\u0103 acela\u0219i lucru? Se g\u00e2ndi s\u0103 fug\u0103. Dar unde? S-ar pierde imediat pe str\u0103zile astea. Erau din ce \u00een ce mai aglomerate acum, c\u00e2nd intrau \u00een souk, \u00een pia\u021b\u0103. V\u0103zu dou\u0103 femei, probabil cu c\u00e2\u021biva ani mai tinere dec\u00e2t ea, care ar\u0103tau ca ni\u0219te turiste. Ar fi putut fugi la ele. Dar ce-ar fi urmat atunci? Acum Nabil o conducea pe ni\u0219te alei care \u0219erpuiau \u0219i se \u00eentortocheau, trec\u00e2nd pe l\u00e2ng\u0103 tarabe \u00een\u021besate de tobe bongo acoperite cu piele, covoare groase, \u021besute, \u0219i suvenire de prost gust sculptate \u00een lemn. Peste tot se perindau cupluri cu p\u0103rul argintiu, z\u0103ri chiar \u0219i o petrecere ambulant\u0103 de japonezi. Se pare c\u0103 materialul informativ pe care l-a citit Maggie \u00een avion era corect: comer\u021bul \u00een aceast\u0103 pia\u021b\u0103, care stagnase \u00een anii intifadei, s-a revigorat imediat ce s-au \u00eentors turi\u0219tii \u00een Vechiul Ora\u0219. Meritul pentru acest lucru a fost atribuit discu\u021biilor de la sediul guvernului: chiar \u0219i simpla eventualitate a p\u0103cii a fost suficient\u0103 pentru a aduce vizitatorii \u00eenapoi, fie ace\u0219tia cre\u0219tini ner\u0103bd\u0103tori s\u0103 p\u0103\u0219easc\u0103 pe Via Dolorosa, musulmani dornici s\u0103 se roage la Domul de pe St\u00e2nc\u0103 sau evrei t\u00e2njind s\u0103 \u00eenghesuie un bile\u021bel adresat lui Dumnezeu \u00eentre cr\u0103p\u0103turile Zidului de Vest. O luar\u0103 la st\u00e2nga, intr\u00e2nd \u00eentr-o m\u0103cel\u0103rie. Lui Maggie \u00eei veni s\u0103 verse c\u00e2nd v\u0103zu raft dup\u0103 raft de carcase cu coastele expuse \u0219i carnea stacojie, \u00eens\u00e2ngerat\u0103. Z\u0103ri un r\u00e2nd de capete de oaie pe taraba unui m\u0103celar \u0219i \u00ee\u0219i feri privirea doar ca s\u0103 dea cu ochii de b\u0103l\u021bile de s\u00e2nge de animal de pe jos. \u2014A, am ajuns repede. Doar un minut mai e. Deodat\u0103 intrar\u0103 din nou \u00een zona gen\u021bilor, po\u0219etelor \u0219i suvenirelor de prost gust. Maggie se sim\u021bi u\u0219urat\u0103 c\u0103 sc\u0103pase de carne \u0219i c\u0103 erau din nou oameni \u00een jur. S-au oprit la un magazin de bijuterii. \u2014Aici. Te rog. \u00c3sta e magazin lui Afif Aweida. Intr\u0103 cu b\u0103gare de seam\u0103, urmat\u0103 de Nabil, care b\u0103tu palma cu un t\u00e2n\u0103r ce st\u0103tea \u00een spatele unei tejghele. \u00cel auzi pe Nabil pronun\u021b\u00e2nd cuv\u00e2ntul \u201eamericanc\u0103\u201c \u0219i-l v\u0103zu ar\u0103t\u00e2nd spre ea. Dup\u0103 o clip\u0103, dintr-o camer\u0103 dosnic\u0103, un b\u0103rbat de v\u00e2rst\u0103 mijlocie, \u00eembr\u0103cat \u00eentr-un pulover cu guler \u00een form\u0103 de V \u0219i cu ochelari cu rame \u00eenchise la culoare \u00ee\u0219i f\u0103cu apari\u021bia \u00een spatele unei vitrine pline cu bijuterii de aur \u0219i de argint. Lui Maggie i se p\u0103ru c\u0103 \u00eel recunoa\u0219te. V\u0103zuse mul\u021bi b\u0103rba\u021bi ca el \u00een Africa, bine \u00eembr\u0103ca\u021bi, de v\u00e2rst\u0103 mijlocie, \u00eencerc\u00e2nd s\u0103 p\u0103streze sau s\u0103 sugereze standardele vestice, ca \u0219i cum ar fi sfidat s\u0103r\u0103cia \u0219i haosul din jurul lor. \u2014E o pl\u0103cere s\u0103 v\u0103 primesc aici. Mul\u021bumesc, Nabil. Maggie se \u00eentoarse \u0219i-l v\u0103zu pe Nabil ie\u0219ind, b\u0103t\u00e2ndu-l timid pe um\u0103r. \u00cei mul\u021bumi, dar cu jum\u0103tate de gur\u0103. Cu c\u00e2teva secunde \u00een urm\u0103 era suspicioas\u0103 \u00een privin\u021ba lui, chiar se temea de el ca de un posibil atacator. Dup\u0103 tot ce i se \u00eent\u00e2mplase, era normal. \u0218i totu\u0219i s-a dovedit a nu fi diferit de so\u021bia lui, un str\u0103in care pur \u0219i simplu a vrut s-o ajute. Se sim\u021bi derutat\u0103 \u0219i \u00ee\u0219i aminti \u00eenc\u0103 o dat\u0103 zonele \u00een care fusese atins\u0103. \u00ce\u0219i aminti de asemenea vocea celui de-al doilea b\u0103rbat, r\u0103suflarea lui fierbinte: Altfel punem m\u00e2na pe tine din nou. Cine era? Alung\u0103 \u00eentrebarea \u0219i \u00eei \u00eentinse m\u00e2na z\u00e2mbind. \u2014Domnule Aweida. Credeam c\u0103 o s\u0103 v\u0103 g\u0103sesc mort. \u2014V\u0103 referi\u021bi la ce i s-a \u00eent\u00e2mplat v\u0103rului meu. O crim\u0103 oribil\u0103. Oribil\u0103. \u2014Crede\u021bi c\u0103 dumneavoastr\u0103 era\u021bi adev\u0103rata \u021bint\u0103? \u2014\u00cemi pare r\u0103u, nu \u00een\u021beleg. \u2014Crede\u021bi c\u0103 indivizii care i-au f\u0103cut asta v\u0103rului dumneavoastr\u0103 s-au \u00een\u0219elat \u00een privin\u021ba acelui Afif Aweida care trebuia omor\u00e2t? \u2014Cum ar fi putut s\u0103 se \u00een\u0219ele? V\u0103rul meu a fost \u00eenjunghiat la \u00eent\u00e2mplare. Ar fi putut fi oricine altcineva \u00een locul lui. \u2014Nu sunt sigur\u0103 de asta. Cunoa\u0219te\u021bi vreun motiv pentru care via\u021ba dumneavoastr\u0103 ar putea fi \u00een pericol, domnule Aweida? Spre surprinderea ei, patronul magazinului p\u0103ru sincer surprins de \u00eentrebare. Era \u00een doliu dup\u0103 v\u0103rul s\u0103u, dar palestinienii erau obi\u0219nui\u021bi s\u0103-\u0219i pl\u00e2ng\u0103 mor\u021bii. \u00cei p\u0103rea r\u0103u pentru el, \u00eentre ei exist\u00e2nd dintotdeauna o leg\u0103tur\u0103, av\u00e2nd acela\u0219i nume. Dar asta nu \u00eensemna c\u0103 trebuia s\u0103-i fie team\u0103. Nu-i a\u0219a? Maggie \u00ee\u0219i d\u0103du seama c\u0103 va fi nevoit\u0103 s\u0103 o ia chiar de la \u00eenceput. \u2014Putem vorbi undeva \u00een particular, domnule Aweida? Poate aici, \u00een camera din spate? Maggie f\u0103cu semn din cap spre u\u0219a pe care a intrat c\u00e2nd a ajuns ea. \u2014Nu. Nu e nevoie, putem vorbi deschis \u0219i aici. B\u0103tu din palme, alung\u00e2ndu-l pe t\u00e2n\u0103rul de la intrare. Maggie se ridic\u0103 \u0219i se apropie de u\u0219a din spate. Voia s\u0103-l testeze. Dup\u0103 cum se a\u0219teptase, Afif Aweida s\u0103ri \u00een picioare \u0219i-i bloc\u0103 accesul. \u2014Domnule Aweida. Eu lucrez pentru guvernul american, \u00een cadrul negocierilor de pace. Nu m\u0103 intereseaz\u0103 afacerile dumneavoastr\u0103. Sau ce ascunde\u021bi dumneavoastr\u0103 dup\u0103 u\u0219a asta. Dar trebuie s\u0103 m\u0103 ajuta\u021bi. Pentru c\u0103 v\u0103rul dumneavoastr\u0103 nu a fost ucis la \u00eent\u00e2mplare. \u0218i vor muri mul\u021bi al\u021bi oameni dac\u0103 nu ne d\u0103m seama ce se petrece. Aweida deveni palid. \u2014Continua\u021bi. \u2014L-a\u021bi cunoscut pe Shimon Guttman? Din nou, Aweida p\u0103ru agitat. \u2014Numele mi-e cunoscut, da. A fost faimos \u00een Israel. A fost omor\u00e2t s\u00e2mb\u0103t\u0103. Maggie \u00eei cercet\u0103 chipul. V\u0103zu aceea\u0219i nervozitate pe care o surprinsese cu o clip\u0103 \u00eenainte, c\u00e2nd \u00eei pomenise de biroul din spate. \u00cencepu s\u0103 se l\u0103mureasc\u0103. \u2014Domnule Afif, \u00eencepu ea, aplec\u00e2ndu-se \u00een fa\u021b\u0103. Nu sunt poli\u021bist\u0103. Nu-mi pas\u0103 ce cump\u0103ra\u021bi \u0219i ce vinde\u021bi aici. Dar sunt interesat\u0103 ca acest proces de pace s\u0103 nu fie stopat. Dac\u0103 se \u00eent\u00e2mpl\u0103 asta, mul\u021bi al\u021bi palestinieni, ca v\u0103rul dumitale, \u0219i mul\u021bi al\u021bi israelieni, ca profesorul Guttman, vor muri. Deci v\u0103 mai \u00eentreb o dat\u0103. \u0218i v\u0103 jur c\u0103 tot ce-mi spune\u021bi va r\u0103m\u00e2ne \u00eentre ace\u0219ti patru pere\u021bi. \u00cel cuno\u0219tea\u021bi pe Shimon Guttman? \u00cencet \u0219i uit\u00e2ndu-se peste um\u0103rul lui Maggie pentru a se asigura c\u0103 nu era nimeni prin apropiere, spuse: \u2014Da. \u2014Ave\u021bi idee de ce a men\u021bionat cuiva numele dumneavoastr\u0103 s\u0103pt\u0103m\u00e2na trecut\u0103? C\u00e2nd auzi asta, Aweida se \u00eencrunt\u0103 din nou. \u2014Nu, nu \u0219tiu de ce i-ar pomeni cuiva despre mine. \u2014C\u00e2nd l-a\u021bi v\u0103zut ultima oar\u0103? \u2014S\u0103pt\u0103m\u00e2na trecut\u0103. \u2014Pute\u021bi s\u0103-mi spune\u021bi ce s-a \u00eent\u00e2mplat? F\u0103r\u0103 tragere de inim\u0103, Afif Aweida \u00eei povesti despre vizita scurt\u0103, neanun\u021bat\u0103, a lui Guttman la magazin, prima dup\u0103 foarte mult\u0103 vreme. \u00cemboldit de Maggie \u0219i doar \u00een jum\u0103t\u0103\u021bi de propozi\u021bii, \u00eei explic\u0103 \u201e\u00een\u021belegerea\u201c lor, conform c\u0103reia Guttman i-a tradus ni\u0219te t\u0103bli\u021be de lut antice, p\u0103str\u00e2nd una pentru el. \u2014\u0218i spune\u021bi c\u0103 nici una nu p\u0103rea s\u0103 aib\u0103 vreo semnifica\u021bie special\u0103? \u2014Nu. Toate erau banale: liste de cump\u0103r\u0103turi, exerci\u021bii pentru \u0219coal\u0103. \u2014Nimic altceva? Din nou acea expresie tem\u0103toare. \u2014Era una. Scrisoarea unei mame c\u0103tre fiul ei. \u2014\u0218i a luat-o profesorul Guttman? \u2014Nu. \u2014Dar a vrut-o? \u2014A \u00eencercat s\u0103 m\u0103 conving\u0103 s\u0103 i-o dau, dar \u00een cele din urm\u0103 a renun\u021bat. M-a l\u0103sat s\u0103 o p\u0103strez \u0219i a luat altceva. Maggie se l\u0103s\u0103 pe spate. Ceva din scena pe care a descris-o Aweida \u00eei p\u0103rea cunoscut. \u2014Mai spune\u021bi-mi o dat\u0103. A insistat imediat s\u0103-i da\u021bi t\u0103bli\u021ba cu scrisoarea mamei? Sau doar dup\u0103 ce le-a citit pe toate? \u2014Domni\u0219oar\u0103 Costello, asta a fost acum o s\u0103pt\u0103m\u00e2n\u0103. \u2014\u00cencerca\u021bi s\u0103 v\u0103 aminti\u021bi. \u2014Le-a citit pe toate. Apoi a hot\u0103r\u00e2t c\u0103 aia e cea mai bun\u0103. Nu se poate. Bine\u00een\u021beles c\u0103 de asta i se p\u0103rea cunoscut. A f\u0103cut \u0219i ea acela\u0219i lucru. La ni\u0219te negocieri \u00een Balcani, a insistat asupra faptului c\u0103 cedarea accesului la drumul de coast\u0103 era lucrul esen\u021bial pentru a ajunge la o \u00een\u021belegere. Dezarmarea s-ar fi putut produce mai t\u00e2rziu. Dar o necesitate absolut\u0103 era accesul la drumul de coast\u0103: n-ar fi fost posibil s\u0103 se duc\u0103 la tab\u0103ra advers\u0103 f\u0103r\u0103 asta. Dup\u0103 cum prev\u0103zuse, i-au oferit imediat dezarmarea, dar \u00een privin\u021ba drumului de coast\u0103 nu aveau de g\u00e2nd s\u0103 fac\u0103 nici un fel de compromisuri. Cu o figur\u0103 aspr\u0103, le-a spus c\u0103 va vedea ce poate face. Apoi s-a dus \u00een camera \u00een care a\u0219teptau ceilal\u021bi \u0219i le-a comunicat c\u0103 au primit exact ce \u00ee\u0219i doreau mai mult: dezarmarea. Guttman aplicase acela\u0219i truc, lupt\u00e2ndu-se pentru m\u0103r ca s\u0103 ob\u021bin\u0103 ce voia cu adev\u0103rat: portocala. \u2014\u0218i t\u0103bli\u021ba asta pe care a luat-o, ave\u021bi idee ce scria pe ea? \u2014A spus c\u0103 e o list\u0103 de cump\u0103r\u0103turi, a unei femei. \u2014\u0218i l-a\u021bi crezut? \u2014Domni\u021b\u0103, nu pot citi alfabetul \u0103sta antic. \u0218tiu doar ce mi-a zis profesorul. \u2014\u00cenc\u0103 un lucru. Cum vi s-a p\u0103rut c\u00e2nd a plecat? \u00cen ce stare de spirit era? \u2014A, asta \u00eemi amintesc. P\u0103rea s\u0103-i fie r\u0103u. Ca \u0219i cum ar fi avut nevoie de un pahar cu ap\u0103. I-am oferit unul, dar nu l-a luat. A plecat \u00een grab\u0103. Sunt sigur\u0103. \u2014\u0218i a fost ultima oar\u0103 c\u00e2nd a\u021bi auzit ceva despre el? \u2014Da. P\u00e2n\u0103 c\u00e2nd l-am v\u0103zut la \u0219tiri. \u2014Mul\u021bumesc, domnule Aweida. V\u0103 r\u0103m\u00e2n \u00eendatorat\u0103. C\u00e2nd se ridic\u0103 \u0219i se \u00eendrept\u0103 spre u\u0219\u0103, Maggie avu o str\u0103fulgerare a ceea ce trebuie s\u0103 fi sim\u021bit Shimon Guttman: sentimentul de a fi f\u0103cut o descoperire important\u0103 \u0219i nevoia urgent\u0103 de a o \u00eemp\u0103rt\u0103\u0219i cuiva. Imediat ce ie\u0219i, sim\u021bindu-se mai \u00een siguran\u021b\u0103 acum \u00een mul\u021bimea de turi\u0219ti, scoase telefonul mobil \u0219i form\u0103 num\u0103rul lui Uri. \u2014Uri, cred c\u0103 \u0219tiu ce se \u00eent\u00e2mpl\u0103. \u2014Bine. Po\u021bi s\u0103-mi spui pe drum. \u2014Pe care drum? \u2014Nu mi-ai primit mesajul? Tocmai m-a sunat avocatul tat\u0103lui meu. Spune c\u0103 are ceva pentru mine. Un mesaj. \u2014De la cine? \u2014De la tat\u0103l meu. \n", " Lacul Geneva, Elve\u021bia, lunea anterioar\u0103 \u00cen mod oficial, Baruch Kishon trebuia s\u0103 urasc\u0103 Europa. Ca ideolog conservator, scriind articole ustur\u0103toare pentru presa israelian\u0103 timp de aproape patru decenii, a f\u0103cut carier\u0103 din condamnarea vehement\u0103 a pacificatorilor firavi ai lumii vechi, pun\u00e2ndu-i \u00eentr-o opozi\u021bie dezavantajoas\u0103 cu campionii libert\u0103\u021bii care se g\u0103seau \u00een cea nou\u0103. \u00cen timp ce americanii f\u0103ceau diferen\u021ba \u00eentre bine \u0219i r\u0103u, europenii \u2013 francezii se situau la cel mai jos nivel, iar britanicii aproape c\u0103 \u00eei egalau \u2013 se puneau \u00een genunchi de fiecare dat\u0103 c\u00e2nd un dictator cu musta\u021b\u0103 \u00eencepea s\u0103 se \u00eemp\u0103uneze pe un podium. S-au pr\u0103bu\u0219it \u00een fa\u021ba lui Hitler, au f\u0103cut plec\u0103ciuni \u0219i s-au gudurat \u00een fa\u021ba lui Saddam. \u0218i erau gata s\u0103 v\u00e2nd\u0103 Israelul la fel cum fuseser\u0103 gata s\u0103-i tr\u0103deze pe evrei \u00een anii \u201940. Era o boal\u0103 congenital\u0103. Scrisese lucrurile acestea de mai multe ori. Uniunea European\u0103 nu avea nevoie de un motto, conchidea el \u00eentr-unul din editorialele sale preferate, ci de un singur cuv\u00e2nt: capitularea. Totu\u0219i avea un mic secret murdar, pe care \u00eel dezv\u0103luia multor israelieni care \u00eei \u00eemp\u0103rt\u0103\u0219eau politica vertical\u0103. \u00cen timp ce ura toate lucrurile pe care le simboliza Europa, iubea locul \u00een sine. Nu se mai s\u0103tura de ea: cafenelele de pe trotuarele Parisului, unde cafeaua cu lapte era at\u00e2t de bun\u0103; splendoarea pie\u021belor Uffizi sau Sf. Petru; teatrele din partea de vest a Londrei, cump\u0103r\u0103turile pe strada Bond. Dup\u0103 haosul, grosol\u0103nia, praful \u0219i mizeria din Israel, era o adev\u0103rat\u0103 u\u0219urare s\u0103 vin\u0103 \u00eentr-un loc mai r\u0103coros, \u00eens\u0103 \u00een acela\u0219i timp mai calm \u0219i mai lini\u0219tit. Unde cozile la autobuz nu se transformau \u00een \u00eenc\u0103ier\u0103ri \u0219i unde, da, trenurile chiar circulau conform programului. Nic\u0103ieri nu se sim\u021bea Baruch Kishon at\u00e2t de bine ca \u00een Elve\u021bia, unde puteai s\u0103 iei pr\u00e2nzul pe peronul g\u0103rii \u0219i s\u0103 \u00ee\u021bi fixezi ceasul dup\u0103 trenuri. De aceea a sim\u021bit doar \u00eenc\u00e2ntare c\u00e2nd Guttman i-a pomenit de Geneva \u00een acel lung \u0219i dezl\u00e2nat monolog pe care i l-a \u021binut la telefon duminica trecut\u0103. Un telefon care, se g\u00e2ndea acum Kishon, ar fi putut fi ultimul pe care l-a dat profesorul. El \u0219i Guttman vorbeau des. A spune c\u0103 unul era sursa \u0219i cel\u0103lalt ziaristul ar fi o descriere superficial\u0103 a rela\u021biei dintre ei. Rolurile lor nu erau chiar at\u00e2t de clare. Erau conspiratori \u00een colaborare, spirite \u00eenfr\u0103\u021bite ale frontului na\u021bionalist, cea mai mare grij\u0103 a lor fiind cum s\u0103 serveasc\u0103 cel mai bine cauza. Dac\u0103 lui Kishon \u00eei ie\u0219ea un articol bun din asta \u0219i lui Guttman ni\u0219te publicitate \u00een plus, ei, atunci acesta era un bonus bine-venit. Mai presus de toate, scopul lor era suveranitatea evreilor pe p\u0103m\u00e2ntul lor natal, \u021aara lui Israel. Nu a fost surprins c\u00e2nd l-a sunat Guttman s\u00e2mb\u0103t\u0103 dup\u0103-amiaz\u0103. Yariv organiza marele miting pentru pace \u00een seara aceea; era normal ca dreapta s\u0103-\u0219i preg\u0103teasc\u0103 replica. Dar nu despre asta voia s\u0103-i vorbeasc\u0103 Guttman. \u00cen schimb a \u00eenceput s\u0103 tr\u0103nc\u0103neasc\u0103, entuziasmat ca o adolescent\u0103, despre un lucru pe care l-a descoperit, ceva care va schimba totul. Cuvintele ie\u0219eau \u0219uvoi din gura lui: pia\u021ba stradal\u0103 din Ierusalim, scrierea cuneiform\u0103, t\u0103bli\u021bele de lut, un b\u0103rbat pe care-l chema Afif Aweida \u0219i, ceea ce p\u0103rea de necrezut, ultimele cuvinte ale lui Avraam. Ei bine, nu chiar ultimele cuvinte. Ci testamentul lui. \u2014Vrei s\u0103 spui c\u0103 Avraam a hot\u0103r\u00e2t cine trebuie s\u0103 mo\u0219teneasc\u0103 Muntele Moriah, Isaac sau Ismael, noi sau musulmanii? bolborosea Kishon la telefon. \u0218i ai dovada? Unde e \u00een momentul \u0103sta? Guttman p\u0103rea aproape isteric \u00een acele clipe, spun\u00e2nd c\u0103 trebuiau s\u0103 pl\u0103nuiasc\u0103 cum s\u0103 dea la iveal\u0103 toate astea, c\u0103 ei, cei din aripa dreapt\u0103, trebuiau s\u0103 dezv\u0103luie lumii acest lucru. C\u0103 va fi cel mai glorios moment al frontului na\u021bionalist! Kishon se \u00eentreba dac\u0103 acest vechi prieten nu delira. \u2014Dar mai \u00eent\u00e2i trebuie s\u0103-i spunem lui Kobi, spunea Guttman. \u2014Kobi? \u2014Prim-ministrul. \u2014Ai fumat din ha\u0219i\u0219ul la\u0219ului de fiu-t\u0103u? Nu, nu, insista Guttman, era perfect lucid. C\u00e2nd Kishon l-a \u00eentrebat unde era acum t\u0103bli\u021ba, Guttman a \u00eenceput s\u0103 respire greu, spun\u00e2nd c\u0103 a stabilit o \u00eent\u00e2lnire cu cineva la Geneva. C\u0103 va fi \u00een siguran\u021b\u0103 acolo. C\u00e2nd Kishon a \u00eencercat s\u0103-i for\u021beze m\u00e2na ca s\u0103 ob\u021bin\u0103 mai multe detalii, Guttman a mai b\u0103tut o vreme c\u00e2mpii, dup\u0103 care a zis c\u0103 trebuia s\u0103 ajung\u0103 la miting. A promis c\u0103 va suna mai t\u00e2rziu. Se vor \u00eent\u00e2lni, i-a spus Guttman. \u00cei va da toate detaliile \u0219i vor pune \u00eempreun\u0103 la punct o strategie. C\u00e2teva ore mai t\u00e2rziu, Kishon lua masa la unul din restaurantele lor preferate, localul fran\u021buzesc Ibn Gvirol, \u0219i a\u0219tepta s\u0103 apar\u0103 Guttman, c\u00e2nd \u00eel sunar\u0103 cei de la departamentul de \u0219tiri. Guttman murise. Fusese \u00eempu\u0219cat la miting. A l\u0103sat totul balt\u0103 \u0219i s-a dus la birou, unde a scris un articol \u00een care \u00eel jupuia de viu pe Yaakov Yariv pentru faptul de-a fi creat o cultur\u0103 \u00een care astfel de asasinate politice deveniser\u0103 inevitabile. Dup\u0103 ce termin\u0103 cu asta, Kishon \u00ee\u0219i exprim\u0103 caldele aprecieri pentru prietenul s\u0103u, regretatul Shimon Guttman. Dar a doua zi, imediat ce se afl\u0103 c\u0103 Guttman nu era \u00eenarmat, c\u0103 \u0219i-a f\u0103cut loc spre r\u00e2ndurile din fa\u021b\u0103 la miting pentru a-i \u00eenm\u00e2na un bile\u021bel prim-ministrului, Kishon \u00eencepu s\u0103-\u0219i pun\u0103 \u00eentreb\u0103ri. La baza telefonului \u00eenfrigurat pe care i l-a dat vechiul lui prieten ar fi putut sta scornelile aiurite ale unui om care o luase razna, \u00een pragul unui colaps, dovedit de \u00eencercarea de tip kamikaze de a sta de vorb\u0103 cu prim-ministrul. Sau era posibil s\u0103 fi fost perfect lucid, chiar dac\u0103 destul de agitat, \u00eenaintarea lui spre r\u00e2ndurile din fa\u021b\u0103 fiind doar o dovad\u0103 a inten\u021biilor lui serioase. Kishon puse \u00een balan\u021b\u0103 tot ce \u0219tia despre Guttman, anii \u00een care lucraser\u0103 \u00eempreun\u0103, \u00eembinarea de m\u0103iestrie tactic\u0103 \u0219i erudi\u021bie profund\u0103, faptul c\u0103 fusese coerent c\u00e2nd vorbiser\u0103, cu doar c\u00e2teva zile \u00eenainte, c\u00e2nt\u0103ri toate astea \u0219i trase concluzia c\u0103 Guttman era demn de \u00eencredere at\u00e2t \u00eenainte, c\u00e2t \u0219i dup\u0103 moartea sa. Shimon f\u0103cuse cu siguran\u021b\u0103 o descoperire important\u0103 \u0219i \u00eei era dator vechiului s\u0103u prieten s\u0103 o g\u0103seasc\u0103 \u0219i s\u0103 o arate lumii. Ar fi o ultim\u0103 dovad\u0103 de prietenie. \u00cen plus, dac\u0103 ceea ce spusese Guttman la telefon era adev\u0103rat, se anun\u021ba a fi visul oric\u0103rui ziarist: trofeul secolului. Kishon \u00eencerc\u0103 s\u0103 pun\u0103 cap la cap cele c\u00e2teva elemente legate de convorbirea telefonic\u0103 pe care \u0219i le amintea. Se uit\u0103 la noti\u021ba pe care o m\u00e2zg\u0103lise \u00een timp ce vorbeau. Spre iritarea lui, scrisese doar dou\u0103 cuvinte, cele pe care nu le cuno\u0219tea, numele unui comerciant arab din Ierusalimul de Est: Afif Aweida. Presupusese c\u0103 va ob\u021bine restul detaliilor c\u00e2nd se va \u00eent\u00e2lni mai t\u00e2rziu cu Guttman. Nici m\u0103car nu le \u00een\u0219iruise schematic pe h\u00e2rtie. Acum trebuia s\u0103 le reconstituie din memorie: antichit\u0103\u021bi furate, o t\u0103bli\u021b\u0103 de lut, Geneva, Muntele Moriah. Testamentul lui Avraam. S-a g\u00e2ndit s\u0103-l contacteze pe Aweida, dar s-a decis s\u0103 n-o fac\u0103. Dac\u0103 el, Kishon, \u00eel cuno\u0219tea \u00eentr-adev\u0103r pe Guttman \u0219i metodele lui, atunci probabil acest negustor nu avea nici cea mai vag\u0103 idee despre ceea ce tocmai v\u00e2nduse. Dac\u0103 ar fi avut, atunci cu siguran\u021b\u0103 profesorul nu \u0219i-ar fi permis acel obiect. Nu, un fir mai bun era Geneva, unul dintre centrele mondiale de comer\u021b cu antichit\u0103\u021bi. A fost o vreme c\u00e2nd totul trecea pe aici. Elve\u021bienii au adoptat vechea doctrin\u0103 a lui nemo dat \u2013 nemo dat quod non habet, \u201enu po\u021bi da ceea ce nu e al t\u0103u\u201c \u2013 \u00een sensul literal, consider\u00e2nd c\u0103 dac\u0103 vindeai ceva, trebuia s\u0103 fii proprietarul de drept al acelui lucru. Asta \u00eensemna c\u0103 un obiect adus din Elve\u021bia era automat socotit legitim, f\u0103r\u0103 s\u0103 se pun\u0103 \u00eentreb\u0103ri. Nu conta cum ajunsese \u00een Elve\u021bia. Odat\u0103 ce plecase spre aceast\u0103 destina\u021bie, provenien\u021ba lui era considerat\u0103 curat\u0103. Nu e de mirare c\u0103 \u00een ultimii ani capitala Elve\u021biei devenise un fel de sp\u0103l\u0103torie pentru pia\u021ba mondial\u0103 a comorilor antice furate. Kishon cump\u0103r\u0103 un bilet online \u0219i duminic\u0103 seara se afla deja acolo. Majoritatea ziari\u0219tilor, se g\u00e2ndi Kishon cu viclenie, s-ar fi repezit imediat la una din pie\u021bele libere, la depozitele bine fortificate ce serveau drept s\u0103li de v\u00e2nzare pentru aceste bun\u0103t\u0103\u021bi antice. Dar Kishon avea destul\u0103 minte ca s\u0103 nu fac\u0103 asta. Guttman nu era interesat s\u0103 v\u00e2nd\u0103 aceast\u0103 t\u0103bli\u021b\u0103. Pe el \u00eel preocupa impactul politic; m\u0103car at\u00e2ta lucru a spus la telefon. Ceea ce nu putea \u00eensemna dec\u00e2t c\u0103 profesorul nu venise aici pentru a-\u0219i scoate banii pe acest obiect, ci pentru a-l verifica. Guttman nu putea s\u0103 spun\u0103 ceva lumii \u00eentregi \u2013 \u201eIat\u0103 dovada c\u0103 Avraam a l\u0103sat Ierusalimul evreilor!\u201c \u2013 dec\u00e2t dac\u0103 era sut\u0103 la sut\u0103 sigur c\u0103 era adev\u0103rat. Erau prea multe lucruri \u00een joc pentru a face o gre\u0219eal\u0103. A\u0219a c\u0103 a c\u0103utat pe Google \u201ecuneiforme, Geneva, expert\u201c \u0219i, spre \u00eenc\u00e2ntarea lui, a g\u0103sit un nume. Profesorul Olivier Schultheis. Mai avea cam zece minute p\u00e2n\u0103 acolo. Nu s-a obosit s\u0103 sune \u00eenainte: nu avea sens s\u0103-i dea sursei \u0219ansa de a spune nu. Mai bine s\u0103 ajung\u0103 \u00een persoan\u0103 acolo, s\u0103 se trezeasc\u0103 cu el \u00een prag. Iar deliciul acestor \u0219osele era u\u0219urin\u021ba lin\u0103 a c\u0103l\u0103toriei. Nu sem\u0103na cu aglomera\u021bia \u0219i nebunia care se las\u0103 cu flutur\u0103ri de pumni de pe autostrada Ierusalim Tel Aviv. Dar ce era asta? O ma\u0219in\u0103 \u00een spate, exact \u00een coada lui, trimi\u021b\u00e2ndu-i semnale luminoase repetate. Kishon \u00eei f\u0103cu loc, mut\u00e2ndu-se pe banda mai lent\u0103 din partea dreapt\u0103. Dar \u0219oferul din spate, \u00eentr-un BMW negru, schimb\u0103 banda odat\u0103 cu el, r\u0103m\u00e2n\u00e2nd exact \u00een coada sa. Kishon semnaliz\u0103 \u00eenc\u0103 o dat\u0103, schimb\u00e2nd din nou banda, de data asta aleg\u00e2nd-o pe cea din exterior, cea mai lent\u0103. Dar BMW-ul st\u0103tea lipit de el, ag\u0103\u021bat de coada lui. Kishon ap\u0103s\u0103 pe claxon, cer\u00e2ndu-i \u0219oferului s\u0103 m\u0103reasc\u0103 distan\u021ba. Dar efectul fu invers. Sim\u021bi cum BMW-ul \u00eei atinge bara de protec\u021bie din spate. Kishon claxon\u0103 din nou. \u00cencetine\u0219te. Acum BMW-ul \u00eel izbi din plin. Se uit\u0103 \u00een oglind\u0103, apoi \u00een fa\u021b\u0103. Nu avea nici o alternativ\u0103. Dac\u0103 voia s\u0103 scape de acest psihopat, trebuia s\u0103 ias\u0103 de pe autostrad\u0103 \u0219i s\u0103 fac\u0103 dreapta la urm\u0103toarea. Era un drum \u00eengust, de munte, iar Kishon fu nevoit s\u0103 fac\u0103 fa\u021b\u0103 unei curbe \u0219i unei \u00eencetiniri bru\u0219te. Dar se descurc\u0103. Spre u\u0219urarea lui, nu se afla dec\u00e2t el pe drumul \u0219erpuitor de \u021bar\u0103, cu o singur\u0103 band\u0103. A mers o vreme pe acel drum \u00eengust, dup\u0103 care a intrat din nou pe autostrad\u0103. \u00cens\u0103 atunci l-a z\u0103rit iar\u0103\u0219i, silueta lui neagr\u0103 ap\u0103r\u00e2ndu-i \u00een oglinda retrovizoare, cu farurile aprinse. BMW-ul se \u00eentorsese. Kishon \u00eencerc\u0103 s\u0103 r\u0103m\u00e2n\u0103 calm. Poate c\u0103 ma\u0219ina aceea nu \u00eel urm\u0103rea, ci apr\u021binea statului \u0219i \u00eencerca s\u0103-l opreasc\u0103. Gre\u0219ise cu ceva? Avea vreo lumin\u0103 defect\u0103? Se hot\u0103r\u00ee s\u0103 opreasc\u0103. Dar nu exista nici un refugiu, ci doar rocile gri, pr\u0103bu\u0219ite la marginea drumului, \u00eenainte de pr\u0103pastia abrupt\u0103 a Alpilor. Cu toate acestea \u00eencetini, dar BMW-ul nu p\u0103ru s\u0103 recep\u021bioneze mesajul. Kishon claxon\u0103 lung \u0219i sus\u021binut. BMW-ul acceler\u0103 \u0219i \u00eel izbi \u00een spate, propuls\u00e2nd \u00een fa\u021b\u0103 g\u00e2tul lui Kishon. Pentru o clip\u0103 pierdu controlul volanului \u0219i auzi astfel cauciucurile ma\u0219inii lui sc\u00e2r\u021b\u00e2ind pe pietri\u0219ul de la marginea drumului. C\u00e2nd reveni pe carosabil, fu izbit din nou. Apoi, cu o mi\u0219care brusc\u0103, BMW-ul ajunse al\u0103turi de Kishon. Se uit\u0103 \u00een st\u00e2nga, dar geamurile erau fumurii. Iar acum era lovit din lateral, ma\u0219ina fiindu-i \u00eempins\u0103 spre marginea drumului. Vedea pe geam pr\u0103pastia perfect vertical\u0103. Imediat \u00een fa\u021b\u0103 era o curb\u0103 periculoas\u0103. Kishon \u0219tia c\u0103 are nevoie de loc pentru a se angaja \u00een viraj, dar BMW-ul nici nu \u00eencetinea, nici nu \u00eel dep\u0103\u0219ea. \u00cencerc\u0103 s\u0103 opreasc\u0103, dar de fiecare dat\u0103 c\u00e2nd f\u0103cu asta, BMW-ul \u00eel lovi dintr-o parte. Singura lui \u0219ans\u0103 era s\u0103 accelereze \u0219i s\u0103 scape. \u00cencerc\u0103 s\u0103 fac\u0103 asta chiar \u00een momentul virajului, ap\u0103s\u00e2nd pedala exact c\u00e2nd drumul cotea. Dar pe c\u00e2nd intra \u00een curb\u0103 cu o vitez\u0103 mult prea mare, BMW-ul \u00eel izbi mai tare ca niciodat\u0103. Fu suficient ca s\u0103 propulseze ro\u021bile din dreapta ale ma\u0219inii lui Kishon peste margine. \u00cencerc\u0103 disperat s\u0103 se redreseze pe carosabil, dar sim\u021bea deja diferen\u021ba: ma\u0219ina nu mai avea nici o aderen\u021b\u0103, ro\u021bile \u00eenv\u00e2rtindu-se nestingherite \u00een aer. \u00cei sim\u021bi u\u0219urimea, c\u00e2nd aceasta plonj\u0103 aproape gra\u021bios timp de cinci, \u0219ase sau \u0219apte secunde, \u00eenainte s\u0103 loveasc\u0103 primul p\u00e2lc de st\u00e2nci. Impactul \u00eei strivi coloana \u0219i aproape c\u0103-i desprinse capul de pe umeri. C\u00e2nd, \u00een cele din urm\u0103, poli\u021bia rutier\u0103 elve\u021bian\u0103 descoperi r\u0103m\u0103\u0219i\u021bele ma\u0219inii sale, dou\u0103 ore mai t\u00e2rziu, trebui s\u0103 caute toat\u0103 noaptea, la lumina reflectoarelor, p\u00e2n\u0103 c\u00e2nd se declar\u0103 satisf\u0103cut\u0103 c\u0103 g\u0103sise \u0219i ultimul oscior din trupul lui Baruch Kishon. \n", " Ierusalim, joi, 1.49 p.m. Maggie f\u0103cu tot posibilul s\u0103 ascund\u0103 cele \u00eent\u00e2mplate. Trecu \u00een vitez\u0103 pe l\u00e2ng\u0103 paznicii de la u\u0219a hotelului \u2013 doi tineri care \u00eei \u00eentrebau pe to\u021bi nou-veni\u021bii dac\u0103 aveau arm\u0103, perchezi\u021bion\u00e2ndu-i pe cei pe care \u00eei suspectau \u2013 cu toat\u0103 hot\u0103r\u00e2rea \u0219i fermitatea de care era \u00een stare. Ajunsese s\u0103 \u00een\u021beleag\u0103 c\u0103, dintre toate elementele importante de limbaj corporal, mersul era adesea cel mai elocvent. Negociatorii de m\u00e2na a doua pun \u00eentotdeauna accent pe indicatorii obi\u0219nui\u021bi ai b\u0103rb\u0103\u021biei: fermitate de fier \u00een str\u00e2ngerea m\u00e2inii, privire neclintit\u0103. Dar uit\u0103 c\u0103 prima lupt\u0103 poate fi deja c\u00e2\u0219tigat\u0103 \u00een momentul \u00een care cele dou\u0103 tabere \u00ee\u0219i fac apari\u021bia \u00een camer\u0103. Trebuie s\u0103 p\u0103\u0219e\u0219ti victorios, \u00eencrez\u0103tor \u00een argumentele tale, s\u0103 domini \u00eenc\u0103perea. Dac\u0103 \u0219ov\u0103i c\u00e2nd intri, ca \u0219i cum nu ai vrea s\u0103 fii acolo, vei fi \u00een defensiv\u0103, fiind silit s\u0103 reac\u021bionezi tot restul timpului. Maggie \u00eencerca s\u0103 impun\u0103 toate aceste cuno\u0219tin\u021be mu\u0219chilor \u0219i oaselor sale \u00eendurerate \u00een timp ce intra pe u\u0219a automat\u0103 a hotelului, c\u00e2nd \u00eel v\u0103zu pe Uri plimb\u00e2ndu-se prin hol cu capul plecat. Nu voia s\u0103-l lase s\u0103 b\u0103nuiasc\u0103 nici m\u0103car o clip\u0103 c\u0103 i s-ar fi \u00eent\u00e2mplat ceva \u00een pia\u021b\u0103. C\u00e2nd era mic\u0103 nu le \u00een\u021belesese niciodat\u0103 pe fetele de la \u0219coala ei, care nu scoseser\u0103 nici un cuv\u00e2nt despre ce le f\u0103cuse p\u0103rintele Riordan. Dar acum le \u00een\u021belegea. Din fericire, Uri nu a \u00eentrebat-o cum se sim\u021bea, ci doar ce a aflat. \u00cei povesti despre adev\u0103ratul Afif Aweida, negustorul de antichit\u0103\u021bi furate, care tr\u0103ia \u00een timp ce v\u0103rul lui, v\u00e2nz\u0103torul de fructe, fusese omor\u00e2t. Ascult\u00e2nd-o, Uri schi\u021ba un z\u00e2mbet trist, amar. \u2014Ce e? \u2014Nimic, doar c\u0103 s-a mai \u00eent\u00e2mplat asta \u00eenainte. Nu mie, unor colegi de-ai mei. \u2014Ce anume? \u2014Un caz foarte grav de confuzie de identitate. S-a petrecut \u00een timpul r\u0103zboiului din Liban, acum c\u00e2\u021biva ani. Serviciile speciale israeliene l-au prins pe cel pe care \u00eel credeau a fi \u0219eful Hezbollahului. Era o lovitur\u0103 important\u0103 pentru securitatea israelian\u0103. Exista o singur\u0103 problem\u0103. Nu era dec\u00e2t un proprietar de magazin din Beirut. Acela\u0219i nume. Persoane diferite. \u2014Crezi c\u0103 securitatea israelian\u0103 l-a omor\u00e2t pe Afif Aweida? \u2014Nu asta vreau s\u0103 spun. Ci doar c\u0103 astfel de gre\u0219eli stupide se pot \u00eent\u00e2mpla. Oricine ar fi putut c\u0103dea \u00een capcana asta. Mergeau pe strada Shlomzion Ha\u2019Malka spre ma\u0219ina lui. Ea voise s\u0103 urce p\u00e2n\u0103 \u00een camera ei, s\u0103 se machieze, dar Uri fusese de neclintit: nu aveau timp. Pe c\u00e2nd se a\u0219eza pe scaunul din dreapta, \u00eei explic\u0103 ce credea ea c\u0103 s-a \u00eent\u00e2mplat: Shimon Guttman a vizitat magazinul lui Aweida, a tradus c\u00e2teva t\u0103bli\u021be de lut \u0219i a dat peste una cu o semnifica\u021bie politic\u0103 profund\u0103. Un text care urma s\u0103 aib\u0103 un impact imens asupra procesului de pace. L-a sunat pe Baruch Kishon, vechiul lui partener politic, pentru a dezbate cum era mai bine s\u0103 fac\u0103 public\u0103 descoperirea lui. Apoi s-a hot\u0103r\u00e2t s\u0103-i transmit\u0103 prim-ministrului aceast\u0103 informa\u021bie. \u2014Pentru ca tat\u0103l meu s\u0103 se entuziasmeze at\u00e2t de tare, trebuie s\u0103 fi fost ceva care demonstra c\u0103 evreii au fost aici dintotdeauna. Un fragment \u00een ebraic\u0103 vechi de un milion de ani. \u2014Ca sinagoga Bet Alpha? \u2014Poate. Maggie \u00ee\u0219i mu\u0219c\u0103 buza \u0219i se uit\u0103 afar\u0103, la str\u0103zile pe care treceau. B\u0103rba\u021bi \u00een haine negre \u0219i tipicele p\u0103l\u0103rii cu boruri largi, unele din ele cu blan\u0103 pe margine, chiar \u0219i pe c\u0103ldura din Orientul Mijlociu. Femei \u00een rochii lungi, lipsite de form\u0103, intr\u00e2nd \u0219i ie\u0219ind din magazine, pungi de plastic leg\u0103n\u00e2ndu-se. Uri surprinse privirea lui Maggie. \u2014Fanatici religio\u0219i. Vor pune st\u0103p\u00e2nire pe acest loc. \u00cen orice caz, vom afla cur\u00e2nd ce a v\u0103zut tat\u0103l meu. Avocatul lui a fost plecat din \u021bar\u0103. S-a \u00eentors azi-diminea\u021b\u0103 \u0219i a g\u0103sit scrisoarea asta. \u2014A spus de c\u00e2t timp era acolo? \u2014Se pare c\u0103 a l\u0103sat-o tat\u0103l meu s\u00e2mb\u0103ta trecut\u0103. E scris\u0103 de m\u00e2n\u0103. Uri \u0219i Maggie se uitar\u0103 unul la cel\u0103lalt. \u2014\u0218tiu, zise Uri. \u0218i eu m-am g\u00e2ndit la acela\u0219i lucru. E ca \u0219i cum ar fi \u0219tiut c\u0103 urma s\u0103 i se \u00eent\u00e2mple ceva. Continuar\u0103 s\u0103 mearg\u0103 \u00een t\u0103cere, Maggie rememor\u00e2nd evenimentele din acea diminea\u021b\u0103 \u0219i din seara anterioar\u0103. Ce bine ar fi dac\u0103 ar exista o modalitate de a \u00een\u021belege toate astea. Poate c\u0103 ar trebui s\u0103-i spun\u0103 lui Uri ce s-a \u00eent\u00e2mplat \u00een pia\u021b\u0103: poate c\u0103 ar reu\u0219i s\u0103-\u0219i dea seama \u00eempreun\u0103 cine au fost atacatorii. Dar \u00eei povestise deja at\u00e2t de multe despre ea seara trecut\u0103. Era gata s\u0103 deschid\u0103 gura c\u00e2nd Uri se \u00eentinse spre radio ca s\u0103 asculte \u0219tirile de sear\u0103. Din nou \u00eencepu s\u0103 traduc\u0103 fiecare \u0219tire \u00een parte. \u2014Spun c\u0103 \u00een toat\u0103 lumea exist\u0103 temeri legate de procesul de pace din Orientul Mijlociu dup\u0103 ce ambele tabere au recunoscut efectiv c\u0103 au \u00eencetat negocierile. Imaginile din satelit arat\u0103 cum unit\u0103\u021bile armatei siriene se mobilizeaz\u0103 la grani\u021b\u0103. Armata egiptean\u0103 a anulat toate l\u0103s\u0103rile la vatr\u0103. \u0218i se pare c\u0103 pre\u0219edintele Iranului a afirmat c\u0103, dac\u0103 Israelul refuz\u0103 aceast\u0103 ultim\u0103 \u0219ans\u0103 de a fi acceptat \u00een regiune, atunci regiunea va fi nevoit\u0103 s\u0103-l suprime pentru totdeauna. S\u0103 elimine acest cancer, a zis el. Washingtonul a declarat c\u0103 utilizarea armelor nucleare \u00eempotriva Israelului va fi pedepsit\u0103, cum se spune, \u201epe m\u0103sur\u0103\u201c? Iisuse. Miller \u0219i ceilal\u021bi nu glumeau. Lumea chiar era cu ochii pe ei; un e\u0219ec \u00een Ierusalim ar declan\u0219a o catastrof\u0103 geopolitic\u0103. Apoi, printre bolboroselile ebraice, auzi dou\u0103 cuvinte cunoscute, nea\u0219teptate. \u2014Uri, \u00eentreb\u0103 ea. Ce s-a \u00eent\u00e2mplat? Ridic\u0103 m\u00e2n\u0103 ca s\u0103 o fac\u0103 s\u0103 tac\u0103. Apoi deveni palid, culorile pierindu-i brusc din obraji. \u00cen cele din urm\u0103 rosti cu o voce aproape stins\u0103: \u2014Au spus c\u0103 urmeaz\u0103 elogii aduse ziaristului veteran Baruch Kishon, ucis \u00eentr-un accident de ma\u0219in\u0103 \u00een Elve\u021bia. Chiar l\u00e2ng\u0103 Geneva. \u2014Uri. Opre\u0219te ma\u0219ina. Acum. Dar Uri era prins \u00een trafic; nu putea s\u0103 schimbe banda. G\u00e2ndurile lui Maggie goneau nebune\u0219te. Cineva era cu un pas \u00eenaintea tuturor mi\u0219c\u0103rilor pe care le f\u0103ceau. Ea \u0219i Uri descifraser\u0103 numele lui Afif Aweida la apartamentul lui Kishon; dup\u0103 c\u00e2teva ore, un om pe nume Afif Aweida z\u0103cea \u00eentr-o balt\u0103 de s\u00e2nge \u00eentr-o pia\u021b\u0103 din Ierusalim. Fuseser\u0103 singurii care intraser\u0103 \u00een casa lui Kishon \u0219i v\u0103zuser\u0103 c\u0103 acesta primise ultimul telefon dat de Guttman. Iar acum \u0219i el fusese eliminat. Asta nu putea s\u0103 \u00eensemne dec\u00e2t un singur lucru: erau urm\u0103ri\u021bi \u0219i toate conversa\u021biile le erau ascultate. Asta era. Nu exista alt\u0103 explica\u021bie. Uri claxona la ma\u0219inile din fa\u021b\u0103, \u00een \u00eencercarea disperat\u0103 de a trage pe dreapta. Doar dac\u0103. Unde zicea Uri c\u0103 a f\u0103cut armata? La serviciile de informa\u021bii. Era singurul care \u0219tia tot ce \u0219tia ea. Nu pomenise nim\u0103nui numele lui Kishon \u0219i iat\u0103-l acum mort, aproape sigur ucis. Avusese o \u00eencredere imediat\u0103 \u0219i oarb\u0103 \u00een Uri. Poate c\u0103 gre\u0219ise. La urma urmei, se mai \u00een\u0219elase \u00een privin\u021ba oamenilor p\u00e2n\u0103 atunci. I se f\u0103cu grea\u021b\u0103, iar palmele \u00eei devenir\u0103 lipicioase de transpira\u021bie c\u00e2nd se uit\u0103 la el. Se g\u00e2ndi la b\u0103rbatul care o \u00eenh\u0103\u021base \u00een diminea\u021ba aceea \u0219i care o str\u00e2nsese de acolo. Nu reu\u0219ise s\u0103-i vad\u0103 fa\u021ba sau s\u0103-i recunoasc\u0103 vocea. Accentul era foarte ciudat; poate, se g\u00e2ndea acum, timbrul era al cuiva care \u00eencerca s\u0103-\u0219i schimbe glasul. Era posibil ca Uri s\u0103 o fi urm\u0103rit p\u00e2n\u0103 acolo? Ca acel b\u0103rbat mascat s\u0103 fie...? A\u0219tept\u0103 ca traficul s\u0103-i permit\u0103 ma\u0219inii s\u0103 opreasc\u0103 \u0219i, c\u00e2nd se \u00eent\u00e2mpl\u0103 asta, apuc\u0103 repede m\u00e2nerul pentru a deschide u\u0219a. Dar Uri fu mai rapid, folosind butonul din st\u00e2nga lui pentru a bloca toate u\u0219ile. Era prins\u0103 \u00een capcan\u0103; o \u00eencol\u021bise. Se \u00eentoarse c\u0103tre ea \u0219i cu o voce calm\u0103 \u0219i sigur\u0103 \u00eei spuse: \u2014Nu te duci nic\u0103ieri. \n", " Ierusalim, joi, 2.25 p.m. \u2014Uri, vreau s\u0103 ies. \u2014Maggie, nu pleci nic\u0103ieri. \u2014D\u0103-mi drumul. Acum! Maggie ridica foarte rar vocea \u0219i \u0219tia c\u0103 era un lucru \u0219ocant. Uri opri \u00een cele din urm\u0103. \u2014Ascult\u0103, Maggie. Nu m\u0103 po\u021bi l\u0103sa balt\u0103 acum. Doar pentru c\u0103 lucrurile devin \u00eensp\u0103im\u00e2nt\u0103toare. \u2014De tine mi-e fric\u0103, Uri. \u2014De mine? E\u0219ti nebun\u0103? \u2014De fiecare dat\u0103 c\u00e2nd am descoperit un nume, persoana respectiv\u0103 a fost omor\u00e2t\u0103. Mai \u00eent\u00e2i Aweida \u0219i acum Kishon. \u0218i \u0219tiu c\u0103 nu eu i-am omor\u00e2t. \u2014Deci crezi c\u0103 eu am f\u0103cut-o? \u2014P\u0103i, e\u0219ti singurul care \u0219tia ce \u0219tiam \u0219i eu. Uri scutura din cap, nevenindu-i s\u0103 cread\u0103, cu ochii pironi\u021bi \u00een poal\u0103, cu motorul \u00eenc\u0103 merg\u00e2nd. \u2014E o nebunie, Maggie. Cum a\u0219 fi putut s\u0103 scot de pe \u0219osea pe cineva \u00een Elve\u021bia, c\u00e2nd eram aici? \u2014Ai fi putut s\u0103 pui pe cineva. \u2014Nu \u0219tiam c\u0103 e \u00een Elve\u021bia! \u00cencerca s\u0103 se adune. \u2014Ascult\u0103, vreau doar s\u0103 aflu ce s-a \u00eent\u00e2mplat cu p\u0103rin\u021bii mei. Cineva mi-a omor\u00e2t mama, Maggie. Sunt sigur de asta. \u0218i vreau s\u0103 aflu cine a f\u0103cut-o. Asta-i tot. Sim\u021bea c\u0103 \u00eei scade nelini\u0219tea, ca \u0219i cum i s-ar fi domolit s\u00e2ngele \u00een vine. \u2014Dar ai fi putut s\u0103 transmi\u021bi serviciilor de informa\u021bii israeliene ce \u0219tiai. \u2014De ce s\u0103 fac asta? Cei din securitatea israelian\u0103 mi-au \u00eempu\u0219cat tat\u0103l, nu-\u021bi aduci aminte? S-ar putea chiar s\u0103 fie \u00een spatele tuturor acestor crime. A\u0219a c\u0103 de ce i-a\u0219 ajuta? Era adev\u0103rat. Nu prea avea sens: un agent secret care \u00ee\u0219i pierde ambii p\u0103rin\u021bi, doar pentru a-\u0219i p\u0103stra acoperirea. \u00ce\u0219i d\u0103duse voie s\u0103 intre \u00een panic\u0103. \u2014Bine, te cred. Acum descuie u\u0219ile. El le debloc\u0103 \u0219i a\u0219tept\u0103 ca ea s\u0103 ias\u0103. C\u00e2nd v\u0103zu c\u0103 nu f\u0103cea nici o mi\u0219care, spuse: \u2014Le-am \u00eencuiat doar pentru c\u0103 am nevoie de tine, Maggie. Nu pot face asta singur. T\u0103cu o clip\u0103. \u2014Nu vreau s\u0103 pleci. \u00cel privi \u00een continuare, p\u00e2n\u0103 c\u00e2nd surprinse \u00een ochii lui ceea ce v\u0103zuse seara trecut\u0103. Aceea\u0219i c\u0103ldur\u0103. Aceea\u0219i sclipire. Voia s\u0103 plonjeze \u00een privirea aceea, s\u0103 r\u0103m\u00e2n\u0103 \u00een\u0103untrul ei. \u00cen schimb se \u00eentoarse cu spatele, scutur\u00e2nd din cap, ca \u0219i cum ar fi vrut s\u0103-i transmit\u0103 c\u0103 era timpul s\u0103 porneasc\u0103 din nou la drum. Mai merser\u0103 cam o sut\u0103 de metri c\u00e2nd, cu o mi\u0219care brusc\u0103, el se \u00eentinse spre butonul de volum al radioului \u0219i d\u0103du foarte tare. Apoi schimb\u0103 posturile p\u00e2n\u0103 g\u0103si o muzic\u0103 rap bubuitoare. Ma\u0219ina parc\u0103 se leg\u0103na. Maggie, pe care \u00eencepuse s-o doar\u0103 capul din cauza zgomotului, se \u00eentinse spre acela\u0219i buton \u0219i d\u0103du mai \u00eencet, doar pentru ca Uri s\u0103 se mai \u00eentind\u0103 o dat\u0103 \u0219i s\u0103 dea \u0219i mai tare ca \u00eenainte, m\u00e2na lui r\u0103m\u00e2n\u00e2nd acolo pentru a \u00eempiedica orice tentativ\u0103 a ei de a-i schimba decizia. \u2014Ce dracu faci? \u021bip\u0103 ea. Uri o privi cu ochii mari, de parc\u0103 ar fi avut o revela\u021bie important\u0103. Microfoane, murmur\u0103 \u00eencet. S-ar putea s\u0103 fie microfoane \u00een ma\u0219in\u0103. Desigur. Securitatea fusese \u00eentotdeauna un factor cheie la negocierile din trecut \u0219i ea, la vremea ei, \u00ee\u0219i luase m\u0103suri extreme de precau\u021bie, odat\u0103 inform\u00e2nd un ministru str\u0103in \u00eentr-o baie de hotel cu apa curg\u00e2nd. Dar asta fusese c\u00e2nd erau \u00een joc negocierile. Acum, presupunea ea, era altceva. Panica legat\u0103 de Uri \u0219i acum asta. Se sim\u021bi deodat\u0103 ca o idioat\u0103: anul petrecut pe margine, d\u0103d\u0103cind cupluri expirate, o f\u0103cuse s\u0103-\u0219i ias\u0103 din m\u00e2n\u0103 mai tare dec\u00e2t crezuse. Avea dreptate. Trebuia s\u0103-\u0219i dea seama c\u0103 sunt asculta\u021bi. La un semafor, Uri se aplec\u0103 spre ea \u00een a\u0219a fel \u00eenc\u00e2t s\u0103-i poat\u0103 \u0219opti la ureche f\u0103r\u0103 ca vocea s\u0103-i fie captat\u0103. \u2014\u0218i calculatoarele. Sim\u021bea cuvintele la fel de bine pe c\u00e2t le auzea, respira\u021bia lui Uri m\u00e2ng\u00e2indu-i urechea. \u00cei sim\u021bea mirosul g\u00e2tului. \u2014Trebuie s\u0103 fi v\u0103zut tot ce-am v\u0103zut noi. De acum \u00eenainte vorbe\u0219te normal. D\u0103du din nou mai \u00eencet. \u2014Nu-\u021bi place? Rapul e pe val \u00een Israel \u00een momentul \u0103sta. Maggie era prea bulversat\u0103 ca s\u0103 se prefac\u0103. Dac\u0103 repriza lor de c\u0103utare prin calculatorul lui Guttman a fost monitorizat\u0103, atunci cei care au f\u0103cut lucrul \u0103sta ar trebui s\u0103 \u0219tie tot ce \u0219tiau ei \u2013 inclusiv adev\u0103rul despre Ahmed Nour. Iar acum, \u00een diminea\u021ba asta, ceva i-a enervat; \u00eendeajuns \u00eenc\u00e2t s\u0103 vrea s\u0103 o sperie. Vizit\u00e2ndu-l pe Aweida, se apropia prea mult pentru gustul lor. \u00cen cele din urm\u0103, Uri reu\u0219i s\u0103 trag\u0103 pe dreapta. Imediat ce ie\u0219ir\u0103 din ma\u0219in\u0103, ea \u00eencepu imediat s\u0103 vorbeasc\u0103, doar pentru ca Uri s\u0103 scuture din cap \u0219i s\u0103-i pun\u0103 degetul pe buze. Sssst. \u2014Da, e o pia\u021b\u0103 muzical\u0103 \u00eenfloritoare acum aici, spuse el, pe acela\u0219i ton fals, de conversa\u021bie banal\u0103. \u00cen principal \u00een Tel Aviv, bine\u00een\u021beles. \u00cei f\u0103cu semn cu m\u00e2na, \u00eendemn\u00e2nd-o s\u0103-l urmeze. Maggie se holb\u0103 la el. Era neras de c\u00e2teva zile, cu p\u0103rul v\u00e2lvoi, ne\u00eengrijit, buclele c\u0103z\u00e2ndu-i peste obraji; \u0219i \u00een acel moment nu-i trecu prin cap ce s\u0103 spun\u0103, despre muzic\u0103 sau orice altceva. \u00cen schimb, \u00eei arunc\u0103 o privire aproape complet z\u0103p\u0103cit\u0103. Se aplec\u0103 la urechea ei. \u2014\u0218i hainele, \u0219opti el. Din reflex, pip\u0103i cu palmele buzunarele, c\u0103ut\u00e2nd un microfon mic. Z\u00e2mbi ca \u0219i cum ar fi vrut s\u0103-i spun\u0103 \u201eNu are sens, n-o s\u0103-l g\u0103se\u0219ti niciodat\u0103\u201c. Se \u00eendreptau spre ceea ce p\u0103rea a fi un imobil cu apartamente, nu spre cabinetul de avocatur\u0103 la care se a\u0219tepta ea. \u00cel vizitau oare acas\u0103 pe avocatul familiei Guttman? Uri ap\u0103s\u0103 pe soneria de la intrarea principal\u0103. \u2014Bun\u0103, Orli? Maggie auzi o voce de femeie p\u00e2r\u00e2ind \u00een interfon. \u2014Mi zeh? \u2014Uri. Ani lo levad. Nu sunt singur. U\u0219a se deschise \u0219i urcar\u0103 dou\u0103 etaje p\u00e2n\u0103 la un apartament a c\u0103rui u\u0219\u0103 era deja deschis\u0103. \u00cen cadrul ei, p\u0103r\u00e2nd uluit\u0103, st\u0103tea o femeie care, \u00ee\u0219i imagin\u0103 Maggie, era cu cel pu\u021bin cinci ani mai t\u00e2n\u0103r\u0103 ca ea \u2013 \u0219i tulbur\u0103tor de frumoas\u0103. Cu p\u0103r lung, negru, care c\u0103dea \u00een bucle largi, ochi mari, c\u0103prui \u0219i o siluet\u0103 zvelt\u0103 pe care nici m\u0103car blugii largi, decolora\u021bi nu o puteau ascunde, Maggie se trezi dorindu-\u0219i ca aceasta s\u0103 fie sora lui Uri \u2013 \u00eens\u0103 tem\u00e2ndu-se c\u0103 era iubita lui. Imediat cei doi se \u00eembr\u0103\u021bi\u0219ar\u0103 lung, cu ochii \u00eenchi\u0219i, f\u0103c\u00e2nd-o pe Maggie s\u0103 vrea s\u0103 dispar\u0103. Erau rude? \u00cel consola aceast\u0103 femeie pe Uri pentru cele dou\u0103 pierderi suferite? Dup\u0103 c\u00e2teva clipe se aflau \u00een\u0103untru, Maggie r\u0103m\u00e2n\u00e2nd deoparte, nefiind \u00eenc\u0103 prezentat\u0103. F\u0103r\u0103 s\u0103 aib\u0103 nevoie de indica\u021bii \u0219i f\u0103r\u0103 s\u0103 cear\u0103 permisiunea, Uri se duse la combin\u0103, puse un CD \u0219i d\u0103du sonorul tare. Pe Radiohead \u00eencepu s\u0103-i explice lui Orli ce se \u00eent\u00e2mplase \u0219i ce b\u0103nuia el. Apoi, spre surpriza lui Maggie, ar\u0103t\u0103 spre ceea ce presupuse a fi dormitorul, f\u0103c\u00e2ndu-i semn s\u0103-l urmeze. Acum se aflau to\u021bi trei \u00een\u0103untrul acelei camere. \u00cenc\u0103 \u0219optind pe sunetul muzicii, Uri le prezent\u0103 pe cele dou\u0103 femei una celeilalte, ambele d\u00e2nd din cap jenate \u0219i afi\u0219\u00e2nd din polite\u021be un z\u00e2mbet timid. Apoi se \u00eentoarse c\u0103tre Maggie \u0219i \u00eei explic\u0103 pe o voce chiar mai stins\u0103, \u00een primul r\u00e2nd, c\u0103 Orli era o fost\u0103 prieten\u0103 \u0219i, \u00een al doilea r\u00e2nd, c\u0103 Maggie trebuia s\u0103 se dezbrace. Apoi cu o voce mai sonor\u0103, voit normal\u0103, continu\u0103: \u2014Orli a f\u0103cut \u0219coala de design la Londra. M-am g\u00e2ndit c\u0103 poate ai vrea s\u0103 te ui\u021bi la c\u00e2teva din ultimele ei crea\u021bii. F\u0103cu un gest care sugera ascultarea, acoperindu-\u0219i urechea cu palma, apoi \u00eencepu s\u0103 arate cu degetul. Microfonul putea fi oriunde: c\u0103ma\u0219\u0103, pantofi, pantaloni, oriunde. Apoi Uri deschise un dulap \u0219i \u00eencepu s\u0103 scoat\u0103 haine b\u0103rb\u0103te\u0219ti. Erau oare ale lui, r\u0103mase \u00eenc\u0103 aici \u00een ciuda insisten\u021belor lui c\u0103 superba Orli era o fost\u0103 prieten\u0103? Sau ale noului ei iubit? Nu putu s\u0103 se uite mult pentru c\u0103 Orli o duse pe Maggie \u00een fa\u021ba dulapului ei, cercet\u00e2nd-o din cap p\u00e2n\u0103-n picioare cu severitatea pe care femeile \u0219i-o rezerv\u0103 doar unele altora. Se \u00eent\u00e2mpl\u0103 c\u0103, de\u0219i Maggie nu avea bra\u021bele sub\u021biri ale lui Orli, nu era o diferen\u021b\u0103 mare \u00eentre ele: \u00eei veneau aproape toate hainele din dulap. Orli alese o fust\u0103 lung\u0103, lipsit\u0103 de form\u0103 \u2013 nu \u00eent\u00e2mpl\u0103tor, b\u0103nuia Maggie. \u2014Dar \u0103\u0219tia? spuse Maggie ar\u0103t\u00e2nd spre o pereche elegant\u0103 de pantaloni gri. Observ\u0103 un tricou \u0219i o vest\u0103 care ar fi completat perfect garderoba. F\u0103r\u0103 tragere de inim\u0103, Orli i le d\u0103du. For\u021b\u00e2ndu-\u0219i norocul, Maggie ceru \u0219i o pereche de cizme \u0219ic din piele. Dac\u0103 tot avea s\u0103 poarte hainele altei femei, se g\u00e2ndea ea, m\u0103car s\u0103-i fac\u0103 pl\u0103cere. Orli l\u0103s\u0103 hainele gr\u0103mad\u0103 pe col\u021bul patului, se r\u0103suci pe c\u0103lc\u00e2ie \u0219i ie\u0219i \u00een grab\u0103. Maggie nu putea s-o \u00eenvinov\u0103\u021beasc\u0103. Dac\u0103 Edward ar veni \u00eentr-o zi la ea cu o alt\u0103 femeie \u0219i i-ar cere acesteia s\u0103 se dezbrace \u00een apartamentul lui Maggie \u0219i apoi s\u0103 dea iama \u00een hainele ei, n-ar fi c\u00e2tu\u0219i de pu\u021bin \u00eenc\u00e2ntat\u0103. Edward. Nu vorbiser\u0103 de dou\u0103 zile. Dup\u0103 c\u00e2teva minute \u00ee\u0219i luau la revedere, Orli prelungind \u00eembr\u0103\u021bi\u0219area sa cu Uri cu o secund\u0103 sau dou\u0103 mai mult dec\u00e2t era necesar. El \u0219i Maggie cobor\u00e2r\u0103 sc\u0103rile nu doar purt\u00e2nd haine noi, ci, dup\u0103 ce, la insisten\u021bele lui, abandonaser\u0103 tot ce ar fi putut con\u021bine un microfon: pantofi, geant\u0103, pixuri, totul. \u2014Ai fi surprins\u0103 s\u0103 afli unde se poate pune un microfon sau o camer\u0103 \u00een ziua de azi, zise el \u00een timp ce se \u00eendreptau spre ma\u0219in\u0103. \u00cen tubul de fixativ, \u00een \u0219apca de baseball, pe ochelarii de soare, pe tocul pantofului, la rever, oriunde. Se uit\u0103 la el. \u2014Le-am f\u0103cut pe toate, pentru documentarele de televiziune. Investiga\u021bii cu camera ascuns\u0103. \u2014Sigur, Uri. B\u0103nuia c\u0103 aceste cuno\u0219tin\u021be fuseser\u0103 dob\u00e2ndite purt\u00e2nd uniforma FAI, mai degrab\u0103 dec\u00e2t costumul de regizor la televiziunea din Tel Aviv. Imediat ce se sui \u00een ma\u0219in\u0103, porni din nou muzica \u0219i merser\u0103 \u00een lini\u0219te. Maggie fu cea care rupse t\u0103cerea. \u2014Deci care-i povestea cu Orli atunci? Spera s\u0103 fi sunat c\u00e2t mai banal, ca \u0219i cum nu ar fi fost deloc deranjat\u0103. \u2014\u021ai-am spus. E o fost\u0103 iubit\u0103. \u2014C\u00e2t de fost\u0103? \u2014Fost\u0103. Nu ne mai vedem de mai bine de un an. \u2014Credeam c\u0103 erai la New York acum un an. \u2014Eram. \u00cempreun\u0103 cu ea. Ce-i \u0103sta, un interogatoriu? \u2014Nu. Dar acum cinci minute ne aflam \u00een apartamentul unei femei pe care n-am v\u0103zut-o \u00een via\u021ba mea \u0219i deodat\u0103 m-ai \u00eembr\u0103cat \u00een hainele ei. Cred c\u0103 am dreptul s\u0103 \u0219tiu cine e. \u2014Deci e vorba de drepturile tale acum, nu? Uri \u00ee\u0219i lu\u0103 ochii de la drum pentru a-i z\u00e2mbi. Maggie \u0219tia cum sunase. Se hot\u0103r\u00ee s\u0103 tac\u0103 din gur\u0103, s\u0103 se uite pe geam \u0219i s\u0103 nu mai spun\u0103 nimic. N-o \u021binu mai mult de cincisprezece secunde. \u2014De ce te-a p\u0103r\u0103sit? \u2014De unde \u0219tii c\u0103 m-a p\u0103r\u0103sit? Poate c\u0103 am p\u0103r\u0103sit-o eu. \u2014Ai p\u0103r\u0103sit-o? \u2014Nu. \u2014Atunci ce s-a \u00eent\u00e2mplat? \u2014A spus c\u0103 s-a s\u0103turat s\u0103 piard\u0103 vremea prin New York, a\u0219tept\u00e2nd ca eu s\u0103 m\u0103 implic mai mult \u00een rela\u021bie. A\u0219a c\u0103 s-a \u00eentors aici. \u2014\u0218i s-a terminat? \u00centre voi? \u2014Pentru numele lui Dumnezeu, Maggie, ce \u00eenseamn\u0103 asta? P\u00e2n\u0103 s\u0103pt\u0103m\u00e2na asta, nu am vorbit cu ea de aproape un an. Mi-a telefonat \u00een leg\u0103tur\u0103 cu p\u0103rin\u021bii mei; mi-a zis s\u0103 o caut dac\u0103 am nevoie de ceva. Am avut nevoie de ceva; am sunat-o. Iisuse! Maggie era pe cale s\u0103-\u0219i cear\u0103 scuze, s\u0103 fie amabil\u0103, s\u0103-l ierte pe Uri c\u0103 avea o fost\u0103 prieten\u0103 frumoas\u0103, toate fiind posibile acum dup\u0103 ce el spusese ce spusese, dar \u0219ansa \u00eei fu luat\u0103. \u00cei sun\u0103 telefonul, iar pe ecran \u00eei ap\u0103ru num\u0103rul de la consulatul american. \u00cei f\u0103cu semn lui Uri s\u0103 trag\u0103 pe dreapta, ca s\u0103 poat\u0103 ie\u0219i s\u0103 vorbeasc\u0103, departe de ma\u0219in\u0103 \u0219i de microfoanele care probabil se g\u0103seau \u00een ea. Telefonul putea s\u0103 fie ascultat, bine\u00een\u021beles; chiar s\u0103 aib\u0103 un microfon \u00een\u0103untru. Dar ce era s\u0103 fac\u0103? Nu putea s\u0103-l arunce, trebuiau s\u0103 ia cumva leg\u0103tura cu ea. \u0218i \u00eei era imposibil s\u0103 ignore un telefon de la consulat. Se opri la un col\u021b de strad\u0103 \u0219i r\u0103spunse. \u2014Bun\u0103, Maggie, sunt Jim Davis. Sunt aici cu secretarul adjunct Sanchez \u0219i cu Bruce Miller. \u2014Maggie, sunt Robert Sanchez. Lucrurile s-au \u00eenr\u0103ut\u0103\u021bit pu\u021bin \u00een decursul zilei de azi... \u2014S-au \u00eenr\u0103ut\u0103\u021bit pu\u021bin? S-au \u00eenr\u0103ut\u0103\u021bit pu\u021bin? Acesta era Miller, pi\u021big\u0103iala lui sudist\u0103 contrast\u00e2nd cu vocea u\u0219or baritonal\u0103 a lui Sanchez. \u0218i-l imagin\u0103 plimb\u00e2ndu-se de colo p\u00e2n\u0103 colo, \u00een timp ce Davis \u0219i Sanchez st\u0103teau jos. \u2014Vrea s\u0103 spun\u0103 c\u0103 s-a \u00eenr\u0103ut\u0103\u021bit foarte mult, Costello. \u021aara asta arde mai repede ca o cruce Ku Klux Klan. Acum s-au r\u0103sculat arabii israelieni: Galileea, Nazaret, nenorocita de Gr\u0103din\u0103 Ghe\u021bimani, din c\u00e2te \u0219tiu eu. \u0218i Hezbollahul trage \u0219apte clopote de rahat \u00een nord. Israelienii devin foarte nelini\u0219ti\u021bi. \u2014\u00cen\u021beleg. \u2014Sper c\u0103 \u00een\u021belegi, domni\u0219oar\u0103 Costello. Fiindc\u0103 trebuie s\u0103-\u021bi spun, pre\u0219edintele \u0219i o gr\u0103mad\u0103 de al\u021bi oameni au investit prea mult \u00een acest proces de pace ca s\u0103-l vad\u0103 transform\u00e2ndu-se acum \u00eentr-o gr\u0103mad\u0103 de rahat. \u00c3sta, Maggie \u0219tia, era genul de discurs care f\u0103cuse din Bruce Miller o asemenea for\u021b\u0103 a naturii la Washington, distrug\u00e2nd pe oricine \u00eendr\u0103znea s\u0103-i stea \u00een cale. \u00cenainte s\u0103 aib\u0103 grij\u0103 ca omul lui s\u0103 fie ales la Casa Alb\u0103, fusese omniprezent la talk-show-uri, fiind mai tare \u00een gur\u0103 chiar dec\u00e2t oameni ca Bill O\u2019Reilly \u0219i Chris Matthew cu acest amestec personal de argou rural \u0219i intui\u021bie politic\u0103 ce merge direct la subiect. Era inteligent \u0219i amuzant \u00een acela\u0219i timp; produc\u0103torii emisiunilor de televiziune nu se mai s\u0103turau de el. \u2014Avem trei elemente \u00een joc aici. \u00cen primul r\u00e2nd, sarcina mea e s\u0103 fac \u00een a\u0219a fel \u00eenc\u00e2t pre\u0219edintele s\u0103 fie reales \u00een noiembrie. Un tratat de pace \u00een Ierusalim ar transforma asta \u00eentr-un lucru sigur. Nu sunt multe \u0219anse de felul \u0103sta \u00een politic\u0103, a\u0219a c\u0103 dac\u0103 prinzi una, trebuie s\u0103 te ag\u0103\u021bi de ea. \u00cen al doilea r\u00e2nd, pacea \u00een Orientul Mijlociu \u00eei asigur\u0103 pre\u0219edintelui un loc \u00een istorie. Reu\u0219e\u0219te acolo unde to\u021bi ceilal\u021bi au e\u0219uat. \u0218i asta \u00eemi place. \u00cemi place mult. Maggie z\u00e2mbea \u00een ciuda posturii \u00een care se afla. \u00cen domeniul ei, eufemismele \u0219i metaforele erau figurile standard \u00eentr-un discurs; sinceritatea nediplomatic\u0103, precum cea a lui Miller, aducea o schimbare bine-venit\u0103. \u2014Dar uite care e problema, domni\u0219oar\u0103 Costello. \u00cen mod obi\u0219nuit, ac\u021biunile corecte \u0219i c\u00e2\u0219tigarea de voturi nu merg \u00eempreun\u0103. C\u00e2nd LBJ le-a acordat dreptul de vot negrilor, aceea a fost o ac\u021biune corect\u0103, dar a s\u0103pat Partidul Democratic p\u00e2n\u0103 \u00een ziua de azi. A fost corect, dar ne-a tras-o \u00een fund. Acum e altceva, chiar \u0219i o canalie cinic\u0103 \u0219i b\u0103tr\u00e2n\u0103 ca mine poate vedea asta. Avem \u0219ansa de-a face ce e bine \u0219i de-a c\u00e2\u0219tiga o ton\u0103 de voturi f\u0103c\u00e2nd asta. \u0218i, crede-m\u0103, s\u0103 oprim luptele dintre evrei \u0219i arabi dup\u0103 ce s-au omor\u00e2t \u00eentre ei at\u00e2ta vreme ar fi un lucru bun. Le suntem datori cu o reu\u0219it\u0103. F\u0103cu o pauz\u0103, pentru a se asigura c\u0103 predica lui \u0219i-a atins \u021binta. \u2014Deci, cum st\u0103m? Maggie b\u0103tu c\u00e2mpii o vreme, invoc\u00e2nd unele progrese de ambele p\u0103r\u021bi, dup\u0103 care reveni la vechile ei insisten\u021be c\u0103 singura lor \u0219ans\u0103 de a pune cap\u0103t violen\u021belor era s\u0103 descopere m\u0103car cauza a c\u00e2torva incidente. Se apropia de aceast\u0103 descoperire, dar mai avea nevoie de timp. \u2014Timpul e ceea ce nu avem noi, Maggie. \u2014\u0218tiu, domnule Miller, spuse Maggie, detect\u00e2nd nota de disperare aproape pl\u00e2ng\u0103cioas\u0103 din vocea lui. Maggie avu un puseu de vinov\u0103\u021bie, din cauz\u0103 c\u0103 \u00eei fusese \u00eencredin\u021bat\u0103 aceast\u0103 sarcin\u0103 vital\u0103 \u0219i c\u0103 nu-i d\u0103dea de cap\u0103t. Miller nu era doar un politician cu gura mare. \u00cen spatele acelei imagini de b\u0103iat de ga\u0219c\u0103 se afla b\u0103rbatul care dorea sincer pacea. Iar ea, \u00een loc s\u0103-l ajute, nu realizase nimic p\u00e2n\u0103 acum. \u00cenchise telefonul, promi\u021b\u00e2nd \u00eenc\u0103 un raport al progreselor mai t\u00e2rziu \u00een cursul serii \u0219i se \u00eentoarse la ma\u0219in\u0103, grijile ei anterioare legate de Orli p\u0103r\u00e2ndu-i acum ru\u0219inos de triviale. O bun\u0103 bucat\u0103 de vreme r\u0103mase t\u0103cut\u0103, lu\u00e2nd \u00een considerare o calamitate \u0219i mai mare: un al doilea e\u0219ec, total. Uri continua s\u0103 conduc\u0103 f\u0103r\u0103 s\u0103 pun\u0103 \u00eentreb\u0103ri. \u00cen momentul \u00een care oprir\u0103 \u00een fa\u021ba cabinetului de avocatur\u0103, se l\u0103sa \u00eentunericul. Era o cl\u0103dire veche, f\u0103cut\u0103 din aceea\u0219i piatr\u0103 grosolan\u0103 care lui Maggie i se p\u0103rea acum extrem de neinteresant\u0103, fiind materialul obi\u0219nuit pentru toate cl\u0103dirile. Urcar\u0103 un etaj p\u00e2n\u0103 la u\u0219a pe care scria \u201eDavid Rosen, avocat\u201c. Uri b\u0103tu u\u0219or, dup\u0103 care \u00eempinse u\u0219a. Nu era nimeni la biroul de recep\u021bie, dar nu p\u0103rea s\u0103 fie deranjat de asta. \u2014Probabil a plecat devreme, a spus el, cu voce tare acum. Dup\u0103 ce d\u0103duse jos toate hainele pe care le purta, era convins c\u0103 sc\u0103pase de orice microfon care ar fi fost ag\u0103\u021bat de el. Sau de ea. Strig\u0103 \u00een ebraic\u0103, dar nu primi nici un r\u0103spuns. Birourile p\u0103reau goale. Cercetar\u0103 \u00eempreun\u0103 prima \u00eenc\u0103pere: nu era nimeni acolo. \u00cen camera urm\u0103toare la fel. \u2014La ce or\u0103 ne a\u0219tepta? \u00eentreb\u0103 Maggie, \u00eenc\u0103 \u00een \u0219oapt\u0103. \u2014I-am spus c\u0103 o s\u0103 vin imediat. \u2014Uri! Asta a fost acum mult\u0103 vreme. Am pierdut o groaz\u0103 de timp la Orli. Uri b\u0103g\u0103 capul pe toate u\u0219ile pe care le g\u0103si, c\u0103ut\u00e2nd biroul cel mai mare, cel care apar\u021binea partenerului principal. Toate erau goale. Imediat ce deschise ultima u\u0219\u0103 \u00een spatele c\u0103reia se afla biroul cel mai mare, se schimb\u0103 la fa\u021b\u0103, iar culorile \u00eei pierir\u0103 din obraji. Maggie se opri \u00een spatele lui Uri \u0219i se uit\u0103. \u00cenc\u0103perea nu era goal\u0103. David Rosen se afla \u00eenc\u0103 la biroul lui. Dar era pr\u0103bu\u0219it peste el, trupul fiindu-i la fel de \u021beap\u0103n ca un cadavru. \n", " Tekoa, Malul de Vest, joi, 3.13 p.m. Nu era prima oar\u0103, \u00een cei aproape dou\u0103zeci \u0219i cinci de ani pe care \u00eei petrecuse aici, c\u00e2nd Akiva Shapira \u00ee\u0219i blestema educa\u021bia american\u0103. Se uita la manevrele f\u0103cute de tineri \u00een vie, atac\u00e2nd c\u00e2te trei, cu cu\u021bitele la \u00eenaintare, gata s\u0103 le \u00eempl\u00e2nte \u00een carnea moale a celor trei manechine umplute cu paie \u0219i regreta faptul c\u0103 nu va fi niciodat\u0103 ca ei. Era prea t\u00e2rziu acum, bine\u00een\u021beles. La cincizeci \u0219i doi de ani \u0219i c\u00e2nt\u0103rind peste o sut\u0103 de kilograme, Akiva Shapira n-ar fi putut niciodat\u0103 s\u0103 se al\u0103ture acestei eroice armate a rezisten\u021bei evreie\u0219ti, nu \u00eentr-un mod activ. Nu \u00eel \u00eendurera faptul c\u0103 \u00eei trecuse vremea, ci sentimentul c\u0103 aceasta nu sosise niciodat\u0103. Ca american, a crescut \u00eentr-o suburbie confortabil\u0103, lipsit\u0103 de exigen\u021be, din New York. Mai exact, \u00een Riverdale. \u00cen timp ce ace\u0219ti tineri israelieni au \u00eenv\u0103\u021bat bine limba tancurilor, a artileriei \u0219i a infanteriei, fiind educa\u021bi de mici pentru a deveni r\u0103zboinici, el a fost educat pentru a se al\u0103tura unei armate de avoca\u021bi, contabili \u0219i doctori. A venit \u00een Israel la dou\u0103zeci \u0219i cinci de ani, la timp pentru a face antrenamentul de baz\u0103 de trei luni, dar era prea t\u00e2rziu. Nu va avea niciodat\u0103 parte de cuno\u0219tin\u021bele militare care reprezentau un procent at\u00e2t de mare din cultura acestei societ\u0103\u021bi. Nu ar fi recunoscut niciodat\u0103 asta \u00een mod public, dar cu tot militantismul lui na\u021bionalist \u0219i influen\u021ba politic\u0103 pe care o avea \u00een Israel, Akiva Shapira nu putea sc\u0103pa de sentimentul c\u0103 r\u0103m\u00e2nea un str\u0103in. Oamenii care se aflau al\u0103turi de el nu aveau astfel de sentimente, putea s\u0103-\u0219i dea seama de asta. Aveau cu to\u021bii o lung\u0103 experien\u021b\u0103 \u00een armat\u0103, cei trei ani de baz\u0103 din tinere\u021be \u0219i cele c\u00e2teva r\u0103zboaie de dup\u0103 aceea. Puteau urm\u0103ri aceast\u0103 demonstra\u021bie \u0219i discuta apoi mecanismele de lupt\u0103 cu o siguran\u021b\u0103 infailibil\u0103. C\u00e2nd ajunser\u0103 la poligon \u0219i v\u0103zur\u0103 ni\u0219te tr\u0103g\u0103tori de elit\u0103 de dou\u0103zeci de ani s\u0103rind din tufi\u0219uri \u0219i ie\u0219ind din p\u0103durice ca s\u0103 trag\u0103 \u00een \u0219irul de pepeni alinia\u021bi ca \u021binte, ace\u0219ti oameni, to\u021bi de v\u00e2rsta lui Shapira sau chiar mai \u00een v\u00e2rst\u0103, \u00eei puteau da indica\u021bii utile instructorului. Shapira t\u0103cea, impresionat de bum-ul r\u0103sun\u0103tor care transforma \u00een mod repetat fructele \u00een terci, f\u0103r\u0103 gre\u0219eal\u0103. Fu u\u0219urat c\u00e2nd se \u00eencheie demonstra\u021bia \u0219i li se d\u0103du drumul tinerilor recru\u021bi. Acum b\u0103rba\u021bii mai \u00een v\u00e2rst\u0103 stabileau strategii, Shapira a\u0219ez\u00e2ndu-se la mas\u0103 ca egal al celorlal\u021bi. Erau doar patru aduna\u021bi acolo, \u00eentr-o \u00eent\u00e2lnire a c\u0103rei existen\u021b\u0103, c\u0103zur\u0103 ei de acord, va fi negat\u0103 de fiecare din ei. Shapira \u0219i b\u0103rbatul din dreapta lui erau singurii care aveau posturi oficiale \u00een mi\u0219carea colonialist\u0103. B\u0103rbatul a\u0219ezat pe scaun c\u00e2\u0219tigase faim\u0103 \u0219i notorietate \u00eentr-un alt mod, ca \u0219ef al intenden\u021bei \u00een Machteret, organiza\u021bia clandestin\u0103 a evreilor, care a stat la baza mai multor atacuri teroriste asupra unor politicieni arabi \u0219i a altor persoane, acum mai bine de dou\u0103 decenii. St\u0103tuse la \u00eenchisoare \u0219i se retr\u0103sese oficial din via\u021ba public\u0103. Majoritatea jurnali\u0219tilor israelieni credeau c\u0103 acum locuie\u0219te \u00een str\u0103in\u0103tate. \u0218i totu\u0219i iat\u0103-l \u00een mijlocul \u021a\u0103rmului de Vest, \u00een inima Samariei, cum ar descrie Shapira \u0219i colegii lui de acolo acest loc. \u0218i totu\u0219i, dac\u0103 un echipaj de televiziune israelian ar da peste aceast\u0103 adunare \u2013 ceea ce nu se putea \u00eent\u00e2mpla, zona av\u00e2nd \u00een jurul ei un perimetru bine p\u0103zit \u2013, nu prezen\u021ba fostului membru al Machteret-ului i-ar fi \u0219ocat cel mai mult, ci aceea a b\u0103rbatului a\u0219ezat chiar \u00een fa\u021ba lui Shapira la masa de picnic. Acest b\u0103rbat era asistentul personal al nimeni altuia dec\u00e2t Yossi Ben-Ari, ministrul ap\u0103r\u0103rii na\u021bionale din Israel. \u2014Ne afl\u0103m aici, dup\u0103 cum \u0219ti\u021bi, ca s\u0103 vorbim despre Opera\u021biunea Bar-Kohba, \u00eencepu \u0219eful intenden\u021bei. Lui Shapira \u00eei pl\u0103cu numele. La urma urmei, el sugerase ca aceast\u0103 revolu\u021bie evreiasc\u0103 de secol XXI s\u0103 fie numit\u0103 dup\u0103 cel care condusese echivalentul ei din secolul II. (Acea revolt\u0103 a lui Bar Kohba \u00eempotriva romanilor s-a sf\u00e2r\u0219it cu un dezastru \u0219i un exil pentru evreii din Palestina; dar Shapira a hot\u0103r\u00e2t s\u0103 treac\u0103 cu vederea acest am\u0103nunt.) \u2014Op\u021biunea noastr\u0103 de baz\u0103 r\u0103m\u00e2ne opozi\u021bia \u00een mas\u0103 \u00een cadrul FAI. Yariv nu poate \u00eencheia nici un tratat de pace dac\u0103 armata refuz\u0103 s\u0103-i pun\u0103 \u00een aplicare termenii. Dac\u0103 d\u0103 ordinul de a dezarma o a\u0219ezare, a\u0219a cum e asta de aici, Tekoa, atunci oamenii no\u0219tri vor refuza s\u0103 se supun\u0103. \u2014Dar am avut cazul Gaza, spuse omul lui Ben-Ari. \u2014Exact. Am avut cazul Gaza. Ne-am a\u0219teptat atunci la o opozi\u021bie \u00een mas\u0103 \u0219i nu s-a \u00eent\u00e2mplat acest lucru. A\u0219a c\u0103 avem nevoie de un plan B. Care e tocmai cel pe care l-ai v\u0103zut acum. Tineri foarte bine instrui\u021bi, gata s\u0103-\u0219i arunce uniformele de la FAI \u0219i s\u0103 ia arma \u00een m\u00e2n\u0103 pentru a-\u0219i ap\u0103ra p\u0103m\u00e2ntul natal. Shapira nu se putu ab\u021bine s\u0103 nu se uite la asistentul ministrului ap\u0103r\u0103rii. Simplul fapt c\u0103 se afla aici era suficient de simbolic. Dar c\u0103 asculta f\u0103r\u0103 s\u0103 protesteze un plan al israelienilor de a ridica armele \u00eempotriva armatei israeliene \u2013 exact armata pe care o conducea \u0219eful s\u0103u \u2013 era extraordinar. Faptul de a-l avea pe acest om de partea lor \u0219i, implicit, pe \u00eensu\u0219i Ben-Ari era o dovad\u0103 a for\u021bei lor \u0219i o confirmare a celei mai mari sl\u0103biciuni a lui Yariv. \u2014Repet, facem uz de aceste for\u021be doar dup\u0103 ce se semneaz\u0103 un acord \u0219i dup\u0103 ce guvernul \u00ee\u0219i impune termenii. \u2014Dar \u00eentre timp... spuse Shapira, dominat de dorin\u021ba lui urgent\u0103 de a trece la treab\u0103, de a ac\u021biona. \u2014\u00centre timp, continu\u0103 \u0219eful intenden\u021bei, arunc\u00e2nd o privire \u00een direc\u021bia lui Shapira, exist\u0103 anumi\u021bi pa\u0219i pe care trebuie s\u0103-i urm\u0103m pentru a preveni un astfel de tratat. Aceste eforturi sunt deja \u00een plin\u0103 desf\u0103\u0219urare. Probabil c\u0103 sunte\u021bi la curent cu revendicarea responsabilit\u0103\u021bii din partea noastr\u0103 pentru ultimele evenimente din pia\u021ba Ora\u0219ului Vechi. Ceilal\u021bi \u00eencuviin\u021bar\u0103 din cap. \u2014Ace\u0219ti pa\u0219i preventivi care \u021bintesc destabilizarea guvernului \u00eenainte ca acesta s\u0103 realizeze capitularea na\u021bional\u0103 vor fi scopul spre care ne vom concentra energiile. Am organizat \u00een ultimele trei zile o unitate restr\u00e2ns\u0103, destinat\u0103 special acestor activit\u0103\u021bi. \u00cen acest moment, domnilor, soarta noastr\u0103 se afl\u0103 \u00een m\u00e2inile acestor oameni. \u00cen seara asta, c\u00e2nd particip\u0103m la slujb\u0103, sugerez s\u0103 ne rug\u0103m cu to\u021bii \u00een \u0219oapt\u0103 pentru norocul \u0219i succesul Ap\u0103r\u0103torilor Ierusalimului Unit. \n", " Ierusalim, joi, 3.38 p.m. Senza\u021bia era aproape fizic\u0103, de parc\u0103 sufletul i-ar fi tres\u0103ltat ca o cabin\u0103 de lift. Nu puteau s\u0103 nege asta: aduceau cu ei umbra mor\u021bii. Oricine ajungea \u00een preajma ei sau a lui Uri, oricine fusese apropiat de tat\u0103l lui Uri sf\u00e2r\u0219ea mort. So\u021bia lui Shimon otr\u0103vit\u0103 cu pastile; Aweida \u00eenjunghiat \u00eentr-o pr\u0103v\u0103lie stradal\u0103; Kishon aruncat cu tot cu ma\u0219in\u0103 de pe un munte din Elve\u021bia. Iar acum omul \u0103sta, David Rosen, un avocat c\u0103ruia i s-au \u00eencredin\u021bat ultimele cuvinte ale lui Guttman, pr\u0103bu\u0219it pe biroul lui \u00eenainte s\u0103 fi avut timp s\u0103 le dest\u0103inuie cuiva. Uri se apropie \u00eencet, g\u00e2ndindu-se, b\u0103nuia Maggie, la acelea\u0219i lucruri. Se opri \u0219i se aplec\u0103 asupra biroului astfel \u00eenc\u00e2t s\u0103 poat\u0103 atinge cadavrul. M\u00e2na lui \u0219ov\u0103ia, ne\u0219tiind unde s\u0103-l ating\u0103 prima oar\u0103. O a\u0219ez\u0103 u\u0219or pe g\u00e2t, ar\u0103t\u0103torul \u0219i degetul mijlociu al\u0103tur\u00e2ndu-se pentru a verifica pulsul. Imediat ce ap\u0103s\u0103 g\u00e2tul cu degetele, s\u0103ri \u00een spate, ca \u0219i cum ar fi fost respins de o sarcin\u0103 electric\u0103. \u00cen aceea\u0219i clip\u0103, corpul tres\u0103ri, astfel c\u0103 at\u00e2t Uri, c\u00e2t \u0219i David Rosen s\u0103rir\u0103 \u00een picioare, fiecare din ei la fel de surprins. \u2014Iisuse Hristoase, Uri, ce naiba faci aici? Cu p\u0103rul c\u0103runt \u0219i ochelari mari, demoda\u021bi, Rosen era slab, cu bra\u021be \u0219i picioare de p\u0103ianjen. Bra\u021bele sale, care ie\u0219eau de sub c\u0103ma\u0219a cu m\u00e2neci scurte, erau pline de pete. Pe c\u00e2nd se ridica, Maggie v\u0103zu c\u00e2teva dungi ro\u0219ii estompate, gravate pe figura lui, cutele dob\u00e2ndite de un b\u0103rbat care a adormit pe o suprafa\u021b\u0103 tare. \u00cen cazul acesta, pe biroul lui. \u2014Mi-a\u021bi spus s\u0103 vin aici! \u2014Despre ce vorbe\u0219ti? Maggie observ\u0103 c\u0103 Rosen \u00ee\u0219i c\u0103uta ochelarii, de\u0219i \u00eei avea deja pe ochi. \u00cen acela\u0219i timp, lucru care o uimi, vorbea \u00een englez\u0103, cu ceea ce p\u0103rea s\u0103 fie o urm\u0103 de accent britanic. \u2014A da, am vorbit. Dar asta n-a fost ieri? \u2014A fost azi. Doar c\u0103 a\u021bi adormit. \u2014A, da. Uri se \u00eentoarse c\u0103tre Maggie, d\u00e2nd ochii peste cap. \u0218i soarta noastr\u0103 e \u00een m\u00e2inile tipului \u0103stuia? \u2014Da, domnule Rosen. Dumneavoastr\u0103 m-a\u021bi sunat. Mi-a\u021bi spus c\u0103 a\u021bi primit o scrisoare de la tat\u0103l meu. \u2014Da, ai dreptate. \u00cencepu s\u0103 bat\u0103 \u00een birou, ating\u00e2nd stivele care se adunaser\u0103 acolo. \u2014A scris-o de m\u00e2n\u0103, s\u0103pt\u0103m\u00e2na trecut\u0103, se pare. Se opri brusc \u0219i se ridic\u0103 de tot \u00een picioare. \u2014Uri, \u00eemi pare r\u0103u. Nu \u0219tiu la ce m\u0103 g\u00e2ndeam. Vino \u00eencoace, te rog. Uri se apropie \u0219i se aplec\u0103, la fel cum se apleac\u0103 un adolescent pentru a primi s\u0103rutul unei bunici scunde. Rosen \u00eel \u00eembr\u0103\u021bi\u0219\u0103, murmur\u00e2nd ceea ce p\u0103rea a fi o rug\u0103ciune. Apoi, zise \u00een englez\u0103: \u2014V\u0103 urez via\u021b\u0103 lung\u0103 \u021bie \u0219i surorii tale. Via\u021b\u0103 lung\u0103, Uri. Maggie se holb\u0103 la Uri. \u2014O, da. Domnule Rosen, ea e Maggie Costello. De la Ambasada American\u0103. M\u0103 ajut\u0103 pu\u021bin. Maggie \u0219tia cu ce se confrunta Uri aici. \u2014Cum adic\u0103 Ambasada American\u0103? Nu func\u021bionase. \u2014E diplomat\u0103. A venit pentru negocieri. \u2014\u00cen\u021beleg. Dar de ce te ajut\u0103 ea, \u00eemi cer scuze, domni\u0219oara Costello? S-ar putea s\u0103 fie b\u0103tr\u00e2n \u0219i pe jum\u0103tate adormit, dar nu e prost. Uri \u00ee\u0219i d\u0103du silin\u021ba s\u0103 explice, dezv\u0103luind c\u00e2t mai pu\u021bine am\u0103nunte. Mama lui avea \u00eencredere \u00een aceast\u0103 femeie, spunea el, iar acum avea \u0219i el. \u00cel ajuta la rezolvarea unei probleme care p\u0103rea s\u0103 se agraveze din ce \u00een ce mai tare. Ochii lui Uri spuneau ceva \u0219i mai simplu: am \u00eencredere \u00een ea, a\u0219a c\u0103 trebuie s\u0103 ai \u0219i tu. \u2014OK, spuse Rosen \u00eentr-un sf\u00e2r\u0219it. Iat\u0103-l. \u0218i f\u0103r\u0103 alte formalit\u0103\u021bi \u00eei \u00eentinse un plic alb. Uri \u00eel deschise \u00eencet, ca \u0219i cum ar fi \u021binut \u00een m\u00e2n\u0103 o prob\u0103 la tribunal. Se uit\u0103 \u00een\u0103untru, p\u0103ru uimit, dup\u0103 care scoase un \u00eenveli\u0219 de plastic transparent \u00een care se afla un disc. Nu era nici o not\u0103 scris\u0103. \u2014Un DVD, spuse Uri. Putem folosi calculatorul dumneavoastr\u0103? Rosen \u00eencepu s\u0103 me\u0219tereasc\u0103 la calculator, dar Uri se apropie de marginea biroului s\u0103u, puse m\u00e2inile pe umerii b\u0103rbatului \u0219i u\u0219or, dar ferm, \u00eel d\u0103du la o parte. Nu aveau vreme de amabilit\u0103\u021bi, nu acum. Introduse discul, apoi trase \u00eenc\u0103 un scaun \u0219i a\u0219tept\u0103 mult timp ca programul s\u0103 porneasc\u0103 \u0219i s\u0103 expun\u0103 diverse set\u0103ri care, \u00een acest moment, p\u0103reau interminabile \u0219i mai enervante dec\u00e2t \u00ee\u0219i imaginase Maggie vreodat\u0103. \u00cen cele din urm\u0103 pe ecran ap\u0103ru un alt ecran, negru la \u00eenceput, care apoi, dup\u0103 o secund\u0103 sau dou\u0103, se umplu cu un \u0219ir de caractere albe. Ebraic\u0103. \u2014Mesaj c\u0103tre Uri, spuse Uri, traduc\u00e2nd. Apoi, contur\u00e2ndu-se pe fondul negru, se ivi o imagine \u00een mi\u0219care: Shimon Guttman st\u00e2nd la biroul unde Maggie \u00eens\u0103\u0219i lucrase chiar seara trecut\u0103. P\u0103rea s\u0103 fie a\u0219ezat cu fa\u021ba la calculator. Trebuie s\u0103 fi filmat el \u00eensu\u0219i asta, singur, \u00ee\u0219i \u00eenchipui Maggie, amintindu-\u0219i de camera web \u0219i de alte accesorii pe care le d\u0103duse la o parte. Se uit\u0103 lung la fa\u021ba aceea, at\u00e2t de diferit\u0103 de cea a b\u0103rbatului pe care \u00eel v\u0103zuse \u00een reportajul de arhiv\u0103 de pe internet. Vocifer\u0103rile arogante din discursul de pe v\u00e2rful dealului erau de domeniul trecutului. Spre deosebire de atunci, Guttman p\u0103rea obosit \u0219i chinuit, ca un om care a fost alergat toat\u0103 noaptea \u0219i nu a dormit aproape deloc. Se apleca \u00eenainte, cu fa\u021ba piele \u0219i os. Uri yakiri. \u2014Dragul meu Uri, \u00eencepu fiul s\u0103 murmure \u00eencet traducerea. Sper c\u0103 nu va fi niciodat\u0103 nevoie s\u0103 vezi asta, c\u0103 m\u0103 voi \u00eentoarce c\u00e2ndva s\u0103pt\u0103m\u00e2na viitoare \u00een biroul lui Rosen \u0219i voi lua plicul pe care l-am rugat s\u0103 \u021bi-l dea doar \u00een eventualitatea dispari\u021biei mele sau, Doamne fere\u0219te, a mor\u021bii mele. Cu pu\u021bin noroc, voi reu\u0219i s\u0103 rezolv aceast\u0103 problem\u0103 de unul singur \u0219i nu va fi nevoie s\u0103 te implic \u0219i pe tine. Dar dac\u0103 se \u00eent\u00e2mpl\u0103 s\u0103 nu reu\u0219esc, atunci nu pot l\u0103sa aceste cuno\u0219tin\u021be s\u0103 piar\u0103 odat\u0103 cu mine. Vezi tu, Uri, am v\u0103zut ceva at\u00e2t de pre\u021bios, at\u00e2t de vechi \u0219i at\u00e2t de important, \u00eenc\u00e2t cred cu adev\u0103rat c\u0103 va schimba pe oricine va vedea acest lucru. \u0218tiu c\u0103 nu suntem de acord aproape \u00een nici o privin\u021b\u0103 \u0219i c\u0103 ai impresia c\u0103 tat\u0103l t\u0103u exagereaz\u0103, dar cred c\u0103 \u00ee\u021bi vei da seama c\u0103 \u0103sta e un lucru diferit. Brusc Uri se aplec\u0103 \u00eenainte \u0219i opri derularea filmului pe calculator. Se \u00eentoarse spre Maggie cu o figur\u0103 de genul \u201ecum putem fi at\u00e2t de pro\u0219ti?\u201c, Microfoane! Avea dreptate. Rosen \u00eei d\u0103duse telefon lui Uri; dac\u0103 telefonul lui Uri era ascultat, atunci serviciile de informa\u021bii israeliene sau oricine ar fi fost, ar fi avut timp s\u0103 vin\u0103 aici \u0219i s\u0103 monteze microfoane peste tot. Ar fi putut s\u0103 fac\u0103 asta \u00een timp ce Frumoasa din P\u0103durea Adormit\u0103 mo\u021b\u0103ia pe birou. Uri se plimba acum prin \u00eenc\u0103pere, c\u0103ut\u00e2nd cu aten\u021bie, oprindu-se c\u00e2nd v\u0103zu un televizor. \u00cel porni, g\u0103si un canal care transmitea concursuri americane \u2013 cu multe \u021bipete \u0219i \u00eencuraj\u0103ri \u2013, d\u0103du sonorul mai tare \u0219i se \u00eentoarse la calculator. Apoi se \u00eendrept\u0103 din nou spre televizor, rotindu-l \u00een a\u0219a fel \u00eenc\u00e2t ecranul s\u0103 stea cu fa\u021ba la un perete. \u2014Camere ascunse, \u00eei \u0219opti Uri lui Maggie. Cea mai obi\u0219nuit\u0103 ascunz\u0103toare, televizorul. Rosen p\u0103rea mai nedumerit ca niciodat\u0103. C\u00e2nd traducea, Uri o f\u0103cea acum \u00een \u0219oapt\u0103, direct \u00een urechea lui Maggie. Involuntar, \u00eenchise ochii. \u00ce\u0219i spuse c\u0103 era ca s\u0103 se poat\u0103 concentra la cuvintele lui. \u2014Acum dou\u0103 zile am f\u0103cut cea mai mare descoperire arheologic\u0103 din cariera mea. Din cariera oricui, de fapt. Ar fi de-ajuns ca s\u0103-i fac\u0103 faimo\u0219i pe cei care o posed\u0103 \u0219i, bine\u00een\u021beles, foarte, foarte boga\u021bi. Uri respir\u0103 zgomotos. \u2014Aceste motive ar fi suficiente ca s\u0103 m\u0103 tem pentru via\u021ba mea, acum c\u0103 a ajuns \u00een posesia mea. Dar mai e ceva. Cum se \u00eent\u00e2mpl\u0103 de fiecare dat\u0103 c\u00e2nd vine vorba de tat\u0103l t\u0103u, acest ceva \u00een plus e o chestiune politic\u0103. Nu te surprinde asta, nu, Uri? Uri scutur\u0103 din cap. \u2014Nu, tat\u0103, nu m\u0103 surprinde, \u0219opti el. \u2014Ca s\u0103 trecem la subiect, am v\u0103zut ultimul testament al lui Avraam Avinu. Ai auzit cum trebuie. Ultimul testament al lui Avraam, marele patriarh. \u0218tiu c\u0103 sun\u0103 nebune\u0219te \u0219i, crede-m\u0103, mi-am pus \u0219i eu \u00eentreb\u0103ri legate de propria mea s\u0103n\u0103tate. Dar iat\u0103-l. \u00cen clipa aceea, ochii lui Maggie se deschiser\u0103 larg. Uri se opri din vorbit \u0219i se uitar\u0103 pur \u0219i simplu la ecranul calculatorului, David Rosen fiind la fel de uluit ca \u0219i cei doi. Shimon Guttman, acum cu transpira\u021bia curg\u00e2ndu-i pe frunte, scoase de undeva de dedesubt, un obiect pe care \u00eel ar\u0103t\u0103 la camer\u0103. Maro \u0219i cam de aceea\u0219i m\u0103rime cu o caset\u0103 audio. Maggie se chinuia s\u0103-\u0219i dea seama la ce se uita. Dar chipul lui Uri era luminat de revela\u021bie. \u0218tia exact despre ce era vorba. Probabil crescuse printre lucrurile astea. \u2014Nu-\u021bi voi ar\u0103ta textul de aproape, spuse Uri, traduc\u00e2nd \u00een continuare. \u00cen cazul \u00een care \u00eenregistrarea ajunge pe m\u00e2ini necurate, nu vreau s\u0103 vad\u0103 nimeni ce spune. \u0218tiu c\u0103 voi p\u0103rea paranoic, Uri. Dar mi-e team\u0103 c\u0103 unii oameni vor merge foarte departe dac\u0103 vor afla de existen\u021ba acestei t\u0103bli\u021be. \u2014E chiar aici, murmur\u0103 Maggie. \u2014\u00ce\u021bi vei pune o \u00eentrebare evident\u0103. De unde \u0219tiu c\u0103 nu e un fals? Nu te voi plictisi cu detaliile tehnice \u2013 calitatea \u0219i originea lutului, stilul cuneiformelor, pecetea \u0219i limbajul, care corespund toate perioadei lui Avraam \u2013, dar, \u00ee\u021bi jur, orice expert din domeniu ar fi aproape sigur c\u0103 e autentic\u0103. Spun aproape. Ceea ce m\u0103 face pe mine sut\u0103 la sut\u0103 sigur e c\u0103 nimeni nu a \u00eencercat s\u0103-mi v\u00e2nd\u0103 mie asta, nimeni nu a \u00eencercat s\u0103 m\u0103 conving\u0103 c\u0103 e ceea ce e. Am descoperit-o, oarecum din \u00eent\u00e2mplare, \u00eentr-un magazin din pia\u021ba Ierusalimului. Presupunerea mea e c\u0103 a fost furat\u0103 din Irak. E posbil s\u0103 fi fost scoas\u0103 din p\u0103m\u00e2nt sau dintr-un muzeu, poate chiar de la Muzeul Na\u021bional. Nu vom afla niciodat\u0103 dac\u0103 ho\u021bul \u0219tia pe ce pune m\u00e2na. Dac\u0103 muzeul din Bagdad cuno\u0219tea valoarea ei e de asemenea o \u00eentrebare interesant\u0103. Dar are sens s\u0103 fi venit din Irak. P\u00e2n\u0103 la urm\u0103, unde altundeva era Avraam Avinu, Avraam tat\u0103l nostru, n\u0103scut dec\u00e2t \u00een marea cetate Ur din p\u0103m\u00e2ntul Mesopotamiei? Guttman z\u00e2mbi pe ecran. \u2014\u0218i cetatea Ur exist\u0103 \u0219i azi. \u00cen Irak. Po\u021bi s\u0103 m\u0103 crezi pe cuv\u00e2nt. Acest text este real. \u00cen el, Avraam se afl\u0103 la sf\u00e2r\u0219itul vie\u021bii. E un om b\u0103tr\u00e2n, un om de demult, care a ajuns \u00een Hebron. Se pare c\u0103 cei doi fii ai s\u0103i, Isaac \u0219i Ismael, sunt al\u0103turi de el. \u0218i asta are sens: \u0219tim din Tora c\u0103 Isaac \u0219i Ismael l-au \u00eengropat pe Avraam, deci poate erau acolo c\u00e2nd a murit tat\u0103l lor. Se pare c\u0103 a existat o disput\u0103 legat\u0103 de testamentul lui Avraam. \u0218tim din textele noastre, unde se repet\u0103 de mai multe ori, c\u0103 Avraam a l\u0103sat prin testament P\u0103m\u00e2ntul lui Israel lui Isaac \u0219i descenden\u021bilor lui, poporul evreu. \u0218tiu c\u0103 tu \u0219i prietenii t\u0103i de st\u00e2nga nu suporta\u021bi s\u0103 asculta\u021bi astfel de lucruri, dar ia dou\u0103 minute cartea Bere\u0219it, Geneza, capitolul 50, versetul 24, \u00een care Iosif le spune fra\u021bilor s\u0103i: \u201eEu am s\u0103 mor. Dar Dumnezeu v\u0103 va cerceta, \u0219i v\u0103 va face s\u0103 v\u0103 sui\u021bi din \u021bara asta \u00een \u021bara pe care a jurat c\u0103 o va da lui Avraam, lui Isaac \u0219i lui Iacov\u201c. Sau uit\u0103-te \u00een \u0218mot, Exodul, capitolul 33, versetul 1: \u201eDomnul a zis lui Moise: \u00abDu-te \u0219i porne\u0219te de aici cu poporul pe care l-ai scos din \u021bara Egiptului; suie-te \u00een \u021bara pe care am jurat c\u0103 o voi da lui Avraam, lui Isaac \u0219i lui Iacov, zic\u00e2nd: Semin\u021biei tale o voi da!\u00bb\u201c. Sau lui Iosua: \u201eFii puternic \u0219i curajos, pentru c\u0103 \u00eei vei aduce pe israeli\u021bi pe p\u0103m\u00e2ntul pe care l-am promis prin jur\u0103m\u00e2nt \u0219i Eu \u00censumi voi fi cu voi\u201c. Asta, c\u0103 veni vorba, e Dvarim, Deuteronomul, capitolul 31, versetul 32. Ai prins ideea: p\u0103m\u00e2ntul Israelului a fost l\u0103sat poporului lui Israel, nu exist\u0103 dubii. Dar se pare c\u0103 Ierusalimul a fost o problem\u0103 mai complicat\u0103 pentru fiii lui Avraam, exact cum e \u0219i ast\u0103zi. Acest text \u2013 pe ecran Guttman ridica \u00eenc\u0103 o dat\u0103 t\u0103bli\u021ba \u2013 nu spune literalmente asta, dar e destul de clar c\u0103 Isaac \u0219i Ismael s-au certat \u0219i c\u0103 Avraam a fost nevoit s\u0103 rezolve disputa \u00eenainte s\u0103 moar\u0103. Trebuie s\u0103 fi chemat un scrib la Hebron \u2013 astfel de oameni existau chiar \u0219i cu treizeci \u0219i \u0219apte de secole \u00een urm\u0103 \u2013 s\u0103 noteze acest testament. Ca s\u0103 nu existe confuzii. \u00cen text b\u0103rbatul vorbe\u0219te doar despre Muntele Moriah; \u00eenc\u0103 nu exista Ierusalimul pe care \u00eel cunoa\u0219tem ast\u0103zi. Nu se refer\u0103 la ce s-a \u00eent\u00e2mplat acolo, dar \u0219tim cu to\u021bii, exact cum trebuie s\u0103 fi \u0219tiut to\u021bi cei afla\u021bi \u00een jurul acelui pat de moarte. Imagina\u021bi-v\u0103 tensiunea din familia aceea! Muntele Moriah e locul unde Avraam era gata s\u0103-l scrifice pe fiul s\u0103u. \u00cen acest text, Avraam decide cui \u00eei va l\u0103sa acest loc. Dragul meu Uri, \u0219tii care e semnifica\u021bia acestui lucru. Guvernul Israelului e alc\u0103tuit acum din trei forma\u021biuni religioase diferite. Dac\u0103 acest text arat\u0103 c\u0103 Avraam a l\u0103sat Muntele Templului evreilor, clar \u0219i f\u0103r\u0103 ambiguit\u0103\u021bi, nu vor fi \u00een stare s\u0103 digere un acord de pace care face compromisuri \u00een privin\u021ba suveranit\u0103\u021bii. Dar cealalt\u0103 parte, iamicii no\u0219tri, palestinienii? Guvernul lor \u00eei include pe cei din Hamas, musulmani devota\u021bi care \u00eel venereaz\u0103 pe Avraam. Dac\u0103 acest text spune c\u0103 Haram-al-Sharif apar\u021bine doar mo\u0219tenitorilor lui Ismael, atunci cum pot ei s\u0103 sfideze acest testament? Mai la obiect, \u0219i m-am g\u00e2ndit mult \u0219i atent la asta, dac\u0103 acel document ne d\u0103 tot p\u0103m\u00e2ntul sacru nou\u0103, evreilor? Ce se \u00eent\u00e2mpl\u0103 atunci? Cum vor accepta fundamentali\u0219tii musulmani acest lucru? De aceea sunt sigur c\u0103, dac\u0103 fiecare din p\u0103r\u021bi ar \u0219ti m\u0103car de existen\u021ba acestei t\u0103bli\u021be, \u0219i-ar lua m\u0103suri de precau\u021bie extreme pentru ca ea s\u0103 nu vad\u0103 lumina zilei. Din acest motiv trebuie s\u0103 m\u0103 ocup de asta cu mare aten\u021bie. S\u0103 fac \u00een a\u0219a fel \u00eenc\u00e2t aceast\u0103 informa\u021bie s\u0103 ajung\u0103 la cei care o vor folosi cum se cuvine. Mai t\u00e2rziu \u00een cursul zilei de azi voi \u00eencerca s\u0103 vorbesc cu prim-ministrul. Dar dac\u0103 mi se va \u00eent\u00e2mpla ceva, aceast\u0103 responsabilitate grav\u0103 va fi a ta, Uri. Maggie \u00eei puse o m\u00e2n\u0103 pe um\u0103r. Vei observa c\u0103 nu spun aici ce anume dezv\u0103luie textul. Nu pot risca acest lucru, \u00een cazul \u00een care aceast\u0103 \u00eenregistrare ajunge pe m\u00e2ini necurate. Dar dac\u0103 nu voi mai fi aici, va fi datoria ta s\u0103 g\u0103se\u0219ti t\u0103bli\u021ba. Am pus-o la p\u0103strare \u00eentr-un loc unde doar tu \u0219i fratele meu a\u021bi putea-o g\u0103si. \u0218tiu c\u0103 noi doi am avut c\u00e2teva dispute t\u0103ioase, mai ales \u00een ultimii ani. Dar acum vreau s\u0103 le la\u0219i la o parte \u0219i s\u0103-\u021bi aminte\u0219ti de vremurile bune, de acea c\u0103l\u0103torie pe care am f\u0103cut-o \u00eempreun\u0103 la Bar Mi\u021bva. Ce am f\u0103cut \u00een acea c\u0103l\u0103torie, Uri? Sper c\u0103 \u00ee\u021bi aminte\u0219ti. Pot s\u0103-\u021bi spun doar c\u0103 aceast\u0103 c\u0103utare \u00eencepe \u00een Geneva, dar nu \u00een ora\u0219ul pe care \u00eel \u0219tie toat\u0103 lumea. Un loc mai bun, mai nou, unde po\u021bi fi oricine vrei s\u0103 fii. Du-te acolo \u0219i aminte\u0219te-\u021bi de vremurile petrecute \u00eempreun\u0103 despre care tocmai \u021bi-am vorbit. Lech lecha, fiule. Porne\u0219te de aici. \u0218i dac\u0103 dispar din via\u021ba asta, atunci ne putem \u00eent\u00e2lni \u00een cealalt\u0103 via\u021b\u0103; \u0219i aia tot via\u021b\u0103 se nume\u0219te. Noroc, Uri. Ecranul se f\u0103cu negru. David Rosen era pr\u0103bu\u0219it \u00een scaun, uluit de ceea ce tocmai v\u0103zuse. Maggie nu mai avea cuvinte. Uri, cu toate astea, era furios. \u00cencepu s\u0103 loveasc\u0103 tastatura calculatorului, \u00eencerc\u00e2nd disperat s\u0103 g\u0103seasc\u0103 altceva pe DVD, un element \u00een plus pe care s\u0103-l fi sc\u0103pat din vedere. \u2014Nu se poate termina aici! Nu se poate! Derula \u00eenainte discursul pe care tocmai \u00eel vizionaser\u0103. Puse din nou ultima replic\u0103. \u201eNoroc, Uri.\u201c Ecranul se \u00eennegri iar\u0103\u0219i. Uri \u00ee\u0219i puse m\u00e2inile \u00een cap. \u2014E at\u00e2t de tipic pentru nemernicul \u0103sta, spuse el \u00eencet. \u2014Ce e tipic? \u00eentreb\u0103 Rosen. \u2014Asta. Un alt nenorocit de gest dramatic. Are un secret care a adus moartea so\u021biei sale, care ar putea aduce moartea fiului s\u0103u \u0219i ce face, \u00eel dezv\u0103luie? Nu. Joac\u0103 ni\u0219te jocuri nenorocite. \u2014Dar Uri, spuse Maggie, \u00eencerc\u00e2nd s\u0103 calmeze lucrurile, nu \u00eencerca s\u0103-\u021bi spun\u0103 unde e? A zis c\u0103 trebuie s\u0103 pornim din Geneva. \u2014O, nu asculta porc\u0103riile astea. Nici un cuv\u00e2nt din ele nu are sens. \u2014Ce vrei s\u0103 zici? \u2014Vreau s\u0103 zic c\u0103 sunt prostii, de la cap la coad\u0103. \u2014Cum po\u021bi fi a\u0219a de sigur? Se uit\u0103 \u00een sus cu ochii sc\u00e2nteind. \u2014P\u0103i, hai s\u0103 \u00eencepem chiar cu primul lucru pe care l-a spus. \u0218tii, \u201eam pus-o la p\u0103strare \u00eentr-un loc, unde doar tu \u0219i fratele meu a\u021bi putea-o g\u0103si\u201c. E un nonsens. \u2014Nonsens? Cum? \u2014E foarte simplu, Maggie. F\u0103cu o pauz\u0103 \u0219i se uit\u0103 \u00een ochii ei. Tat\u0103l meu nu avea un frate. \n", " Tab\u0103ra de refugia\u021bi Rafah, Gaza, trei zile mai devreme R\u0103m\u0103seser\u0103 f\u0103r\u0103 locuri de \u00eent\u00e2lnire. Regula de aur \u00eentr-o zon\u0103 de gheril\u0103 \u2013 niciodat\u0103 de dou\u0103 ori \u00een acela\u0219i loc \u2013 necesita resurse infinite de case de siguran\u021b\u0103 \u0219i Salim Nazzal se temea c\u0103 ale lor erau pe sf\u00e2r\u0219ite. Negocierile de pace din Ierusalim nu f\u0103cuser\u0103 bine afacerilor; oamenii de pe str\u0103zile Palestinei erau brusc mai pu\u021bin receptivi la cei care puneau bombe \u00een autobuzele din Israel \u0219i \u00een malluri. Da\u021bi o \u0219ans\u0103 negocierilor, asta devenise lozinca preferat\u0103 a b\u0103rbatului din cafenea. Nimeni nu spune c\u0103 nu ne putem \u00eentoarce la confrunt\u0103rile armate dac\u0103 \u2013 atunci c\u00e2nd \u2013 e\u0219ueaz\u0103 discu\u021biile. Dar pentru c\u00e2teva s\u0103pt\u0103m\u00e2ni s\u0103 vedem ce ne pot aduce negociatorii. \u00cen climatul acesta, exista un num\u0103r restr\u00e2ns de locuitori ai Gazei, gata s\u0103-\u0219i deschid\u0103 u\u0219ile unei evad\u0103ri din Hamas, organiza\u021bie care, toat\u0103 lumea \u0219tia, avea ca scop sabotarea negocierilor. Riscurile erau enorme. Dac\u0103 afla careva cine se g\u0103sea sub acoperi\u0219ul t\u0103u, casa \u00ee\u021bi putea fi f\u0103cut\u0103 praf de o bomb\u0103 israelian\u0103. Sau puteai fi \u00eempu\u0219cat mortal de oamenii Fatahului care, \u00een timp ce \u00een mod oficial erau \u00een coali\u021bie cu Hamas, nu uitaser\u0103 confrunt\u0103rile de strad\u0103 \u00een care fuseser\u0103 implica\u021bi \u00eempreun\u0103 cu organiza\u021bia nu cu mult timp \u00een urm\u0103. Sau puteai fi ucis chiar de fo\u0219tii t\u0103i fra\u021bi din Hamas, pedepsi\u021bi pentru a fi \u00eendr\u0103znit s\u0103 se revolte \u00eempotriva liniei de partid despre care se spune c\u0103 ar avea binecuv\u00e2ntarea lui Allah \u00eensu\u0219i. A\u0219a c\u0103 Salim s-a \u00eenclinat cu gra\u021bie \u00een fa\u021ba gazdei sale, un b\u0103rbat, ca \u0219i el, de treizeci de ani, cu o barb\u0103 scurt\u0103, \u00eengrijit\u0103, de musulman. Casa ar\u0103ta ca toate celelalte de aici: o cutie rudimentar\u0103 f\u0103cut\u0103 din c\u0103r\u0103mizi de zgur\u0103, cu podelele acoperite cu carpete sub\u021biri, jerpelite, cu un televizor, un aragaz \u0219i ni\u0219te saltele pe care trebuia s\u0103 doarm\u0103 o familie \u00eentreag\u0103. Nu era ora\u0219ul cu corturi la care se a\u0219teapt\u0103 \u00een general vizitatorii interna\u021bionali c\u00e2nd aud cuvintele \u201etab\u0103r\u0103 de refugia\u021bi\u201c. Era mai degrab\u0103 un ora\u0219 de cocioabe, o mahala. Nu existau str\u0103zi propriu-zise, doar re\u021bele de alei care mergeau \u00een zigzag spre un cartier. Acesta se numea Brazil, dup\u0103 trupele ONU de men\u021binere a p\u0103cii venite din \u021bara care avusese odat\u0103 bar\u0103ci acolo. \u00cent\u00e2lnirea din seara asta era \u0219i mai clandestin\u0103 dec\u00e2t cele obi\u0219nuite. Salim avea de comunicat informa\u021bii cruciale \u0219i strict confiden\u021biale. Interceptase o scurgere de informa\u021bii de la serviciile palestiniene, de la o surs\u0103 care nu avea prea mult respect pentru Khalil al-Shafi \u0219i pentru grupul Fatah \u0219i mari \u00eendoieli \u00een privin\u021ba strategiilor de pace ale Hamasului. Sursa \u00eel contactase pe Salim, spun\u00e2ndu-i c\u0103 vrea s\u0103 transmit\u0103 informa\u021bii patrio\u021bilor palestinieni \u0219i musulmanilor credincio\u0219i. \u2014Masa al-khair, \u00eencepu el. \u2014Masa a-nur, r\u0103spunser\u0103 cei \u0219ase oameni prezen\u021bi. \u2014Am avut norocul s\u0103 afl\u0103m ve\u0219ti care vor at\u00e2rna greu \u00een lupta noastr\u0103 pentru \u021bar\u0103. Un arheolog \u0219i activist sionist pretinde c\u0103 a cump\u0103rat, de la un arab din Ierusalim, o t\u0103bli\u021b\u0103 ce con\u021bine ultimul testament al lui Ibrahim. F\u0103cu o pauz\u0103 retoric\u0103. \u2014Ibrahim Khalil\u2019ullah. Avraam, prietenul lui Allah. Pe chipurile b\u0103rba\u021bilor se ivir\u0103 z\u00e2mbete sceptice \u0219i se auzir\u0103 mai multe pufnituri batjocoritoare. \u2014Asta a fost \u0219i reac\u021bia mea, fra\u021bilor. Dar sursa noastr\u0103 insist\u0103 \u2013 \u0219i v\u0103 implor ca nici un cuv\u00e2nt din ce v\u0103 spun s\u0103 nu p\u0103r\u0103seasc\u0103 aceast\u0103 camer\u0103 \u2013 c\u0103 documentul s-ar putea s\u0103 fie autentic. F\u0103r\u0103 \u00eendoial\u0103, acest b\u0103rbat va sus\u021bine c\u0103 textul justific\u0103 preten\u021biile sioni\u0219tilor asupra Ierusalimului. \u2014\u0218tim cu to\u021bii c\u0103 liderii Hamasului nu vor fi de acord. Vor spune c\u0103 t\u0103bli\u021ba a fost furat\u0103 din Irak... Afar\u0103 se auzi un zgomot de focuri de arm\u0103. Dup\u0103 miezul nop\u021bii, acest lucru nu era at\u00e2t de neobi\u0219nuit \u00een Rafah. Dar to\u021bi \u0219ase, inclusiv Salim, \u00ee\u0219i verificar\u0103 din instinct telefoanele mobile, s\u0103 vad\u0103 dac\u0103 aveau mesaje ce avertizau \u00een privin\u021ba unor atacuri iminente. Nici unul. Dup\u0103 ce r\u0103mase t\u0103cut timp de treizeci de secunde, Salim continu\u0103. \u2014 \u0218tim ce vor spune liderii. Fie c\u0103 e un obiect furat de sioni\u0219ti din patrimoniul arab, provenind aproape sigur din Irak. Fie c\u0103 e un fals \u0219i o f\u0103c\u0103tur\u0103 la care doar presa sionist\u0103 e oarb\u0103 \u0219i a\u0219a mai departe. \u0218tim ce vor spune, pentru c\u0103 \u0219i noi vom spune acela\u0219i lucru. B\u0103rba\u021bii din \u00eenc\u0103pere \u00eencuviin\u021bar\u0103 din cap. Salim era mai t\u00e2n\u0103r dec\u00e2t majoritatea lor, dar era respectat. \u00cen cea de-a doua intifada jucase un rol activ \u00een brig\u0103zile Izz a-din al-Qassam, aripa militar\u0103 a Hamasului. Era constructor de bombe, unul dintre pu\u021binii care reu\u0219iser\u0103 s\u0103 scape de re\u021belele armatei israeliene a c\u0103rei politic\u0103 era centrat\u0103 pe asasinate. Asta i-a conferit o dubl\u0103 credibilitate: a ucis israelieni \u0219i nu a fost prins. \u2014Dar nimic din toate astea nu va conta. Dreapta israelian\u0103 nu va ceda nici un centimetru din Haram al-Sharif dac\u0103 va putea invoca un text care spune c\u0103 Avraam li l-a l\u0103sat lor. Negocierile de pace se vor \u00eencheia cu siguran\u021b\u0103. \u2014Dar dac\u0103 documentul spune c\u0103 Haramul ne apar\u021bine? \u2014Am luat asta \u00een considerare. Cred c\u0103 ar fi prudent s\u0103 presupunem c\u0103, dac\u0103 un cercet\u0103tor sionist ar fi g\u0103sit un astfel de text \u00een p\u0103m\u00e2nt, l-ar fi \u00eengropat imediat la loc. Cel care pusese \u00eentrebarea z\u00e2mbi, d\u0103du din cap \u0219i se a\u0219ez\u0103 iar\u0103\u0219i. \u2014Deci concluzia pe care putem s\u0103 o tragem e urm\u0103toarea: ni\u0219te palestinieni, sunt sigur de asta, vor depune eforturi imense pentru ca acest document s\u0103 vad\u0103 lumina zilei. Vor da crezare eviden\u021bei: dac\u0103 testamentul lui Avraam va fi f\u0103cut public, va sl\u0103bi legitimitatea preten\u021biilor palestiniene asupra Ierusalimului. Astfel de oameni vor omor\u00ee \u0219i se vor l\u0103sa omor\u00e2\u021bi pentru a \u00eempiedica textul antic s\u0103 devin\u0103 cunoscut tuturor. Probabil au \u00eenceput deja. \u2014Mai exist\u0103 \u0219i alt\u0103 perspectiv\u0103. Dac\u0103 aceast\u0103 t\u0103bli\u021b\u0103 iese la iveal\u0103 \u0219i le d\u0103 sioni\u0219tilor tot ce vor, atunci cu siguran\u021b\u0103 nu vor fi de acord cu aranjamentele care s-au discutat la sediul guvernului. De ce s\u0103 \u00eempart\u0103 Ierusalimul c\u00e2nd Avraam a spus c\u0103 le apar\u021bine lor, \u00een \u00eentregime? \u2014Vor anula imediat negocierile, interveni unul dintre cei mai de \u00eencredere loc\u021biitori ai lui Salim. \u2014A\u0219a vor face. \u0218i aceast\u0103 parodie de proces de pace se va termina. Nu se va mai pune \u00een discu\u021bie entitatea sionist\u0103. Nu se vor mai profera nonsensuri legate de pactizarea cu du\u0219manul. Ne putem \u00eentoarce la lupta legitim\u0103, cea pe care Profetul, pacea fie cu el, a prev\u0103zut c\u0103 o vom c\u00e2\u0219tiga. \u2014Deci, \u00eencepu altul. Spune\u021bi c\u0103 e \u00een interesul nostru ca acest testament s\u0103 devin\u0103 public? \u2014Dac\u0103 vrem s\u0103 se \u00eencheie tr\u0103darea poporului nostru, a\u0219a cred, da. Dar nu trebuie s\u0103 ne decidem \u00eenc\u0103. \u2014Ce vrei s\u0103 spui? \u2014Vreau s\u0103 spun c\u0103 trebuie s\u0103 ne hot\u0103r\u00e2m ce facem cu acest document dup\u0103 ce \u00eel ob\u021binem. S\u0103 ne punem \u00een joc toate energiile pentru a-l g\u0103si \u0219i a-l lua \u00een posesie. E datoria noastr\u0103 sf\u00e2nt\u0103. Tot ce se poate face pentru a-l ob\u021bine trebuie f\u0103cut. Am acordul vostru? B\u0103rba\u021bii se uitar\u0103 unii la al\u021bii \u0219i apoi \u00eei r\u0103spunser\u0103 \u00een cor. \u2014Dumnezeu e mare. \n", " Ierusalim, joi, 6.23 p.m. Se \u00eentoarser\u0103 \u00een lini\u0219te la hotel. Uri porni din nou muzica rap, pentru a acoperi orice microfon care i-ar fi putut asculta, dar Maggie nu se sim\u021bi \u00een stare s\u0103 suporte. Ar fi preferat s\u0103 tac\u0103 dec\u00e2t s\u0103-i bubuie capul de zgomot. Oricum \u00eei bubuia. Scrisese \u00een grab\u0103 pe h\u00e2rtie c\u00e2teva noti\u021be \u00een timpul mesajului video al lui Guttman \u0219i se uita peste ele acum. \u201e\u2026\u00eentr-un loc unde doar tu \u0219i fratele meu a\u021bi putea-o g\u0103si.\u201c Ce \u00eensemna toat\u0103 chestia asta dac\u0103 tat\u0103l lui Uri nu avea nici un frate? Erau foarte multe lucruri de \u00eentrebat. \u00ce\u0219i dorea s\u0103 stea \u00eentr-un loc, undeva unde ar fi putut s\u0103 vorbeasc\u0103 liber, f\u0103r\u0103 s\u0103 \u021bipe din cauza zgomotului sau s\u0103 se uite unul peste um\u0103rul celuilalt. Chiar dac\u0103 nu erau asculta\u021bi, erau cu siguran\u021b\u0103 urm\u0103ri\u021bi. Odat\u0103 ajun\u0219i la hotel, \u00eel t\u00e2r\u00ee pe Uri direct c\u0103tre bar. Comand\u0103 un scotch pentru fiecare \u0219i aproape \u00eel for\u021b\u0103 s\u0103-l termine pe al s\u0103u \u00eenainte s\u0103 comande altul. Dublu. G\u0103si \u00eentunericul barului reconfortant. \u2014Ce e chestia asta cu fratele lui, Uri? \u2014Nu exist\u0103 nici un frate. \u2014E\u0219ti sigur? \u2014E posibil ca bunicul t\u0103u s\u0103 mai fi fost \u00eensurat o dat\u0103? S\u0103 fi avut o familie pe care o \u021binea ascuns\u0103? Uri se uit\u0103 la ea pe deasupra paharului, ochii lui reflect\u00e2nd nuan\u021ba pal\u0103 de chihlimbar a b\u0103uturii. Reu\u0219i s\u0103 schi\u021beze un z\u00e2mbet slab. \u2014Dup\u0103 tot ce s-a \u00eent\u00e2mplat, dup\u0103 Ahmed Nour \u0219i ultimul testament al lui Avraam, nu m-ar surprinde dac\u0103 tat\u0103l meu ar avea un frate ascuns. Nimic nu m-ar mai surprinde acum. \u2014Deci e posibil? Uri p\u0103rea obosit. \u2014Cred c\u0103 e posibil. Dac\u0103 po\u021bi \u021bine un secret, poate c\u0103 po\u021bi \u021bine mai multe. F\u0103r\u0103 s\u0103 se g\u00e2ndeasc\u0103, Maggie \u00eei apuc\u0103 m\u00e2na. Era cald\u0103. O \u021binu \u00eentr-a ei, chiar \u0219i dup\u0103 ce \u00ee\u0219i d\u0103du seama ce face, pentru o secund\u0103 sau dou\u0103. \u2014OK, s\u0103 d\u0103m la o parte chestiunea cu fratele. Ne vom \u00eentoarce la ea. La cel\u0103lalt cap\u0103t al barului, Maggie observ\u0103 un evreu ortodox, ron\u021b\u0103ind alune \u0219i citind Jerusalem Post, ca \u0219i cum ar fi a\u0219teptat pe cineva. Nu \u00ee\u0219i aducea aminte dac\u0103 era acolo c\u00e2nd au ajuns. \u2014Trebuie s\u0103 stau pe un scaun ca lumea. Se ridic\u0103, f\u0103c\u00e2ndu-i semn lui Uri s\u0103 o urmeze. De \u00eendat\u0103 ce g\u0103si un loc la o oarecare distan\u021b\u0103 de bar, chiar \u00een spatele b\u0103rbatului care ron\u021b\u0103ia alune, puse b\u0103utura pe mas\u0103 \u0219i se a\u0219ez\u0103 \u00een a\u0219a fel \u00eenc\u00e2t s\u0103 aib\u0103 un c\u00e2mp vizual deschis. Acum, dac\u0103 b\u0103rbatul voia s\u0103 se uite la ei sau s\u0103 le citeasc\u0103 pe buze, trebuia s\u0103 se \u00eentoarc\u0103 \u0219i s\u0103 se arate. Privi din nou \u00een jur, peste fiecare um\u0103r. Nu erau dec\u00e2t ei. Chem\u0103 un chelner \u0219i comand\u0103 ni\u0219te m\u00e2ncare. A\u0219teptar\u0103 \u0219i atunci, dintr-un simplu impuls, f\u0103r\u0103 s\u0103 fi avut de la \u00eenceput inten\u021bia asta, \u00eencepu s\u0103-i spun\u0103 lui Uri ce se \u00eent\u00e2mplase \u00een acea diminea\u021b\u0103. \u00cencerc\u0103 s\u0103-i vorbeasc\u0103 scurt \u0219i la obiect, str\u0103duindu-se s\u0103 nu arate nici o urm\u0103 de autocomp\u0103timire. Nu intr\u0103 \u00een am\u0103nuntele anatomice, dar v\u0103zu pe chipul lui Uri cum groaza se transform\u0103 \u00een furie. \u2014Nemernicii\u2026 \u00eencepu el, ridic\u00e2ndu-se \u00een picioare. \u2014Uri! Stai jos. \u00cel apuc\u0103 de bra\u021b \u0219i \u00eel trase \u00eenapoi \u00een scaun. \u2014Ascult\u0103, \u0219i eu sunt nervoas\u0103. Dar singura modalitate de a-i g\u0103si pe ace\u0219ti oameni e s\u0103 ne p\u0103str\u0103m calmul. Dac\u0103 izbucnim acum, ei c\u00e2\u0219tig\u0103. Se opri \u0219i se uit\u0103 la ea. \u2014Oamenii care \u021bi-au omor\u00e2t mama vor c\u00e2\u0219tiga. Se a\u0219ez\u0103 \u00eencet \u00een scaunul lui, exact c\u00e2nd chelnerul le aducea dou\u0103 farfurii cu sendvi\u0219uri. Maggie era bucuroas\u0103 de diversiune. \u2014Ascult\u0103, \u00eencepu imediat ce se asigur\u0103 c\u0103 Uri nu o va lua de la cap\u0103t. \u0218tii ce nu \u00een\u021beleg eu? \u00eentreb\u0103. De ce ne urm\u0103resc f\u0103r\u0103 s\u0103 loveasc\u0103. De ce nu ne elimin\u0103 pur \u0219i simplu. \u00cei omoar\u0103 pe to\u021bi ceilal\u021bi. Uri mestec\u0103 o vreme, ca \u0219i cum ar fi \u00eencercat s\u0103-\u0219i \u00eenghit\u0103 furia. Vorbi \u00een cele din urm\u0103, f\u0103c\u00e2nd eforturi evidente s\u0103 par\u0103 mai relaxat dec\u00e2t era. \u2014Din experien\u021ba mea de fost ofi\u021ber de securitate \u00een For\u021bele de Ap\u0103rare Israeliene, a\u0219 spune c\u0103 faptul c\u0103 ne urm\u0103resc a\u0219a, f\u0103r\u0103 s\u0103 loveasc\u0103, nu poate \u00eensemna dec\u00e2t un singur lucru din dou\u0103. \u2014OK. \u2014Fie e prea riscant s\u0103 elimine \u021binta. Asta te-ar implica pe tine. Dac\u0103 palestinienii sunt cei care ne urm\u0103resc, ultimul lucru de care au nevoie e s\u0103 omoare un oficial american. Mai ales dac\u0103 e vorba de o femeie foarte atr\u0103g\u0103toare. Maggie plec\u0103 privirea, ne\u0219tiind cum trebuia s\u0103 reac\u021bioneze. Diploma\u021bii \u00eentre dou\u0103 v\u00e2rste o flatau adesea, iar ea le r\u0103spundea cu o fals\u0103 modestie de mod\u0103 veche. Dar nu putea recurge la o astfel de manevr\u0103 acum, fa\u021b\u0103 de Uri. Mai ales pentru c\u0103 acest compliment, spre deosebire de celelalte, \u00eensemna ceva pentru ea. \u2014Imagineaz\u0103-\u021bi cum ar reac\u021biona publicul american dac\u0103 \u021bi s-ar ar\u0103ta fa\u021ba dou\u0103zeci \u0219i patru de ore din dou\u0103zeci \u0219i patru la \u0219tirile de pe cablu, ce ar crede despre arabii cei r\u0103i care te-au omor\u00e2t. \u2014Bine, am prins ideea. Maggie p\u0103strase \u00een ad\u00e2ncul ei destul din fata de la m\u0103n\u0103stire ca s\u0103 aib\u0103 supersti\u021bii \u00een privin\u021ba provoc\u0103rii destinului. \u2014Acela\u0219i lucru e valabil \u0219i \u00een cazul israelienilor. \u2014Chiar mai r\u0103u pentru ei dintr-un anumit punct de vedere, spuse Uri, destinz\u00e2ndu-se treptat, ajutat \u0219i de scotch. \u2014A-i spiona pe americani e un lucru suficient de r\u0103u \u0219i am f\u0103cut asta de vreo dou\u0103 ori. Dar s\u0103-i omor\u00e2m? Nu e o idee bun\u0103. \u021ai-ai p\u0103strat cet\u0103\u021benia irlandez\u0103? \u2014Da, nu am renun\u021bat niciodat\u0103 la ea. \u2014E o lupt\u0103 serioas\u0103 \u0219i cu europenii atunci. Dac\u0103 te-ar omor\u00ee. \u2014Care e cealalt\u0103 posibilitate? Ai spus c\u0103 sunt dou\u0103. \u2014A, cel\u0103lalt caz \u00een care urm\u0103re\u0219ti, dar nu love\u0219ti e c\u00e2nd vrei s\u0103 \u021bii subiectul \u00een via\u021b\u0103. S\u0103 te conduc\u0103 la ceva. Maggie lu\u0103 o \u00eenghi\u021bitur\u0103 din b\u0103utur\u0103, l\u0103s\u00e2nd un cub de ghea\u021b\u0103 s\u0103 i se strecoare printre buze. \u00cel roti prin gur\u0103, bucur\u00e2ndu-se de r\u0103ceala pe care i-o l\u0103sa pe limb\u0103. Deci voiau ca ea s\u0103 urm\u0103reasc\u0103 pista l\u0103sat\u0103 de Guttman, oricine ar fi fost ace\u0219ti \u201eei\u201c. Or s-o lase \u00een via\u021b\u0103 at\u00e2ta timp c\u00e2t le va fi util\u0103. \u2014Dar oamenii care m-au atacat ast\u0103zi mi-au spus s\u0103-mi v\u0103d de treab\u0103, s\u0103 nu m\u0103 bag. \u2014\u0218tiu, spuse Uri. Deci poate se afl\u0103 \u00een prima categorie. Nu te omoar\u0103 pentru simplul fapt c\u0103 ar fi un deranj prea mare s-o fac\u0103. \u2014Sau poate c\u0103 ne urm\u0103resc mai multe grupuri. M\u0103 urm\u0103resc. Din motive diferite. \u2014Poate. Dup\u0103 cum am spus de un milion de ori, \u021bara asta, toat\u0103 zona asta e complet deraiat\u0103. Maggie puse paharul jos. \u00cenapoi la treab\u0103. Scoase post-it-ul pe care m\u00e2zg\u0103lise \u00een biroul lui Rosen. \u2014Tat\u0103l t\u0103u a spus ceva legat de \u201evremurile bune\u201c. De o excursie pe care a\u021bi f\u0103cut-o \u00eempreun\u0103 de Bar Mi\u021bva. A spus c\u0103 sper\u0103 s\u0103-\u021bi aminte\u0219ti asta. \u2014\u00cemi amintesc. \u2014Ce s-a \u00eent\u00e2mplat? \u2014M-a luat cu el \u00eentr-o c\u0103l\u0103torie de lucru \u00een Creta. Voia s\u0103 vad\u0103 s\u0103p\u0103turile de la Cnosos. Imagineaz\u0103-\u021bi: aveam treisprezece ani \u0219i m\u0103 uitam la relicve vechi \u0219i pr\u0103fuite. \u2014\u0218i? \u2014Asta a fost tot. \u2014Haide, trebuie s\u0103 fie ceva anume. Era \u0219i un muzeu? Era vreo pies\u0103 anume care avea o semnifica\u021bie special\u0103 pentru tat\u0103l t\u0103u? \u2014A fost cu mult\u0103 vreme \u00een urm\u0103, Maggie. \u0218i eu eram doar un copil. Nu m\u0103 interesau astfel de lucruri. Nu-mi amintesc nimic de genul \u0103sta. \u2014S-a \u00eent\u00e2mplat ceva? \u2014\u0218tiu c\u0103 am a\u0219teptat mult\u0103 vreme. \u0218i c\u0103 mi-a pl\u0103cut plimbarea cu avionul. \u00cemi amintesc asta. \u2014G\u00e2nde\u0219te-te, Uri, g\u00e2nde\u0219te-te. Trebuie s\u0103 existe un motiv pentru care tat\u0103l t\u0103u a men\u021bionat lucrul \u0103sta \u00een mesaj. S-a \u00eent\u00e2mplat ceva important acolo? \u2014P\u0103i, mi s-a p\u0103rut important la momentul respectiv. Era lucru mare s\u0103 fim singuri, doar eu \u0219i el. Nu mi s-a mai \u00eent\u00e2mplat \u00eenainte. Ridic\u0103 privirea spre Maggie, afi\u0219\u00e2nd din nou z\u00e2mbetul acela trist. \u2014\u0218i nici dup\u0103. \u2014A\u021bi vorbit despre ceva? \u2014\u00cemi amintesc c\u0103 el a vorbit despre minoici, spun\u00e2nd c\u0103 odat\u0103 au fost o civiliza\u021bie m\u0103rea\u021b\u0103. \u0218i prive\u0219te-i acum, a zis. Nu mai exist\u0103. Asta ni s-ar putea \u00eent\u00e2mpla \u0219i nou\u0103, a spus, evreilor. \u0218i aproape c\u0103 ni s-a \u00eent\u00e2mplat, de mai multe ori. Am fost aproape \u0219ter\u0219i de pe fa\u021ba p\u0103m\u00e2ntului. De asta avem nevoie de Israel, a zis. \u201eUri, dup\u0103 toate lucrurile prin care am trecut, avem nevoie de un loc al nostru.\u201c Asta a spus. Ceva anume, se g\u00e2ndea Maggie ner\u0103bd\u0103toare, depun\u00e2nd eforturi pentru a r\u0103m\u00e2ne fidel\u0103 propriei reguli: \u0219tia c\u0103 uneori e bine s\u0103 lase pur \u0219i simplu oamenii s\u0103 vorbeasc\u0103, s\u0103 lase frazele s\u0103 curg\u0103 p\u00e2n\u0103 c\u00e2nd ie\u0219eau la iveal\u0103 cuvintele esen\u021biale. \u2014Mi-a povestit despre p\u0103rin\u021bii lui, cum a fost ucis\u0103 mama lui de c\u0103tre Hitler, cum a supravie\u021buit tat\u0103l s\u0103u. E o poveste incredibil\u0103. Bunicul meu s-a ascuns \u00eempreun\u0103 cu o familie de nonevrei, la o ferm\u0103 din Ungaria. L-au \u021binut pe el \u0219i pe un v\u0103r de-al lui \u00eentr-o cocin\u0103 de porci. Chiar la sf\u00e2r\u0219itul r\u0103zboiului, a sc\u0103pat t\u00e2r\u00e2ndu-se pe dou\u0103 mile de canal. \u2014Tat\u0103l meu a zis c\u0103 lec\u021bia vie\u021bii tat\u0103lui s\u0103u a fost c\u0103 evreii ar trebui s\u0103 g\u0103seasc\u0103 un loc unde s\u0103 nu trebuiasc\u0103 s\u0103 primeasc\u0103 permisiunea celorlal\u021bi pentru a supravie\u021bui. Unde s\u0103 lupte \u0219i s\u0103 se apere dac\u0103 e nevoie. S\u0103 nu se mai \u00eenghesuie \u00eentr-o cocin\u0103 de porci. Germania nazist\u0103... Lui Maggie \u00eei veni \u00een minte un g\u00e2nd nea\u0219teptat. \u00ce\u0219i aminti r\u00e2ndurile despre b\u0103ncile elve\u021biene care \u0219i-au \u00eensu\u0219it conturile de mult inactive ale evreilor uci\u0219i de nazi\u0219ti. Exista o conexiune? \u2014Uri. \u0218tii c\u0103 mesajul men\u021biona Geneva? E posibil ca familia ta s\u0103 fi plecat... \u2014Familia mea nu avea bani. Nimic. A fost s\u0103rac\u0103 \u0219i \u00eenainte, \u0219i dup\u0103 nazi\u0219ti. \u2014Bine, atunci nu bani. Dar o cutie de valori la Geneva? Poate c\u0103 tat\u0103l t\u0103u a ascuns t\u0103bli\u021ba \u00eentr-o banc\u0103 elve\u021bian\u0103. \u2014Nu v\u0103d cum; nu era lumea lui. Un seif \u00een Geneva? Asta ar costa foarte mult. \u00cen plus, c\u00e2nd ar fi avut timp s-o ascund\u0103 acolo? \u00cen mesajul de pe DVD spunea c\u0103 tocmai a g\u0103sit t\u0103bli\u021ba. Maggie d\u0103du aprobator din cap; Uri avea dreptate. Geneva trebuia s\u0103 \u00eensemne altceva. \u2014\u0218i toate lucrurile alea de la sf\u00e2r\u0219it? \u201e\u0218i dac\u0103 dispar din via\u021ba asta, atunci ne putem \u00eent\u00e2lni \u00een cealalt\u0103 via\u021b\u0103; \u0219i aia tot via\u021b\u0103 se nume\u0219te.\u201c Aveam impresia c\u0103 tat\u0103l t\u0103u nu era un om religios. \u2014E o surpriz\u0103 c\u0103 a vorbit \u00een felul \u0103sta. Dar poate c\u0103 asta se \u00eent\u00e2mpl\u0103 c\u00e2nd \u021bii \u00een m\u00e2n\u0103 cuvintele lui Avraam. \u0218i c\u00e2nd te temi de moarte. Probabil \u00eencepi s\u0103 vorbe\u0219ti ca un rabin. \u2014\u00cemi pare r\u0103u pentru toate astea, Uri. \u2014Nu e vina ta. Dar e groaznic s\u0103-\u021bi dai seama c\u0103 nu \u00ee\u021bi cuno\u0219teai tat\u0103l aproape deloc. Toate secretele astea. Ce fel de rela\u021bie po\u021bi avea cu cineva care \u00ee\u021bi ascunde at\u00e2tea lucruri? \u2014Uite, zise ea. \u00cenchid. Ar trebui s\u0103 mergem. Dar \u00een loc s\u0103 se duc\u0103 la lift, Maggie se \u00eendrept\u0103 spre recep\u021bie. Uri o urm\u0103ri lans\u00e2ndu-se \u00eentr-o lung\u0103 poveste despre alergii \u0219i praf \u0219i cum nu putea pur \u0219i simplu s\u0103 doarm\u0103 nici m\u0103car o or\u0103 \u00een plus \u00een camera ei. Managerul de noapte \u00eei opuse ceva rezisten\u021b\u0103, dar ced\u0103 repede. Lu\u0103 cheia veche, \u00eenlocuind-o cu cea de la camera 302 \u0219i trimise un portar s\u0103-i mute lucrurile. Se \u00eentoarse \u0219i clipi c\u0103tre Uri: \u2014Nu sunt microfoane \u00een camera 302. Insist\u0103 s\u0103 o conduc\u0103 \u00een camera ei. Imediat ce ajunser\u0103 la u\u0219\u0103, \u00eel \u00eentreb\u0103 unde avea de g\u00e2nd s\u0103 doarm\u0103. P\u0103rea s\u0103 nu se fi g\u00e2ndit la asta p\u00e2n\u0103 \u00een acel moment. \u2014P\u0103i, apartamentul meu e urm\u0103rit. La fel \u0219i casa p\u0103rin\u021bilor mei. \u2014Se pare c\u0103 singurul motiv pentru care nu te omoar\u0103 e c\u0103 e\u0219ti cu mine, spuse Maggie z\u00e2mbindu-i. \u2014P\u0103i, atunci ar fi bine s\u0103 r\u0103m\u00e2n cu tine. \n", " Ierusalim, joi, 10.25 p.m. \u0218tia c\u0103 ar fi trebuit s\u0103 spun\u0103 nu, c\u0103 ar fi trebuit s\u0103 insiste ca el s\u0103 coboare \u00eenapoi cu liftul, chiar s\u0103 doarm\u0103 \u00een ma\u0219in\u0103 dac\u0103 ar fi fost nevoie. Dar \u0219i-a spus c\u0103 va fi OK, c\u0103 el o s\u0103 doarm\u0103 pe sofa sau pe jos \u0219i cu asta basta. \u00cencerc\u0103 chiar s\u0103 se uite \u00een \u0219ifonier, s\u0103 caute ceva p\u0103turi \u0219i perne \u00een plus din care s\u0103 \u00eencropeasc\u0103 un pat provizoriu. Dar c\u00e2nd se \u00eentoarse, Uri st\u0103tea \u00een spatele ei, nemi\u0219cat, ca \u0219i cum n-ar fi vrut s\u0103 continue aceast\u0103 mascarad\u0103. \u2014Uri, ascult\u0103-m\u0103, \u021bi-am explicat\u2026 \u2014\u0218tiu ce-ai spus, \u0219opti el, pun\u00e2ndu-i un deget pe buze. \u00cens\u0103 \u00eenainte ca ea s\u0103 scoat\u0103 un cuv\u00e2nt, gurile lor se \u00eent\u00e2lniser\u0103 deja. S\u0103rutul lui fu tandru la \u00eenceput, cum fusese \u0219i noaptea trecut\u0103, dar asta nu dur\u0103 mult. Se transform\u0103 cur\u00e2nd \u00eentr-unul ner\u0103bd\u0103tor, impulsionat parc\u0103 de un curent electric ce venea dinspre ea. \u00cel s\u0103rut\u0103 cu nesa\u021b, buzele \u0219i limba ei c\u0103ut\u00e2ndu-i cu disperare gura. Ferocitatea dorin\u021bei ei o surprinse, dar nu putea face nimic s\u0103 o opreasc\u0103. Fusese z\u0103vor\u00e2t\u0103 at\u00e2ta vreme, oprimat\u0103 or\u0103 dup\u0103 or\u0103, iar acum, c\u00e2nd barajul se rupse, nimic nu o mai putea re\u021bine. M\u00e2inile i se plimbau prin p\u0103rul lui, tr\u0103g\u00e2ndu-l, vr\u00e2nd s\u0103-\u0219i apropie chipul lui, mirosul lui. Erau cuprin\u0219i de o dorin\u021b\u0103 mistuitoare \u0219i am\u00e2ndoi \u00eei sim\u021beau urgen\u021ba. M\u00e2inile lui se mi\u0219cau repede, la \u00eenceput m\u00e2ng\u00e2indu-i fa\u021ba, apoi g\u00e2tul, iar acum dezgolindu-i pieptul. Un moment mai t\u00e2rziu se prav\u0103lir\u0103 \u00een pat \u0219i un fior pl\u0103cut le str\u0103b\u0103tu pielea \u00een momentul acelui prim contact electrizant. Fiecare m\u00e2ng\u00e2iere, fiecare s\u0103rut aducea o nou\u0103 lic\u0103rire de senza\u021bie intens\u0103, p\u00e2n\u0103 c\u00e2nd trupurile lor se \u00eempreunar\u0103. Spatele lui se umezi de sudoare \u0219i, ag\u0103\u021b\u00e2ndu-se de el, era sigur\u0103 c\u0103 \u00eei sim\u021bea nu doar dorin\u021ba, dar \u0219i patima, nevoia, chiar \u0219i suferin\u021ba. \u0218i strig\u00e2ndu-\u0219i propria eliberare, \u0219tia c\u0103 \u0219i el putea auzi nevoia, dorin\u021ba ei \u00eenfocat\u0103 de a fi liber\u0103 dup\u0103 at\u00e2ta vreme. R\u0103maser\u0103 \u00eembr\u0103\u021bi\u0219a\u021bi ore \u00eentregi, chiar dup\u0103 ce primul val de pasiune trecu, ardoarea lor potolindu-se cu greu. \n\nPoate era ea prea agitat\u0103, dar c\u00e2nd se trezi, undeva dup\u0103 ora 2.00 a.m., nu mai putu a\u021bipi. Uri dormea profund l\u00e2ng\u0103 ea, pieptul ridic\u00e2ndu-i-se \u0219i l\u0103s\u00e2ndu-se de fiecare dat\u0103 c\u00e2nd respira ad\u00e2nc. \u00ce\u0219i zise c\u0103 acesta era primul lui somn lini\u0219tit de c\u00e2nd \u00eei murise tat\u0103l. \u00cei pl\u0103cea s\u0103-l priveasc\u0103. R\u0103mase mult timp \u00eentoars\u0103 pe-o parte, privindu-l doar, \u0219i sim\u021bi un fel de pace r\u0103sp\u00e2ndindu-i-se \u00een tot trupul. Trecu aproape o or\u0103 a\u0219a, p\u00e2n\u0103 c\u00e2nd Maggie \u00eencepu s\u0103 se nelini\u0219teasc\u0103. Se d\u0103du jos din pat, apuc\u00e2nd tricoul mare pe care \u00eel luase din dulapul lui Edward c\u00e2nd \u00ee\u0219i \u00eempachetase lucrurile, duminic\u0103 dup\u0103-amiaz\u0103. Statul s\u0103 aib\u0103 grij\u0103, Comer\u021bul sparge tot se putea citi pe tricou: un suvenir de la jocul interdepartamental de softball din vara trecut\u0103, participarea la el era v\u0103zut\u0103 de Edward ca fiind crucial\u0103 pentru cariera lui de la Washington. Se strecur\u0103 p\u00e2n\u0103 la birou, la doar c\u00e2\u021biva pa\u0219i de pat. Deschise laptopul, fa\u021ba \u00een\u0103lb\u0103strindu-i-se din cauza luminii monitorului \u00een camera aceasta \u00eentunecat\u0103. Uri nici nu se clinti. A\u0219tept\u0103 o conexiune \u0219i deschise e-mailul. Primul pe list\u0103 era un mesaj de la Liz. \n\nMags Contul meu Second Life \u00eemi arat\u0103 c\u0103 nu ai folosit niciodat\u0103 linkul pe care \u021bi l-am trimis. \u0218tiam c\u0103 n-o s-o faci! Dar ar trebui. Nu e numai o dovad\u0103 a faimei tale 2L, dar sunt \u0219i ni\u0219te lucruri interesante acolo. Uite \u2013 din nou! \u2013 numele meu de scen\u0103, parola mea \u0219i c\u00e2teva instruc\u021biuni de baz\u0103: intr\u0103 ca fiind eu... apropo, trebuie s\u0103 vorbim despre aniversarea de 70 de ani a tatei. \u00cemi \u00eenchipui ceva major, \u0219tii tu, s\u0103-i ducem pe el \u0219i pe mama cu avionul la Vegas, stripperi \u0219i tot tac\u00e2mul. Ce zici? Glumesc \u0219i eu, xx L \nSora ei \u00eencheiase cu o \u201efa\u021b\u0103 z\u00e2mbitoare\u201c care, \u00een clipa asta, o f\u0103cu pe Maggie s\u0103 z\u00e2mbeasc\u0103. Urm\u0103torul era de la Robert Sanchez. Subiect: Update. \u00cen\u0103untru, f\u0103r\u0103 nici un mesaj, era un rezumat al ultimelor informa\u021bii de la echipa american\u0103 din Ierusalim c\u0103tre Washington. Arunc\u00e2nd doar o privire rapid\u0103, \u00een\u021belese mesajul lor: situa\u021bia era cumplit\u0103. \n\nDiscu\u021biile sunt reduse la o prezen\u021b\u0103 fantomatic\u0103 la sediul guvernului, cu o reprezentare la nivel minim din partea ambelor tabere. Progresul de acum mai pu\u021bin de-o s\u0103pt\u0103m\u00e2n\u0103, dinainte de asasinarea lui Guttman, pare at\u00e2t de departe... dou\u0103 p\u0103r\u021bi care fac schimb de \u00eenvinuiri... zvonuri ostile din partea statelor arabe, z\u0103ng\u0103nit de s\u0103bii \u00een Iran \u0219i Siria... lobby pro-Israel \u00een Statele Unite condus de evanghelici cre\u0219tini nelini\u0219ti\u021bi, lucr\u00e2nd cu grupurile mi\u0219c\u0103rii teroriste israeliene ca s\u0103 organizeze un teleton difuzat pe Re\u021beaua Cre\u0219tin\u0103 de Difuziune duminic\u0103 noaptea... izbucnirea violen\u021bei \u00een zona Muntelui Templului ast\u0103zi, dup\u0103 ce for\u021bele de ordine israeliene interveniser\u0103 cu gaz lacrimogen asupra adoratorilor Moscheii Al-Aqsa, doi palestinieni mor\u021bi, un adolescent... atacarea unei ma\u0219ini str\u0103ine \u00een afara a\u0219ez\u0103rii Ofra, doi pasageri uci\u0219i, unul \u00een v\u00e2rst\u0103 de doisprezece ani... \n\nMaggie \u00ee\u0219i trecu degetele prin p\u0103r, regret\u00e2nd din nou c\u0103 se l\u0103sase de fumat. Dumnezeule, \u0219i-ar da via\u021ba pentru o \u021bigar\u0103 acum. \u00ce\u0219i adun\u0103 curajul pentru cel de-al treilea mesaj. \n\nEdward: f\u0103r\u0103 subiect M, Nu c\u0103 \u021bi-ar p\u0103sa, dar sunt la Geneva \u00een seara asta. Treburi cu guvernul, nu pot s\u0103 intru \u00een detalii \u00eentr-un e-mail. Avem ni\u0219te probleme practice de rezolvat c\u00e2nd ne \u00eentoarcem. Te rog, informeaz\u0103-m\u0103 asupra planurilor tale. E \nMaggie se l\u0103s\u0103 pe sp\u0103tarul scaunului. Te rog, informeaz\u0103-m\u0103. Oare b\u0103rbatul \u0103sta chiar \u00eei fusese c\u00e2ndva iubit? Se uit\u0103 la Uri, la conturul trupului s\u0103u adormit, care se z\u0103rea sub un singur cear\u0219af alb, \u0219i z\u00e2mbi. Maggie d\u0103du clic din nou pe mesajul de la Liz. Era o scump\u0103. Ap\u0103s\u0103 pe Reply. E\u0219ti o sor\u0103 minunat\u0103. Nu te merit. O s\u0103 intru pe linkul \u0103la. Re: Vegas. Putem aranja ca stripperii s\u0103 vin\u0103 echipa\u021bi ca ni\u0219te juc\u0103tori de bowling pe iarb\u0103? Era pe cale s\u0103 intre \u00een Second Life c\u00e2nd avu brusc senza\u021bia c\u0103 se scufund\u0103. Telefoanele lor erau ascultate, ei erau fila\u021bi \u0219i, dup\u0103 c\u00e2t se p\u0103rea, lucrul ei pe calculatorul lui Shimon Guttman fusese supravegheat. Cineva, undeva, probabil c\u0103 citea asta chiar acum. \u00cenchise laptopul, l\u0103s\u00e2nd camera s\u0103 se cufunde din nou \u00een \u00eentuneric. \u0218tia c\u0103 nu poate dormi, era prea agitat\u0103. A\u0219a c\u0103 \u00ee\u0219i trase ni\u0219te haine pe ea, deschise u\u0219a cu un sc\u00e2r\u021b\u00e2it \u0219i se strecur\u0103 afar\u0103. Merse pe v\u00e2rfuri de-a lungul coridorului, \u00eendrept\u00e2ndu-se c\u0103tre camerele pe care toate hotelurile le men\u021bineau chiar dac\u0103, \u00een epoca tehnologiei BlackBerry \u0219i wi-fi, nimeni nu le mai folosea: centrul de afaceri. Intr\u0103 cu ajutorul cartelei de acces de la camera ei \u00eentr-o \u00eenc\u0103pere \u00eentunecoas\u0103, pustie \u0219i rece. Era un singur terminal p\u0103r\u0103ginit. Dar a mers, a \u00eentrebat-o num\u0103rul camerei ei \u0219i nimic altceva. Asta era OK: personalul hotelului putea vedea ce face, ea se ferea doar de microfoane, hackeri \u0219i spioni. Acces\u0103 din nou e-mailul de la Liz, scrise numele \u2013 Lola Hepburn! \u2013 \u0219i parola pe care ea i le trimisese \u0219i d\u0103du clic pe link. Ecranul se f\u0103cu imediat negru, apoi afi\u0219\u0103 o imagine. \n\nBine ai venit \u00een Second Life, Lola. \n\n\u00ce\u0219i introduse datele, apoi privi cum un peisaj generat de calculator \u00eencepe s\u0103 umple ecranul, ca pentru a anun\u021ba \u00eenceputul unui joc video. \u00cen planul apropiat, cu spatele la Maggie, se afla o versiune CGI a unei femei tinere, suple, care purta blugi mula\u021bi \u0219i un maiou cu steagul Regatului Unit. Aceasta, \u0219i-a dat seama Maggie, era Lola Hepburn, \u00eentruchiparea lui Liz din Second Life, avatarul ei. Maggie privi la setul de butoane care ap\u0103reau \u00een partea de jos a ecranului: Hart\u0103, Zboar\u0103, Vorbe\u0219te \u0219i alte c\u00e2teva al c\u0103ror sens \u00eei sc\u0103p\u0103. Era o instruc\u021biune s\u0103 foloseasc\u0103 s\u0103ge\u021bile de pe tastatur\u0103 pentru a se mi\u0219ca \u00eenainte \u0219i \u00eenapoi, la st\u00e2nga \u0219i la dreapta. \u00cencerc\u0103 \u0219i privi uimit\u0103 cum sprintena vamp\u0103 de pe ecran se mi\u0219c\u0103 \u00eenainte, smucit, cu bra\u021bele leg\u0103n\u00e2ndu-se, \u00eentr-o simulare a mersului omenesc. P\u0103rea s\u0103 fie \u00eentr-un fel de gr\u0103din\u0103 virtual\u0103, cu arbori maronii, tomnatici, care se leg\u0103nau \u00eentr-un v\u00e2nt slab. Era ca \u0219i cum Maggie ar fi m\u00e2nuit o camer\u0103, furi\u0219at\u0103 la c\u00e2\u021biva metri \u00een spate \u0219i deasupra avatarului ei, una care urm\u0103rea fiecare mi\u0219care a lui \u2013 a ei. Acum, pe m\u0103sur\u0103 ce \u00eenainta printre copaci, frunzele se iveau mai mari, \u00eentr-o perspectiv\u0103 clar\u0103, ascu\u021bit\u0103, ca \u0219i cum lentila camerei ei ar fi fost chiar acolo, aproape. Era bizar \u0219i fascinant. Se \u00eentoarse spre st\u00e2nga, dar fata sprinten\u0103 de pe ecran nu p\u0103rea s\u0103 se mi\u0219te. Ci mai degrab\u0103 se mi\u0219c\u0103 \u00eentregul cadru, imaginea rotindu-se \u00een jurul ei, ca \u0219i cum ea s-ar fi \u00eentors la st\u00e2nga. Acum putea vedea case, pl\u0103cile de ardezie gri ale acoperi\u0219ului ap\u0103r\u00e2nd \u00een detalii foarte precise. \u0218i se auzea \u0219i un sunet, o bucat\u0103 muzical\u0103 repetat\u0103, ca un zorn\u0103it de b\u00e2lci. Lucru cert, Maggie putea vedea un carusel \u00eenv\u00e2rtindu-se \u00een dep\u0103rtare. Pe m\u0103sur\u0103 ce se apropia de el, muzica se auzea mai tare. P\u0103rea s\u0103 str\u0103bat\u0103 o paji\u0219te: cu fiecare pas pe care \u00eel f\u0103cea, din p\u0103m\u00e2nt se iveau flori \u00een nuan\u021be str\u0103lucitoare de violet, galben \u0219i ro\u0219u aprins. Maggie se uit\u0103 peste instruc\u021biunile scrise luate din e-mailul lui Liz. Pentru a ajunge la camera \u00een care se g\u0103sea Maggie Costello cea virtual\u0103, locul de \u00eent\u00e2lnire pentru jocul de simulare a p\u0103cii, trebuia s\u0103 apese pe butonul Hart\u0103, apoi s\u0103 g\u0103seasc\u0103 bara de meniu Reperele mele \u0219i s\u0103 caute Universitatea Harvard, studii asupra Orientului Mijlociu. Era acolo, aproape de partea de sus. Dup\u0103 ce o select\u0103, ap\u0103s\u0103 pe Teleportare \u0219i z\u00e2mbi c\u00e2nd calculatorul scoase un sunet SF ca un f\u00e2\u0219\u00e2it, suger\u00e2nd un salt prin univers \u00een stilul Star Trek. Ecranul se \u00eentunec\u0103, apoi ap\u0103ru un mesaj care spunea Second Life, Sosire... \u0219i o clip\u0103 mai t\u00e2rziu se ivi din nou fata \u00een blugi sub\u021biri \u0219i top st\u00e2nd \u00eentr-o cu totul alt\u0103 parte, tot \u00een prim-plan, ca \u0219i c\u00e2nd s-ar fi aflat \u00een vizorul unei camere ce plutea deasupra capului ei. Acum era \u00eenconjurat\u0103 din toate p\u0103r\u021bile de cl\u0103diri, aranjate ca \u00eentr-un campus universitar. Unele erau tradi\u021bionale, construite din c\u0103r\u0103mid\u0103, altele moderne, din o\u021bel \u0219i sticl\u0103. Pe m\u0103sur\u0103 ce avatarul \u00eenainta, cu bra\u021bele leg\u0103n\u00e2ndu-se metronomic, Maggie observ\u0103 suprafa\u021ba p\u0103m\u00e2ntului, pavat\u0103 exact cum ar trebui s\u0103 fie o alee de campus. \u00cen fa\u021ba ei era o ramp\u0103 cu ni\u0219te cuvinte \u00eenscrise pe ea, care deveneau lizibile doar dac\u0103 te apropiai. Bine a\u021bi venit la facultatea de Studii asupra Orientului Mijlociu. O lu\u0103 \u00een sus, minun\u00e2ndu-se de schimbarea de perspectiv\u0103 pe m\u0103sur\u0103 ce urca. \u00cen hol erau imagini care se roteau c\u00e2nd ap\u0103sa pe butoanele cu s\u0103ge\u021bi. Z\u0103ri un birou de recep\u021bie \u0219i, la nivelul um\u0103rului, o serie de indicatoare. Maggie se lu\u0103 dup\u0103 cel pe care scria Simulare de pace. Dintr-odat\u0103 se trezi \u00eentr-o \u00eenc\u0103pere amenajat\u0103 \u00een slilul clasic al s\u0103lilor de negocieri: o mas\u0103 lung\u0103 \u0219i lat\u0103, de lemn, la care \u00eenc\u0103peau mai bine de dou\u0103zeci de oameni. Toate locurile p\u0103reau ocupate, pe fiecare scaun st\u0103tea c\u00e2te un avatar, iar pe mas\u0103, \u00een fa\u021ba lor, se aflau cartona\u0219e cu numele fiec\u0103ruia. Unul pentru pre\u0219edintele Americii, altul pentru secretarul general al Na\u021biunilor Unite \u0219i alte c\u00e2teva pentru liderii diverselor p\u0103r\u021bi interesate: eternele state arabe \u201emoderate\u201c, Egiptul \u0219i Iordania, Uniunea European\u0103, Rusia \u0219i altele. Pu\u021bin mai departe de mas\u0103, a\u0219ezate \u00een cerc \u00een \u00eenc\u0103pere erau scaune amplasate pentru func\u021bionarii oficiali, de la secretarul de stat american mai departe. Mi\u0219c\u0103 \u00eencet cusorul peste echipa american\u0103, descoperindu-i pe Bruce Miller \u0219i pe Robert Sanchez, p\u00e2n\u0103 c\u00e2nd d\u0103du peste avatarul unei femei cu p\u0103r lung, \u0219aten \u0219i \u00eenf\u0103\u021bi\u0219are cochet\u0103, pe chipul c\u0103reia se z\u0103rea o expresie plictisit\u0103 \u0219i absent\u0103. Imediat pe ecran ap\u0103ru o bul\u0103 informativ\u0103: Maggie Costello, mediator al Statelor Unite. \u2014Cel pu\u021bin sunt \u00een camer\u0103, murmur\u0103 Maggie pentru sine. Ghici c\u0103 avatarurile acelea erau neactivate, ni\u0219te manechine inerte, instalate \u00een Second Life ca recuzit\u0103, pentru a conferi autenticitate scenei. Trebuia s\u0103-i recuno\u0219ti comunit\u0103\u021bii de tocilari meritele ei: era \u00eentr-adev\u0103r atent\u0103 la detalii. Abia atunci Maggie observ\u0103 c\u0103 dou\u0103 dintre siluetele din jurul mesei nu erau \u00eencremenite, ci se mi\u0219cau oarecum. \u00ce\u0219i d\u0103du seama c\u0103 cele dou\u0103 st\u0103teau una \u00een fa\u021ba celeilalte, identificate de bulele lor de pe ecran drept Yaakov Yariv \u0219i Khalil al-Shafi. Aveau \u0219i fe\u021bele celor doi b\u0103rba\u021bi sau, \u00een orice caz, o simulare computerizat\u0103 destul de apropiat\u0103 a acestora. Doar corpurile \u0219i hainele nu se potriveau. Acestea erau generate de jocul pe calculator, probabil atribuite automat de softul Second Life. Ori asta, ori prim-ministrul \u00een v\u00e2rst\u0103 al Israelului avea \u00eenc\u0103 un piept ostentativ de musculos, pe c\u00e2nd liderului Fatah \u00eei pl\u0103cea \u00een secret s\u0103 se \u00eembrace ca un clubber, f\u0103r\u0103 s\u0103 uite de tricoul str\u00e2mt. Acum c\u0103 se afla at\u00e2t de aproape, avatarul ei, st\u00e2nd la jum\u0103tatea distan\u021bei dintre u\u0219\u0103 \u0219i cap\u0103tul mesei, putea trage cu urechea la conversa\u021bia lor. Se uit\u0103 la ceas. Seara abia \u00eencepea pe Coasta de Est: erau probabil ni\u0219te doctoranzi irosindu-\u0219i c\u00e2teva ore din via\u021b\u0103 cu jocul \u0103sta de roluri. O bul\u0103 de dialog se ivi l\u00e2ng\u0103 avatarul lui Yaakov Yariv. Un singur r\u00e2nd de text galben. Bun\u0103? Te putem ajuta? Iei parte la simularea negocierilor de pace? Maggie r\u0103mase perplex\u0103. Ce naiba s\u0103 r\u0103spund\u0103? S\u0103 se prefac\u0103 poate c\u0103 era altcineva? Nu era dec\u00e2t un singur lucru de f\u0103cut. Trebuia s\u0103 r\u0103m\u00e2n\u0103 \u00een pielea personajului ei. Fata din Valley, se hot\u0103r\u00ee. Ap\u0103s\u0103 tasta Vorbe\u0219te \u0219i scrise. Observ\u0103 c\u0103, pe m\u0103sur\u0103 ce cuvintele se iveau pe ecran, avatarul ei \u00ee\u0219i schimba pozi\u021bia corpului: bra\u021bele erau acum ridicate, m\u00e2inile se mi\u0219cau. Maggie \u00ee\u0219i d\u0103du seama c\u0103 alter ego-ul ei de pe ecran mima scrisul la calculator. Sper c\u0103 nu v\u0103 \u00eentrerup, b\u0103ie\u021bi, dar m\u0103 specializez \u00een rela\u021bii interna\u021bionale \u0219i mi-ar fi de folos dac\u0103 a\u0219 trage cu urechea la voi. Yariv se ivi din nou o secund\u0103 sau dou\u0103 mai t\u00e2rziu, m\u00e2inile avatarului s\u0103u agit\u00e2ndu-se \u00een fa\u021ba sa, de parc\u0103 ar fi scris la o tastatur\u0103 nev\u0103zut\u0103. Unde studiezi? Maggie \u0219ov\u0103i, uit\u00e2ndu-se la avatarul lui Liz. La burbank community college. Urm\u0103 o pauz\u0103. OK. Maggie a\u0219tept\u0103, \u00eenc\u00e2ntat\u0103 de jocul acela ciudat. Se \u00eentreba ce pozne f\u0103cuse Liz p\u00e2n\u0103 atunci. \u00ce\u0219i g\u0103sise cumva \u00een Second Life iubitul care \u00eei lipsea \u00een prima via\u021b\u0103? Personajul lui Al-Shafi \u00eencepu s\u0103 vorbeasc\u0103. Ai v\u0103zut harta Silwan-ului, cea mai recent\u0103? Se produse o \u00eent\u00e2rziere de o secund\u0103 sau dou\u0103. Apoi se ivi o bul\u0103 de dialog lansat\u0103 de avatarul lui Yariv. Am v\u0103zut-o. Implic\u0103 o rut\u0103 ocolitoare pentru largul m\u0103rii. Khalil al-Shafi: Da. Yaakov Yariv: Cine ar pl\u0103ti pentru a\u0219a ceva? Khalil al-Shafi: Propunem finan\u021barea din fondul Uniunii Europene-Na\u021biunilor Unite vreme de trei ani \u0219i \u00een cele din urm\u0103 din fonduri proprii. Yaakov Yariv: Cu acces la p\u00e2nza freatic\u0103 iordanian\u0103? Khalil al-Shafi: A\u0219a credem. Dar avem nevoie de acordul vostru de principiu \u00eenainte de a ridica aceast\u0103 problem\u0103 fa\u021b\u0103 de iordanieni. Maggie d\u0103du din cap, cuprins\u0103 de o mare admira\u021bie profesional\u0103. Trebuia s\u0103 le recuno\u0219ti acestor copii ce era al lor: \u00ee\u0219i luau \u00eentr-adev\u0103r studiile \u00een serios, nef\u0103c\u00e2nd schimb de platitudini, ci intr\u00e2nd \u00een detaliile reale ale negocierilor. Apa era una din problemele de a c\u0103rei importan\u021b\u0103 se fereau majoritatea spectatorilor din afar\u0103 ai conflictului din Orientul Mijlociu: erau prea preocupa\u021bi s\u0103 se g\u00e2ndeasc\u0103 la petrol. Bravo lor, \u00ee\u0219i zise. Se \u00eentoarse la tastatura ei, la fata din Valley, cu s\u00e2ni impresionan\u021bi. B\u0103ie\u021bi, sunte\u021bi grozav de de\u0219tep\u021bi! Mersi mult, dar cred c\u0103 a\u0219 face bine s\u0103 mai studiez ca s\u0103 fiu preg\u0103tit\u0103 pentru treburile astea. Ura\u021bi-mi noroc! Dup\u0103 ce \u00ee\u0219i lu\u0103 r\u0103mas-bun, Maggie ap\u0103s\u0103 gre\u0219it tastele cu s\u0103ge\u021bi, bascul\u00e2nd la \u00eent\u00e2mplare \u00eenainte \u0219i-napoi. Apoi, st\u00e2njenit\u0103, de parc\u0103 s-ar fi aflat \u00eentr-adev\u0103r \u00eentr-o camer\u0103 \u00eempreun\u0103 cu doi doctoranzi \u0219i ar fi orbec\u0103it \u00een c\u0103utarea ie\u0219irii, ap\u0103s\u0103 pe tasta Zboar\u0103. \u00centr-adev\u0103r, avatarul ei \u00eenc\u00e2nt\u0103tor se ridic\u0103 de la p\u0103m\u00e2nt \u0219i, cu pu\u021bin ajutor din partea s\u0103ge\u021bii care mergea \u00eenainte, \u00ee\u0219i lu\u0103 zborul. Imediat se izbi de o cl\u0103dire \u00eenvecinat\u0103, lovindu-\u0219i cu zgomot capul virtual de ea, \u0219i \u00ee\u0219i v\u0103zu eul virtual zv\u00e2rcolindu-se o clip\u0103 de durere. \u00cens\u0103 c\u00e2teva momente mai t\u00e2rziu plana pe deasupra campusului de la Harvard. Desenele erau extrem de detaliate, precum proiec\u021biile tridimensionale ale arhitec\u021bilor, d\u00e2nd la iveal\u0103 tencuiala alb\u0103 \u00een care era \u00eembr\u0103cat turnul cu ceas, p\u00e2n\u0103 \u0219i chio\u0219curile pentru ziare \u0219i suporturile pentru biciclete din Harvard Yard. Continu\u0103 s\u0103 zboare, cu bra\u021bele \u00eentinse \u0219i corpul la orizontal\u0103, ca un Superman cu piept voluminos. Din c\u00e2nd \u00een c\u00e2nd cobora pentru a privi mai \u00eendeaproape. V\u0103zu cl\u0103diri eterogene, ca \u0219i c\u00e2nd ar fi fost construit\u0103 pe r\u00e2nd c\u00e2te o anex\u0103, \u00eenconjurate de propriile lor peisaje \u00eenfrico\u0219\u0103toare: locuin\u021be private, \u00ee\u0219i d\u0103du seama cur\u00e2nd, cu gr\u0103dini. Zbur\u0103 peste o \u00eentindere de ap\u0103 \u0219i z\u0103ri o insul\u0103 m\u0103rginit\u0103 de palmieri. Imediat ce se l\u0103s\u0103 mai jos, pe ecran ap\u0103ru un anun\u021b: o reclam\u0103 promo\u021bional\u0103 la un concert care avea s\u0103 fie sus\u021binut acolo m\u00e2ine sear\u0103 de un grup de rockeri din anii \u201980. Maggie cl\u0103tin\u0103 din cap cu un respect uluit. Cum naiba ar mai fi \u0219i asta? Continu\u0103 s\u0103 \u00eenainteze timp de alte c\u00e2teva minute, \u00eenchipuindu-\u0219i-o pe sora ei pierz\u00e2ndu-se \u00een aceast\u0103 lume de linii abrupte \u0219i culori vii. Maggie z\u0103ri un grup de avataruri \u0219i cobor\u00ee, curiozitatea fiindu-i trezit\u0103 ca \u0219i c\u00e2nd ar fi v\u0103zut o mul\u021bime real\u0103 pe o strad\u0103 real\u0103. C\u00e2nd ateriz\u0103, genunchii i se \u00eendoir\u0103. Indicatoarele cu neon \u00eel d\u0103dur\u0103 de gol: cartierul l\u0103mpilor ro\u0219ii din Second Life. Manechine \u00eembr\u0103cate \u00een corsete sintetice str\u0103lucitoare, care, atunci c\u00e2nd cursorul plana pe l\u00e2ng\u0103 ele, scoteau la iveal\u0103 o pl\u0103cu\u021b\u0103 cu pre\u021bul. Biciuri, m\u0103\u0219ti de cauciuc, le aveau pe toate. Se sim\u021bi de \u00eendat\u0103 dezbr\u0103cat\u0103, iar s\u00e2nii pneumatici \u00eencepur\u0103 s-o st\u00e2njeneasc\u0103. Dar acum era Lola Hepburn. Putea s\u0103 fac\u0103 orice voia. Se apropie de avatarul unui b\u0103rbat, o creatur\u0103 absurd de musculoas\u0103 care, b\u0103nui Maggie, fusese proiectat\u0103 av\u00e2nd \u00een minte pia\u021ba homosexualilor. Pe ecran se ivi o diagram\u0103 \u00een form\u0103 de tart\u0103, fiecare felie fiind destinat\u0103 unei op\u021biuni diferite: Vorbe\u0219te, Flirteaz\u0103, Atinge-m\u0103 fur\u0103 primele pe care le observ\u0103 Maggie. Ezit\u0103, privind ecranul care afi\u0219a aceste dou\u0103 creaturi cibernetice grote\u0219ti \u2013 \u0219i se \u00eentreb\u0103 ce vor crede oamenii despre scena aia. \u00cen toiul nop\u021bii, \u00eentr-o camer\u0103 plin\u0103 de faxuri stinse \u0219i birouri abandonate, un diplomat american dintr-un hotel din Ierusalim, l\u0103s\u00e2ndu-se \u00een voia a ceea ce p\u0103rea a fi pornografie pe internet \u00een timpul celor mai \u00eentunecate momente ale procesului de pace. Se \u00eentreb\u0103 cum ar fi s\u0103 ating\u0103 f\u0103r\u0103 s\u0103 ating\u0103 de fapt? Ce ar putea face ma\u0219in\u0103ria aia pentru a stimula acea senza\u021bie? \u00ce\u0219i aminti de b\u0103rbatul care dormea sus, \u00een patul ei. Acum un alt b\u0103rbat, un avatar cu barb\u0103, coafur\u0103 afro \u0219i blugi str\u00e2m\u021bi intr\u0103 \u00een \u00eenc\u0103pere \u0219i se apropie suficient ca s\u0103 le adreseze am\u00e2ndurora c\u00e2te un r\u00e2nd de text. Shaftxxx Brando: Bun\u0103 b\u0103ie\u021bi? Ce nu merge? Maggie ap\u0103s\u0103 instantaneu pe Zboar\u0103, p\u0103r\u0103sind camera \u0219i \u00eentregul district al prostitu\u021biei. Zbura acum vertiginos pe deasupra m\u0103rilor, contururilor ora\u0219elor, sta\u021biunilor de vacan\u021b\u0103, cobor\u00e2nd o singur\u0103 dat\u0103, doar ca s\u0103-\u0219i dea seama c\u0103 se afla \u00een centrul, perfect reprodus, al Philadelphiei, str\u0103zile fiind expuse \u00eentr-o re\u021bea tridimensional\u0103 ordonat\u0103. Se \u00eentoarse la tasta Hart\u0103 \u0219i \u00eei lu\u0103 c\u00e2teva secunde s\u0103 se dumireasc\u0103 ce trebuia s\u0103 fac\u0103. Dorul de cas\u0103 hot\u0103r\u00ee prima destina\u021bie. Tast\u0103 \u201eDublin\u201c \u0219i apoi ap\u0103s\u0103 pe Teleportare. Pu\u021bin mai t\u00e2rziu, dup\u0103 alt f\u00e2\u0219\u00e2it SF, st\u0103tea \u00een mijlocul unui peisaj care, chiar reprodus \u00een felul \u0103sta, \u00eei p\u0103rea familiar. Apa r\u00e2ului Liffey era prea lent\u0103, \u00eens\u0103 zona Temple Bar se afla acolo, cu toate cluburile \u0219i barurile pe care \u0219i le amintea at\u00e2t de bine din anii adolescen\u021bei, c\u00e2nd ea \u0219i celelalte fete de la m\u0103n\u0103stire beau votc\u0103 precum ni\u0219te marinari ru\u0219i. \u00cens\u0103 p\u0103rea pustie \u00een seara asta, nu erau acolo dec\u00e2t ea \u0219i c\u00e2\u021biva pierde-var\u0103 care se plimbau f\u0103r\u0103 rost pe strada Dame. Pufni g\u00e2ndindu-se la asta. Patetic, \u00eentr-adev\u0103r, o femeie \u00een toat\u0103 firea holb\u00e2ndu-se la un ecran, \u00een toiul nop\u021bii, ca s\u0103-\u0219i aminteasc\u0103 de cas\u0103. Ar fi trebuit s\u0103 renun\u021be la toate astea, la aceast\u0103 r\u0103t\u0103cire \u00een jurul globului, \u0219i s\u0103 prind\u0103 r\u0103d\u0103cini al\u0103turi de Edward la Washington. Totu\u0219i, iat-o acolo, \u00een lumina albastr\u0103 a unui centru de afaceri dintr-un hotel, la aproape trei diminea\u021ba, t\u00e2njind dup\u0103 ora\u0219ul ei natal mul\u021bumit\u0103 unui at\u00e2t de l\u0103udat joc pe calculator. Se l\u0103s\u0103 pe spate \u00een scaun, \u00eentreb\u00e2ndu-se de ce planul ei de a se stabili undeva e\u0219uase. Fusese ora\u0219ul nepotrivit? Timpul nepotrivit? Sau b\u0103rbatul nepotrivit? \u00cenchise calculatorul, se strecur\u0103 afar\u0103 din centrul de afaceri cu pere\u021bi de sticl\u0103 \u0219i se \u00eendrept\u0103 spre lifturi. Se g\u00e2ndi la Dublinul pe care tocmai \u00eel v\u0103zuse. Nu sem\u0103na deloc cu cel pe care \u0219i-l amintea. Era mai curat, mai ordonat \u0219i infinit mai solitar. Maggie p\u0103\u0219i \u00een lift \u0219i, numai \u00een momentul \u00een care u\u0219ile se \u00eenchiser\u0103, \u00ee\u0219i d\u0103du seama. Bine\u00een\u021beles. Asta voise s\u0103 spun\u0103 Shimon Guttman. Tic\u0103losul \u0103la b\u0103tr\u00e2n \u0219i viclean! Cum putuse s\u0103 nu-\u0219i dea seama p\u00e2n\u0103 acum? \u2014Haide, haide, spuse, ner\u0103bd\u0103toare s\u0103 se \u00eentoarc\u0103 \u0219i s\u0103-l trezeasc\u0103 pe Uri. Se uit\u0103 \u00een sus, la cifrele luminoase, num\u0103r\u00e2nd etajele. \u0218apte, opt, nou\u0103. Ie\u0219i \u00eencet din lift, pentru eventualitatea \u00een care umbra ei, b\u0103rbatul sau b\u0103rba\u021bii care o urm\u0103reau Dumnezeu \u0219tie de c\u00e2nd, hot\u0103r\u00e2se s\u0103 o a\u0219tepte chiar \u00een fa\u021ba camerei ei de hotel. Nu z\u0103ri pe nimeni. Merse tiptil de-a lungul coridorului, av\u00e2nd grij\u0103 ca tocurile pantofilor s\u0103 nu ating\u0103 mocheta. Nu voia s\u0103 fac\u0103 nici un zgomot. B\u0103g\u0103 \u00eencet cartela de acces \u00een dispozitivul de \u00eenchidere, p\u00e2n\u00e2 c\u00e2nd acesta se f\u0103cu verde. \u00cempinse u\u0219a \u0219i \u00eencepu s\u0103 strige numele lui Uri, c\u00e2nd sim\u021bi o lovitur\u0103 rapid\u0103 \u0219i puternic\u0103 \u00een ceaf\u0103. Se pr\u0103bu\u0219i pe covor f\u0103r\u0103 s\u0103 scoat\u0103 un sunet. \n", " Ierusalim, vineri, o or\u0103 mai devreme Prima oar\u0103 auzi un dublu clic, semn c\u0103 vorbeau pe o linie sigur\u0103. Ca \u00eentotdeauna, \u0219eful trecu direct la subiect. \u2014Mi-e team\u0103 c\u0103 lucrurile ne-au sc\u0103pat de sub control. \u2014\u00cen\u021beleg. \u2014Evident, ne trebuie t\u0103bli\u021ba aceea. \u2014Da. \u2014Vreau s\u0103 spun c\u0103 avem nevoie de ea acum. Lucrurile o iau razna. Medicamentul \u00eencepe s\u0103 arate mai r\u0103u ca boala. \u2014\u0218tiu cum arat\u0103. Auzi un oftat ad\u00e2nc la cel\u0103lalt cap\u0103t al firului. \u2014C\u00e2t timp crezi c\u0103 ar trebui s\u0103 acord\u0103m \u00eentregii chestiuni? Iat\u0103 neajunsul unui post ca \u0103sta, al faptului c\u0103 lucrai pentru cel care lua deciziile. Astfel de oameni a\u0219teptau \u00eentotdeauna ac\u021biuni imediate, ca \u0219i cum simplul fapt de a spune c\u0103 ceva ar trebui s\u0103 se \u00eent\u00e2mple era suficient s\u0103 fac\u0103 acel lucru s\u0103 se \u00eent\u00e2mple. To\u021bi \u0219efii de guvern \u00eencepeau s\u0103 se comporte astfel \u00een cele din urm\u0103, ajung\u00e2nd s\u0103-\u0219i considere cuvintele acte verbale divine. Am spus s\u0103 se fac\u0103 lumin\u0103. De ce nu e lumin\u0103? \u2014P\u0103i, acum c\u0103 am \u00eenceput, nu v\u0103d cum ne-am putea opri. Ai auzit ultimele \u0219tiri. Hezbollahul trimite rachete peste ora\u0219ele israeliene \u00een mijlocul nop\u021bii, m\u0103rind riscul \u00eenregistr\u0103rii de victime. Nu-i putem l\u0103sa s\u0103 ne dicteze. \u2014Dar Costello? A g\u0103sit ceva? \u2014O urm\u0103rim \u00eendeaproape. Cred c\u0103 progreseaz\u0103. \u0218i ce \u0219tie ea \u0219tim \u0219i noi. \u00cenc\u0103 un oftat. \u2014Trebuie s\u0103 punem m\u00e2na pe t\u0103bli\u021ba asta. S\u0103 \u0219tim ce con\u021bine \u00eenainte s\u0103 afle ei. Ca s\u0103 putem ac\u021biona primii. S\u0103 putem controla evenimentele. \u2014\u0218tii c\u0103 e totu\u0219i posibil s\u0103 nu o g\u0103seasc\u0103 nimeni. Nici noi, nici ei. \u2014Ce vrei s\u0103 spui? \u2014Vreau s\u0103 spun c\u0103 ne-ar putea conduce Costello la ea. Dar ar putea \u0219i s\u0103 dea gre\u0219. T\u0103bli\u021ba ar putea disp\u0103rea cu tot cu Shimon Guttman. Ar fi ca \u0219i cum toat\u0103 problema nici nu s-ar fi ivit. Cel de la cap\u0103tul liniei securizate nu avea nevoie s\u0103 aud\u0103 mai multe. Putea s\u0103 pun\u0103 lucrurile cap la cap. \u2014Nu e r\u0103u. \u2014Aproape c\u0103 am avea de c\u00e2\u0219tigat \u00een ambele cazuri. \u2014Dac\u0103 o g\u0103se\u0219te, o g\u0103sim \u0219i noi. Dac\u0103 nu o descoper\u0103... Dac\u0103 din acela\u0219i motiv neprev\u0103zut nu poate avansa cu c\u0103ut\u0103rile, atunci n-o descoper\u0103 nimeni. Problema s-a rezolvat. \u2014S-ar putea. \u2014OK. Hai s\u0103 discut\u0103m diminea\u021b\u0103. Auzi un al doilea clic familiar, dup\u0103 care \u00eencheie apelul \u0219i c\u0103ut\u0103 \u00een agend\u0103 numele echipei de supraveghere, cei care \u00eei urm\u0103reau pe Guttman \u0219i pe Costello. Prinse leg\u0103tura dup\u0103 ce telefonul sun\u0103 doar o singur\u0103 dat\u0103. \u2014Ave\u021bi subiec\u021bii \u00een c\u00e2mpul vizual? Bine. Trebuie s\u0103 vorbim despre o schimbare de plan. \n", " Ierusalim, vineri, 1.11 a.m. La \u00eenceput nu-\u0219i d\u0103du seama dac\u0103 deschisese ochii. Camera era cufundat\u0103 \u00een \u00eentuneric. Vru s\u0103 ridice capul, din obi\u0219nuin\u021b\u0103, pentru a se uita la ceas, dar sim\u021bi imediat un spasm de durere. Abia atunci \u00ee\u0219i aminti ce se \u00eent\u00e2mplase. Ie\u0219ise din lift, gata s\u0103-i spun\u0103 lui Uri ce descoperise; deschisese u\u0219a \u0219i apoi, \u00eentr-o secund\u0103, fusese lovit\u0103. Unde se afla acum? \u00centins\u0103 pe spate, pip\u0103i cu m\u00e2inile moliciunea de l\u00e2n\u0103 a a\u0219ternuturilor. Se uit\u0103 scrut\u0103tor, abia \u00eentrez\u0103rind contururile perdelelor din fa\u021ba ei. Se afla \u00eenc\u0103 \u00een camer\u0103. Ce naiba se \u00eent\u00e2mplase? Deodat\u0103 se auzi o voce, \u00eengrijor\u0103tor de aproape de urechea ei. \u2014\u00cemi pare foarte, foarte r\u0103u. \u00cemi pare r\u0103u, Maggie. Uri. \u00cencerc\u0103 s\u0103 se ridice, dar durerea o fulger\u0103 din nou. \u2014M-am trezit \u0219i am v\u0103zut c\u0103 patul e gol. M-am g\u00e2ndit c\u0103 poate \u021bi s-a \u00eent\u00e2mplat ceva. Am a\u0219teptat la u\u0219\u0103 \u0219i apoi... \u2014\u0218i apoi m-ai lovit. \u2014N-am \u0219tiut c\u0103 e\u0219ti tu. \u00cemi pare r\u0103u, Maggie. Cum pot \u00eendrepta lucrurile? Maggie hot\u0103r\u00ee s\u0103 \u00eenving\u0103 durerea \u0219i s\u0103 se ridice. Uri o ajut\u0103 imediat s\u0103 se sprijine de ni\u0219te perne \u0219i \u00eei oferi un pahar cu ap\u0103. Lu\u0103 c\u00e2teva \u00eenghi\u021bituri, apoi sim\u021bi o presiune u\u0219oar\u0103 pe p\u0103rul ei \u2013 o m\u00e2n\u0103 care o m\u00e2ng\u00e2ia pe cap. Dup\u0103 ce ochii i se obi\u0219nuir\u0103 cu \u00eentunericul, \u00eel v\u0103zu pe Uri \u00eengenunchind l\u00e2ng\u0103 pat, m\u00e2na lui cald\u0103 se afla acum pe obrazul ei. \u2014R\u0103nesc tot ce ating. To\u021bi cei de care \u00eemi pas\u0103 sf\u00e2r\u0219esc prin a fi r\u0103ni\u021bi... Maggie sim\u021bea cum \u00eei alunec\u0103 apa pe g\u00e2t; p\u0103rea s\u0103-i u\u0219ureze durerea, l\u0103s\u00e2ndu-i arsura chinuitoare s\u0103 ias\u0103 afar\u0103. \u2014La naiba, totu\u0219i unde ai \u00eenv\u0103\u021bat s\u0103 love\u0219ti \u00een felul \u0103sta? \u2014Cuno\u0219ti r\u0103spunsul. \u2014V\u0103 lua\u021bi \u00een serios, voi israelienii, nu-i a\u0219a? spuse ea, frec\u00e2nd locul dureros. \u2014Uite. Avea l\u00e2ng\u0103 el un prosop a c\u0103rui margine era \u00eembibat\u0103 cu ap\u0103. \u00cel r\u0103suci \u0219i \u00eel puse pe ceafa lui Maggie. Mai \u00eent\u00e2i totu\u0219i trebui s\u0103-i ridice p\u0103rul, \u00een a\u0219a fel \u00eenc\u00e2t ceafa s\u0103-i fie neacoperit\u0103, dezgolit\u0103. \u00ce\u0219i sim\u021bi trupul \u00eenregistr\u00e2nd confuzia \u0219i, \u00een acela\u0219i timp, o durere \u0219i un fior de dorin\u021b\u0103 revigorat\u0103. Prosopul era rece, atenu\u00e2nd ro\u0219ea\u021ba. \u2014Uri! spuse ea brusc, smulg\u00e2ndu-i prosopul pentru a putea sta cu fa\u021ba la el \u00een timp ce vorbeau. \u2014D\u0103-mi geaca de pe scaun. Nefiind sigur dac\u0103 fusese iertat, Uri ezit\u0103. \u2014Uri! Acum! Se ridic\u0103 \u0219i aduse haina lui Maggie. Scotoci prin buzunare, ignor\u00e2nd durerea p\u00e2n\u0103 c\u00e2nd \u00eel g\u0103si: bile\u021belul de la biroul lui Rosen. \u2014Aprinde lumina. OK. Ascult\u0103. Tat\u0103l t\u0103u a spus: \u201ePot s\u0103-\u021bi spun doar c\u0103 aceast\u0103 c\u0103utare \u00eencepe \u00een Geneva, dar nu \u00een ora\u0219ul pe care \u00eel \u0219tie toat\u0103 lumea. Un loc mai bun, mai nou, unde po\u021bi fi oricine vrei s\u0103 fii. Du-te acolo\u201c. \u00ce\u021bi aduci aminte? \u2014Da. \u2014Cred c\u0103 \u0219tiu unde e. \u2014La Geneva. \u2014Da. Dar nu locul pe care \u00eel \u0219tie toat\u0103 lumea. Maggie \u00eel cerceta \u00een continuare, uit\u00e2ndu-se la ultimul r\u00e2nd pe care \u00eel notase. \u2014Apoi a spus: \u201e\u0218i dac\u0103 dispar din via\u021ba asta, atunci ne vom \u00eent\u00e2lni \u00een via\u021ba cealalt\u0103; \u0219i aia tot via\u021b\u0103 se nume\u0219te\u201c. Acum spune-mi, Uri, cu toat\u0103 precizia de care e\u0219ti \u00een stare, care au fost cuvintele lui exacte. \u00cen ebraic\u0103. \u2014Nu \u00een\u021beleg nimic. \u2014Vei \u00een\u021belege. Zi-mi doar ce a spus! Uri \u00eencepu s\u0103 vorbeasc\u0103 \u00een ebraic\u0103: \u2014OK, spuse el. Tireh oti b\u2019chaim ha-hem Lo bachayim ha\u2019ele. Maggie se uit\u0103 la bile\u021bel. \u2014\u0218i asta \u00eenseamn\u0103: \u201eDac\u0103 dispar din via\u021ba asta, atunci ne vom \u00eent\u00e2lni \u00een via\u021ba cealalt\u0103\u201c, corect? \u2014Da. \u2014OK, continu\u0103. Maggie sim\u021bea cum \u00eei curgea adrenalina prin vene, potolindu-i durerea. \u2014Apoi a spus, elah b\u2019chaim shteim. Asta \u00eenseamn\u0103 \u201e\u0219i aia tot via\u021b\u0103 se nume\u0219te.1\u201c \u2014Adic\u0103 \u0219i aia e via\u021b\u0103. \u2014Nu, nu, m-ai \u00een\u021beles gre\u0219it. Nu \u201ede asemenea\u201c, ci \u201edoi\u201c2. Shteimi e num\u0103rul doi. Suspansul cre\u0219tea. \u2014Deci ceea ce spunea el de fapt e \u201ene vom \u00eent\u00e2lni \u00een via\u021ba cealalt\u0103; adic\u0103 via\u021ba num\u0103rul doi\u201c. \u2014Exact. \u2014\u0218i asta e traducerea literal\u0103, Uri? Maggie \u0219tia c\u0103 p\u0103rea nebun\u0103, \u00eens\u0103 nu era un comportament f\u0103r\u0103 precedent din partea ei. Mai f\u0103cuse asta odat\u0103 la o rund\u0103 de negocieri, \u00een ultimul moment, \u00eenainte de semnare, c\u00e2nd izbucnise o disput\u0103 \u00eentre cele dou\u0103 tabere \u00een privin\u021ba traducerii \u00een englez\u0103 a acordului care avea s\u0103 fie textul de integrare \u00een normele interna\u021bionale. Trebui s\u0103 treac\u0103 prin clauza respectiv\u0103 cuv\u00e2nt cu cuv\u00e2nt, \u00eempreun\u0103 cu doi traduc\u0103tori, pentru a se asigura c\u0103 nici una din p\u0103r\u021bi nu \u00eencearc\u0103 s\u0103 fure vreun hotar de la cealalt\u0103. Nici o conversa\u021bie la cin\u0103 \u00eentre mediatori nu se \u00eencheia f\u0103r\u0103 s\u0103 se trezeasc\u0103 cineva s\u0103 povesteasc\u0103 ce f\u0103cuse Menachem Begin la Camp Davis, cum prim-ministrul israelian reu\u0219ise s\u0103 fac\u0103 versiunea evreiasc\u0103 a acordului cu Egiptul mai pu\u021bin strict\u0103 pentru \u021bara sa dec\u00e2t textul englezesc cu care Jimmy Carter a plecat acas\u0103, la Washington. Deci felul \u00een care \u00eel tr\u0103gea acum de m\u00e2nec\u0103 pe Uri nu era o premier\u0103. De\u0219i n-o mai f\u0103cuse niciodat\u0103 \u00een pat, cu un prosop \u00een jurul g\u00e2tului. \u2014Deci expresia cheie era chaim shteim. Via\u021ba num\u0103rul doi. \u2014Sau, cu alte cuvinte, spuse Maggie, cu ochii sclipindu-i, Via\u021ba a doua1. \n", " Ierusalim, joi, 1.54 a.m. Maggie \u00ee\u0219i arunc\u0103 m\u00e2inile \u00een jurul g\u00e2tului lui Uri \u0219i \u00eel s\u0103rut\u0103 lung pe buze. Sim\u021bi moliciunea \u0219i umezeala gurii lui \u00een momentul \u00een care buzele sale se deschiser\u0103. \u2014\u0218tiam eu! spuse ea, \u00eenchiz\u00e2nd ochii \u00een timp ce se cufunda \u00eentr-un sentiment de satisfac\u021bie. Trebuia s\u0103 fie a\u0219a! Pentru prima dat\u0103, sim\u021bi c\u0103 era o problem\u0103 care putea fi rezolvat\u0103. Shimon Guttman era sclipitor, \u0219tia asta: cascadoriile lui politice deveniser\u0103 faimoase pentru inventivitatea lor, care capta aten\u021bia, ea \u00eens\u0103\u0219i \u00ee\u0219i d\u0103duse seama de \u0219iretenia lui, c\u00e2nd descoperise mica scamatorie prin care ascunsese colaborarea sa cu Ahmed Nour, cre\u00e2nd un alter ego israelian, Ehud Ramon. Iar Uri \u00eei spusese, c\u0103, \u00een ciuda v\u00e2rstei, tat\u0103l lui era la curent cu tehnologia. Nu zisese el c\u0103 b\u0103tr\u00e2nului \u00eei pl\u0103cea s\u0103 joace jocuri pe calculator? Ceea ce f\u0103cuse \u00eei st\u0103tea perfect \u00een fire. Aflat sub presiune, con\u0219tient c\u0103 \u021binea o bomb\u0103 geopolitic\u0103 \u00een palmele care cu siguran\u021b\u0103 \u00eei transpirau din ce \u00een ce mai mult, hot\u0103r\u00e2se s\u0103 ascund\u0103 t\u0103bli\u021ba lui Avraam acolo unde nu s-ar fi g\u00e2ndit nimeni s\u0103 se uite. \u00cen nici un loc din lumea real\u0103. Ci \u00een lumea virtual\u0103. \u201eUn loc mai bun, mai nou, unde po\u021bi fi oricine vrei s\u0103 fii.\u201c A ascuns comoara sau cel pu\u021bin secretul locului \u00een care se g\u0103sea, \u00een Second Life. \u0218i atunci nervii \u00eei cedar\u0103. O, nu. S\u0103 ajung\u0103 at\u00e2t de departe \u0219i s\u0103 se \u00eempotmoleasc\u0103 acum. Cum au putut, cum a putut ea s\u0103 fie at\u00e2t de incapabil\u0103? \u2014Ce e? \u00eentreb\u0103 Uri, \u00eenc\u0103 uimit. Maggie nu spuse nimic, pun\u00e2ndu-\u0219i pur \u0219i simplu degetul pe buze. Ce idio\u021bi. \u00cenc\u0103 de la moartea lui Afif Aweida \u00ee\u0219i d\u0103duser\u0103 seama c\u0103 cineva le asculta conversa\u021biile private. Din acel moment, nu mai vorbiser\u0103 dec\u00e2t pe un fond muzical sau de zgomot puternic; sau \u0219optiser\u0103 \u00een locuri publice, chiar schimbaser\u0103 noti\u021be scrise. Totu\u0219i c\u00e2nd \u0219i-a revenit dup\u0103 ce a lovit-o Uri dup\u0103 g\u00e2t, nici unul dintre ei nu s-a g\u00e2ndit s\u0103 ia m\u0103suri de precau\u021bie. Poate c\u0103 a fost prea z\u0103p\u0103cit\u0103 din cauza loviturii; poate c\u0103 el a fost prea somnoros sau s-a sim\u021bit prea vinovat. Dar au uitat am\u00e2ndoi. Nu era suficient faptul c\u0103 schimbaser\u0103 camera; urm\u0103ritorii lor avuseser\u0103 multe ore la dispozi\u021bie pentru a-i prinde din urm\u0103. Ceea ce \u00eensemna c\u0103 descoperirea ei crucial\u0103 avea s\u0103 fie cunoscut\u0103 de oricine asculta. Maggie lu\u0103 carne\u021belul de mesaje al hotelului de l\u00e2ng\u0103 telefon, m\u00e2zg\u0103lind repede: \u00cembrac\u0103-te. Nu avea vreme de pierdut. Trebuia s\u0103 intre \u00een Second Life \u00eenaintea lor. Dac\u0103 pornea acum, ar fi putut s\u0103 c\u00e2\u0219tige un avantaj fa\u021b\u0103 de ei: cu siguran\u021b\u0103 le va lua ceva timp israelienilor sau cine or fi fost cei care-i supravegheau s\u0103 afle ceea ce ea \u0219tia deja. Era tentat\u0103 s\u0103-\u0219i foloseasc\u0103 laptopul \u00een camera asta \u0219i s\u0103 termine odat\u0103. Dar era prea riscant: dac\u0103 intraser\u0103 deja acolo, aveau s\u0103 descopere ce urma ea s\u0103 g\u0103seasc\u0103 chiar \u00een secunda \u00een care avea s-o fac\u0103. Uri se \u00eembr\u0103c\u0103 pe \u00eentuneric. Dac\u0103 erau urm\u0103ri\u021bi de afar\u0103, nu avea sens s\u0103 anun\u021be c\u0103 se preg\u0103teau s\u0103 plece. \u00centrez\u0103ri contururile siluetei lui Uri \u0219i sim\u021bi cum se treze\u0219te \u00een ea dorin\u021ba. Verific\u0103 dac\u0103 era gata, dup\u0103 care cobor\u00e2r\u0103 la centrul de afaceri. Porni ma\u0219in\u0103ria, lini\u0219tit\u0103 de anonimatul acesteia: nu exista nimic care ar fi putut s\u0103-i conduc\u0103 pe cei care o urm\u0103reau la acest calculator. Se log\u0103 imediat la Second Life, folosind numele \u0219i parola pe care i le d\u0103duse Liz. Uri st\u0103tea sprijinit de um\u0103rul ei, fa\u021ba fiindu-i luminat\u0103 de culorile vii, reflectate de ecran. C\u00e2nd avatarul lui Liz se materializ\u0103, el f\u0103cu ochii mari. \u2014Uau. Bun\u0103, Lola. \u2014Nu e al meu! se str\u00e2mb\u0103 ea. E al surorii mele. \u2014Sora ta, Lola, pare o fat\u0103 de ga\u0219c\u0103. Pentru asta \u00eel lovi peste um\u0103r. Sim\u021bindu-se acum ca o veteran\u0103, Maggie deschise fereastra de teleportare \u0219i tast\u0103 cele \u0219ase caractere care, spera ea, vor rezolva pentru totdeauna acest puzzle. \u00ce\u0219i imagin\u0103 telefonul c\u0103tre Sanchez, \u00een care \u00eei spunea c\u0103 putea s\u0103 explice recentul val de violen\u021be; \u00ee\u0219i imagin\u0103 r\u0103spunsul lui. Ar fi bine s\u0103 le spui tu, Maggie. S\u0103-i aduni \u00een jurul mesei \u0219i s\u0103 readuci negocierile pe linia de plutire. \u0218tiu c\u0103 po\u021bi face asta... Avatarul ei ateriza acum pe curatele str\u0103zi ale Genevei virtuale. \u00cencepu s\u0103 se plimbe pe Rue des \u00c9tuves, apoi o lu\u0103 pe Rue Vallin. Nu se afla aproape nimeni prin preajm\u0103, \u00een afar\u0103 de c\u00e2teva avataruri cu cap de iepure la un col\u021b de strad\u0103. Maggie cobor\u00ee pe Rue du Temple ca s\u0103 le evite. \u2014Nu-mi vine s\u0103 cred, murmur\u0103 Uri. Vrei s\u0103 spui c\u0103 tat\u0103l meu a venit\u2026 aici? \u2014Geneva, dar nu ora\u0219ul pe care \u00eel \u0219tie toat\u0103 lumea. Asta a spus. Kishon nu s-a dus la Geneva la care trebuia s\u0103 se duc\u0103. Ce-a g\u0103sit tat\u0103l t\u0103u e ascuns pe aici pe undeva. \u2014Dar hoin\u0103re\u0219ti pur \u0219i simplu pe str\u0103zi. Ce cau\u021bi de fapt? \u2014\u00cen momentul \u0103sta, nu \u0219tiu. Ar putea fi o hart\u0103, poate ni\u0219te indicatoare. Ceva care ne va spune unde a l\u0103sat t\u0103bli\u021ba. Va trebui s\u0103 ne d\u0103m seama. C\u0103ut\u0103 \u00een buzunar, uit\u00e2ndu-se din nou la noti\u021ba de pe bile\u021bel. Am pus-o la p\u0103strare \u00eentr-un loc unde ai putea-o g\u0103si doar tu \u0219i fratele meu. Dac\u0103 ar reu\u0219i m\u0103car s\u0103 \u00een\u021beleag\u0103 ce naiba \u00eensemna asta. Citi \u00een continuare. Vreau s\u0103-\u021bi aminte\u0219ti de vremurile bune, de acea c\u0103l\u0103torie pe care am f\u0103cut-o \u00eempreun\u0103 de Bar Mi\u021bva. Ce am f\u0103cut \u00een acea c\u0103l\u0103torie, Uri? Sper c\u0103 \u00ee\u021bi aminte\u0219ti. Pot s\u0103-\u021bi spun doar c\u0103 aceast\u0103 c\u0103utare \u00eencepe \u00een Geneva... \u2014Ce ai f\u0103cut \u00een c\u0103l\u0103toria aia, Uri? G\u00e2nde\u0219te-te. \u2014\u021ai-am spus. Am fost \u00een Creta. Am vorbit pu\u021bin. M-am plictisit. \u00cemi pare r\u0103u, Maggie. Nu-mi trece nimic prin minte. \u2014Bine. Va trebui atunci s\u0103 vedem dac\u0103 \u00een Geneva e vreun muzeu grecesc sau ceva de genul \u0103sta. \u2014Minoic. \u2014Ce? \u2014Creta e minoic\u0103. Maggie \u00eei arunc\u0103 o privire lui Uri. \u2014Mul\u021bumesc, domnule profesor. \u00cencerc\u0103 s\u0103 g\u0103seasc\u0103 un catalog al cl\u0103dirilor sau chiar o hart\u0103 detaliat\u0103 a acestei Geneve virtuale. Nimic. Se hot\u0103r\u00ee s\u0103 zboare, ca s\u0103 vad\u0103 dac\u0103 \u00eei s\u0103reau \u00een ochi anumite cl\u0103diri mai mari. Poate c\u0103 exista un muzeu mare cu un departament minoic. Poate c\u0103 Shimon Guttman l\u0103sase acel indiciu vital despre locul unde se afla t\u0103bli\u021ba acolo. \u2014Lucrul ciudat, zise Uri, mai mult pentru el dec\u00e2t pentru Maggie, e c\u0103 singura amintire cu adev\u0103rat clar\u0103 pe care o am despre c\u0103l\u0103toria aia e cea a zborului; a fost prima dat\u0103 c\u00e2nd m-am urcat \u00een avion. Asta mi-a r\u0103mas cu adev\u0103rat \u00een memorie. I-am spus tatei asta \u0219i probabil c\u0103 s-a sup\u0103rat. Dar era adev\u0103rat. Am stat \u00eempreun\u0103 pe scaunul de la geam \u0219i mi s-a p\u0103rut uimitor s\u0103 m\u0103 uit la aceast\u0103 splendid\u0103 ap\u0103 albastr\u0103, \u00een timp ce el \u00eemi ar\u0103ta diferitele insule de dedesubt. \u00c3sta a fost de fapt punctul de atrac\u021bie. Din acel moment... Maggie se \u00eentoarse brusc \u0219i se uit\u0103 la el. Auzea vocea lui Shimon Guttman: Ce am f\u0103cut \u00een acea c\u0103l\u0103torie, Uri? Sper c\u0103 \u00ee\u021bi aminte\u0219ti. \u2014Vrea s\u0103 facem acela\u0219i lucru aici, spuse ea, lovind tastele de direc\u021bie cu for\u021be proaspete. \u2014Vrea s\u0103 zbur\u0103m peste lacul Geneva, s\u0103 ne uit\u0103m dup\u0103 insule. Avatarul plana peste ora\u0219ul virtual, Maggie \u00eendrept\u00e2ndu-l mai \u00eent\u00e2i spre vest, apoi spre est. Nu avea habar de geografia Genevei. Mai fusese o dat\u0103 acolo, pentru o chestiune a ONU, dar avusese parte de obi\u0219nuita experien\u021b\u0103 diplomatic\u0103: aeroport, ma\u0219in\u0103, sal\u0103 de \u00eentruniri, ma\u0219in\u0103, aeroport. A\u0219a c\u0103 se baz\u0103 pe cea mai rudimentar\u0103 metod\u0103 posibil\u0103: c\u0103ut\u0103 un petic de albastru. Imediat ce g\u0103si linia \u021b\u0103rmului \u00eencetini, astfel c\u0103 avatarul ei zbura acum la altitudine joas\u0103, av\u00e2nd timp s\u0103 vad\u0103 ce era dedesubt. \u2014Uite una! spuse Uri, ar\u0103t\u00e2nd jos, \u00een st\u00e2nga ecranului. Cu mi\u0219c\u0103ri st\u00e2ngace, Maggie se \u00eentoarse \u0219i se apropie c\u00e2t de tare putu, plutind pe deasupra a ceea ce p\u0103rea o schi\u021b\u0103 de desen animat a unei insule pustii. Era rotund\u0103, cu un singur steag \u00eenfipt \u00een nisipul galben: anun\u021ba orarul pentru un cenaclu s\u0103pt\u0103m\u00e2nal de poezie. Maggie ap\u0103s\u0103 s\u0103geata sus. Erau mai multe insule pe lac, unele din ele folosite ca locuri de \u00eent\u00e2lnire pentru evenimente virtuale \u2013 Maggie v\u0103zu afi\u0219e care f\u0103ceau reclam\u0103 la un concert \u0219i la o conferin\u021b\u0103 de pres\u0103 a unei companii de software \u2013, unele doar simple petice de p\u0103m\u00e2nt ale unor proprietari particulari. Nici una nu p\u0103rea s\u0103 aib\u0103 leg\u0103tur\u0103 cu Shimon Guttman. Maggie devenea ner\u0103bd\u0103toare; asta era singura lor pist\u0103. \u2014Haide, spuse Uri. Zboar\u0103 \u00een continuare. Dac\u0103 e aici, o s-o g\u0103sim. Maggie men\u021binu avionul \u00een aer, cotind \u0219i cobor\u00e2nd peste albastrul versiunii Second Life a lacului Geneva. F\u0103cu asta aproape un minut, \u00een lini\u0219te, ca \u0219i cum s-ar fi aflat am\u00e2ndoi \u00eentr-un planor, plutind pe cerul albastru din miezul zilei, deasupra unui ora\u0219 adev\u0103rat \u0219i nu aici, \u00een aceast\u0103 camer\u0103 ne\u00eensufle\u021bit\u0103, \u00eentunecoas\u0103, \u00een toiul nop\u021bii, la Ierusalim. Se concentra puternic. Nu era u\u0219or s\u0103 p\u0103streze altitudinea potrivit\u0103: prea sus \u0219i insulele deveneau simple puncte, prea jos \u0219i \u00ee\u0219i pierdeau viziunea de ansamblu. Dac\u0103 Uri avea dreptate, trebuiau s\u0103 recreeze experien\u021ba din avion pe care a tr\u0103it-o el \u00een copil\u0103rie, c\u00e2nd a v\u0103zut insulele de dedesubt. \u2014Hei, ce-i aia? \u00eentreb\u0103 Uri ar\u0103t\u00e2nd spre micul petic de p\u0103m\u00e2nt de jos. Maggie trebui s\u0103 se \u00eentoarc\u0103, ghid\u00e2nd-o pe Lola \u00eenapoi. C\u00e2nd v\u0103zu peticul, plan\u0103 \u00een direc\u021bia lui, dup\u0103 care cobor\u00ee \u00een siguran\u021b\u0103. \u2014Nu-mi vine s\u0103 cred, spuse Uri scutur\u00e2nd din cap. Chiar \u0219i aici. \u2014Ce e, Uri? Ce e? \u2014Uit\u0103-te la asta. Po\u021bi vedea forma acelei insule? Uite-te la form\u0103. Ar\u0103ta spre pixelii galbeni de pe ecran. Maggie \u00ee\u0219i d\u0103dea seama c\u0103 era ceva neobi\u0219nuit. Nu z\u0103rea pata circular\u0103, cu margini nedefinite, preferat\u0103 de majoritatea proprietarilor de insule private din Second Life, ci ni\u0219te linii \u00een zigzag, cu un p\u0103trat mare, ie\u0219it \u00een afar\u0103 \u00een partea dreapt\u0103. Aveau un design cumva ostentativ. Dar nu \u00eensemnau mare lucru pentru Maggie. \u2014Ce e, Uri? \u2014O vezi pe aia din st\u00e2nga? \u00c3la e Israelul. \u0218i cocoa\u0219a aia mare? Aia e Iordania. Asta e harta lui Eretz Yisroel, tot P\u0103m\u00e2ntul lui Israel, dup\u0103 cum cred fanaticii de dreapta care \u00eel venereaz\u0103 pe Jabotinski. Oamenii ca tat\u0103l meu. Au forma asta imprimat\u0103 pe tricouri. Femeile o poart\u0103 pe e\u0219arfe. Shtei gadot \u00eei spun. Asta \u00eenseamn\u0103 dou\u0103 maluri. Au chiar \u0219i un c\u00e2ntec: \u201eR\u00e2ul Iordan are dou\u0103 maluri, am\u00e2ndou\u0103 ale noastre\u201c. \u2014E\u0219ti sigur? \u2014\u0218tiu forma asta dinainte s\u0103 \u00eenv\u0103\u021b alfabetul, Maggie. Am crescut cu ea. Crede-m\u0103, tat\u0103l meu a f\u0103cut asta. Maggie d\u0103du clic pentru a se opri din zbor, ateriz\u00e2nd cu un pleosc\u0103it \u00een apa care se izbea de \u021b\u0103rmul insulei. \u00cenaint\u0103, dar fu \u00eempins\u0103 \u00eenapoi. O linie ro\u0219ie, ca o raz\u0103 laser care \u00eenconjura insula, ap\u0103rea de fiecare dat\u0103 c\u00e2nd avatarul ajungea prea aproape, resping\u00e2nd-o efectiv. Dac\u0103 te uitai de aproape, vedeai c\u0103 era f\u0103cut\u0103 din cuvinte: NU SE TRECE NU SE TRECE NU SE TRECE. Era un gard electronic de grani\u021b\u0103. Ap\u0103ru un mic mesaj pe ecran: Nu pute\u021bi intra pe parcel\u0103 \u2013 nu sunte\u021bi membru al grupului. \u2014La naiba. Accesul a fost blocat cumva. Avatarul ei nu se mi\u0219ca. Maggie se uit\u0103 \u00een josul ecranului, \u00eencerc\u00e2nd s\u0103 g\u0103seasc\u0103 o fereastr\u0103 \u00een care s\u0103 tasteze parola. \u2014Hei Maggie. Cine sunt \u0103\u0219tia? Privi \u00een sus \u0219i sim\u021bi c\u0103 o trec fiorii. Dou\u0103 avataruri planau \u00een apropiere. Aveau acelea\u0219i capete ciudate de iepura\u0219i pe care le v\u0103zuse \u00eenainte, dar acum erau am\u00e2ndou\u0103 colorate \u00een negru. Pentru o clip\u0103, \u00ee\u0219i aminti de b\u0103rba\u021bii de pe str\u0103du\u021b\u0103, cu m\u0103\u0219tile negre de schi \u0219i r\u0103suflarea lor fierbinte. Maggie se uit\u0103 la Uri. \u2014Ne urm\u0103resc. Vor s\u0103 ob\u021bin\u0103 \u00eenaintea noastr\u0103 informa\u021bia pe care a ascuns-o tat\u0103l t\u0103u aici. Ce putem face? \u2014Putem vorbi cu ei? Maggie se holba la ecran. Mai planau \u00eenc\u0103 pe l\u00e2ng\u0103 ea. Ap\u0103s\u0103 pe Vorbe\u0219te \u0219i tast\u0103 \u00een interiorul ferestrei, d\u00e2ndu-\u0219i silin\u021ba s\u0103 r\u0103m\u00e2n\u0103 \u00een pielea personajului. Salut, b\u0103ie\u021bi. Care-i treaba? A\u0219tept\u0103 un r\u0103spuns. Trei secunde, patru, cinci. Se uit\u0103 la ele p\u00e2n\u0103 c\u00e2nd ceasul Second Life din col\u021bul ecranului indic\u0103 un minut. Nimic. \u2014A\u0219teapt\u0103 s\u0103 facem o mi\u0219care. \u0218tiu doar ce afl\u0103 de la noi. Zic\u00e2nd asta, Maggie mai \u00eencerc\u0103 o dat\u0103 s\u0103 treac\u0103 prin cordonul laser care ap\u0103rea \u00een jurul insulei de fiecare dat\u0103 c\u00e2nd se apropia. Nu pute\u021bi intra pe parcel\u0103 \u2013 nu sunte\u021bi membru al grupului. Capetele de iepure r\u0103maser\u0103 nemi\u0219cate prin apropiere. Erau \u0219i ele blocate \u00een afara cordonului, dar ceva legat de neclintirea lor o nelini\u0219tea pe Maggie. Se g\u00e2ndi la cei care \u00eei m\u00e2nuiau, oricine ar fi fost ace\u0219tia, chinuindu-se cu algoritme complexe, utiliz\u00e2nd programe de deparolare serioase, lucr\u00e2nd la spargerea barierei lui Guttman. Dac\u0103 ace\u0219ti oameni fuseser\u0103 destul de inteligen\u021bi pentru a o urm\u0103ri pe Maggie sau pe Lola Hepburn p\u00e2n\u0103 \u00een acest punct \u00een Second Life, cu siguran\u021b\u0103 nu vor l\u0103sa un cordon am\u0103r\u00e2t s\u0103 le stea \u00een cale. Maggie ap\u0103s\u0103 pe Vorbe\u0219te. Iar voi! m\u0103i iepura\u0219ilor, voi v\u0103 da\u021bi la mine? \u2014Maggie, ce faci? \u2014\u00cei las s\u0103 afle c\u0103 \u0219tim. Continu\u0103 s\u0103 tasteze, folosind acum func\u021bia de c\u0103utare din Second Life. Cuv\u00e2ntul c\u0103utat: Guttman. Poate c\u0103 exista o modalitate evident\u0103 de a ajunge la insul\u0103, ceva care le sc\u0103pa din ochi am\u00e2ndurora. \u2014M\u0103 duc s\u0103 aduc ceva, spuse Uri \u00eendrept\u00e2ndu-se spre u\u0219\u0103. M\u0103 \u00eentorc imediat. C\u0103utarea cuv\u00e2ntului Guttman se \u00eenc\u0103rca \u00eenc\u0103, dur\u00e2nd mult mai mult dec\u00e2t \u00eenainte. Nu ap\u0103rea nici un rezultat. \u2014Haide, haide, murmur\u0103 ea. Imediat, ca \u0219i cum i-ar fi fost ascultat\u0103 comanda, se auzi un \u0219uierat \u0219i ecranul se goli. \u00cens\u0103, brusc, \u00eencepu s\u0103 se \u00eencarce cu o priveli\u0219te pe care Maggie nu o recuno\u0219tea. Fusese teleportat\u0103 \u00een alt loc din Second Life, de\u0219i nu ap\u0103sase pe nici un buton. Atinsese tastatura f\u0103r\u0103 s\u0103-\u0219i fi dat seama? Imediat le z\u0103ri. Nu dou\u0103 capete de iepure, ci patru acum, \u00eenconjur\u00e2nd-o. Ap\u0103s\u0103 pe tasta \u00eenainte, dup\u0103 care se opri. Apoi, convulsiv, reu\u0219i s\u0103 se mi\u0219te din nou \u0219i coti repede pe o alee l\u0103turalnic\u0103. Cei patru oameni-iepuri se aflau \u00een spatele ei, recuper\u00e2nd teren. Se opri din nou. Maggie sim\u021bea c\u0103 r\u0103suflarea ei din via\u021ba real\u0103 devenea rapid\u0103 \u0219i g\u00e2f\u00e2it\u0103. Oricine ar fi fost cei din spatele capetelor de iepure, \u00eei paralizau avatarul. Acum nu va mai putea s\u0103 se \u00eentoarc\u0103 la insula de pe lacul Geneva. Oricare ar fi fost mesajul pe care Shimon Guttman \u00eel ascunsese acolo, nu putea ajunge acum la el. Maggie auzi u\u0219ile liftului deschiz\u00e2ndu-se. Se \u00eentoarse \u0219i v\u0103zu camera goal\u0103 \u00een spatele ei. Unde era Uri? Auzea pa\u0219ii apropiindu-se \u0219i acum, prin sticl\u0103, z\u0103rea un b\u0103rbat care venea \u00eenspre ea. Era imposibil s\u0103-i recunoasc\u0103 fa\u021ba \u00een \u00eentuneric. U\u0219a se deschise \u0219i Maggie v\u0103zu bine persoana: era Uri, \u021bin\u00e2nd \u00een m\u00e2n\u0103 un teanc ordonat de haine maro. F\u0103r\u0103 s\u0103-i dea nici o explica\u021bie, \u00ee\u0219i descheie cureaua de la pantaloni \u0219i \u00ee\u0219i scoase c\u0103ma\u0219a, dup\u0103 care le puse sub unul din birouri, unde nu puteau fi v\u0103zute. Dup\u0103 ce f\u0103cu lucrul \u0103sta, \u00eencepu s\u0103 se \u00eembrace cu hainele pe care le adusese, o costuma\u021bie ce p\u0103rea f\u0103cut\u0103 \u00een \u00eentregime din poliester fo\u0219nitor, colorat \u00eentr-o nuan\u021b\u0103 boln\u0103vicioas\u0103 de bej. Pantalonii erau prea scur\u021bi, lucru care f\u0103cu necesare ni\u0219te smucituri \u00een jos foarte puternice, pentru ca ace\u0219tia s\u0103 ajung\u0103 la pantofi, dar \u00een cur\u00e2nd transformarea era realizat\u0103. Purta uniforma unui b\u0103iat de serviciu de la hotel. \u2014Cum Dumnezeu... \u2014Cine a lucrat ture de noapte la hotel, ca mine, \u0219tie un lucru: toate au o sp\u0103l\u0103torie de rufe undeva. Trebuie doar s-o g\u0103se\u0219ti \u0219i s\u0103 intri prin efrac\u021bie. \u2014Dar de ce? \u2014Nu-\u021bi dai seama? Oamenii \u0103\u0219tia ne-au pus microfoane \u0219i ne-au urm\u0103rit ca s\u0103-i conducem la t\u0103bli\u021b\u0103. \u0218i acum au ce \u0219i-au dorit. \u0218tiu c\u0103 r\u0103spunsul e pe insula aceea \u0219i \u00eel vor ob\u021bine. Nu mai au nevoie de noi, Maggie. Le st\u0103m \u00een cale. Inima \u00eencepu dintr-odat\u0103 s\u0103-i bat\u0103 cu putere, se \u00eentoarse spre ecran, unde acum Lola era \u00eenconjurat\u0103 de \u0219ase oameni cu capete de iepure. Ap\u0103s\u0103 pe tasta Zboar\u0103, ca s\u0103 scape. Nu mergea. \u00cencepu s\u0103 apese toate tastele f\u0103r\u0103 s\u0103 vorbeasc\u0103, dar nu se \u00eent\u00e2mpla nimic. Avatarurile \u00een negru se apropiau. Iar acum se \u00eent\u00e2mpla altceva. Chipul Lolei Hepburn, fata din Valley cu figur\u0103 plin\u0103 de via\u021b\u0103 \u0219i coad\u0103 de cal, \u00eencepea s\u0103 se transforme. Ochii i se scurgeau, ca \u0219i cum ar fi urmat s\u0103 se dizolve \u00een lacrimi. Nasul aluneca \u0219i el \u00een jos, fa\u021ba acestei creaturi electronice nemaifiind vesel\u0103, ci din ce \u00een ce mai hidoas\u0103. Maggie nu putea dec\u00e2t s\u0103 se uite cum trupul Lolei intra \u00een descompunere, s\u00e2nii topindu-i-se \u00eentr-un v\u00e2rtej de ro\u0219u, alb \u0219i albastru, ca o \u00eenghe\u021bat\u0103 \u00eentr-o zi de var\u0103. Acum v\u00e2rtejul aluneca \u00een jos, spre picioare, p\u00e2n\u0103 c\u00e2nd \u00eentregul corp deveni o balt\u0103 de noroi pe aceast\u0103 strad\u0103 l\u0103turalnic\u0103, avatarurile cu cap de iepure plan\u00e2nd \u00een continuare deasupra ei, ca vulturii ce se preg\u0103tesc s\u0103 se osp\u0103teze dintr-un st\u00e2rv. Singura \u0219ans\u0103 de a afla ce \u0219tia Shimon Guttman disp\u0103ruse. \u2014Maggie, strig\u0103 Uri, care se afla l\u00e2ng\u0103 u\u0219\u0103, gata s\u0103 plece. \u00cen trei minute, coboar\u0103 pe scara de incendiu. Intrarea e acolo. I-o ar\u0103t\u0103 cu degetul. \u2014Nu lua liftul. Coboar\u0103 c\u00e2t po\u021bi pe sc\u0103ri. Nu te opri \u00een hol, ci cu un nivel mai jos. O s\u0103 ajungi la buc\u0103t\u0103rii. C\u00e2t de repede po\u021bi, f\u0103 st\u00e2nga c\u00e2nd ie\u0219i din lift \u0219i mergi spre zona congelatoarelor. \u2014Cum naiba... \u2014Urm\u0103re\u0219te pur \u0219i simplu frigul. \u00cen spate vei g\u0103si o sta\u021bie de \u00eenc\u0103rcare. Ie\u0219i pe acolo \u0219i eu o s\u0103 te-a\u0219tept afar\u0103. \u2014Cum o s\u0103 ajungi... \u2014F\u0103-o \u0219i nu \u00eentreba. Dup\u0103 asta disp\u0103ru, pentru restul lumii fiind un membru al echipei de noapte a hotelului Citadela lui David. Maggie \u00ee\u0219i str\u00e2nse cele c\u00e2teva lucruri. Uri avea dreptate: fiecare mi\u0219care a lor era urm\u0103rit\u0103, iar urm\u0103ritorii lor erau serio\u0219i. Se convinsese singur\u0103 de asta de diminea\u021b\u0103 \u0219i din nou acum, c\u00e2nd s-au \u021binut de ea \u0219i au distrus avatarul pe care i l-a \u00eemprumutat Liz. Maggie \u00eenchise programul \u0219i se \u00eendrept\u0103 spre ie\u0219irea de incendiu. C\u00e2nd p\u0103\u0219i pe scara \u00eentunecat\u0103, \u00ee\u0219i d\u0103du seama c\u0103 nu avea idee ce va face \u00een continuare. Li se luase cea mai mare speran\u021b\u0103, fusese redus\u0103 la c\u00e2\u021biva pixeli care se topiser\u0103 pur \u0219i simplu. \n", " Psagot, Malul de Vest, vineri, 4.07 a.m. So\u021bia sa auzi \u00eenaintea lui. \u00centotdeauna avusese somnul greu, dar acum c\u0103 luase probabil zece-cincisprezece kilograme \u00een greutate, somnul lui era literalmente de plumb. So\u021bia sa \u00eel scutura zdrav\u0103n c\u00e2nd s-a trezit \u00een cele din urm\u0103. \u2014Akiva, treze\u0219te-te! Akiva! Akiva Shapira morm\u0103i, dup\u0103 care se uit\u0103 chior\u00e2\u0219 la ceasul de pe noptier\u0103. Unul din obiectele de care era cel mai m\u00e2ndru, acel ceas. O relicv\u0103 mecanic\u0103 digital\u0103 de la \u00eenceputul anilor \u201970 pentru c\u0103 avea \u00een\u021bepenit printre mecanisme un glon\u021b trimis de un lunetist palestinian direct \u00een biroul lui. Tipic pentru palestinieni: nu l-a nimerit \u2013 \u0219i nici m\u0103car n-a fost \u00een stare s\u0103 distrug\u0103 ceasul. O glum\u0103 pe care le-o spusese mai multor delega\u021bii americane venite \u00een vizit\u0103. Era trecut de patru diminea\u021ba \u0219i totu\u0219i so\u021bia lui nu se \u00een\u0219elase. Auzi din nou aceea\u0219i u\u0219oar\u0103 b\u0103taie \u00een u\u0219\u0103. Cine naiba putea veni \u00een vizit\u0103 at\u00e2t de t\u00e2rziu? Lu\u0103 un halat \u0219i \u00ee\u0219i leg\u0103 cordonul \u00een jurul taliei \u00een timp ce se t\u00e2ra spre u\u0219a de la intrare a modestei lui case cu acoperi\u0219 ro\u0219u, \u00een care locuia de c\u00e2nd fusese \u00eenfiin\u021bat\u0103 a\u0219ezarea, cu decenii \u00een urm\u0103. O \u00eentredeschise doar \u0219i v\u0103zu figura lui Ra\u2019anan, ajutorul ministrului ap\u0103r\u0103rii care fusese la \u00eent\u00e2lnire \u00een dup\u0103-amiaza anterioar\u0103. \u2014Ce naiba... \u2014\u00cemi cer scuze c\u0103 te deranjez la ora asta. Pot s\u0103 intru? Shapira deschise u\u0219a larg, l\u0103s\u00e2ndu-l s\u0103 intre pe acest b\u0103rbat care p\u0103rea un fel de extraterestru, \u00eembr\u0103cat complet \u00een aceast\u0103 cas\u0103 a somnului. \u2014S\u0103-\u021bi aduc ceva de b\u0103ut? Ap\u0103? \u2014Nu. Nu pot sta prea mult. Avem foarte pu\u021bin timp. Shapira se \u00eentoarse de la chiuvet\u0103, unde umpluse un pahar \u0219i se uit\u0103 la invitatul lui. \u2014OK, ce e? Ochii lui Ra\u2019anan se \u00eendreptar\u0103 spre dormitor. \u2014Putem vorbi nestingheri\u021bi aici? \u2014Bine\u00een\u021beles! Asta e casa mea. Ra\u2019anan f\u0103cu din nou semn din cap \u00een direc\u021bia dormitorului. \u2014So\u021bia ta? \u0219opti el. Shapira se \u00eendrept\u0103 spre u\u0219a care desp\u0103r\u021bea buc\u0103t\u0103ria de hol \u0219i de dormitoare \u0219i o \u00eenchise. \u2014Mul\u021bumit acum? \u2014Akiva, ultima oar\u0103 am vorbit cu ceilal\u021bi membri ai grupului nostru \u0219i am cerut permisiunea pentru o fapt\u0103 anume, care tocmai a devenit posibil\u0103. Dac\u0103 suntem cu to\u021bii de acord, va trebui s\u0103 ac\u021bion\u0103m imediat. \u2014Te ascult. \u2014Am mai vorbit despre subiectul \u0103sta. Ea e acum \u00een vizorul nostru. Putem lovi. \u2014Riscuri? \u2014Captur\u0103 \u0219i arest. Minime. Avem cei mai buni oameni, dup\u0103 cum ai v\u0103zut azi. Shapira \u00ee\u0219i aminti de demonstra\u021bia de pe c\u00e2mp, de pepenii arunca\u021bi \u00een aer cu o precizie chirurgical\u0103 de luneti\u0219ti pe care abia \u00eei vedea. Ra\u2019anan avea dreptate. Pentru profesioni\u0219ti at\u00e2t de pricepu\u021bi riscurile nu erau un obstacol. \u2014OK, spuse Shapira \u00een cele din urm\u0103. F\u0103-o. \n", " Ierusalim, vineri, 2.21 a.m. Ie\u0219i din hotel mai u\u0219or dec\u00e2t se a\u0219tepta. Instruc\u021biunile lui Uri fuseser\u0103 precise \u0219i buc\u0103t\u0103ria era goal\u0103. G\u0103si camera mare cu congelatoare condus\u0103 nu de r\u0103coare, ci de zumz\u0103itul electric. Acolo, \u00een spate, dup\u0103 cum \u00eei spusese Uri, era o u\u0219\u0103 mare, cu balamale, c\u0103reia trebui s\u0103-i dea un br\u00e2nci puternic pentru a o deschide. Sim\u021bi imediat suflul aerului rece al nop\u021bii. Jacheta ei \u2013 sau mai degrab\u0103 cea \u00eemprumutat\u0103 de la fosta iubit\u0103 a lui Uri, Orli \u2013 r\u0103m\u0103sese sus, \u00een camer\u0103. St\u0103tea acolo, pe o platform\u0103 de beton, uit\u00e2ndu-se \u00een jos la suprafa\u021ba p\u0103trat\u0103, construit\u0103 ca s\u0103 poat\u0103 \u00eentoarce camioanele de livrare. Pe c\u00e2nd b\u0103tea din picioare \u0219i \u00ee\u0219i \u021binea bra\u021bele str\u00e2nse \u00een jurul trupului pentru a se \u00eenc\u0103lzi, sim\u021bi mirosul. Era unul greu. \u00ce\u0219i d\u0103du seama c\u0103 st\u0103tea l\u00e2ng\u0103 trei cilindri enormi de o\u021bel, plini p\u00e2n\u0103 la refuz cu sacii de gunoi din hotel. Dou\u0103 minute mai t\u00e2rziu, v\u0103zu apropiindu-se lumina unor faruri, care ocoli apoi, \u00eendrept\u00e2ndu-se cu spatele spre zona de \u00eenc\u0103rcare. Un Mercedes argintiu-str\u0103lucitor mergea cu spatele \u00een direc\u021bia ei. A\u0219tept\u0103 p\u00e2n\u0103 c\u00e2nd ajunse \u00een zona de \u00eenc\u0103rcare, fumul de pe \u021beava de e\u0219apament ridic\u00e2ndu-se \u0219i \u00eenv\u0103luind \u00eentreaga platform\u0103. Datorit\u0103 farurilor aprinse putea vedea acum sc\u0103rile din lateral. Se g\u00e2ndi s\u0103 coboare pe acolo, dar ezit\u0103. Dac\u0103 nu era Uri? R\u0103mase ascuns\u0103 \u00een umbr\u0103, a\u0219tept\u00e2nd p\u00e2n\u0103 c\u00e2nd, \u00een cele din urm\u0103, auzi un geam electric cobor\u00e2nd \u00eencet \u0219i apoi un \u201epsst\u201c \u0219optit. Uri. Se av\u00e2nt\u0103 pe sc\u0103ri \u0219i se ghemui pe scaunul din dreapta. \u2014Frumoas\u0103 ma\u0219in\u0103. Cum reu\u0219e\u0219ti? \u2014Am trecut pe la biroul portarului, am g\u0103sit cabina de parcare a valetului \u0219i am pus m\u00e2na pe prima cheie pe care am v\u0103zut-o. \u2014De asta ai uniforma. \u2014De asta. Maggie \u00eencuviin\u021b\u0103 din cap, descoperind ceva nou la acest b\u0103rbat pe care \u00eel cunoscuse abia cu o s\u0103pt\u0103m\u00e2n\u0103 \u00een urm\u0103 \u0219i cu care p\u0103rea acum predestinat\u0103 s\u0103-\u0219i petreac\u0103 toate orele din zi \u0219i chiar unele din noapte. Pentru prima dat\u0103 v\u0103zu ceva care sem\u0103na cu m\u00e2ndria: era mul\u021bumit de el \u00eensu\u0219i. \u2014Deci, acum c\u0103 ai limuzin\u0103, unde vrei s\u0103 mergi, domni\u0219oar\u0103 Costello? \u2014Oriunde g\u0103sim un calculator. N-am reu\u0219it s\u0103 ajungem pe insul\u0103. M-au evaporat \u00eenainte s\u0103 pot trece dincolo. Vor p\u0103trunde acolo \u00eenaintea noastr\u0103. \u2014Cine? \u2014Capetele de iepure, cine or fi fost. \u2014Nu crezi c\u0103 au fost respinse de insul\u0103 ca \u0219i tine? \u2014Uri, \u0103\u0219tia sunt oameni care ne pot asculta conversa\u021biile, pot intra \u00een calculatoarele noastre, \u00eei pot omor\u00ee pe Kishon \u0219i pe Aweida chiar \u00een secunda \u00een care le pomenim numele. Ceva \u00eemi spune c\u0103 nu vor avea prea mare b\u0103taie de cap cu mica \u00eencifrare pe care a pus-o tat\u0103l t\u0103u pe insula aia. La urma urmei, se g\u00e2ndi Maggie, oamenii din spatele capetelor de iepure demonstraser\u0103 c\u0103 puteau s\u0103-i transforme avatarul \u00eentr-o past\u0103 de pixeli. \u00centr-adev\u0103r, de aceea o eliminaser\u0103: nu mai aveau nevoie de ea. \u00cei condusese la insul\u0103; puteau face singuri restul. \u2014Ascult\u0103, s-ar putea s\u0103 ai dreptate, spuse Uri \u00een cele din urm\u0103. Dar chiar dac\u0103 au reu\u0219it s\u0103 ajung\u0103 pe insul\u0103 s-ar putea s\u0103 nu \u00een\u021beleag\u0103 ce v\u0103d. \u00ce\u021bi aminte\u0219ti mesajul de pe DVD de la tat\u0103l meu? Pentru asta e nevoie de cuno\u0219tin\u021be pe care le am doar eu. F\u0103cu o pauz\u0103. \u2014Iisuse, totu\u0219i de ce a trebuit s\u0103 fac\u0103 lucrurile at\u00e2t de al naibii complicate? \u2014De fapt, am o anumit\u0103 admira\u021bie pentru lucrul \u0103sta. Sunt foarte mul\u021bi oameni cu greutate care \u00eencearc\u0103 s\u0103 ajung\u0103 la descoperirea pe care a f\u0103cut-o \u0219i nici unul nu a pus m\u00e2na pe ea. \u2014Deocamdat\u0103. \u2014A\u0219a e, dar e destul de impresionant dup\u0103 p\u0103rerea mea. Uri continua s\u0103 conduc\u0103 \u00een t\u0103cere, \u0219terg\u0103toarele ma\u0219inii m\u0103tur\u00e2nd \u00eencet parbrizul din c\u00e2nd \u00een c\u00e2nd. Aproape c\u0103 nu scoteau nici un sunet. \u2014Deci unde m\u0103 duci, domnule \u0219ofer? \u2014\u00centr-unul din pu\u021binele locuri din Ierusalim care e deschis toat\u0103 noaptea. \u0218i cu siguran\u021b\u0103 singurul care are calculator. Parc\u0103 ma\u0219ina la cap\u0103tul unei zone pietonale, plin\u0103 de cafenele \u00eenchise \u0219i de chio\u0219curi cu obloanele trase. \u2014Asta e strada Ben-Yehuda, spuse Uri. \u00cen mod obi\u0219nuit e plin\u0103 de lume. Dar Ierusalimul nu e ca Tel Avivul. Oamenilor de aici nu le place s\u0103 rateze somnul de frumuse\u021be. O conduse prin pasajul principal, printre zdren\u021bele umane care dormeau \u00een pragurile u\u0219ilor, pe o alee l\u0103turalnic\u0103, f\u0103cut\u0103 din aceea\u0219i piatr\u0103 neregulat\u0103 ca \u0219i restul ora\u0219ului. \u0218i aici se z\u0103reau semnele anima\u021biei de mai devreme: restaurante \u0219i baruri \u00eenchise noaptea. Auzi ecourile agita\u021biei dintr-un bar. \u2014Localul lui Mike, spuse el, auzind la r\u00e2ndul lui zgomotul. A fost bombardat, dar turi\u0219tilor le place \u0219i a\u0219a. Continuau s\u0103 \u0219erpuiasc\u0103 pe str\u0103du\u021be \u00eenguste, sinistre, unde fiecare intrare boltit\u0103 sau arcuit\u0103 ducea la un magazin sau la un birou; via\u021b\u0103 modern\u0103, sculptat\u0103 \u00een piatr\u0103 antic\u0103. \u2014Am ajuns. Cineva cu care s\u0103 alergi. \u2014\u00c3sta e numele? \u2014Da. A devenit o institu\u021bie a Ierusalimului. To\u021bi renega\u021bii \u0219i fugarii vin aici. I-a pus numele dup\u0103 un roman. \u2014Cineva cu care s\u0103 alergi, nu? Cum am fi noi doi. Uri z\u00e2mbi \u0219i o conduse pe Maggie \u00een\u0103untru. Se uit\u0103 \u00een jur \u0219i \u00ee\u0219i aminti imediat ziua \u00een care \u00eemplinise \u0219aisprezece ani. Nu c\u0103 ar mai fi fost vreodat\u0103 \u00eentr-un loc ca \u0103sta, dar i-ar fi pl\u0103cut foarte mult c\u00e2nd avea \u0219aisprezece ani. Nu erau scaune, doar perne enorme, a\u0219ezate pe b\u0103nci de piatr\u0103 \u0219i \u00een ni\u0219ele ferestrelor. Aerul era \u00eengro\u0219at de aburul care se ridica din ceaiurile de fructe, de fumul de tutun \u0219i de diverse soiuri de iarb\u0103. \u00centr-un col\u021b z\u0103ri un b\u0103iat aplecat s\u00e2rguincios asupra unei chitare, o claie de p\u0103r negru, lins acoperindu-i chipul. \u00cen fa\u021ba lui, av\u00e2nd \u0219i ea o chitar\u0103 \u00een m\u00e2ini, st\u0103tea o fat\u0103 cu capul ras \u00een \u00eentregime, purt\u00e2nd un tricou alb, foarte larg \u0219i pantaloni scur\u021bi p\u00e2n\u0103 la genunchi, care, \u00een ciuda eforturilor sale eroice, nu-\u0219i putea ascunde frumuse\u021bea. Maggie inspecta \u00eenc\u0103perea, observ\u00e2nd blugii rup\u021bi \u0219i p\u0103rul \u00eempletit, nemaifiind con\u0219tient\u0103 de v\u00e2rsta ei, a\u0219a cum i se \u00eent\u00e2mplase \u00een clubul de noapte din Tel Aviv, ci sim\u021bind o \u00eempuns\u0103tur\u0103 real\u0103 de invidie. Ace\u0219ti copii mai aveau \u00eenc\u0103 tot viitorul \u00eenainte. Era bucuroas\u0103 c\u0103 se schimbase la Orli. Dac\u0103 ace\u0219ti copii ar fi v\u0103zut-o \u00een hainele ei obi\u0219nuite, \u0219i-ar fi \u00eenchipuit imediat c\u0103 era de la brigada de narcotice sau alt\u0103 autoritate. \u00cen schimb, abia se uitau la ea \u0219i la Uri: erau probabil prea droga\u021bi c\u0103 s\u0103-i observe. Uri f\u0103cu semn din cap spre col\u021bul \u00eenc\u0103perii, unde se g\u0103sea un computer stingher, neutilizat. Maggie se g\u00e2ndi c\u0103 nu era deloc \u0219mecher s\u0103-l foloseasc\u0103, mai ales noaptea, la ora asta. Pe c\u00e2nd Uri st\u0103tea la coad\u0103 la bar, cer\u00e2ndu-i o cafea fetei cu cercel \u00een nas, Maggie porni calculatorul \u0219i deschise Second Life. \u00cen c\u0103su\u021ba pentru nume tast\u0103 Lola Hepburn, dar \u00eei ap\u0103ru imediat un mesaj de eroare: nume de utilizator \u0219i/sau parol\u0103 invalide, v\u0103 rug\u0103m, \u00eencerca\u021bi din nou. Avatarul creat de Liz fusese scos din sistem. Trebuia s\u0103 intre sub alt\u0103 identitate. Dar a cui? Nu mai \u0219tia pe nimeni care s\u0103 aib\u0103 un avatar \u00een Second Life. Poate c\u0103 ar trebui s\u0103 o trezeasc\u0103 pur \u0219i simplu pe Liz la Londra. Apoi auzi din nou vocea lui Shimon Guttman, la fel de clar cum o auzise acum mai pu\u021bin de dou\u0103sprezece ore, \u00een biroul lui Rosen. Ne vom \u00eent\u00e2lni \u00een cealalt\u0103 via\u021b\u0103, nu \u00een asta, ci \u00een urm\u0103toarea. Bine\u00een\u021beles. Trebuia s\u0103 intre \u00een Second Life nu ca Lola Hepburn, petrec\u0103rea\u021ba cu s\u00e2nii mari creat\u0103 de sora ei, ci ca Shimon Guttman \u00eensu\u0219i. Cu siguran\u021b\u0103 c\u0103 a\u0219a func\u021biona codificarea: insula din Geneva nu se va deschide dec\u00e2t pentru el. Ap\u0103s\u0103 pe butonul de c\u0103utare, vr\u00e2nd s\u0103 verifice fi\u0219ierul de nume. \u00cen timp ce tasta prenumele \u0219i apoi numele lui, spera c\u0103, m\u0103car de data asta, b\u0103tr\u00e2nul f\u0103cuse lucrurile u\u0219oare. Nume de utilizator \u0219i/sau parol\u0103 invalide, v\u0103 rug\u0103m, \u00eencerca\u021bi din nou. Introduse mai multe variante. ShimonG, SGuttman \u0219i \u00eenc\u0103 vreo cinci-\u0219ase. Erau mul\u021bi de Shimon, dar restul numelor nu aveau nici un sens. \u0218i c\u00e2nd folosi parolele care merseser\u0103 la calculatorul de acas\u0103 al lui Guttman fu blocat\u0103 de fiecare dat\u0103. Uri se \u00eentoarse cu o cea\u0219c\u0103 foarte mare de cafea fierbinte. Doar inspir\u00e2ndu-i aroma, Maggie \u00ee\u0219i d\u0103du seama c\u00e2t era de obosit\u0103. Se hr\u0103nise doar cu adrenalin\u0103 \u00een ultimele zile, iar trupul ei sim\u021bea asta. O durea g\u00e2tul unde o lovise Uri \u0219i m\u00e2na dreapt\u0103 \u00eei era sl\u0103bit\u0103 \u00een zona de care o apucaser\u0103 b\u0103rba\u021bii masca\u021bi din pia\u021b\u0103. Uri se uita la ce f\u0103cea ea. \u2014De ce nu \u00eencerci numele pe care l-a folosit tat\u0103l meu \u00een e-mailurile c\u0103tre arabul \u0103la? Maggie se \u00eentoarse \u0219i \u00eei z\u00e2mbi lui Uri, ca \u0219i cum ar fi vrut s\u0103-i spun\u0103 c\u0103 nu era o idee rea. \u00cel c\u0103ut\u0103 pe Saeb Nastayib \u0219i se lumin\u0103 la fa\u021b\u0103 c\u00e2nd calculatorul \u00eei oferi un singur rezultat: era un singur avatar cu numele \u0103la. Repet\u0103 parola dinainte, Vladimir67, \u0219i, sub ochii ei, pe ecran se materializ\u0103 o siluet\u0103 zvelt\u0103 de b\u0103rbat, mai \u00eent\u00e2i dezbr\u0103cat, ca un manechin sau o statuie f\u0103cut\u0103 din piatr\u0103 rece, gri, apoi \u00eembr\u0103cat treptat. Ap\u0103s\u0103 pe Hart\u0103, tast\u0103 Geneva, ap\u0103s\u0103 pe Teleportare \u0219i, dup\u0103 cele c\u00e2teva secunde de care avu nevoie calculatorul pentru a se \u00eenc\u0103rca, se afla din acolo plan\u00e2nd deasupra apei de un albastru str\u0103lucitor \u0219i a malurilor \u00eenverzite ale lacului. C\u0103ut\u0103 insula lui Guttman cu conturul ei inconfundabil. Dup\u0103 o prim\u0103 examinare, se nelini\u0219ti: nici urm\u0103 de ea. Lucrul acesta trimitea la o idee sumbr\u0103. Dac\u0103 urm\u0103ritorii ei nu mai avuseser\u0103 nevoie de avatarul lui Liz odat\u0103 ce \u00eei condusese la insul\u0103, atunci cu siguran\u021b\u0103 se puteau lipsi \u0219i de aceasta dup\u0103 ce \u00eei aflaser\u0103 secretele. Ce modalitate mai bun\u0103 ar fi existat pentru a se asigura c\u0103 nu mai descoper\u0103 nimeni ascunz\u0103toarea t\u0103bli\u021bei lui Avraam dec\u00e2t distrugerea singurului indiciu al locului \u00een care se g\u0103sea? A\u0219a c\u0103 fu nevoit\u0103 s\u0103 zboare la altitudine joas\u0103, plan\u00e2nd peste apa albastr\u0103, avionul fiind zguduit de ondula\u021biile peisajului generat de calculator, care, din cauza conexiunii mai slabe de aici, ap\u0103rea doar par\u021bial pe ecran. \u00cens\u0103 \u00een cele din urm\u0103 pe albastrul lacului se ivi o pat\u0103 verde care, pe m\u0103sur\u0103 ce avatarul lui Guttman se apropia, se dovedi a fi replica Marelui Israel creat\u0103 de tat\u0103l lui Uri \u00een mijlocul Elve\u021biei. Maggie \u00eenaint\u0103, preg\u0103tindu-se pentru bariera care n-o va l\u0103sa s\u0103 intre \u0219i pentru mesajul de eroare. Dar de data asta nu mai exista nici un obstacol: cordonul electronic nici m\u0103car nu mai ap\u0103ru. Evident, era creat \u00een a\u0219a fel \u00eenc\u00e2t s\u0103 se activeze doar la apropierea unui str\u0103in. Avatarului lui Guttman i se permise s\u0103 intre pe insul\u0103 la fel de u\u0219or cum fusese l\u0103sat\u0103 Maggie s\u0103 viziteze sectorul cu lumini ro\u0219ii acum c\u00e2teva ore. Nu exista nici m\u0103car o parol\u0103. \u2014Am intrat, spuse ea, u\u0219urat\u0103 c\u0103 b\u0103tr\u00e2nul nu le mai pusese \u00een cale nici un alt obstacol. \u2014Acum ce facem? \u00eentreb\u0103 Uri, aplec\u00e2ndu-se \u00een fa\u021b\u0103, acoperind cana de cafea cu m\u00e2inile, bucur\u00e2ndu-se de c\u0103ldura acesteia. \u2014Acum c\u0103ut\u0103m. Nu aveau mult de mers. Pe insul\u0103 nu se afla dec\u00e2t o cl\u0103dire, o cutie simpl\u0103 de sticl\u0103 \u0219i o\u021bel. \u00cen\u0103untru nu erau dec\u00e2t un scaun \u0219i un birou cu un calculator virtual. Maggie \u00eempinse \u00eenainte avatarul lui Guttman \u0219i \u00eel puse s\u0103 stea pe scaun. \u00cen clipa \u00een care f\u0103cu asta, ap\u0103ru o bul\u0103 de dialog Mergi spre vest, tinere, \u0219i g\u0103se\u0219te calea spre ora\u0219ul model, aproape de Mishkan. Vei descoperi ce \u021bi-am l\u0103sat eu acolo, \u00een calea labirinturilor antice. \u2014Deci, Uri. Ce avem noi aici? Se uit\u0103 \u00eentr-o parte, a\u0219tept\u00e2ndu-se s\u0103-l vad\u0103 pe Uri privind \u00eencordat cuvintele \u00eempreun\u0103 cu ea. Dar disp\u0103ruse, evapor\u00e2ndu-se la fel de repede ca una din acele creaturi anatomic imposibile ce mai p\u00e2lp\u00e2iau \u00eenc\u0103 pe ecran. \n", " Khan Yunis, Gaza, vineri, 2.40 a.m. Nu adormise. Nici m\u0103car nu se \u00eentinsese. St\u0103tea, cum f\u0103cuse de at\u00e2tea ori zilele acestea, \u00een capul oaselor, \u00eentorc\u00e2nd pe o parte \u0219i pe alta scenariu dup\u0103 scenariu. M\u0103suri, contram\u0103suri, mintea lui era permanent agitat\u0103, mai ales noaptea. Avea at\u00e2tea planuri, \u00eenc\u00e2t abia a\u0219tepta rug\u0103ciunea de diminea\u021b\u0103. Voia s\u0103 vin\u0103 zorii ca s\u0103 ias\u0103 din nou la lumina zilei \u0219i s\u0103 se apuce de treab\u0103. Era treaz, a\u0219a c\u0103 auzi chiar el pa\u0219ii. Instinctiv, trase piedica pistolului \u0219i a\u0219tept\u0103 \u00een \u00eentuneric. V\u0103zu nimbul de lumin\u0103 al unei lum\u00e2n\u0103ri, dup\u0103 care auzi o voce. \u2014Psst. Salim, sunt eu, Marwan. \u2014Intr\u0103, frate. B\u0103rbatul mai t\u00e2n\u0103r intr\u0103 tiptil, f\u0103r\u0103 zgomot, \u00een camera \u00een care Salim Nazzal dormea \u00een noaptea aceea. Se uit\u0103 \u00een jur, z\u0103ri trei adolescen\u021bi, to\u021bi dormind du\u0219i pe o singur\u0103 saltea \u0219i cobor\u00ee \u0219i mai mult vocea. Nu avea idee \u00een casa cui se g\u0103sea sau cine \u00eei deschisese u\u0219a \u0219efului lor \u00een seara aceea. \u2014Salim. Au spus c\u0103 au ceva. Au v\u0103zut ceva la Ierusalim. \u2014T\u0103bli\u021ba? \u2014Fiul sionistului. \u0218i americanca. Nazzal trase la loc piedica armei. Avea nevoie de timp de g\u00e2ndire. \u2014Echipa de la fa\u021ba locului vrea s\u0103 \u0219tie dac\u0103 trebuie s\u0103 atace. \u2014Nu asta e treaba lor! \u2014Dar ordinele tale: cum c\u0103 recuperarea t\u0103bli\u021bei e cea mai mare prioritate? Unul dintre b\u0103ie\u021bi tres\u0103ri. Salim a\u0219tept\u0103 p\u00e2n\u0103 c\u00e2nd fu sigur c\u0103 adormise la loc. \u2014Spune-le, zise \u00een cele din urm\u0103, c\u0103 sunt liberi s\u0103 ac\u021bioneze... \u2014OK... Fugi imediat. \u2014Marwan! \u00centoarce-te. Spune-le c\u0103 sunt liberi s\u0103 ac\u021bioneze doar dac\u0103 prin ac\u021biunea lor pun m\u00e2na pe t\u0103bli\u021b\u0103 sau descoper\u0103, \u00een mod sigur, locul \u00een care se afl\u0103. Nu are sens s\u0103-i omor\u00e2m pe cei doi, pe Guttman \u0219i pe americanc\u0103, dac\u0103 nu g\u0103sim t\u0103bli\u021ba. Ai \u00een\u021beles? \u2014Am \u00een\u021beles, Salim. \u2014Vorbesc serios, Marwan. \u0218i trase din nou piedica pistolului ca s\u0103 nu existe nici un dubiu. \n", " Ierusalim, vineri, 4.14 a.m. Se plimba de colo p\u00e2n\u0103 colo, c\u0103ut\u00e2ndu-l pe Uri printre fe\u021bele extatice \u0219i chitarele care zdr\u0103ng\u0103neau, dar disp\u0103ruse. Se ridic\u0103, \u00eendrept\u00e2ndu-se spre intrare. Atunci \u00eel v\u0103zu, fruntea \u00eei era br\u0103zdat\u0103 de cute ad\u00e2nci de \u00eengrijorare. St\u0103tea \u00een pragul u\u0219ii, privind \u00eencordat spre strad\u0103. \u2014Uri, ce s-a \u00eent\u00e2mplat? \u2014Nu \u0219tiu, dar am auzit ceva. S-ar putea s\u0103 fie o ma\u0219in\u0103. Trebuie s\u0103 ie\u0219im. \u2014Da, dar mai \u00eent\u00e2i trebuie s\u0103-\u021bi dai seama... \u2014Maggie, dac\u0103 sunt pe urmele noastre, ar putea s\u0103 ne omoare. \u2014Spune-mi doar ce \u00eenseamn\u0103 asta! \u2014Pentru Dumnezeu, Maggie, nu avem timp. \u2014Uri, nu plec de-aici p\u00e2n\u0103 nu rezolvi asta. Scutur\u00e2nd din cap, se \u00eendrept\u0103 cu pa\u0219i mari spre calculator, se aplec\u0103 pentru a se uita la textul din mica bul\u0103 de pe ecran \u0219i repet\u0103 ghicitoarea pe care tat\u0103l lui o ascunsese acolo. Apoi spuse foarte firesc: \u2014Bine, hai s\u0103 mergem. Fata cu cercel \u00een nas se ivi \u0219i \u00eei \u0219opti ceva \u00een ebraic\u0103 lui Uri, ar\u0103t\u00e2nd spre ie\u0219irea din spatele cafenelei \u2013 \u0219i, \u00een acela\u0219i timp, Maggie nu putu s\u0103 nu observe, deschiz\u00e2nd larg superbii ochi c\u0103prui pentru ca el s\u0103-i vad\u0103. Aparent insensibil la farmecele ei, \u00eei mul\u021bumi, o apuc\u0103 pe Maggie de \u00eencheietur\u0103 \u0219i se cufundar\u0103 \u00een \u00eentuneric. Deschiseser\u0103 deja u\u0219a de incendiu \u0219i g\u0103siser\u0103 o scar\u0103 \u00eengust\u0103, cu cinci trepte, pe care ar fi putut s\u0103 coboare \u00een strad\u0103, c\u00e2nd Maggie \u00ee\u0219i d\u0103du seama c\u0103 l\u0103sase calculatorul deschis, avatarul lui Guttman \u0219i mesajul lui fiind \u00een continuare afi\u0219ate pe ecran. Dac\u0103 erau urm\u0103ri\u021bi, urm\u0103ritorii lor nu aveau dec\u00e2t s\u0103 intre pur \u0219i simplu \u00een cafenea, s\u0103-\u0219i comande o cafea cu lapte \u0219i s\u0103-\u0219i scoat\u0103 carne\u021belul. Se r\u0103suci pe c\u0103lc\u00e2ie, sim\u021bind cum \u00eei e prins\u0103 \u00eencheietura \u00een str\u00e2nsoarea lui Uri. \u2014D\u0103-mi drumul. Trebuie s\u0103 m\u0103 \u00eentorc. \u2014\u00cen nici un caz. \u2014Calculatorul a r\u0103mas deschis. Vor vedea totul! \u2014Asta e. Plec\u0103m, spuse el, p\u0103\u0219ind ap\u0103sat mai departe, hot\u00e2r\u00e2t s\u0103 ias\u0103 \u00een strad\u0103. \u2014D\u0103-mi drumul! Acum! Nu vru s\u0103 o elibereze din str\u00e2nsoare. \u00cempotriva voin\u021bei ei, fu tras\u0103 pe scara \u00eengust\u0103 de piatr\u0103. \u00cencepu s\u0103 se smuceasc\u0103, asemenea unei feti\u021be recalcitrante care refuz\u0103 s\u0103 fie t\u00e2r\u00e2t\u0103 la gr\u0103dini\u021b\u0103 \u00een prima zi. Dar era mai puternic dec\u00e2t ea. Se ura doar g\u00e2ndindu-se ce va face \u00een continuare, ca s\u0103 nu mai vorbim de actul \u00een sine, dar \u00een acel moment, era sigur\u0103 c\u0103 nu are de ales. Trebuia s\u0103 aplece capul pentru a face lucrul \u0103la \u0219i s\u0103 g\u0103seasc\u0103 un unghi potrivit \u00eenspre trupul lui, dar imediat ce \u00eel g\u0103si, f\u0103cu totul dintr-o singur\u0103 mi\u0219care rapid\u0103. \u00ce\u0219i \u00eenfipse pur \u0219i simplu din\u021bii \u0219i \u00eel mu\u0219c\u0103 de m\u00e2n\u0103. Url\u0103 de durere, l\u0103s\u00e2nd s\u0103-i scape doar un singur sunet, \u00een\u0103bu\u0219indu-le pe celelalte. Dar fu de-ajuns: din reflex, \u00eei d\u0103du drumul la m\u00e2n\u0103 \u0219i ea intr\u0103 iar\u0103\u0219i. Ochii ei scrutar\u0103 \u00eenc\u0103perea, \u00eencerc\u00e2nd s\u0103 g\u0103seasc\u0103 \u00een norul de fum calculatorul pe care tocmai \u00eel folosise. C\u00e2nd z\u0103ri \u00een cele din urm\u0103 lumina ecranului, observ\u0103 \u00eengrozit\u0103 c\u0103 altcineva era acum aplecat spre el, b\u0103t\u00e2nd \u00een tastatur\u0103. Se apropie, r\u0103m\u00e2n\u00e2nd ascuns\u0103 \u00een umbr\u0103. \u00cen cele din urm\u0103, \u00ee\u0219i d\u0103du sema cine era: fata cu cercel \u00een nas. Maggie r\u0103sufl\u0103 u\u0219urat\u0103, se \u00eendrept\u0103 repede spre calculator \u0219i, exact c\u00e2nd femeia era pe cale s\u0103 spun\u0103 c\u00e2t de bazat era Second Life, ap\u0103s\u0103 pe butonul de oprire. \u2014Hei... Dar Maggie se f\u0103cuse deja nev\u0103zut\u0103, ie\u0219ise prin spate, cobor\u00e2nd \u00een strad\u0103 pe scara de piatr\u0103. St\u0103tea singur\u0103, uit\u00e2ndu-se \u00eentr-o parte \u0219i-n alta c\u00e2nd sim\u021bi o m\u00e2n\u0103 apuc\u00e2nd-o \u0219i tr\u0103g\u00e2nd-o mai \u00eent\u00e2i spre dreapta, apoi spre st\u00e2nga, apoi pe panta pietruit\u0103 \u0219i, \u00een cele din urm\u0103, pe strada principal\u0103, unde era parcat un Mercedes argintiu, gata de plecare. \u2014Jur c\u0103, dac\u0103 nu te omoar\u0103 ei, te omor eu. \u2014Uri, \u00eemi pare r\u0103u. Dar nu puteam s\u0103-l las pur \u0219i simplu acolo, s\u0103 poat\u0103 oricine... \u2014Erau acolo? \u2014Nu i-am v\u0103zut. Uri scutur\u0103 ne\u00eencrez\u0103tor \u0219i furios din cap \u00eenspre maniaca al\u0103turi de care se trezise din \u00eent\u00e2mplare. \u2014\u00cemi pare r\u0103u. Chiar \u00eemi pare. \u2014M\u0103 \u00eendoiesc. \u2014Unde mergem? \u2014Nu \u0219tiu. Departe de ei, departe de Ierusalim. Ne \u00eentoarcem c\u00e2nd n-o s\u0103 mai fim \u00een pericol. Maggie se uit\u0103 pe fereastr\u0103, z\u0103rind primele lic\u0103riri ale unei lumini albastre, ce\u021boase, la orizont. Ierusalimul abia se trezea. Nu v\u0103zuse p\u00e2n\u0103 acum dec\u00e2t un cer\u0219etor ciudat. \u2014Dar mesajul \u0103sta de la tat\u0103l t\u0103u? \u2014Nu mai \u0219tiu. \u2014Haide. A spus \u201eMergi spre vest, tinere, \u0219i g\u0103se\u0219te calea spre ora\u0219ul model, aproape de Mishkan\u201c, care o fi \u0103la. \u201eVei descoperi ce \u021bi-am l\u0103sat eu acolo, \u00een calea labirinturilor antice.\u201c Deci ce crezi? Uri \u00ee\u0219i lu\u0103 ochii de la drum \u0219i o fix\u0103 pe Maggie cu privirea. \u2014Ai idee c\u00e2t de mult \u00eel ur\u0103sc pe tat\u0103l meu acum? Toate jocurile astea de rahat prin care m\u0103 pune s\u0103 trec? De parc\u0103 n-ar fi de-ajuns c\u0103 nebunia asta a omor\u00e2t-o deja pe mama. \u2014\u0218tiu, Uri... \u2014Nu \u0219tii nimic, Maggie. Nimic! Din cauza lui mama a murit, iar eu m\u0103 ascund ca s\u0103-mi salvez via\u021ba \u0219i pentru ce? Pentru ce? Pentru o relicv\u0103 biblic\u0103 nenorocit\u0103 care va dovedi c\u0103 el \u0219i to\u021bi prietenii lui nebuni de dreapta au avut tot timpul dreptate! N-a reu\u0219it niciodat\u0103 s\u0103 m\u0103 fac\u0103 s\u0103 trec de partea lui c\u00e2t a fost \u00een via\u021b\u0103, dar a reu\u0219it cumva s\u0103 m\u0103 fac\u0103 s\u0103 lucrez pentru el, ca un discipol t\u00e2mpit, acum c\u0103 a murit. \u2014Acolo a ascuns-o? La casa unui nebun de dreapta? Pe Malul de Vest? \u2014Nu. E \u00eentr-un loc mult prea evident. \u2014\u021ai-ai dat seama deja? \u2014Despre ce e toat\u0103 povestea asta? Nu poate fi dec\u00e2t \u00eentr-un singur loc. \u2014Vrei s\u0103 spui c\u0103 e pe Muntele Templului. Maggie z\u00e2mbi \u00een fa\u021ba ingeniozit\u0103\u021bii acestei idei. Bine\u00een\u021beles c\u0103 acolo trebuia s\u0103 \u00eengroape t\u0103bli\u021ba. Unde se p\u0103strau actele unei case, dac\u0103 nu chiar \u00een ea? \u2014Asta e Mishkan: Templul, palatul. Se refer\u0103 la toat\u0103 zona aia. Doar c\u0103 ceea ce a l\u0103sat el nu se afl\u0103 pe Muntele Templului. Evreii se duc foarte rar acolo: e prea sf\u00e2nt. A ascuns-o dedesubt. \u2014Dedesubt? \u2014Acum c\u00e2\u021biva ani au s\u0103pat tunelurile care merg paralel cu Zidul de Vest. Tat\u0103l meu \u0219i al\u021bi c\u00e2\u021biva arheologi. Nu partea cunoscut\u0103 a zidului, unde se roag\u0103 toat\u0103 lumea \u0219i \u00eendes\u0103 acele bile\u021bele de rug\u0103ciune c\u0103tre Dumnezeu \u00een cr\u0103p\u0103turi. Ci o por\u021biune \u00eentreag\u0103 de zid care a fost \u00eengropat\u0103 sub restul ora\u0219ului. Sub Cartierul Musulman, ca s\u0103 fiu mai exact. Toat\u0103 lumea a \u00eennebunit. \u2014Vrei s\u0103 spui palestinienii? \u2014Bine\u00een\u021beles. La ce se a\u0219tepta tat\u0103l meu? Arabii au spus c\u0103 evreii \u00eencercau s\u0103 submineze temeliile Domului St\u00e2ncii, \u0219tii, cl\u0103direa aia mare cu un dom de aur. \u2014\u0218tiu, mul\u021bumesc, Uri. \u2014E construit\u0103 pe locul \u00een care cred ei c\u0103 s-a \u00een\u0103l\u021bat Mahomed la cer. \u0218i iat\u0103-i pe evrei s\u0103p\u00e2nd pe dedesubt. Iar apoi tata \u0219i prietenii lui au \u00eenr\u0103ut\u0103\u021bit lucrurile. Au decis c\u0103 nu e suficient ca turi\u0219tii s\u0103 poat\u0103 intra \u00een tunele. Nu, aveau nevoie \u0219i de o ie\u0219ire la cel\u0103lalt cap\u0103t, ca s\u0103 nu trebuiasc\u0103 s\u0103 mearg\u0103 tot drumul prin ele. A\u0219a c\u0103 au construit una. \u0218i a r\u0103s\u0103rit chiar \u00een Cartierul Musulman. \u2014O provocare. \u2014Exact. \u2014Deci asta vrea s\u0103 spun\u0103 cu \u201elabirinturi antice\u201c: tunelurile. \u2014\u201eMergi spre vest\u201c, Zidul de Vest. Inteligent. \u0218i bine\u00een\u021beles, Ierusalimul e ora\u0219ul model; e cel mai sf\u00e2nt loc de pe p\u0103m\u00e2nt. Dar ce... \u2014Ah, la naiba. Maggie \u00eel v\u0103zu pe Uri cu ochii pironi\u021bi pe oglinda retrovizoare. Se uit\u0103 peste um\u0103r \u0219i z\u0103ri \u00een spate o ma\u0219in\u0103 cu farurile reglate pe faza lung\u0103. L\u0103saser\u0103 ora\u0219ul \u00een urm\u0103 acum, cobor\u00e2nd un drum de munte care p\u0103rea destul de drept. Pe ambele p\u0103r\u021bi erau st\u00e2nci abrupte, \u00eentrerupte doar de r\u0103zle\u021bele r\u0103m\u0103\u0219i\u021be de ma\u0219ini \u2013 vestigii ale vehiculelor militare, dup\u0103 cum \u00eei spusese ofi\u021berul de marin\u0103 \u00een ziua aceea, care acum p\u0103rea s\u0103 fi fost cu zece ani \u00een urm\u0103 \u2013, relicve ale r\u0103zboiului din 1948 care salutau crearea statului Israel. \u2014Se apropie, Uri. \u2014\u0218tiu. \u2014Ce naiba facem? \u2014Nu \u0219tiu. Stai s\u0103 m\u0103 g\u00e2ndesc. Era orbit de reflexia din oglind\u0103, care p\u0103rea s\u0103 scalde \u00eentreaga ma\u0219in\u0103 \u00eentr-o lumin\u0103 galben\u0103, iscoditoare. Uri acceler\u0103, dar ma\u0219ina din spate \u00eei ajunse f\u0103r\u0103 mari eforturi. Chiar dac\u0103 Maggie \u00ee\u0219i acoperi ochii, lumina era prea puternic\u0103 pentru a vedea cine se afla \u00een ma\u0219in\u0103 sau chiar ce fel de ma\u0219in\u0103 era. \u2014Am putea schimba direc\u021bia? \u2014Doar dac\u0103 vrem s\u0103 ne rostogolim \u00een josul muntelui. \u2014La naiba. Uri, trebuie s\u0103 facem ceva. \u2014\u0218tiu, \u0219tiu. Vorbi din nou dup\u0103 c\u00e2teva secunde. \u2014OK. La urm\u0103toarea curb\u0103, e un punct de observa\u021bie. Pot s\u0103 opresc acolo. C\u00e2nd o s-o fac, trebuie s\u0103 deschizi imediat portiera \u0219i s\u0103 sari din ma\u0219in\u0103. \u0218i s\u0103 r\u0103m\u00e2i foarte jos. Trebuie s\u0103 faci asta \u00een secunda \u00een care ma\u0219ina ajunge acolo. Nu a\u0219tepta s\u0103 se opreasc\u0103 de tot. Apoi alearg\u0103 pur \u0219i simplu peste margine. E o por\u021biune mai joas\u0103 acolo, o bucat\u0103 ca o ad\u00e2ncitur\u0103. OK? \u2014Da, dar... \u2014Nu-\u021bi face griji \u00een privin\u021ba mea. Voi fi \u00een spatele t\u0103u imediat ce ie\u0219i. Foarte jos, ai priceput? \u2014Am priceput. \u2014OK. Uite-l. Uri \u00eencepu s\u0103 apese fr\u00e2na. Maggie \u00ee\u0219i scoase centura, ceea ce declan\u0219\u0103 imediat un piuit puternic. A\u0219tepta momentul potrivit. Uri se uit\u0103 \u00een oglinda retrovizoare, apoi intr\u0103 brusc \u00een spa\u021biul liber \u0219i \u021bip\u0103: \u2014Acum! \u0218i s\u0103 te \u021bii jos! Maggie apuc\u0103 m\u00e2nerul portierei, \u00eel \u00eempinse \u0219i s\u0103ri ghemuit\u0103 din ma\u0219in\u0103, poticnindu-se pe drumul \u00een mi\u0219care, alerg\u00e2nd aproape pe vine p\u00e2n\u0103 la marginea suprafe\u021bei pavate. Acum, \u00eentr-una din pu\u021binele secunde pe care le avea la dispozi\u021bie ca s\u0103 ia o decizie, trebui s\u0103 se hot\u0103rasc\u0103 dac\u0103 avea cu adev\u0103rat \u00eencredere \u00een Uri. Instinctul, \u00een aceast\u0103 lumin\u0103 slab\u0103 a zorilor, \u00eei spunea c\u0103 urmeaz\u0103 o r\u00e2p\u0103 \u0219i c\u0103 saltul peste margine \u00eei garanta moartea. Totu\u0219i Uri \u00eei spusese c\u0103 unghiul era \u00een\u0219el\u0103tor, c\u0103 panta era lin\u0103. Putea oare s\u0103-l cread\u0103? \u00cen ultimele dou\u0103 zile tr\u0103iser\u0103 \u0219i respiraser\u0103 \u00eempreun\u0103 aproape or\u0103 de or\u0103. Ea g\u0103sise cadavrul mamei lui. \u00cei povestise ce se \u00eent\u00e2mplase \u00een Africa. \u0218i cu c\u00e2teva ore \u00een urm\u0103 f\u0103cuser\u0103 dragoste \u00eentr-o manier\u0103 tandr\u0103 \u0219i \u00een acela\u0219i timp extrem de pasional\u0103. \u0218i totu\u0219i cine era el? Un veteran al securit\u0103\u021bii israeliene care o l\u0103sase incon\u0219tient\u0103 dintr-o singurt\u0103 lovitur\u0103, care furase o ma\u0219in\u0103 \u0219i care cine \u0219tie ce mai f\u0103cuse la via\u021ba lui. Cum putea s\u0103 aib\u0103 \u00eencredere \u00eentr-un astfel de b\u0103rbat? Toate astea i se \u00eenv\u0103lm\u0103\u0219eau \u00een minte \u00een secunda \u00een care se leg\u0103na pe margine, \u00eenainte s\u0103 se hot\u0103rasc\u0103 s\u0103 sar\u0103. Urm\u0103 c\u0103z\u0103tura \u2013 dar fu una u\u0219oar\u0103, nu mai mult de jum\u0103tate de metru, ca \u0219i cum ar fi ratat o treapt\u0103 pe \u00eentuneric. \u00cempiedic\u00e2ndu-se, alerg\u0103 p\u00e2n\u0103 c\u00e2nd nu mai putea fi v\u0103zut\u0103 de pe drum. C\u00e2nd i se domoli respira\u021bia, se uit\u0103 \u00een jur \u0219i \u00ee\u0219i d\u0103du seama c\u0103 e singur\u0103. Dup\u0103 o secund\u0103 auzi o \u00eempu\u0219c\u0103tur\u0103 deasupra ei, pe drum, \u0219i \u0219tiu, cu o siguran\u021b\u0103 de fier care o f\u0103cu s\u0103 \u00eenghe\u021be, c\u0103 Uri fusese cel lovit. \n", " Ierusalim, vineri, 6.15 a.m. St\u0103tea nemi\u0219cat\u0103, atent\u0103 chiar \u0219i la sunetul propriei respira\u021bii. Mu\u0219chii \u0219i fa\u021ba \u00eei tremurau. Sim\u021bea lacrimile preling\u00e2ndu-i-se pe obraji, dar un fel de instinct de autoconservare prelu\u0103 comanda, for\u021b\u00e2ndu-i picioarele s\u0103 r\u0103m\u00e2n\u0103 pe loc, hot\u0103r\u00ee ca nimeni s\u0103 nu aud\u0103 nici m\u0103car scr\u00e2\u0219netul unei pietre de dedesubt. St\u0103tu a\u0219a timp de c\u00e2teva secunde, care se transformar\u0103 \u00een minute lungi, \u021bin\u00e2nd ochii \u00eenchi\u0219i pentru a se putea concentra la ce auzea. \u00cen clipele care au urmat focului de arm\u0103, \u00een timp ce rederula \u00een minte amintirea acestuia, auzise o bufnitur\u0103 \u0219i zgomot de pa\u0219i pe pietri\u0219ul de deasupra. Apoi, un minut mai t\u00e2rziu, deslu\u0219ise zgomotul portierelor tr\u00e2ntite \u0219i h\u00e2r\u00e2itul motorului care se punea \u00een mi\u0219care. S-a rugat atunci, ca \u0219i acum, s\u0103 aud\u0103 cur\u00e2nd altceva: pa\u0219ii lui apropiindu-se, poate, sau glasul lui strig\u00e2nd-o de pe drumul de deasupra. Vocea din mintea ei i se adresa lui Dumnezeu, Tat\u0103l \u00een care sus\u021binea c\u0103 nu mai crede, Dumnezeul pe care \u00eel abandonase \u00een mod oficial la \u0219coala de maici. \u00cel ruga, te rog, te rog, orice altceva po\u021bi s\u0103-mi faci, dar nu-l l\u0103sa s\u0103 moar\u0103. Te rog, Doamne, \u021bine-l \u00een via\u021b\u0103. Cum a putut s\u0103-i dea voie s\u0103 fac\u0103 asta, s-o lase pe ea s\u0103 fug\u0103 prima? Cum a putut fi at\u00e2t de proast\u0103, at\u00e2t de egoist\u0103? Bine\u00een\u021beles, nu a existat nici un plan. Uri a vrut pur \u0219i simplu s\u0103-i salveze via\u021ba: ea trebuia s\u0103 ias\u0103 din ma\u0219in\u0103 \u0219i s\u0103 fug\u0103, iar el s\u0103 o acopere. Urm\u0103ritorii aveau s\u0103-\u0219i a\u021binteasc\u0103 armele asupra lui, \u00een timp ce ea se furi\u0219a, salv\u00e2ndu-\u0219i propria piele. \u00ce\u0219i imagin\u0103 trupul lui, nemi\u0219cat \u0219i \u00eens\u00e2ngerat, z\u0103c\u00e2nd pe drumul prunduit \u0219i se cutremur\u0103 din cap p\u00e2n\u0103-n picioare la acest g\u00e2nd. \u0218tia c\u0103 nu trebuie s\u0103 fac\u0103 zgomot, dar nu se putea st\u0103p\u00e2ni: acum pl\u00e2ngea \u00een hohote zgomotoase pentru b\u0103rbatul pe care \u00eel str\u00e2nsese \u00een bra\u021be \u0219i care palpita de via\u021b\u0103 cu doar c\u00e2teva ore \u00een urm\u0103. \u00cel str\u00e2nsese \u00een bra\u021be \u0219i acum \u00eel pierduse. Cu toate astea, nu se mi\u0219c\u0103. Instinctul ei de supravie\u021buire \u00eei comanda s\u0103 r\u0103m\u00e2n\u0103 aici, \u00een aceast\u0103 ad\u00e2ncitur\u0103 invizibil\u0103 dinspre drum. \u00cei era team\u0103 de o capcan\u0103: dac\u0103 urca din nou \u0219i era prins\u0103 \u00een ambuscada celor care l-au \u00eempu\u0219cat pe Uri? Poate c\u0103 doar \u00ee\u0219i imaginase sunetul unei ma\u0219ini care se \u00eendep\u0103rta; era at\u00e2t de obosit\u0103, \u00ee\u0219i sim\u021bea mintea \u00eence\u021bo\u0219at\u0103. A\u0219a c\u0103 r\u0103mase unde se afla, cu chipul sc\u0103ldat \u00een lacrimile care \u00eei \u0219iroiau acum pe obraji. \u00cen cele din urm\u0103, f\u0103cu un pas \u00eenainte, \u00eencerc\u00e2nd s\u0103 evite orice zgomot. Apoi \u00eenc\u0103 unul \u0219i \u00eenc\u0103 unul p\u00e2n\u0103 c\u00e2nd reu\u0219i s\u0103 vad\u0103, chiar dac\u0103 nu \u00een totalitate, drumul de deasupra. Nu z\u0103rea nimic. Mai f\u0103cu c\u00e2\u021biva pa\u0219i p\u00e2n\u0103 la marginea ad\u00e2nciturii. Sub ea se afla piatra cafenie, col\u021buroas\u0103 a versantului. Dac\u0103 era cineva pe drum, putea cu siguran\u021b\u0103 s\u0103 o vad\u0103. Dar nu z\u0103rea nimic \u2013 p\u00e2n\u0103 c\u00e2nd trecu \u00een vitez\u0103 o ma\u0219in\u0103 alb\u0103. Se ghemui \u0219i merse mai departe. Lini\u0219te. Dup\u0103 o vreme, se ridic\u0103 \u0219i se uit\u0103 \u00een jur. Pe drum nu era nimic, nici la punctul de observa\u021bie. Nu erau ma\u0219ini, nici m\u0103car Mercedesul cu care veniser\u0103. \u0218i, mai presus de toate, nu era nici urm\u0103 de Uri. Maggie nu \u0219tia ce s\u0103 simt\u0103. R\u0103sufl\u0103 u\u0219urat\u0103 c\u0103 nu g\u0103sise nici un cadavru. Era posibil ca Uri s\u0103 fi sc\u0103pat cumva, ca zgomotele pe care le auzise s\u0103 fi fost f\u0103cute de Uri plec\u00e2nd cu ma\u0219ina ca s\u0103 se salveze? Dar asta, \u0219tia, nu avea nici un sens. S-ar fi \u00eentors dup\u0103 ea. \u0218tia care era lucrul cel mai probabil, mintea ei furniz\u00e2ndu-i imaginea: b\u0103rba\u021bi masca\u021bi ridicau trupul ne\u00eensufle\u021bit al lui Uri, unul apuc\u00e2ndu-l de bra\u021be, cel\u0103lalt de glezne, arunc\u00e2ndu-l \u00een portbagajul Mercedesului \u0219i apoi plec\u00e2nd cu ma\u0219ina. Se duse la punctul de observa\u021bie \u0219i cercet\u0103 terenul. V\u0103zu urme de cauciuc, dar nu o ajutau. Nu era detectiv; nu \u0219tia la ce se uit\u0103. Maggie se \u00eentoarse cu spatele la drum, observ\u00e2nd abia acum frumuse\u021bea priveli\u0219tii. Cerul era de un albastru-pal de diminea\u021b\u0103, soarele destul de puternic ca s\u0103 lumineze aceast\u0103 priveli\u0219te arid\u0103, nisipoas\u0103: dealurile, desf\u0103\u0219ur\u00e2ndu-se \u00een trepte, punctate de m\u0103slini izola\u021bi. Viguro\u0219i, neclinti\u021bi, cumva \u00eenc\u0103p\u0103\u021b\u00e2na\u021bi, i se p\u0103reau lui Maggie ni\u0219te b\u0103rba\u021bi scunzi, \u00eendesa\u021bi: puternici \u0219i ner\u0103bd\u0103tori. Un am\u0103nunt din acea priveli\u0219te \u00eei \u00eent\u0103ri hot\u0103r\u00e2rea. Va g\u0103si t\u0103bli\u021ba aia nenorocit\u0103, chiar dac\u0103 ar fi ultimul lucru pe care l-ar face. O va g\u0103si de dragul lui Uri \u0219i, de asemenea, de dragul mamei \u0219i al tat\u0103lui s\u0103u. Oricine i-ar fi f\u0103cut asta lui \u0219i p\u0103rin\u021bilor lui nu trebuia l\u0103sat s\u0103 scape nepedepsit. \u00cei va \u00eenfrunta; va g\u0103si ce nu voiau ei s\u0103 g\u0103seasc\u0103 \u0219i astfel \u00eei va demasca. Da, acest proces de pace trebuia salvat \u0219i da, voia cu toat\u0103 fiin\u021ba s\u0103-\u0219i salveze reputa\u021bia. Dar \u00een acest moment sentimentele astea erau pe locul doi. Va face asta pentru Uri. \u0218i atunci \u00eel auzi, slab la \u00eenceput. Fu izbit\u0103, la fel ca prima dat\u0103, de frumuse\u021bea melodiei, o \u00een\u0219iruire tulbur\u0103toare de note. Iar acum se auzea pu\u021bin mai tare, \u00ee\u0219i putea da seama c\u0103 nu era o \u00eenregistrare, nu venea de la radioul unei ma\u0219ini, ci erau glasuri de oameni care c\u00e2ntau, sunetul fiind purtat de adierea v\u00e2ntului. Se apropie de marginea ad\u00e2nciturii \u0219i v\u0103zu c\u0103 nici acolo nu urma o r\u00e2p\u0103, ci o pant\u0103. Trebuia s\u0103 fac\u0103 un salt ini\u021bial, de un metru, dup\u0103 care s\u0103 coboare pur \u0219i simplu coasta dealului. F\u0103cu lucrul \u0103sta, mul\u021bumindu-i lui Orli pentru cizmele pe care le purta acum \u00een locul pantofilor pe care \u00eei l\u0103sase \u00een apartamentul fostei iubite. Cu toate astea \u00eens\u0103, nu era echipat\u0103 pentru a\u0219a ceva. Pe c\u00e2nd se \u00eendrepta spre locul de unde veneau vocile, piciorul drept \u00eei alunec\u0103 \u0219i ateriz\u0103 pe glezn\u0103. Mai departe, \u00ee\u0219i zg\u00e2rie bra\u021bul de un ciulin, \u00een \u00eencercarea nechibzuit\u0103 de a apuca aerul pentru a se echilibra. Dar \u00een cur\u00e2nd reu\u0219i s\u0103 parcurg\u0103 drumul de la strad\u0103, acum avea \u00een fa\u021b\u0103 o por\u021biune de p\u0103m\u00e2nt orizontal\u0103. \u0218i putea z\u0103ri sursa c\u00e2ntecului, de\u0219i acesta fusese \u00eenlocuit cu un refren mult mai grosolan, un fel de imn fotbalistic, ce trebuia c\u00e2ntat de o mul\u021bime de oameni care s\u0103 se legene la unison. Hinei ma\u2019tov u\u2019ma\u2019naim, shevet achim gam yachad... Era protestul Bra\u021belor din Jurul Ierusalimului, care era \u00eenc\u0103 \u00een vog\u0103. Maggie n-a fost \u00een via\u021ba ei at\u00e2t de bucuroas\u0103 la vederea unei manifesta\u021bii politice, n-a fost niciodat\u0103 at\u00e2t de recunosc\u0103toare for\u021bei protestatarilor de a demonstra ne\u00eentrerupt, dup\u0103 cum promiseser\u0103. Chiar \u0219i acum, c\u00e2nd abia se luminase de ziu\u0103, un grup de activi\u0219ti se \u021bineau de m\u00e2ini la poalele acestui deal. Nu avea idee de ce hot\u0103r\u00e2ser\u0103 c\u0103 acel loc de periferie al Ierusalimului era cel potrivit. Dar se sim\u021bi u\u0219urat\u0103 c\u0103 \u00eel aleseser\u0103. \u2014E\u0219ti ziarist\u0103? \u00eentreb\u0103 o femeie care purta o pereche de ochelari mari, \u021bin\u00e2nd de m\u00e2n\u0103 o adolescent\u0103, poate fiica ei, \u00eentr-o parte \u0219i un b\u0103rbat cu \u00eenf\u0103\u021bi\u0219are de rabin, de v\u00e2rsta lui Maggie, c\u0103ruia i se leg\u0103nau franjurile \u0219alului de rug\u0103ciune, \u00een partea cealalt\u0103. \u2014O, nu, zise Maggie imediat \u0219i, chiar f\u0103r\u0103 s\u0103 planifice asta, exager\u00e2ndu-\u0219i accentul irlandez. Sunt \u00een vizit\u0103. \u2014Ce, turist\u0103? Turist\u0103. \u2014Nu chiar, drag\u0103. Sunt mai mult \u00een pelerinaj. Suna ostentativ, ca \u0219i cum ar fi imitat-o pe una din maicile de la \u0219coal\u0103. Dar Maggie se ruga s\u0103 mearg\u0103. \u2014A, vrei Betleem? Nu p\u0103rea s-o cread\u0103. Mergi la Betleem? \u2014A, nu drag\u0103, Doamne fere\u0219te! Rabinul termin\u0103 acum de c\u00e2ntat \u0219i se b\u0103g\u0103 \u00een discu\u021bie. \u2014Trebuie s\u0103 ajungi la Betleem? Se \u00eentoarse \u00eentr-o pozi\u021bie din care putea da indica\u021bii. \u2014Nu, de fapt, m\u0103 duc la Ierusalim. \u0218i se pare c\u0103 am fost \u00een\u0219elat\u0103, m\u0103 tem. \u2014\u00cen\u0219elat\u0103? \u2014De un taximetrist. A spus c\u0103 m\u0103 va duce el. M-a l\u0103sat acolo, la marginea drumului... ar\u0103t\u0103 coasta dealului pe care tocmai o cobor\u00e2se... a zis c\u0103 ar trebui s\u0103 \u00eemi plac\u0103 priveli\u0219tea. Dup\u0103 care, n-o s\u0103 v\u0103 vin\u0103 s\u0103 crede\u021bi, s-a suit \u00een ma\u0219in\u0103 \u0219i a plecat. Cu haina mea cu tot. \u2014Era evreu, \u0219oferul \u0103sta? Maggie se \u00eempotmoli. Care era r\u0103spunsul corect? Ar fi fost o insult\u0103 s\u0103 acuze un evreu de acest act perfid? Sau ar fi fost considerat\u0103 o tr\u0103dare mai mare angajarea din start a unui taximetrist palestinian? \u2014\u0218tii, nu l-am \u00eentrebat. Dar simt c\u0103 am fost \u00eengrozitor de naiv\u0103. M-am g\u00e2ndit c\u0103, \u0103sta fiind P\u0103m\u00e2ntul Sf\u00e2nt \u0219i a\u0219a mai departe... \u2014Ascult\u0103, cucoan\u0103, spuse rabinul care p\u0103r\u0103si locul lui \u00een cerc. Unde trebuie s\u0103 ajungi? \u2014O, nu vreau s\u0103 deranjez un om al lui Dumnezeu ca dumneata. \u2014Nu m\u0103 deranjezi deloc. Avem un \u0219ofer. \u0218i \u00eenainte ca ea s\u0103 mai poat\u0103 spune ceva, scoase o sta\u021bie portabil\u0103. \u2014Avram? Bo rega. Se uit\u0103 la Maggie, \u00eenchiz\u00eend o clip\u0103 ochii \u0219i scutur\u00e2nd din cap, ca \u0219i cum ar fi vrut s\u0103 spun\u0103 nu-\u021bi face griji, totul e sub control. Dup\u0103 c\u00e2teva secunde sosi o ma\u0219in\u0103, un SUV robust, plin de noroi. Maggie \u00eel c\u00e2nt\u0103ri din ochi \u0219i trase concluzia c\u0103 ace\u0219ti rebeli erau foarte bine organiza\u021bi. Nu se \u00eendoia c\u0103 aveau o gr\u0103mad\u0103 de astfel de vehicule la \u00eendem\u00e2n\u0103, patrul\u00e2nd nu doar \u00een zonele \u00een care demonstrau Bra\u021bele din Jurul Ierusalimului, ci \u00een toate zonele implicate \u00een campania \u00eempotriva lui Yariv. Dac\u0103 ceea ce citise era corect, o mare parte din bani urma s\u0103 fie v\u0103rsat\u0103 de cre\u0219tinii evangheli\u0219ti din Statele Unite. \u00cenc\u0103 o dat\u0103, i se aminti c\u0103, chiar dac\u0103 aveau s\u0103 calmeze lucrurile \u0219i s\u0103 aduc\u0103 din nou taberele la masa negocierilor, pacificatorii aveau s\u0103 \u00eent\u00e2mpine obstacole enorme. Maggie \u00eei mul\u021bumi rabinului \u0219i se urc\u0103 \u00een ma\u0219in\u0103. \u00cen scaunul \u0219oferului st\u0103tea un b\u0103rbat negricios, solid, \u00een pantaloni scur\u021bi, cu antebra\u021be puternice, musculoase. Ridic\u0103 \u00eentreb\u0103tor din spr\u00e2ncene. \u2014M\u0103 po\u021bi duce \u00een Ora\u0219ul Vechi, te rog? \u00cen c\u00e2teva minute se aflau din nou pe drumul principal, repet\u00e2nd \u00een sens invers c\u0103l\u0103toria din zori pe care o f\u0103cuse cu Uri, \u0219erpuind cu hot\u0103r\u00e2re \u00een sus, spre Ierusalim. Sim\u021bi cum \u00eei trosnesc urechile. Acum traficul era mai intens, dar \u00eenc\u0103 departe de traficul urban obi\u0219nuit la o or\u0103 de v\u00e2rf. \u2014Shabbat, shabbat, spuse \u0219oferul, gesticul\u00e2nd c\u0103tre peisajul de dincolo de parbriz. Ora\u0219ul se golea pentru Sabat, care \u00eencepea \u00een seara aceea, la l\u0103sarea \u00eentunericului. \u0218i \u00een cur\u00e2nd \u00eel v\u0103zu, pe c\u00e2nd ma\u0219ina urca pe strada Hativat Yerushalayim, zidul lung, masiv, ce marca grani\u021ba de vest a Ora\u0219ului Vechi. Nu era foarte atent\u0103, privind \u00een gol, g\u00e2ndindu-se doar la ce i se \u00eent\u00e2mplase lui Uri. Fusese \u00eentr-adev\u0103r lovit de un glon\u021b doar pentru ca ea s\u0103 poat\u0103 sc\u0103pa? Greutatea din pieptul ei, sentimentul de groaz\u0103 aproape c\u0103 o strivir\u0103. \u00cenc\u0103 o gre\u0219eal\u0103; \u00eenc\u0103 o tr\u0103dare. Furioas\u0103, se for\u021b\u0103 s\u0103-\u0219i canalizeze sentimentele \u00eentr-o hot\u0103r\u00e2re neclintit\u0103: \u00eei va g\u0103si pe oamenii care l-au \u00eempu\u0219cat pe Uri \u0219i va face asta g\u0103sind t\u0103bli\u021ba. Sim\u021bea c\u0103 se apropia. Ultimul testament al lui Avraam nu putea fi foarte departe. \n", " Ierusalim, vineri, 7.50 a.m. Ma\u0219ina intr\u0103 prin Poarta Jaffa, oprindu-se aproape imediat \u00eentr-o mic\u0103 pia\u021b\u0103, un spa\u021biu pavat, m\u0103rginit de un magazin de suvenire \u00een care se vindeau obi\u0219nuitele kitsch-uri \u0219i dou\u0103 c\u0103mine pentru elevi d\u0103r\u0103p\u0103nate. Trebuia s\u0103 mearg\u0103 pe jos de acolo. Maggie \u00eei mul\u021bumi \u0219oferului, \u00eei f\u0103cu semn s\u0103 plece \u0219i se uit\u0103 atent \u00een jur. \u00cen fa\u021ba ei era Centrul Suedez de Studii Cre\u0219tine. \u00cen apropiere se aflau Centrul Cre\u0219tin de Informa\u021biii \u0219i Casa de Oaspe\u021bi a Bisericii lui Hristos. Ie\u0219i la suprafa\u021b\u0103 amintirea \u00eence\u021bo\u0219at\u0103 a imaginii lor vizionate la lec\u021biile de geografie ale surorii Frances. Maggie \u00ee\u0219i d\u0103du seama c\u0103 auzise de locurile acelea cu mult\u0103 vreme \u00een urm\u0103. Toate erau misiuni \u2013 misiuni de convertire a evreilor. Chiar \u00een fa\u021ba ei se g\u0103sea ceea ce p\u0103rea a fi sec\u021bia central\u0103 de poli\u021bie, echipat\u0103 cu un turn de comunicare \u00een jurul c\u0103ruia erau mai multe antene. Porni \u00een direc\u021bia ei. Va anun\u021ba dispari\u021bia lui Uri, le va spune despre focurile de arm\u0103, ei vor trimite ma\u0219ini de patrulare, \u00eel vor g\u0103si pe Uri \u0219i \u00eel vor aduce \u00eenapoi la ea... Dar apoi se opri. Trebuia s\u0103 explice de ce furaser\u0103 ma\u0219ina \u0219i de ce erau urm\u0103ri\u021bi \u00een toiul nop\u021bii; de ce era \u00eembr\u0103cat Uri \u00eentr-o uniform\u0103 de b\u0103iat de serviciu furat\u0103. Nimeni nu va crede nici m\u0103car un cuv\u00e2nt. Poli\u021bi\u0219tii vor suna imediat la consulat pentru a o verifica \u0219i \u00eei fu de-ajuns s\u0103-\u0219i imagineze acel apel \u00een care lui Davis, Miller \u0219i Sanchez li se spunea c\u0103 Maggie Costello \u0219i-a petrecut noaptea cu Uri Guttman. R\u0103mase pe loc, \u00eenghe\u021bat\u0103. Dac\u0103 Uri era \u00een via\u021b\u0103, avea nevoie de ajutorul lui. Dar nu avea pe nimeni la care s\u0103 apeleze, care s\u0103 \u00een\u021beleag\u0103 sau s\u0103 cread\u0103 ce \u0219tiau am\u00e2ndoi acum. Singura ei speran\u021b\u0103 era t\u0103bli\u021ba. Dac\u0103 va intra \u00een posesia ei, va avea r\u0103spunsurile: va afla cine se afl\u0103 \u00een spatele acestor crime \u0219i cine l-a r\u0103pit pe Uri. Dac\u0103 ar reu\u0219i m\u0103car s\u0103 g\u0103seasc\u0103 t\u0103bli\u021ba, ar avea \u0219i ea cu ce s\u0103 negocieze. Atunci nu i-ar mai r\u0103m\u00e2ne dec\u00e2t s\u0103 decid\u0103 cum putea s-o foloseasc\u0103 mai bine. Se uit\u0103 \u00een jur, \u00eencerc\u00e2nd s\u0103 se orienteze. Acest loc i se p\u0103ruse aproape sufocant de intens imediat ce sosise, dar aici, \u00een Ora\u0219ul Vechi, senza\u021bia era mai acut\u0103, ca \u0219i cum toat\u0103 fervoarea Ierusalimului, toat\u0103 istoria lui tensionat\u0103, era \u00eenchis\u0103 \u00een ace\u0219ti pere\u021bi masivi de nisip. Nu e de mirare c\u0103 oamenii vorbeau despre Ierusalim ca \u0219i cum ar fi vorbit despre o form\u0103 de boal\u0103 mintal\u0103. Opri un b\u0103rbat cu o camer\u0103 foarte mare la g\u00e2t, care purta sandale \u0219i \u0219osete, \u0219i \u00eei ceru s\u0103 o \u00eendrume spre Zidul de Vest. Ar\u0103t\u0103 spre o arcad\u0103 care se g\u0103sea chiar \u00een direc\u021bia opus\u0103 Por\u021bii Jaffa. Acesta, \u00ee\u0219i aminti ea, era drumul spre souk. \n\nAvu senza\u021bia cobor\u00e2rii unui deal pe acea c\u0103rare abrupt\u0103, b\u0103tucit\u0103 de milioane de pa\u0219i \u00een sute, dac\u0103 nu chiar mii de ani. P\u0103rea s\u0103 se afle la o distan\u021b\u0103 uria\u0219\u0103 de pia\u021ba pe care o v\u0103zuse cu o zi \u00een urm\u0103. Era \u00eenc\u0103 devreme; aproape toate pr\u0103v\u0103liile erau \u00eencuiate \u00een spatele unor obloane metalice \u0219i \u00een locul mul\u021bimilor masive de turi\u0219ti \u0219i cump\u0103r\u0103tori, z\u0103ri doar un b\u0103iat care \u00eempingea un c\u0103rucior, s\u0103rind din c\u00e2nd \u00een c\u00e2nd pe micul cauciuc pe care \u00eel \u021binea legat cu un lan\u021b la spate \u0219i care, c\u00e2nd intra \u00een contact cu asfaltul, func\u021biona ca o fr\u00e2n\u0103 improvizat\u0103. Se uit\u0103 la numele magazinelor, vizibile acum datorit\u0103 lipsei oamenilor. \u0218i-l imagin\u0103 pe Guttman cel b\u0103tr\u00e2n plimb\u00e2ndu-se pe aici, vizit\u00e2nd Sadi Barakat \u0219i Fii, Comercian\u021bi Autoriza\u021bi sau sfor\u0103itorul Muzeu Oriental, \u00eentotdeauna \u00een c\u0103utarea unui obiect r\u0103t\u0103cit din tezaurul antic. Cum trebuie s\u0103 se fi cutremurat c\u00e2nd intrase \u00een acea zi \u00een magazinul lui Aweida. Trecu pe l\u00e2ng\u0103 un om cu barb\u0103 \u00eembr\u0103cat \u00eentr-o rob\u0103 \u00een \u00eentregime neagr\u0103. Era un rabin sau un preot ortodox, poate grec sau rus? Nu avea idee, iar \u00een ora\u0219ul \u0103sta toate variantele erau posibile. Dintr-o alt\u0103 direc\u021bie venea o ga\u0219c\u0103 de b\u0103ie\u021bi arabi de optsprezece ani, pe l\u00e2ng\u0103 ei trec\u00e2nd o b\u0103tr\u00e2n\u0103 care citea dintr-o carte de rug\u0103ciuni, murmur\u00e2nd incanta\u021bii, ca \u0219i cum nu \u0219i-ar fi permis s\u0103 piard\u0103 nici m\u0103car un minut de venerare a divinit\u0103\u021bii. \u00cen cele din urm\u0103, z\u0103ri un indicator simplu, \u00een englez\u0103, care p\u0103rea scris de m\u00e2n\u0103. Spre Zidul de Vest, spunea acesta, iar o s\u0103geat\u0103 \u00eei ar\u0103ta c\u0103 trebuia s-o ia spre dreapta. O urm\u0103, cobor\u00e2nd alte c\u00e2teva trepte, dup\u0103 care v\u0103zu un indicator mai oficial, cu c\u00e2teva explica\u021bii, toate \u00een englez\u0103: Aceasta este pia\u021ba Zidului de Vest. Vizitatorii cu stimulatoare cardiace trebuie s\u0103 informeze personalul de securitate... Exista un detector de metale precum cele de la aeroport prin care trebuia s\u0103 treac\u0103, p\u0103zit de c\u00e2\u021biva agen\u021bi ai poli\u021biei israeliene. O poli\u021bist\u0103 o perchezi\u021bion\u0103, glumind \u0219i r\u00e2z\u00e2nd \u00een tot acest timp cu colegii ei, apoi \u00eei f\u0103cu semn s\u0103 treac\u0103. Acum se \u00eentindea \u00een fa\u021ba ei o pia\u021b\u0103 asfaltat\u0103, \u00een pant\u0103, plin\u0103 de oameni \u0219i av\u00e2nd la unul din capete pietrele enorme, masive ale Zidului de Vest. P\u0103rea s\u0103 fac\u0103 parte dintr-o alt\u0103 lume: nu era construit\u0103 la o scar\u0103 uman\u0103. O singur\u0103 c\u0103r\u0103mid\u0103 era aproape la fel de \u00eenalt\u0103 c\u00e2t un om. Buruienile ce cre\u0219teau prin cr\u0103p\u0103turi era copaci mai mici. \u0218i totu\u0219i toate astea datau din vremea unui templu construit aici cu aproximativ 2 500 de ani \u00een urm\u0103. Peste tot forfoteau oameni. Oameni cu barb\u0103 gr\u0103bindu-se de parc\u0103 ar fi avut de prins un tren, al\u021bii care le \u00eentindeau turi\u0219tilor acoper\u0103minte pentru cap, \u00een timp ce al\u021bi c\u00e2\u021biva z\u00e2mbeau, precum cei care str\u00e2ngeau dona\u021bii \u0219i sperau c\u0103 trec\u0103torii se vor opri s\u0103 stea de vorb\u0103 cu ei. Evita contactul vizual, ascult\u00e2nd \u00een schimb cum un adolescent american acceptase s\u0103 i se aplice o butonier\u0103. \u2014Mmm, Aaron. \u2014Bun\u0103, Aaron. Eu sunt Levi. Lay-vee. Ai unde s\u0103-\u021bi cheltuie\u0219ti lovelele \u00een seara asta? \u2014Mmm, poate. Nu sunt sigur. \u2014Ai vrea s\u0103 le cheltuie\u0219ti cu o familie, s\u0103 m\u0103n\u00e2nci sup\u0103 de pui, cum ar veni, acas\u0103? Poate s\u0103 daven pu\u021bin la Kotel? Ultimul cuv\u00e2nt a fost pronun\u021bat la fel ca hotel, de\u0219i cu accentul pe prima silab\u0103. \u0218oferul a folosit acela\u0219i cuv\u00e2nt. Kotel. Zidul. Acum vedea mai bine scaunele albe, de gr\u0103din\u0103, din plastic, \u00een\u0219iruite \u00een fa\u021ba Zidului. Nu erau puse \u00een vreo ordine anume. \u00cen schimb, p\u0103reau s\u0103 fie o gr\u0103mad\u0103 de adun\u0103ri \u0219i de slujbe diferite care aveau loc \u00een acela\u0219i timp. Era o scen\u0103 a haosului spiritual, sem\u0103n\u00e2nd mai mult cu o gar\u0103 dec\u00e2t cu oricare din sanctuarele la care fusese vreodat\u0103. Cam la patru cincimi din lungimea zidului se forma un paravan care desp\u0103r\u021bea mul\u021bimea. Nu era cine \u0219tie ce, sem\u0103na cu un gard pe care l-ar fi pus tat\u0103l ei \u00een gr\u0103din\u0103. Dar \u00een partea st\u00e2ng\u0103, cum priveai la pietrele uria\u0219e, mul\u021bimea era mult mai numeroas\u0103. Se apropie pentru a-\u0219i da seama care putea fi semnifica\u021bia acestei separ\u0103ri. Ah. B\u0103rba\u021bii \u00een partea st\u00e2ng\u0103, femeile \u00een dreapta. Mai era un indicator, adresat femeilor. Intra\u021bi \u00eentr-un spa\u021biu sacru. Femeile trebuie s\u0103 fie \u00eembr\u0103cate potrivit, \u00eentr-o rochie modest\u0103. Dar ea se uita la b\u0103rba\u021bi. Chiar \u0219i acum erau destui, mul\u021bi \u00eenf\u0103\u0219ura\u021bi \u00een \u0219aluri mari, alb cu negru, cu fa\u021ba la perete. Unii l\u0103sau \u0219alurile s\u0103 le acopere capul, precum boxerii \u00een halate cu glug\u0103 preg\u0103tindu-se de lupt\u0103. Al\u021bii le purtau pe umeri. To\u021bi p\u0103reau s\u0103 se legene \u00eenainte \u0219i-napoi pe c\u0103lc\u00e2ie sau s\u0103 se balanseze \u00eentr-o parte \u0219i-n alta cu ochii \u00eenchi\u0219i. Maggie \u00eencerc\u0103 s\u0103 se apropie. \u2014E\u0219ti evreic\u0103? o \u00eentreb\u0103 cu un accent european o femeie impun\u0103toare. D\u0103dea din cap \u0219i z\u00e2mbea. \u2014Nu, nu sunt. Dar am venit aici pentru a m\u0103 al\u0103tura rug\u0103ciunilor acestor oameni buni c\u0103tre Dumnezeu, spuse ea, cu vocea surorii Olivia de la \u0219coal\u0103 \u00een minte. Femeia ar\u0103t\u0103 spre locul doamnelor din cadrul acestei separ\u0103ri \u0219i plec\u0103. Maggie se \u00eentreb\u0103 c\u00e2t mai putea sta acolo p\u00e2n\u0103 s\u0103 o mute cineva. Trebuia s\u0103 afle unde s\u0103 se duc\u0103. V\u0103zu un poli\u021bist \u00eenarmat \u0219i \u00eel \u00eentreb\u0103 de tunelurile Zidului de Vest. \u00cei ar\u0103t\u0103 o arcad\u0103 \u00eengust\u0103, care p\u0103rea proasp\u0103t construit\u0103 \u00een lungul zidului mai mult scund ce c\u0103dea perpendicular chiar pe Kotel. Afar\u0103 se afla un grup cam de treizeci de b\u0103rba\u021bi \u0219i femei, echipa\u021bi cu sticle de ap\u0103 \u0219i camere video. Perfect. A\u0219tept\u0103 \u00een spatele lor, dup\u0103 care \u00eei urm\u0103 prin arcad\u0103, cu ochii \u00een jos, juc\u00e2ndu-se nervos cu telefonul. \u2014Bine, oameni buni. V\u0103 rog s\u0103 asculta\u021bi cu to\u021bii. Mul\u021bumesc, spuse ghidul turistic \u2013 un american \u00een jur de treizeci de ani, cu o barb\u0103 \u021bepoas\u0103 \u0219i ochi lumino\u0219i, str\u0103lucitori. B\u0103tu de trei ori din palme \u0219i a\u0219tept\u0103 s\u0103 se fac\u0103 lini\u0219te. \u2014Perfect. Mul\u021bumesc. M\u0103 numesc Josh \u0219i voi fi ghidul vostru \u00een acest tur prin tunelurile Zidului de Vest \u2013 \u0219i \u00een aceast\u0103 c\u0103l\u0103torie printre mo\u0219tenirile antice ale poporului evreu. Trebuie doar s\u0103 m\u0103 urma\u021bi \u0219i putem \u00eencepe. \u00cei conduse \u00eentr-o pivni\u021b\u0103, o \u00eenc\u0103pere \u00een form\u0103 de arcad\u0103 boltit\u0103. Pietrele erau mai reci \u0219i mai cenu\u0219ii dec\u00e2t cele cu care se obi\u0219nuise Maggie \u00een Ierusalim \u0219i se auzea un b\u00e2z\u00e2it de ventilatoare, prin care se \u00eencerca disiparea mirosului mucegaiului uscat, crescut \u00een \u00eentuneric. \u2014OK, suntem to\u021bi? Vocea i se izbea de pere\u021bi. \u2014Bun. Ne afl\u0103m \u00een \u00eenc\u0103perea pe care exploratorul britanic Charles Warren a numit-o Staulul M\u0103garului. Asta probabil din cauz\u0103 c\u0103 aceast\u0103 camer\u0103 a fost folosit\u0103 odat\u0103 \u00een acest scop \u2013 sau poate doar arat\u0103 a\u0219a. Se auzi r\u00e2sul politicos al celor care nu fotografiau cu camera de la telefonul mobil. Maggie \u00eencepu s\u0103 cerceteze pere\u021bii, ner\u0103bd\u0103toare s\u0103 vad\u0103 dac\u0103 exista vreun fel de deschiz\u0103tur\u0103, un loc unde Shimon Guttman ar fi putut s\u0103-\u0219i ascund\u0103 pre\u021bioasa descoperire. \u2014Asta ne d\u0103 \u0219ansa de a spune c\u00e2teva lucruri despre locul \u00een care ne afl\u0103m. Suntem acum foarte aproape de zona numit\u0103 Muntele Templului. Dup\u0103 cum \u0219ti\u021bi, acesta e \u00eentr-adev\u0103r un loc foarte special. Tradi\u021bia spune c\u0103 aici se afla Piatra de Temelie, din care a fost creat\u0103 efectiv lumea acum 5 700 de ani. O cunoa\u0219tem \u0219i sub numele de Muntele Moriah, unde Ha\u2019shem, Cel Atotputernic, i-a cerut lui Avraam s\u0103-\u0219i sacrifice fiul, pe Isaac. Tot aici s-a odihnit Iacov \u0219i a avut visul \u00een care \u00eengerii urcau \u0219i coborau \u00eentre cer \u0219i p\u0103m\u00e2nt. \u0218i a prorocit c\u0103 \u00een acest loc va fi construit\u0103 Casa lui Dumnezeu. \u2014\u00centr-adev\u0103r Templul a fost construit aici mul\u021bi ani mai t\u00e2rziu. Iar mai devreme v\u0103 uita\u021bi la Kotel, singura por\u021biune din zidul de vest al templului ce s-a p\u0103strat. Care templu? P\u0103i erau dou\u0103. Primul Templu a fost construit de regele Solomon acum aproape 3 000 de ani, iar al doilea a fost construit de Ezra la aproximativ 500 de ani dup\u0103 aceea. C\u00e2nd al doilea Templu a fost distrus de c\u0103tre romani, \u00een anul 70, singura parte care a r\u0103mas \u00een picioare a fost Zidul de Vest. Maggie \u00ee\u0219i p\u0103stra locul \u00een spate, ochii ei cercet\u00e2nd fiecare cr\u0103p\u0103tur\u0103 dintre pietrele alb-cenu\u0219ii. Vei g\u0103si ce \u021bi-am l\u0103sat eu acolo, \u00een calea labirinturilor antice, a spus Guttman. Era oare posibil s\u0103 se refere la ceva din camera asta? \u2014... majoritatea oamenilor nu \u00ee\u0219i dau seama c\u0103 zidul uria\u0219 pe care tocmai l-am v\u0103zut afar\u0103, la care se roag\u0103 toat\u0103 lumea, nu e tot zidul de vest. Acesta se prelungea, spre nord, de patru ori pe at\u00e2t. Problema e c\u0103, de-a lungul anilor, oamenii au construit \u00een fa\u021ba lui \u0219i \u00een cele din urm\u0103 peste el. Au construit strat peste strat de case, temelii \u0219i structuri de rezisten\u021b\u0103. P\u00e2n\u0103 c\u00e2nd nu s-a mai v\u0103zut nimic din zidul propriu-zis. \u2014Dar vestea bun\u0103 este c\u0103 am reu\u0219it s\u0103 s\u0103p\u0103m un tunel pe toat\u0103 lungimea zidului. Acum putem vedea toate acele straturi de istorie \u2013 \u0219i putem admira frumuse\u021bea zidului \u00eensu\u0219i, o comoar\u0103 care le-a fost ascuns\u0103 evreilor timp de cel pu\u021bin dou\u0103 milenii. \u00cen timp ce b\u0103rba\u021bii \u00een pantaloni scur\u021bi \u0219i femeile cu pulovere legate \u00een jurul taliei scoteau exclama\u021bii uimite, Maggie \u00eencerca s\u0103-\u0219i mi\u0219te privirea ca pe o raz\u0103 de lantern\u0103. Era oare mica t\u0103bli\u021b\u0103 a lui Avraam ascuns\u0103 pe undeva pe aici? Cercet\u0103 p\u0103m\u00e2ntul, \u00eentreb\u00e2ndu-se dac\u0103 nu exista un fel de trap\u0103, o scar\u0103 poate, care s\u0103 duc\u0103 \u00eentr-o pivni\u021b\u0103. Dar unde? \u2014OK. O s\u0103 urm\u0103rim lumina aia mic\u0103 de acolo \u2013 \u0219i o s\u0103 trecem prin Pasajul Secret. Un adolescent imit\u0103 vaierul lugubru al unei fantome. Sora lui c\u00e2nta melodia de la Zona crepuscular\u0103. Grupul mergea \u00een \u0219ir indian pe un coridor lung, pe sub un tavan boltit, nu foarte \u00eenalt. Lumina zilei disp\u0103ruse acum, exista doar str\u0103lucirea portocalie a spoturilor fixate \u00een p\u0103m\u00e2nt la anumite intervale. Maggie tremura, o consecin\u021b\u0103 a \u0219ocului, oboselii \u0219i, \u00een aceea\u0219i m\u0103sur\u0103, a frigului. Ghidul vorbea din nou, ridic\u00e2nd vocea pentru a acoperi zgomotul pa\u0219ilor. Din cauza ecoului \u0219i a pozi\u021biei sale dezavantajoase, Maggie trebuia s\u0103 fac\u0103 eforturi pentru a-l auzi. \u2014Legenda spune c\u0103 acesta era un pasaj subteran folosit de regele David pentru a putea c\u0103l\u0103tori f\u0103r\u0103 s\u0103 fie v\u0103zut de la palatul lui, care se afla la vest de aici, la Muntele Templului. Maggie se uit\u0103 la tavan \u0219i la pere\u021bi. Cu siguran\u021b\u0103 Guttman n-ar fi l\u0103sat nimic aici. Unde ar fi reu\u0219it s\u0103 o ascund\u0103? \u00cen spatele uneia dintre c\u0103r\u0103mizi? \u00cencepu s\u0103 se \u00eengrijoreze. Dac\u0103 scosese una din pietrele antice \u0219i ascunsese t\u0103bli\u021ba \u00een spatele ei, cum Dumnezeu avea s-o g\u0103seasc\u0103? De unde avea s\u0103 \u00eenceap\u0103? Ghidul r\u0103spundea la o \u00eentrebare. \u2014De asta mi se pare at\u00e2t de frumos s\u0103 m\u0103 aflu aici, pentru c\u0103 pot atinge pietrele pe care le-au atins \u0219i pot respira aerul pe care l-au respirat str\u0103mo\u0219ii no\u0219tri. Merg\u00e2nd \u00een ad\u00e2ncime, vom ajunge chiar la r\u0103d\u0103cinile fiin\u021bei evreie\u0219ti. Ochii \u00eei sclipeau, dou\u0103 raze juc\u0103u\u0219e de lumin\u0103. \u2014Ne putem atinge sufletele aici. F\u0103cu o pauz\u0103 \u00een care z\u00e2mbi larg, dezvelindu-\u0219i \u00eentreaga dantur\u0103. \u2014OK, haide\u021bi s\u0103 continu\u0103m. Maggie \u00eencepea s\u0103 se enerveze. Lumina era prea slab\u0103 pentru o c\u0103utare adecvat\u0103 \u0219i, dac\u0103 se hot\u0103ra s\u0103 r\u0103m\u00e2n\u0103 cu acest grup, avea prea pu\u021bin timp la fiecare oprire din cadrul turului. \u00ce\u0219i aminti cum \u00eel blestema Uri pe tat\u0103l s\u0103u \u0219i planurile lui complicate. Faptul de a-i fi condus p\u00e2n\u0103 aici era remarcabil, \u00eens\u0103 nu \u0219i dac\u0103 nu aveau nici o \u0219ans\u0103 s\u0103 g\u0103seasc\u0103 t\u0103bli\u021ba. Se dezmetici dintr-odat\u0103. Ridic\u0103 privirea \u0219i v\u0103zu un b\u0103rbat uit\u00e2ndu-se la ea, apoi \u00een alt\u0103 parte. Oare murmurase? Era at\u00e2t de obosit\u0103, \u00eenc\u00e2t nu ar fi surprins-o dac\u0103, \u00een disperarea ei, ar fi g\u00e2ndit cu voce tare. Sim\u021bi cum i se \u00eenro\u0219esc obrajii. Ghidul adun\u0103 grupul \u00een jurul unui panou de sticl\u0103 ce scotea la iveal\u0103 faptul c\u0103 se aflau \u00een realitate pe o punte, cu o gaur\u0103 ca o f\u00e2nt\u00e2n\u0103 chiar sub ei. \u2014Are doar 1 300 de ani, spuse z\u00e2mbind. Fiindc\u0103 acesta nu e podul original, ci a fost construit mai t\u00e2rziu de musulmani. \u00cen timp ce vorbea, o femeie \u00eembrobodit\u0103 se strecur\u0103 pe l\u00e2ng\u0103 ei, cu capul ad\u00e2ncit \u00eentr-o carte de rug\u0103ciuni, bolborosind incanta\u021bii. \u00ce\u0219i continuar\u0103 drumul, p\u00e2n\u0103 c\u00e2nd ajunser\u0103 sub alt acoperi\u0219 boltit. Mirosul de igrasie era din ce \u00een ce mai puternic. Treceau, explica ghidul, prin ni\u0219te rezervoare subterane ale c\u0103ror bol\u021bi sus\u021bineau casele construite deasupra. \u2014Vede\u021bi g\u0103urile din tavan, spuse el \u0219i toat\u0103 lumea se uit\u0103 \u00een sus. Pe acolo coborau g\u0103le\u021bile \u0219i le ridicau apoi pline cu ap\u0103. Maggie aproape c\u0103 nu mai asculta, studiind \u00een schimb cele dou\u0103 semne luminoase ce fuseser\u0103 a\u0219ezate acolo: \u00een mod straniu, prezentau listele donatorilor str\u0103ini, Schottensteinii \u0219i Zuckermanii care f\u0103cuser\u0103 posibile aceste s\u0103p\u0103turi. Cercet\u0103 lista de nume, c\u0103ut\u00e2nd un Guttman sau un Ehud Ramon sau un Vladimir sau un Jabotinski, orice i-ar fi putut oferi un indiciu. Locul \u0103sta era at\u00e2t de mare, un labirint de tuneluri: cum Dumnezeu ar putea g\u0103si ceva aici? \u00cen\u021belesese de ce era sup\u0103rat Uri pe tat\u0103l s\u0103u: de ce nu putuse fi mai explicit? Ghidul \u00eei chema \u00een fa\u021b\u0103 pentru a le ar\u0103ta ceea ce le prezentase drept Arca lui Wilson. Ar\u0103t\u0103 spre o mic\u0103 deschiz\u0103tur\u0103 prin care puteau s\u0103 priveasc\u0103 din nou masivele pietre lunguie\u021be ale Zidului de Vest, ce nu erau diferite de cele pe care le v\u0103zuse afar\u0103. Nu z\u0103reau mare lucru din cauza \u201ezonei de rug\u0103ciune pentru femei\u201c care era aglomerat\u0103 chiar \u0219i la ora asta. Gata cu toate astea, hot\u0103r\u00ee ea. \u00censo\u021birea grupului de turi\u0219ti n-o va conduce \u00een veci la t\u0103bli\u021b\u0103. Trebuia s\u0103 caute ca lumea. Asta \u00eensemna singur\u0103. Se \u00eendep\u0103rt\u0103 c\u00e2t putu de \u00eencet \u0219i de discret de grup \u0219i se \u00eendrept\u0103 spre prima ie\u0219ire disponibil\u0103. Era un \u0219ir de sc\u0103ri din metal, proasp\u0103t construite, pe care le z\u0103rise c\u00e2nd au intrat. Cobor\u00ee, ap\u0103s\u00e2ndu-\u0219i c\u0103lc\u00e2iele \u00een fiecare treapt\u0103 pentru a se asigura c\u0103 cizmele nu \u00eei vor sc\u00e2r\u021b\u00e2i \u0219i nu o vor da de gol. Jos, v\u0103zu un dreptunghi ad\u00e2nc ce p\u0103rea cioplit cu m\u0103iestrie \u00een p\u0103m\u00e2nt, cu trepte pe fiecare parte. Un fel de piscin\u0103. Mergi spre vest, tinere, \u0219i g\u0103se\u0219te calea spre ora\u0219ul model, aproape de Mishkan. Vei g\u0103si ce \u021bi-am l\u0103sat eu acolo, \u00een calea labirinturilor antice. Nu era nimic \u00een locul \u0103sta care s\u0103 aib\u0103 leg\u0103tur\u0103 cu indiciul lui Guttman. \u00cenaint\u0103 spre un spa\u021biu mai larg, unde lucra un grup de b\u0103rba\u021bi cu c\u0103\u0219ti de protec\u021bie galbene: arabi, Maggie nu putu s\u0103 nu observe. \u00ce\u0219i aminti nota din materialul informativ, ce sublinia ironia faptului c\u0103 a\u0219ez\u0103rile evreie\u0219ti de pe Malul de Vest, la fel ca \u0219i bariera de securitate sau zidul Israelului, at\u00e2t de ur\u00e2te de arabi, erau aproape \u00eentotdeauna construite de m\u00e2ini ar\u0103be\u0219ti. \u00cen fa\u021ba ei se afla sec\u021biunea de cur\u00e2nd expus\u0103 a Zidului de Vest. Citi pe s\u0103rite panoul explicativ: pietrele aveau cinci tone fiecare, erau bine finisate, cu margini te\u0219ite \u0219i contururi elegante, fiecare fiind lung\u0103 c\u00e2t un autobuz, cu o greutate de 570 de tone, mai grea dec\u00e2t un avion 747 plin cu pasageri \u0219i cu bagajele lor. La naiba. C\u00e2nd va vedea ceva care s\u0103 aib\u0103 sens? C\u0103ut\u0103 o deschiz\u0103tur\u0103. Nu era dec\u00e2t una \u0219i se strecur\u0103 prin ea, trezindu-se pe o alee \u00eengust\u0103, m\u0103rginit\u0103 la un cap\u0103t de o bolt\u0103 enorm\u0103 ce p\u0103rea construit\u0103 din c\u0103r\u0103mid\u0103, umplut\u0103 cu un pietri\u0219 brut, grosolan. L\u00e2ng\u0103 ea se afla un indicator: Poarta lui Warren1. \u00cei mul\u021bumea lui Dumnezeu pentru asta. P\u00e2n\u0103 la urm\u0103, Guttman nu se jucase cu ei. Nu vorbea indiciul lui despre \u201ecalea labirinturilor antice\u201c? At\u00e2t ea, c\u00e2t \u0219i Uri l-au interpretat ca o trimitere la acest labirint de tuneluri antice, \u00eens\u0103 Guttman fusese mult mai inteligent de-at\u00e2t. Se referise la acest loc: nu era vorba de labirinturi, ci de Warren. \u0218i ea era aici. Se uit\u0103 \u00een sus, \u00een jos \u0219i \u00een jur, \u00eencrez\u0103toare acum c\u0103 o s\u0103 g\u0103seasc\u0103 ascunz\u0103toarea. Totu\u0219i tot ce putea vedea era un zid de piatr\u0103 \u0219i c\u0103r\u0103mid\u0103, toate buc\u0103\u021bile p\u0103r\u00e2nd bine fixate. \u00cencepu s\u0103 cioc\u0103neasc\u0103 \u0219i s\u0103 trag\u0103, sper\u00e2nd s\u0103 g\u0103seasc\u0103 o c\u0103r\u0103mid\u0103 sl\u0103bit\u0103 care ar putea ie\u0219i u\u0219or. Nu reu\u0219i s\u0103 scoat\u0103 nici una. Pierz\u00e2ndu-\u0219i \u00eencrederea, c\u0103zu \u00een genunchi. Va lucra metodic, \u00eencep\u00e2nd cu \u0219irul de pietre de sus. Se apuc\u0103 s\u0103 prind\u0103 \u0219i s\u0103 smuceasc\u0103, pielea de pe degete zg\u00e2riindu-se \u0219i zdrelindu-se de c\u0103r\u0103mida aspr\u0103. Zidul era solid ca st\u00e2nca. M\u00e2inile i se mutar\u0103 frenetic la urm\u0103torul \u0219ir de pietre, apoi la urm\u0103torul. Nimic. Se ridic\u0103 \u0219i cercet\u0103 zidul din partea opus\u0103. Poate c\u0103 ascunz\u0103toarea era acolo. Se uit\u0103 sus \u0219i apoi dedesubt. Unde Dumnezeu o ascunsese Guttman? \u0218i atunci \u00eel v\u0103zu. Acela\u0219i b\u0103rbat cu care \u00ee\u0219i \u00eencruci\u0219ase privirile \u00een timpul turului, doar c\u0103 acum st\u0103tea \u00een picioare, singur, la cel\u0103lalt cap\u0103t al culoarului \u00eengust. Maggie nu avu nici un sentiment de jen\u0103, ci doar unul de recunoa\u0219tere. \u00cei mai v\u0103zuse figura \u00eenainte. Dar unde? Mintea ei era at\u00e2t de z\u0103p\u0103cit\u0103 din cauza oboselii, \u00eenc\u00e2t parc\u0103 \u00eenainta printr-o ap\u0103 ad\u00e2nc\u0103 pentru a g\u0103si amintirea. Era recent\u0103, \u0219tia asta. Chiar din ultimele c\u00e2teva zile. S\u0103 fi fost de la hotel? De la consulat? Nu, \u00ee\u0219i d\u0103du imediat seama. O, nu. Nu era deloc de-acolo. Era de la clubul de noapte din Tel Aviv, unde ea \u0219i Uri l-au g\u0103sit pe fiul lui Baruch Kishon. Maggie l-a observat la intrare, la scurt timp dup\u0103 ce au ajuns. Aproape c\u0103 i-a z\u00e2mbit cu simpatie: o alt\u0103 persoan\u0103 trecut\u0103 de treizeci de ani, r\u0103t\u0103cit\u0103 \u00eentr-un club frem\u0103t\u00e2nd de tineri sprinteni, superbi. A urm\u0103rit-o atunci \u2013 \u0219i a urm\u0103rit-o \u0219i acum. Scopul lui era ne\u00eendoielnic. Orice avea ea s\u0103 descopere, va vrea acel lucru pentru el, pentru a-l da mai departe cine \u0219tie cui. Oamenilor care o uciseser\u0103 pe mama lui Uri, pe Kishon, pe Aweida, poate chiar \u0219i pe Uri. Oamenii care i-ar face cu siguran\u021b\u0103 acela\u0219i lucru \u0219i ei, chiar aici, chiar acum, \u00een aceast\u0103 catacomb\u0103 a secretelor str\u0103vechi. \n", " Ierusalim, vineri, 8.21 a.m. Picioarele luar\u0103 decizia \u00eenaintea ei. Se ridic\u0103 \u0219i fugi, alerg\u00e2nd prin locul \u00een care se \u00eengusta culoarul unde st\u0103teau poate dou\u0103sprezece femei, fiecare din ele \u021bin\u00e2nd \u00een m\u00e2n\u0103 o carte de rug\u0103ciune. Aveau capetele acoperite cu p\u0103l\u0103rii sau cu bonete cro\u0219etate, iar figurile lor exprimau o extraordinar\u0103 ardoare. \u00cen timp ce \u00ee\u0219i f\u0103cea loc printre ele, Maggie observ\u0103 c\u0103 aproape atingeau un perete pe care se prelingea apa, lustruindu-l cu buzele. Alte dou\u0103 femei, probabil turiste, st\u0103teau deoparte de restul. Maggie le auzi vorbind: \u2014Piatra de Temelie e acolo, de partea cealalt\u0103 a Zidului. Ai auzit ce se spune? C\u0103 pic\u0103turile astea sunt lacrimile Domnului. Maggie le d\u0103du la o parte. Se uit\u0103 peste um\u0103r \u0219i v\u0103zu c\u0103 urm\u0103ritorului i se al\u0103turase un alt b\u0103rbat, cu o camer\u0103 video la g\u00e2t. Se apropiau. Alerg\u0103 mai repede. Acum culoarul se transformase \u00eentr-un tunel lung, \u00eengust. Continua s\u0103 fug\u0103, aplecat\u0103 \u00een fa\u021b\u0103. C\u00e2nd se uit\u0103 \u00een urm\u0103 \u00eei v\u0103zu apropiindu-se, chiar dac\u0103 alergau ciudat de ghemui\u021bi. Cuprins\u0103 de panic\u0103, se \u00eentoarse \u0219i se n\u0103pusti \u00eenainte, izbindu-se cu fruntea de o grind\u0103 metalic\u0103 \u00eencorporat\u0103 \u00een tavan. Icni \u0219i se trase \u00eenapoi c\u00e2nd peretele din st\u00e2nga ei disp\u0103ru subit: un alcov \u00een care se afla o femeie b\u0103tr\u00e2n\u0103, \u00eembr\u0103cat\u0103 complet \u00een negru, cu m\u00e2inile \u00eencle\u0219tate pe o carte de rug\u0103ciuni. Maggie ame\u021bise. P\u0103m\u00e2ntul de sub picioarele ei \u00ee\u0219i schimba \u00eenf\u0103\u021bi\u0219area: un p\u0103trat de sticl\u0103 prin care se vedea dedesubt un bazin sau o camer\u0103. B\u0103rba\u021bii erau doar la zece metri \u00een spatele ei. Deodat\u0103 tunelul se sf\u00e2r\u0219i, deschiz\u00e2ndu-se spre alt bazin. \u00cen sf\u00e2r\u0219it, putea s\u0103 ridice capul. Voia cu disperare s\u0103 g\u0103seasc\u0103 o cale de ie\u0219ire din parcursul oficial, ca s\u0103 scape de b\u0103rba\u021bii aceia. Dar nu p\u0103rea s\u0103 existe dec\u00e2t o singur\u0103 deschidere de fiecare dat\u0103. Trebuia s\u0103 r\u0103m\u00e2n\u0103 pur \u0219i simplu \u00een fa\u021ba lor p\u00e2n\u0103 c\u00e2nd va putea ie\u0219i la lumina zilei. Dar c\u00e2t va mai dura asta? G\u00e2f\u00e2ia, trezindu-se \u00een ceea ce p\u0103rea a fi un col\u021b dintr-o pia\u021b\u0103 roman\u0103 de mult \u00eengropat\u0103. Se uit\u0103 la cei doi st\u00e2lpi care aveau deasupra un portic. De-a lungul lui, dou\u0103 buc\u0103\u021bi cubice de piatr\u0103, aruncate una peste cealalt\u0103, ca \u0219i cum constructorii de acum dou\u0103 milenii ar fi l\u0103sat pur \u0219i simplu sculele \u0219i \u0219i-ar fi abandonat munca. Auzea pa\u0219i grei \u00een spatele ei. C\u0103uta o ie\u0219ire, dar nu vedea dec\u00e2t una. C\u0103rarea se \u00eengusta din nou, \u00eentorc\u00e2ndu-se cu nou\u0103zeci de grade de la Zidul de Vest, care fusese p\u00e2n\u0103 atunci un element de siguran\u021b\u0103 \u00een dreapta ei. Acum nu mai z\u0103rea pietrele elegante, ordonat a\u0219ezate, p\u0103rea s\u0103 fi intrat \u00eentr-un fel de trec\u0103toare subteran\u0103, un canion cu pere\u021bi abrup\u021bi, \u00eenal\u021bi c\u00e2t o catedral\u0103, \u00eenconjur\u00e2nd-o din ambele p\u0103r\u021bi. Erau umezi \u0219i f\u0103cu\u021bi din straturi groase, de diferite culori, ca \u0219i cum s-ar fi aflat \u00een\u0103untrul unui tort. \u2014Stai! strig\u0103 unul dintre urm\u0103ritori. Se uit\u0103 peste um\u0103r \u0219i i se p\u0103ru c\u0103 \u00eel vede pe cel de-al doilea b\u0103rbat, cel cu camera, sco\u021b\u00e2nd o arm\u0103 \u0219i \u00eendrept\u00e2nd-o spre ea. Icni \u0219i se ghemui, dar acesta nu g\u0103si un unghi potrivit: pietrele se \u00eencovoiau \u0219i se curbau prea brusc. \u00cen cele din urm\u0103 ajunse la o scar\u0103 \u00eengust\u0103, cu trepte de metal. C\u0103zu aproape direct pe ele, f\u0103c\u00e2nd eforturi mari pentru a-\u0219i p\u0103stra echilibrul. Le urc\u0103 trop\u0103ind, respir\u00e2nd sacadat. Odat\u0103 ajuns\u0103 \u00een v\u00e2rf, trebui s\u0103 se \u00eentoarc\u0103 pe o parte doar ca s\u0103 treac\u0103, at\u00e2t de \u00eengust\u0103 era desp\u0103r\u021bitura. Auzi o femeie \u021bip\u00e2nd \u00een spatele ei: cineva tocmai v\u0103zuse arma. Dup\u0103 asta ie\u0219i din nou \u00eentr-un spa\u021biu deschis, un fel de pivni\u021b\u0103 roman\u0103. Cum i se obi\u0219nuir\u0103 ochii, v\u0103zu c\u0103 era de fapt un alt bazin, de data asta plin cu ap\u0103 v\u00e2scoas\u0103, st\u0103tut\u0103. Se opri o secund\u0103, pl\u0103m\u00e2nii ei \u021bip\u00e2nd dup\u0103 oxigenul din acest aer \u00eenvechit, umed. Unde ducea acest bazin? Poate ie\u0219ea undeva afar\u0103 \u0219i putea sc\u0103pa de aici? St\u0103tea pe margine, g\u00e2ndindu-se la un plonjon. \u00centotdeauna fusese o \u00eenot\u0103toare bun\u0103. Poate va reu\u0219i s\u0103-\u0219i \u021bin\u0103 respira\u021bia... \u00cens\u0103 atunci auzi zgomot de pa\u0219i la doar c\u00e2\u021biva metri \u0219i instinctul \u00eei dict\u0103 s\u0103 se \u00eentoarc\u0103 de la bazin \u0219i s\u0103 se t\u00e2rasc\u0103 \u00een schimb prin singura ie\u0219ire. \u00cen secunda aceea fu cuprins\u0103 de u\u0219urare. C\u0103ci acum putea vedea lumina zilei. Trebuia s\u0103 str\u0103bat\u0103 un culoar, s\u0103 treac\u0103 prin bariera turnant\u0103 \u0219i era afar\u0103. \u00cenghi\u021bind cu l\u0103comie aerul, clipind la brusca lumin\u0103 a soarelui, descoperi c\u0103 ie\u0219ise \u00eentr-o str\u0103du\u021b\u0103 \u00eengust\u0103, plin\u0103 de oameni. Chiar \u00een fa\u021ba ei se afla un indicator: Sanctuarele Flagelului \u0219i ale Condamn\u0103rii. Iar din sanctuar se ivi un c\u0103lug\u0103r \u00eentr-un cassok maro, cu o fr\u00e2nghie maro \u00een jurul taliei. Se afla pe Via Dolorosa, drumul lui Hristos spre crucificare. Maggie ar fi reg\u0103sit pentru o clip\u0103 vechea tihn\u0103 catolic\u0103 \u00een familiaritatea locului, dac\u0103 ar fi avut timp. Dar nu \u00ee\u0219i permitea acest lux. La ie\u0219ire o a\u0219teptau doi b\u0103rba\u021bi cu fe\u021bele acoperite, care \u00eei ie\u0219ir\u0103 \u00een fa\u021b\u0103 \u0219i, calm, cu un efort minim, o \u00eenh\u0103\u021bar\u0103. \n", " Ierusalim, vineri, 8.53 a.m. Ni\u0219te m\u00e2ini \u00eenm\u0103nu\u0219ate o apucar\u0103 de \u00eencheieturi at\u00e2t de str\u00e2ns, \u00eenc\u00e2t i se p\u0103ru erau f\u0103cute din o\u021bel, nu din carne \u0219i oase. G\u00e2f\u00e2i, dar nu scoase nici un sunet; alte m\u00e2ini \u00eei puseser\u0103 deja la gur\u0103 o f\u00e2\u0219ie de material, ca un batic f\u0103cut sul. Nimeni nu spunea nimic. O traser\u0103 din strad\u0103 \u00eenapoi \u00een tunele \u2013 departe de ochii lumii. \u2014Ce se \u00eent\u00e2mpl\u0103? Cine sunte\u021bi? \u00eencerc\u0103 ea s\u0103 spun\u0103 prin c\u0103lu\u0219. \u0218tiind c\u0103 vorbele erau inutile, ad\u0103ug\u0103: \u0219i ce a\u021bi f\u0103cut cu Uri? Doi dintre b\u0103rba\u021bii din fa\u021ba ei \u00eenaintar\u0103 un pas, ca \u0219i cum ar fi anticipat \u0219i \u00eencercat s\u0103 previn\u0103 o reac\u021bie violent\u0103. \u0218i aveau dreptate: instinctiv, \u00eencerc\u0103 s\u0103 scape. Se chinui s\u0103-\u0219i mi\u0219te bra\u021bele, dar \u00ee\u0219i d\u0103du seama c\u0103 erau legate cu ceva ce p\u0103rea a fi band\u0103 adeziv\u0103 din plastic, ca o etichet\u0103 lipit\u0103 pe un produs nou, at\u00e2t de rezistent\u0103, \u00eenc\u00e2t putea fi t\u0103iat\u0103 doar cu o lam\u0103 ascu\u021bit\u0103. Vru s\u0103 \u021bipe, dar nu reu\u0219i dec\u00e2t s\u0103 vomite pe materialul \u00eendesat \u00een gur\u0103. Iar acum g\u00e2f\u00e2ia \u0219i mai tare, pl\u0103m\u00e2nii fiind for\u021ba\u021bi s\u0103-\u0219i satisfac\u0103 nevoia de aer doar pe c\u0103ile respiratorii. \u00ce\u0219i sim\u021bea inima b\u0103t\u00e2nd cu putere, nu doar din cauza urm\u0103ririi, ci \u0219i de team\u0103 pentru propria via\u021b\u0103. Cei doi b\u0103rba\u021bi din fa\u021ba ei se apropiar\u0103, astfel c\u0103 putea vedea mici p\u0103r\u021bi din fe\u021bele lor, care nu erau ascunse. Ochii b\u0103rbatului mai \u00eenalt, din st\u00e2nga ei, erau negri, inexpresivi \u0219i sticlo\u0219i, ca un iaz \u00eenghe\u021bat iarna. L\u0103sa impresia c\u0103 p\u00e2n\u0103 \u0219i asta, priveli\u0219tea unei femei \u00eenconjurate de b\u0103rba\u021bi masca\u021bi, care se chinuia s\u0103 respire, \u00eel plictisea. Maggie se uit\u0103 la partenerul lui sau mai degrab\u0103 se uit\u0103 c\u0103tre el, sper\u00e2nd s\u0103 g\u0103seasc\u0103 acolo vreo lic\u0103rire de umanitate. Dar ceea ce v\u0103zu \u00eei d\u0103du fiori. C\u0103ci ochii verzi ai acestui om tr\u0103dau \u00eentr-adev\u0103r o emo\u021bie; iar emo\u021bia aceasta era dorin\u021ba. B\u0103rbatul acesta se apropia de ea cu alt\u0103 f\u00e2\u0219ie de material negru \u00een m\u00e2ini. C\u00e2nd \u00eei puse m\u00e2inile pe ceaf\u0103, fa\u021ba lui afl\u00e2ndu-se la doar c\u00e2\u021biva centimetri de a ei, Maggie avu o revela\u021bie \u00eengrozitoare. Acesta era b\u0103rbatul care o atacase la c\u00e2teva sute de metri de aici, pe str\u0103zile dosnice ale pie\u021bei. \u0218i pe c\u00e2nd era legat\u0103 str\u00e2ns la ochi \u0219i totul se cufunda \u00een \u00eentuneric, \u00een\u021belese c\u0103 era ca \u0219i moart\u0103. Sim\u021bi un ghiont \u00een mijlocul spatelui \u0219i se \u00eempiedic\u0103, cineva prinz\u00e2nd-o de bra\u021b c\u0103 s\u0103 nu cad\u0103 \u00een dreapta. Dup\u0103 c\u00e2teva minute de mers poticnit, nici ea nu \u0219tia c\u00e2te, \u00ee\u0219i d\u0103du seama c\u0103 acustica se schimbase: nu se mai auzea ecoul pere\u021bilor de st\u00e2nc\u0103 masiv\u0103. \u0218i umezeala rece a aerului se ridica, sim\u021bindu-se din ce \u00een ce mai pu\u021bin. Oare se am\u0103gea sau percepea \u00eentr-adev\u0103r, chiar \u0219i prin leg\u0103tura de la ochi, o schimbare a luminii? Se oprir\u0103. Se auzeau alte voci, ceva mai departe. Maggie se g\u00e2ndi la lumea de dincolo de tunele \u0219i se \u00eentreb\u0103 dac\u0103 avea s\u0103 o mai vad\u0103 vreodat\u0103. Se auzeau \u0219oapte; se str\u0103dui s\u0103 ghiceasc\u0103 limba, dar erau prea departe. Apoi fu din nou \u00eenghiontit\u0103, picioarele \u00eempleticindu-i-se pe suprafa\u021ba denivelat\u0103. Acum era sigur\u0103 c\u0103 ceva se schimbase. Se auzea zgomotul str\u0103zii: oameni, ma\u0219ini, pa\u0219i. Culoarea \u00eentunericului de sub e\u0219arf\u0103 nu mai era aceea\u0219i, de parc\u0103 cineva ar fi lansat artificii pe cerul nop\u021bii. \u0218i ceea ce d\u0103du \u00een vileag totul, sim\u021bea c\u0103ldur\u0103 pe piele. C\u0103ldura soarelui. Nu avea nici un sens, dar se sim\u021bi u\u0219urat\u0103. Deci nu avuseser\u0103 de g\u00e2nd s\u0103 o omoare \u00een tunelele acelea; nu avea s\u0103 putrezeasc\u0103 \u00eentr-un bazin abandonat, unde aerul vibreaz\u0103 de nesf\u00e2r\u0219i\u021bii psalmi murmura\u021bi de femei. Dar nu r\u0103mase dec\u00e2t c\u00e2teva secunde afar\u0103. Sim\u021bi aceea\u0219i m\u00e2n\u0103 metalic\u0103 ce o apucase de \u00eencheieturi prinz\u00e2nd-o de g\u00e2t \u0219i \u00eemping\u00e2nd-o \u00een jos. Cu putere, de parc\u0103 ar fi vrut s\u0103 contrabalanseze \u00eentregul ei corp. Opuse rezisten\u021b\u0103, \u021bin\u00e2nd spatele drept, refuz\u00e2nd s\u0103 se aplece. Sim\u021bi frustrarea din atingerea m\u00e2inii care acum \u00eempingea mai puternic. \u00cen cele din urm\u0103, b\u0103rbatul acela, sau altul, vorbi: o voce masculin\u0103 din spatele ei scoase un singur cuv\u00e2nt: \u201ema\u0219in\u0103\u201c. Deci asta era. O \u00eempingeau pe bancheta din spate a unei ma\u0219ini. Ced\u0103, bucuroas\u0103 c\u0103 reu\u0219ise s\u0103 opun\u0103 pu\u021bin\u0103 rezisten\u021b\u0103. Nu era cine \u0219tie ce, dar sim\u021bi c\u0103 realizase ceva. \u00cei for\u021base pe ace\u0219ti oameni s\u0103 sparg\u0103 t\u0103cerea pe care o p\u0103straser\u0103 de c\u00e2nd o \u00eencol\u021biser\u0103, chiar la ie\u0219irea din tunele. Nu voiau s\u0103 vorbeasc\u0103, dar tocmai o f\u0103cuser\u0103. Un cuv\u00e2nt, e adev\u0103rat, dar e \u0219i \u0103sta un \u00eenceput. Fusese o negociere la scar\u0103 mic\u0103. Fuseser\u0103 nevoi\u021bi s\u0103 cedeze ca s\u0103 ob\u021bin\u0103 cooperarea ei. Poate c\u0103 fusese legat\u0103 \u0219i redus\u0103 la t\u0103cere prin c\u0103lu\u0219ul acela, dar \u00een termeni de mediere era convins\u0103 c\u0103 prima rund\u0103 era a ei. P\u0103reau s\u0103 fie cel pu\u021bin cinci oameni \u00een ma\u0219in\u0103; doi b\u0103rba\u021bi de o parte \u0219i de alta a ei, \u00eengr\u0103m\u0103di\u021bi \u00een spate \u0219i sim\u021bea, de asemenea, \u00een genunchiul ei drept presiunea scaunului din dreapta. Continuau s\u0103 nu-\u0219i vorbeasc\u0103, dar \u00een cele c\u00e2teva secunde care i-au trebuit ca s\u0103 intre \u00een ma\u0219in\u0103, auzise un zvon de conversa\u021bie. Era posibil s\u0103 fi fost doar ni\u0219te oameni de pe strad\u0103, trec\u0103tori. Sau ceilal\u021bi membri ai trupei de b\u0103rba\u021bi masca\u021bi care o v\u00e2naser\u0103 prin tunele. Oricum, \u0219tia cu siguran\u021b\u0103 ce limb\u0103 auzise. Era arab\u0103. Merser\u0103 cam zece minute cu ma\u0219ina. Dar era posibil s\u0103 fi fost \u0219i jum\u0103tate sau de trei ori mai mult de-at\u00e2t. Nu era doar faptul c\u0103 nu putea s\u0103-\u0219i verifice ceasul sau s\u0103 se uite la cel din ma\u0219in\u0103. Din cauz\u0103 c\u0103 nu reu\u0219ea s\u0103 vad\u0103 nimic, \u00ee\u0219i pierduse \u00een \u00eentregime no\u021biunea timpului. I se f\u0103cea r\u0103u c\u00e2nd se g\u00e2ndea c\u0103 st\u0103tea at\u00e2t de aproape de oamenii \u0103\u0219tia, mai ales, \u0219tia asta cu siguran\u021b\u0103, l\u00e2ng\u0103 atacatorul de la pia\u021b\u0103. \u00cengr\u0103m\u0103di\u021bi to\u021bi \u00een spate, picioarele \u0219i genunchii ei le atingeau pe ale lor. Poate \u0219i pe ai lui. Ar fi vrut s\u0103-i \u00eemping\u0103 departe de ea, cu putere, dar avea m\u00e2inile legate. Pielea \u00eei fu str\u0103b\u0103tut\u0103 de un fior. \u00cen cele din urm\u0103 sim\u021bi cum ma\u0219ina \u00eencetinea, apoi cum trecea peste o muchie, ca \u0219i cum ar fi intrat pe o autostrad\u0103. Auzi geamul \u0219oferului l\u0103s\u00e2ndu-se \u00een jos \u0219i ridic\u00e2ndu-se din nou dup\u0103 o clip\u0103: poate c\u0103 trebuise s\u0103 arate ni\u0219te acte la un fel de punct de control. Oare se \u00een\u0219elase \u00een privin\u021ba arabei? S\u0103 fi fost de fapt o trup\u0103 israelian\u0103 care o ducea prin DCO1 \u00eenapoi pe Malul de Vest? Aveau de g\u00e2nd s\u0103-i fac\u0103 acolo ceea ce nu ar fi \u00eendr\u0103znit \u00een Israel? Ce voiau oare s\u0103-i fac\u0103? Zgomotul se schimb\u0103 din nou. Ma\u0219ina cobor\u00e2se un fel de pant\u0103 \u0219i acum p\u0103rea s\u0103 se afle undeva \u00een\u0103untru. Poate c\u0103 erau \u00eentr-o parcare subteran\u0103. I se ivi \u00een minte o imagine care o \u0219oc\u0103. V\u0103zu dou\u0103 cadavre aruncate \u00een \u00eentunecimea unui garaj subteran, vizibile doar la lumina galben-boln\u0103vicioas\u0103 a unei l\u0103mpi fluorescente. Cele dou\u0103 trupuri, ambele ne\u00eensufle\u021bite, erau al lui Uri \u0219i al ei. Ma\u0219ina r\u0103mase pe loc, motorul se opri. Auzi u\u0219ile din spate deschiz\u00e2ndu-se, iar m\u00e2na de fier se a\u0219ez\u0103 din nou pe spinarea ei, \u00eemping\u00e2nd-o afar\u0103. De data asta nu mai opuse nici un fel de rezisten\u021b\u0103: voia s\u0103 ias\u0103 din spa\u021biul acela sufocant, str\u00e2mt. Dac\u0103 fusese un garaj, nu st\u0103tuser\u0103 mult \u00een el. Ma\u0219ina p\u0103rea s\u0103 fi parcat chiar \u00een fa\u021ba unei u\u0219i. Fu \u00eembr\u00e2ncit\u0103 \u00een\u0103untru, apoi pe ni\u0219te sc\u0103ri, ghidat\u0103 de b\u0103rbatul care st\u0103tuse mereu \u00een dreapta ei. Apoi, dup\u0103 \u00eenc\u0103 vreo c\u00e2\u021biva pa\u0219i, auzi o u\u0219\u0103 \u00eenchiz\u00e2ndu-se \u00een spatele ei. \u2014OK. Fu at\u00e2t de uluit\u0103 s\u0103 aud\u0103 un cuv\u00e2nt rostit, \u00eenc\u00e2t nici nu acord\u0103 aten\u021bie vocii. Era a unui b\u0103rbat, dar mai mult de-at\u00e2t nu \u0219tia. Ce fel de accent avea? \u00ce\u0219i \u00eenchipui c\u0103 era israelian \u0219i, ascult\u00e2nd-o din nou \u00een minte, lucrul \u0103sta i se p\u0103ru posibil. Dar apoi \u00eencerc\u0103 s\u0103-\u0219i imagineze c\u0103 era vocea unui palestinian \u0219i se potrivea \u0219i a\u0219a. Putea fi a oricui, de oriunde, \u00een orice limb\u0103. C\u00e2teva clipe mai t\u00e2rziu \u00een\u021belese ce \u00eensemna acel cuv\u00e2nt. Era o instruc\u021biune, o permisiune. Pentru c\u0103 acum sim\u021bea mai multe m\u00e2ini plimb\u00e2ndu-se pe trupul ei, unele ating\u00e2ndu-i picioarele, altele mi\u0219c\u00e2ndu-se, aproape ca ni\u0219te m\u00e2ng\u00e2ieri, pe spatele ei. Era dezorientat\u0103. F\u0103r\u0103 s\u0103 se g\u00e2ndeasc\u0103, strig\u0103, dar se auzi doar glasul \u00eenn\u0103bu\u0219it de c\u0103lu\u0219. Sim\u021bi c\u0103 \u00eei vine din nou s\u0103 verse. M\u00e2inile se mi\u0219cau metodic, palp\u00e2nd \u00een sus \u0219i \u00een jos fiecare picior \u0219i bra\u021b, ca un control de securitate \u00eentr-un aeroport. Desigur, se g\u00e2ndi. O verificau. Sim\u021bi cum \u00eei umblau \u00een buzunarele pantalonilor, sco\u021b\u00e2ndu-i telefonul mobil \u0219i micul portofel pe care \u00eel purta. Aveau s\u0103 vad\u0103 cine era. O singur\u0103 dat\u0103 mai fusese at\u00e2t de \u00eensp\u0103im\u00e2ntat\u0103, atunci c\u00e2nd blocaser\u0103 t\u00e2lharii drumul \u00een Congo. Cel mai mult se temea s\u0103 i se afle identitatea: dac\u0103 ar fi \u0219tiut c\u0103 era diplomat, ar fi fost prea valoroas\u0103 ca s\u0103-i dea drumul. \u00ce\u0219i ascunsese actul de identitate. Dar nu mai avea nici un sens s\u0103 se team\u0103 de asta acum: oamenii \u0103\u0219tia \u0219tiau cine era. Urm\u0103 o pauz\u0103, timp \u00een care \u00ee\u0219i \u00eenchipui c\u0103 avea loc un fel de discu\u021bie mut\u0103. Poate c\u0103 \u00ee\u0219i d\u0103duser\u0103 seama c\u0103 nu avea nimic \u0219i dezb\u0103teau eliberarea ei. Poate c\u0103 tot acest co\u0219mar avea s\u0103... Dar o clip\u0103 mai t\u00e2rziu m\u00e2inile revenir\u0103. Totu\u0219i de data asta nu mai pip\u0103iau. \u00cen schimb, erau repezi \u0219i hot\u0103r\u00e2te, merg\u00e2nd direct la \u021bint\u0103. \u00cencepur\u0103 cu pantofii, sco\u021b\u00e2ndu-i repede. Apoi sim\u021bi m\u00e2ini pe catarama curelei, desf\u0103c\u00e2nd-o, descheindu-i nasturele de sus al blugilor, tr\u0103g\u00e2nd fermoarul \u00een jos \u0219i sco\u021b\u00e2ndu-i de tot de pe ea. Maggie \u021bip\u0103 \u00een\u0103bu\u0219it. \u00centre timp, alte dou\u0103 m\u00e2ini se ocupau de tricoul ei, \u00eencerc\u00e2nd s\u0103-l scoat\u0103, \u00eempiedicate \u00eens\u0103 de m\u00e2inile ei legate. Se produse o mic\u0103 \u00eent\u00e2rziere, p\u00e2n\u0103 c\u00e2nd sim\u021bi cum banda adeziv\u0103 de plastic din jurul \u00eencheieturilor era sf\u00e2\u0219iat\u0103. Numai c\u0103 m\u00e2inile \u00eei erau \u00een continuare captive. Fiecare era \u021binut\u0103 str\u00e2ns \u0219i ridicat\u0103, ca alt\u0103 pereche de m\u00e2ini s\u0103-i poat\u0103 smulge tricoul de pe ea. Era acum doar \u00een lenjerie. Ar fi vrut s\u0103 fie \u00eenalt\u0103, s\u0103-i cople\u0219easc\u0103 pe ace\u0219ti oameni cu puterea furiei ei, dar sim\u021bi un altfel de impuls cresc\u00e2nd \u00een ea \u2013 dorin\u021ba de-a se mic\u0219ora, de-a disp\u0103rea de sub ochii lor. Aproape goal\u0103 dinaintea lor, orbit\u0103, nu se sim\u021bise niciodat\u0103 mai neputincioas\u0103. M\u00e2inile se puser\u0103 din nou pe treab\u0103, ating\u00e2nd-o peste tot, cercet\u00e2ndu-i spatele, subsuorile, p\u0103rul. Tot nimic. Vocea se auzi din nou. \u2014OK. Sutienul \u00eei c\u0103zu primul, nu sf\u00e2\u0219iat, ci desf\u0103cut u\u0219or, o parodiere a atingerii unui iubit, care \u00eei \u00eentoarse lui Maggie stomacul pe dos. Odat\u0103 scos, putu auzi pe cineva rup\u00e2nd materialul sutienului, ca \u0219i cum s-ar fi a\u0219teptat s\u0103 cad\u0103 ceva dintr-un compartiment ascuns. Pe urm\u0103 trecur\u0103 la ultimul lucru r\u0103mas pe ea, o pereche de chilo\u021bi care nici m\u0103car nu erau ai ei, ci \u00eemprumuta\u021bi, \u00eempreun\u0103 cu toate celelalte, de la Orli. Iar acum dou\u0103 m\u00e2ini b\u0103rb\u0103te\u0219ti \u00eei tr\u0103geau \u00een jos, l\u0103s\u00e2nd-o complet despuiat\u0103. \u00cencerc\u0103 s\u0103 se acopere, dar m\u00e2inile care \u00eei \u021bineau \u00eencheieturile erau prea puternice: trebuia s\u0103 r\u0103m\u00e2n\u0103 a\u0219a, descoperit\u0103. \u00cencerc\u0103 s\u0103 lupte cu impulsul de a pl\u00e2nge. Nu-\u0219i putea permite s\u0103 le ofere victoria asta. S\u0103-\u0219i re\u021bin\u0103 lacrimile, asta era acum singura ei rezisten\u021b\u0103. Dar era at\u00e2t de greu. Sim\u021bi din nou m\u00e2na ap\u0103s\u00e2ndu-i spatele. Era acela\u0219i gest care o \u00eempinse \u00een ma\u0219in\u0103, m\u00e2na \u00eencerc\u00e2nd s\u0103 o fac\u0103 s\u0103 se aplece din talie. Despre asta era vorba? Nu despre o verificare, ci despre un viol \u00een grup? A\u0219a avea s\u0103 se termine? Umilin\u021ba fu \u00eenlocuit\u0103 de un torent de furie. \u00cencerc\u0103 s\u0103 loveasc\u0103, cu o putere pe care nu o mai sim\u021bise p\u00e2n\u0103 atunci. \u00ce\u0219i d\u0103du seama c\u0103 b\u0103rbatul care o \u021binea de \u00eencheieturi trebuia s\u0103 se str\u0103duiasc\u0103 din greu ca s-o poat\u0103 \u021bine. \u00cen acela\u0219i timp, picioarele i se mi\u0219car\u0103 \u00een ceea ce s-ar fi vrut a fi o lovitur\u0103. Produse ceva mi\u0219care \u00een dreapta, dar fu din nou prins\u0103 de alt\u0103 pereche de m\u00e2ini. Se \u00eentreb\u0103 de ce nu \u00eei legaser\u0103 gleznele. \u00cen\u021belese repede. Imediat ce \u00eei \u00eenvinser\u0103 \u00eempotrivirea, b\u0103rba\u021bii imobiliz\u00e2ndu-i fiecare membru, sim\u021bi cum cineva \u00eei dep\u0103rta picioarele c\u00e2\u021biva centimetri unul de cel\u0103lalt. Asta f\u0103cu posibil\u0103 urm\u0103toarea mi\u0219care. Cele dou\u0103 m\u00e2ini se plimbau acum pe interiorul coapselor sale, chiar sub fese, \u0219i, cu o mi\u0219care ferm\u0103, \u00eei desf\u0103cur\u0103 picioarele. Apoi acelea\u0219i m\u00e2ini \u00eei atinser\u0103 \u0219i fesele, dep\u0103rt\u00e2ndu-le. Acum nu mai putea scoate nici un sunet; \u0219ocul \u0219i ru\u0219inea erau prea mari. Se cutremur\u0103 sim\u021bind cum anusul \u00eei era deschis cu for\u021ba \u0219i \u00eei era introdus un obiect \u00een\u0103untru. Dac\u0103 era un deget sau vreun fel de instrument medical nu-\u0219i putea da seama; tot ce sim\u021bea era str\u0103fulgerarea de durere ad\u00e2nc \u00een\u0103untrul ei. Vedea scena ca \u0219i cum ar fi privit din afar\u0103. \u0218i-o putea imagina: trupul ei gol expus sub ochii grupului de b\u0103rba\u021bi masca\u021bi, cu fundul \u00een sus \u0219i orificiul deschis pentru inspec\u021bie. Un spasm involuntar de protest \u00eei f\u0103cu mu\u0219chii s\u0103 se contracte. Dar nu putea s\u0103 se mi\u0219te. Obiectul se retrase cu asprime \u0219i Maggie \u021bip\u0103 \u00een c\u0103lu\u0219. Dar durerea era amestecat\u0103 cu u\u0219urare. Cu siguran\u021b\u0103 acum avea s\u0103 se termine. Sim\u021bi m\u00e2inile \u00eentorc\u00e2ndu-i trupul, astfel \u00eenc\u00e2t acum se afla chiar \u00een fa\u021ba b\u0103rba\u021bilor. O \u00eempinser\u0103 \u00een spate \u0219i sim\u021bi c\u0103 era a\u0219azat\u0103 pe un fel de suprafa\u021b\u0103, poate o mas\u0103. \u00cei dep\u0103rtar\u0103 picioarele \u0219i unul din ei aprinse o lantern\u0103, \u00eendrept\u00e2nd-o spre ea; apoi sim\u021bi ni\u0219te degete care \u00eei cercetau interiorul vaginului. Urletul ei de indignare fu \u00een\u0103bu\u0219it de c\u0103lu\u0219. \u00ce\u0219i dori s\u0103 l\u0103crimeze, dar ochii \u00eei erau usca\u021bi. Ca \u0219i cum oroarea asta ar fi fost prea \u00eengrozitoare ca s\u0103 poat\u0103 fi exprimat\u0103 prin lacrimi. Se auzi un sunet, cel al unei u\u0219i deschiz\u00e2ndu-se, al altcuiva intr\u00e2nd \u00een camer\u0103. \u2014Ajunge, spuse o voce la doar c\u00e2\u021biva pa\u0219i dep\u0103rtare. \u00centre vuietul din capul ei, b\u0103t\u0103ile puternice ale inimii \u0219i efortul de a-\u0219i \u00eenghi\u021bi lacrimile, nu reu\u0219i s\u0103 priceap\u0103 ce era cu vocea aceea, nu reu\u0219i s\u0103-\u0219i dea seama dac\u0103 era acela\u0219i b\u0103rbat care vorbise mai devreme. P\u00e2n\u0103 c\u00e2nd nu vorbi din nou. \u2014\u00cembr\u0103ca\u021bi-o. Atunci \u00ee\u0219i d\u0103du seama f\u0103r\u0103 gre\u0219. \u0218tia cu siguran\u021b\u0103 vocea aceea. Pentru c\u0103 \u00eel cuno\u0219tea pe b\u0103rbat. \n", " Ierusalim, vineri, 9.21 a.m. \u2014De obicei nu arat\u0103 oamenilor partea asta a cl\u0103dirii, Maggie. P\u0103cat. Poate c\u0103 ar trebui. \u00cen timp ce el vorbea, Maggie sim\u021bea mai multe m\u00e2ini agit\u00e2ndu-se \u00een jurul ei, tr\u0103g\u00e2ndu-i \u00eenapoi tricoul peste cap, pun\u00e2nd din nou blugii pe ea. Lucrau \u00een vitez\u0103, ca m\u00e2inile de pe o scen\u0103 care ar fi f\u0103cut un schimb rapid de costume, \u00eenainte de urm\u0103torul cadru. Ajunser\u0103 \u00een cele din urm\u0103 \u0219i la fa\u021b\u0103, desf\u0103c\u00e2ndu-i c\u0103lu\u0219ul \u2013 ceea ce declan\u0219\u0103 un acces instantaneu de tuse \u2013 \u0219i, la sf\u00e2r\u0219it, d\u00e2ndu-i la o parte leg\u0103tura de la ochi. Dup\u0103 asta, o \u00eempinser\u0103 \u00een jos, f\u0103c\u00e2nd-o s\u0103 se a\u0219eze pe un scaun tare, de lemn. \u00cen timpul care \u00eei trebui pentru a se obi\u0219nui cu lumina, b\u0103rba\u021bii cu m\u0103\u0219ti de schi ie\u0219ir\u0103 din camer\u0103. Aceasta era goal\u0103 \u0219i lipsit\u0103 de orice semn distinctiv, v\u0103ruit\u0103 \u00eentr-un alb murdar, f\u0103r\u0103 ferestre \u0219i f\u0103r\u0103 nimic at\u00e2rn\u00e2nd pe pere\u021bi. \u00cen fa\u021ba ei se afla o mas\u0103. Poate c\u0103 acesta era unul dintre b\u0103rba\u021bii care o f\u0103cuser\u0103 s\u0103 se aplece cu numai c\u00e2teva secunde \u00een urm\u0103. \u0218i de cealalt\u0103 parte a mesei, st\u00e2nd pe un scaun simplu, ca al ei, se afla el. \u2014Nu pot dec\u00e2t s\u0103-mi cer scuze pentru ce s-a \u00eent\u00e2mplat mai \u00eenainte, Maggie. Serios. Perchezi\u021bia la pielea goal\u0103, chestia cu cavit\u0103\u021bile. Oribil. \u0218tii cum se cheam\u0103 asta \u00een pu\u0219c\u0103riile de acas\u0103? Verificare corporal\u0103. Cum \u021bi se pare? Oricum, a\u0219a cum spuneam, \u00eemi pare r\u0103u. N-a\u0219 dori asta nici celui mai \u00eenver\u0219unat du\u0219man al meu. Acum c\u0103 \u00eel putea vedea, se sim\u021bea descurajat\u0103 de propria ei reac\u021bie. Voia s\u0103 sar\u0103 la el, s\u0103 \u00eentind\u0103 m\u00e2inile \u0219i s\u0103-l str\u00e2ng\u0103 de g\u00e2t p\u00e2n\u0103 c\u00e2nd \u0219i-ar fi dat ultima suflare. Voia s\u0103-i ias\u0103 acid prin pori, p\u00e2n\u0103 nu mai r\u0103m\u00e2nea nimc din el. Dar sentimentele astea refuzau s\u0103 se arate. Erau toate dep\u0103\u0219ite de ne\u00eencrederea pur\u0103, de consternarea ei la vederea acestui b\u0103rbat aici. Toate sentimentele erau cople\u0219ite de confuzia ei, care era total\u0103. \u2014Ce Dumnezeu faci? fu tot ce reu\u0219i s\u0103 spun\u0103. \u2014S\u0103 nu ne gr\u0103bim, Maggie. Pentru \u00eenceput, vreau s\u0103 \u0219tiu unde e t\u0103bli\u021ba. \u2014Dar, tu? De ce ai...? \u2014\u00centrebarea e, dac\u0103 nu o ai la tine, dac\u0103 nu e ascuns\u0103 undeva \u00een ad\u00e2ncurile corpului t\u0103u \u2013 \u0219i m-am convins c\u0103 nu e \u2013, unde dracu e? Acum ridica tonul, cum \u00eel mai auzise f\u0103c\u00e2nd \u0219i \u00eenainte. \u2014Nu \u0219tiu. \u2014Ei, haide, Maggie. \u0218tiu c\u0103 ai aranjat totul. Chiar te a\u0219tep\u021bi s\u0103 cred c\u0103 nu \u0219tii unde e? \u2014Iar tu chiar te a\u0219tep\u021bi s\u0103 vorbesc cu tine dup\u0103 ce mi-au f\u0103cut huliganii t\u0103i? N-o s\u0103-\u021bi mai adresez nici un cuv\u00e2nt, niciodat\u0103. \u0218i atunci, un lucru care o surprinse at\u00e2t pe ea, c\u00e2t \u0219i pe el, \u00eel scuip\u0103 \u00een fa\u021b\u0103. \u2014\u00cemi place asta, Maggie, doar \u0219tii. O fat\u0103 cu pasiune. \u0218i \u00een plus, ar\u0103\u021bi bine goal\u0103. Asta a\u0219 numi eu o combina\u021bie ucig\u0103toare. Maggie nu spuse nimic. Trupul \u00eenc\u0103 \u00eei tremura din cauza umilin\u021bei prin care trecuse \u00een aceast\u0103 camer\u0103, dar mintea ei abia acum sim\u021bea primele efecte ale \u0219ocului. \u00cen fa\u021ba ei se afla un om \u00een care avuse \u00eencredere, despre care \u00ee\u0219i \u00eenchipuise c\u0103 voia acelea\u0219i lucruri pe care le voia \u0219i ea. \u2014Asta \u00eenseamn\u0103 c\u0103 tu te afli \u00een spatele afacerii? Al tuturor crimelor \u0103lora? \u2014Face parte din politica noastr\u0103 s\u0103 nu discut\u0103m detaliile opera\u021biunilor securit\u0103\u021bii. Cu siguran\u021b\u0103 \u0219tii asta, Maggie. \u0218i z\u00e2mbi. Z\u00e2mbetul atot\u0219tiutor \u0219i complice al unui cinic cunosc\u0103tor al politicii c\u0103tre cel\u0103lalt. Z\u00e2mbetul pe care Bruce Miller, consilier superior al pre\u0219edintelui Statelor Unite, \u00eel mai afi\u0219ase de mii de ori \u00eenainte. \n", " Ierusalim, vineri, 9.34 a.m. \u2014Ai pus s\u0103 fiu urm\u0103rit\u0103? Din nou fu dezam\u0103git\u0103 de lipsa de convingere a \u00eentreb\u0103rii sale. \u2014Noi te-am urm\u0103rit peste tot. \u0218tii asta. \u2014Care \u201evoi\u201c? Pentru cine naiba lucrezi? Era ca \u0219i cum s\u00e2ngele \u00eei ajungea \u00een sf\u00e2r\u0219it la creier. \u2014E\u0219ti un tr\u0103d\u0103tor, asta e\u0219ti. \u021ai-ai tr\u0103dat \u021bara. \u021ai-ai tr\u0103dat nenorocitul de pre\u0219edinte. \u2014Maggie, putem trece peste toat\u0103 povestea asta cu irlandezul scandalizat? Tu, Bono, nemernicul cel\u0103lalt, cum \u00eel cheam\u0103, Bob Geldof? \u0218i to\u021bi ceilal\u021bi binef\u0103c\u0103tori cu inimile r\u0103nite care vin cu accentul \u0103la care te face s\u0103 te sim\u021bi vinovat. N-o s\u0103 mearg\u0103 de data asta. Se l\u0103sase pe sp\u0103tar, leg\u0103n\u00e2ndu-se pe picioarele din spate ale scaunului, mestec\u00e2nd guma cu nicotin\u0103 mai hot\u0103r\u00e2t ca niciodat\u0103. \u2014Asta nu e o negociere cu cine \u0219tie ce culeg\u0103tori de banane din Africa. De\u021bii ceva de care am nevoie. \u0218i nu ai nici o alternativ\u0103, Maggie. Nici una. A\u0219a c\u0103 spune-mi. Unde e nenorocita de t\u0103bli\u021b\u0103? Negociere. Simpla pronun\u021bare a cuv\u00e2ntului fu suficient\u0103 ca s\u0103-\u0219i vin\u0103 \u00een fire. \u00centotdeauna fusese bun\u0103 la ceea ce psihiatrii numesc \u201ecompartimentare\u201c, separarea unui aspect al vie\u021bii sale de celelalte, \u00een a\u0219a fel \u00eenc\u00e2t s\u0103 se poat\u0103 concentra la sarcina pe care o avea de \u00eendeplinit \u0219i acum, \u00een mod con\u0219tient, \u00ee\u0219i impuse s\u0103 fac\u0103 din nou acest lucru. S\u0103 uite ceea ce tocmai se \u00eent\u00e2mplase, chiar \u0219i dispre\u021bul pentru monstrul din fa\u021ba ei, \u0219i s\u0103-\u0219i fac\u0103 datoria. S\u0103 negocieze. \u2014Nu-\u021bi spun nimic p\u00e2n\u0103 nu-mi spui ce naiba se \u00eent\u00e2mpl\u0103 aici. \u2014Ascult\u0103, Maggie. Nu vreau s\u0103 m\u0103 repet. Dar nu ai nici o op\u021biune. Te pot for\u021ba s\u0103-mi spui ce \u0219tii, dac\u0103 e nevoie. \u2014A, chiar? Cel mai de \u00eencredere consilier al pre\u0219edintelui atac\u00e2nd un cet\u0103\u021bean al Statelor Unite, un \u00eenalt diplomat al Statelor Unite \u2013 \u00eentr-un an electoral. Asta o s\u0103 dea bine \u00een sondaje. \u2014N-o s\u0103 te cread\u0103 nimeni. O t\u00e2rf\u0103 sp\u0103l\u0103cit\u0103, care nu \u00ee\u0219i poate \u021bine picioarele str\u00e2nse \u0219i \u0219i-o trage mai \u00eent\u00e2i cu africanii \u0219i apoi cu un israelian. Cum crezi c\u0103 va da asta pe prima pagin\u0103 din Washington Post? Involuntar, Maggie \u00eenchise ochii. Se proteja acum, instinctiv, ca un animal care \u00ee\u0219i \u00eent\u0103re\u0219te vizuina \u00een vederea urm\u0103torului atac. \u0218tia c\u0103 avea dreptate. C\u0103 gre\u0219eala ei din Africa \u00eempreun\u0103 cu ceea ce putea fi u\u0219or prezentat ca o aventur\u0103 cu Uri, o putea termina. C\u0103, \u00een ceea ce privea credibilitatea, la asta rezum\u00e2ndu-se majoritatea scandalurilor politice, ar pierde de fiecare dat\u0103 \u00een fa\u021ba lui Bruce Miller. \u2014Da. \u0218i microbi\u0219tilor le va pl\u0103cea la nebunie un pre\u0219edinte al c\u0103rui om de \u00eencredere prive\u0219te \u00een timp ce ni\u0219te gorile mascate caut\u0103 \u00een fundul unei colege. E\u0219ti deja \u00eentr-un rahat mai mare dec\u00e2t \u00ee\u021bi imaginezi. A\u0219a c\u0103 ce-ar fi s\u0103 vorbe\u0219ti cu mine \u0219i dup\u0103 aceea poate vorbesc \u0219i eu cu tine. Miller o cercet\u0103 pe Maggie din cap p\u00e2n\u0103-n picioare, cu un z\u00e2mbet vag pe buze. Sim\u021bea \u00een el juc\u0103torul de pocher care urma s\u0103 se dea de gol. \u2014Dup\u0103 cum am zis, \u021bi-ai luat-o Costello. \u00centr-o alt\u0103 via\u021b\u0103, \u00eemi imaginez c\u0103 noi doi ne-am fi \u00een\u021beles perfect, dac\u0103 \u0219tii ce vreau s\u0103 spun. Maggie p\u0103stra aceea\u0219i expresie. Dac\u0103 e pe cale s\u0103 se produc\u0103 o schimbare \u00een oponentul t\u0103u, nu trebuie s\u0103 faci nici cea mai mic\u0103 mi\u0219care ce i-ar distrage aten\u021bia. Nu trebuie s\u0103 rupi niciodat\u0103 vraja. \u2014Chiar nu e foarte complicat. Voia s\u0103 r\u0103sufle u\u0219urat\u0103: avea s\u0103 vorbeasc\u0103. Dar figura \u00eei r\u0103mase \u00eenghe\u021bat\u0103. \u2014Ne trebuie un acord de pace aici, Maggie. \u0218i eram, naiba s\u0103-l ia, destul de aproape. Apoi, weekendul trecut, auzim c\u0103 circul\u0103 pe-aici o t\u0103bli\u021b\u0103, care s-ar putea s\u0103 fie ultimul testament al lui Avraam... \u2014De unde? \u2014De unde ce? \u2014De unde ai auzit? \u2014De la tat\u0103l prietenului t\u0103u. Guttman. L-a sunat pe Baruch Kishon, ziaristul evreu, \u0219i i-a spus. Nu toat\u0103 povestea, dar suficient din ea. I-a men\u021bionat pe comerciantul Afif Aweida \u0219i pe prietenul lui, Ahmed Nour. \u0218i din \u00eent\u00e2mplare cei de la NSA ascultau. \u2014Din \u00eent\u00e2mplare. \u2014OK, n-a fost o \u00eent\u00e2mplare. \u00cel ascult\u0103m de ani de zile pe Kishon. \u2014Pe Kishon? De ce naiba face\u021bi asta? \u2014N-ai citit dosarele, Maggie? Kishon e cel care a scos la iveal\u0103 povestea leg\u0103turii cu Tel Avivul, acum c\u00e2\u021biva ani. Maggie \u00eel blestem\u0103 pe Uri c\u0103 nu-i spusese nimic despre asta. Trebuia s\u0103 fi \u0219tiut. Fusese cea mai mare fisur\u0103 diplomatic\u0103 \u00eentre Israel \u0219i Statele Unite, vreme de decenii \u00eentregi: trei agen\u021bi ai CIA au tr\u0103dat agen\u021bia, furniz\u00e2ndu-le secrete israelienilor. P\u00e2n\u0103 \u00een ziua de azi, israelienii au cerut constant eliberarea spionilor; chiar \u0219i pre\u0219edin\u021bii cei mai proisraelieni au refuzat. \u2014Kishon \u00eenc\u0103 mai vorbea cu ei \u00een \u00eenchisoare. Sus\u021binea eliberarea lor. \u00cel \u021bineam sub urm\u0103rire chiar de-atunci. \u2014Deci cum ai auzit ce i-a spus Guttman, te-ai hot\u0103r\u00e2t s\u0103-l omori. \u2014O, nu \u00eencepe s\u0103-mi \u021bii predici nenorocite, domni\u0219oar\u0103. Am \u0219tiut imediat care e miza aici. Arabii \u0219i israelienii sunt pe cale s\u0103 ajung\u0103 la o \u00een\u021belegere, adic\u0103 s\u0103 cad\u0103 la \u00een\u021belegere \u00een privin\u021ba Ierusalimului, s\u0103 \u00eempart\u0103 pe din dou\u0103 blestematul de ora\u0219 \u0219i acum iat\u0103-l pe \u00eensu\u0219i Dumnezeu Atotputernicul sau pe-aproape, venind \u0219i spun\u00e2nd c\u0103 nu, el apar\u021bine evreilor. Toat\u0103 afacerea ar c\u0103dea. Maggie trebui s\u0103 depun\u0103 mari eforturi pentru a-\u0219i p\u0103stra calmul. A v\u0103zut textul. \u0218tie ce scrie \u00een el. Nu putea s\u0103-l l\u0103se s\u0103-\u0219i dea seama c\u0103 ea nu-l v\u0103zuse \u0219i nu \u0219tia. \u2014Deci \u00ee\u021bi era team\u0103 c\u0103 israelienii vor renun\u021ba la negocieri pentru c\u0103 Avraam le-a h\u0103r\u0103zit lor Muntele Templului? \u2014Sau musulmanilor. Nu conta cine \u00eel primea. \u00cen ambele cazuri, procesul de pace s-ar fi \u00eencheiat. Trebuia s\u0103 ne asigur\u0103m c\u0103 nici unii, nici al\u021bii nu pun m\u00e2na pe ea. Asta \u00eei prilejui un moment de u\u0219urare: p\u00e2n\u0103 la urm\u0103 nu i-o luase \u00eenainte. Miller \u0219tia la fel de pu\u021bine lucruri ca \u0219i ea despre con\u021binutul t\u0103bli\u021bei. Va men\u021bine ofensiva. \u2014Deci tu ai fost. Tu i-ai omor\u00e2t pe Kishon, Ahmed Nour, Afif Aweida, Guttman, pe so\u021bia lui Guttman \u2013 oricine ar putea \u0219ti ce e pe t\u0103bli\u021b\u0103 \u0219i ar putea dezv\u0103lui acest lucru. Nu voia s\u0103 aminteasc\u0103 de Uri; dac\u0103 ar spune-o, s-ar putea s\u0103 se adevereasc\u0103. \u2014Nu te l\u0103sa dus\u0103 de val, Costello. Guttman a fost omor\u00e2t de serviciile secrete israeliene. Tipul p\u0103rea s\u0103 scoat\u0103 un pistol \u0219i s\u0103 trag\u0103 \u00een Yariv, ce puteau s\u0103 fac\u0103? \u2014\u0218i kibbutzul din nord. Incendierea. Tot tu ai fost? \u2014Guttman era unul din principalii arheologi de la acel sit. Ne-am g\u00e2ndit c\u0103 ar fi putut s-o ascund\u0103 acolo. Acum era r\u00e2ndul lui Maggie s\u0103 tac\u0103. \u00ce\u0219i privea \u00eencheieturile, pe ambele av\u00e2nd crest\u0103turi ro\u0219ii, ad\u00e2nci. \u00cencepu s\u0103 scuture din cap. \u2014Asta ce \u00eenseamn\u0103? \u00eentreb\u0103 Miller, iritat. Nu spuse nimic. B\u0103t\u00e2nd cu pumnul \u00een mas\u0103, el strig\u0103: \u2014De ce naiba scuturi din cap? Ridic\u0103 privirea, bucuroas\u0103 c\u0103 a reu\u0219it s\u0103-l enerveze. \u2014Pentru c\u0103 nu-mi vine s\u0103 cred c\u00e2t de prost po\u021bi s\u0103 fii. \u2014Cum \u00eendr\u0103zne\u0219ti... \u2014Ai f\u0103cut toate astea pentru c\u0103 \u021bi-a fost team\u0103 c\u0103 scoaterea la iveal\u0103 a testamentului ar putea da peste cap procesul de pace? Toate aceste omoruri, de ambele p\u0103r\u021bi? \u00cen glasul ei se sim\u021bea o ironie trist\u0103. \u2014Ai f\u0103cut toate astea ca s\u0103 previi suspendarea procesului de pace? Nu te-ai g\u00e2ndit nici o clip\u0103 c\u0103 omorurile \u00een lan\u021b, \u00een cel mai delicat moment al negocierilor ar putea singure s\u0103 dea dracului negocierile? Vreau s\u0103 spun c\u0103 e de necrezut. Ce-i cu voi, americanii? Uite, Irakul e o amenin\u021bare: deci, hai s\u0103-l invad\u0103m \u0219i s\u0103-l facem de o mie de ori mai amenin\u021b\u0103tor! \u0218i acum a\u021bi f\u0103cut din nou exact aceea\u0219i gre\u0219eal\u0103, aici. \u2014N-ai dreptul s\u0103-mi \u021bii predici... \u2014Am tot dreptul. M-am plimbat prin \u021bara asta, mi-am riscat via\u021ba, disperat\u0103 s\u0103 aflu cine se g\u0103sea \u00een spatele tuturor acestor violen\u021be, pentru c\u0103 am vrut s\u0103 contribui la salvarea acestui proces de pace, pentru c\u0103 de fapt chiar am crezut \u00een el. \u0218i acum descop\u0103r c\u0103 adev\u0103rata surs\u0103 a problemei \u0219i a violen\u021bei care a distrus totul nu a fost Hamasul sau Jihadul, sau Fatahul, sau coloniali\u0219tii, sau Mossadul sau oricare din ei. Ci chiar tu! Miller se adun\u0103. \u2014\u00centotdeauna am \u0219tiut c\u0103 e\u0219ti naiv\u0103, Maggie; f\u0103cea parte din farmecul t\u0103u. Dar asta e prea de tot. Nu crezi c\u0103 tipii ar fi \u00eenceput ei crimele \u00een momentul \u00een care ar fi aflat de testament? Bine\u00een\u021beles c\u0103 ar fi f\u0103cut-o. Au fost foarte multe crime aici toat\u0103 s\u0103pt\u0103m\u00e2na care n-au avut nimic de-a face cu asta. Qalqilya. Gaza. Autobuzul cu elevi din Netania. Chiar dac\u0103 nu f\u0103ceam nimic, oricum s-ar fi \u00eent\u00e2mplat toate astea, de la sine. La fel e cu Hezbollahul \u0219i cu iranienii care o iau razna. I-ranienii. \u2014\u00c3sta e adev\u0103rul, draga mea. Te afli fa\u021b\u0103 \u00een fa\u021b\u0103 cu o boal\u0103 care e pe cale s\u0103 se r\u0103sp\u00e2ndeasc\u0103, omori prima dihanie care se \u00eemboln\u0103ve\u0219te. Altfel o s\u0103 dea gata toat\u0103 turma. Acesta era discursul de acas\u0103 al b\u0103iatului de fermier, pe care Miller \u00eel folosea at\u00e2t de bine la talk-show-urile de duminic\u0103 diminea\u021ba din Washington. \u00cei intimida \u00eentotdeauna pe cei din pres\u0103 \u0219i \u00eei f\u0103cea s\u0103 se simt\u0103 ca ni\u0219te b\u0103ie\u021bi firavi de la ora\u0219. \u2014Deci asta era, nu? Destabilizezi pu\u021bin procesul de pace, p\u00e2n\u0103 c\u00e2nd \u00eel destabilizeaz\u0103 nebunii de tot. \u2014Nu exist\u0103 alegeri bune \u00een jocul \u0103sta, Maggie. Ar trebui s\u0103 \u0219tii deja asta. \u2014\u0218i presupun c\u0103 func\u021biona. P\u00e2n\u0103 c\u00e2nd am ap\u0103rut eu \u0219i am \u00eenceput s\u0103-mi bag nasul. \u2014A, nu trebuie s\u0103-\u021bi faci griji \u00een privin\u021ba asta. \u2014De ce? Ai fi reu\u0219it, elimin\u00e2nd pe oricine ar fi aflat despre t\u0103bli\u021b\u0103. Secretul lui Avraam ar fi r\u0103mas necunoscut. Dar m-am b\u0103gat eu, nu-i a\u0219a, zb\u0103t\u00e2ndu-m\u0103 zi \u0219i noapte s\u0103 scot la lumin\u0103 ceea ce tu te-ai hot\u0103r\u00e2t s\u0103 \u021bii ascuns. C\u00e2t de naiv\u0103 am putut fi. \u2014Ar trebui s\u0103 fii mai pu\u021bin dur\u0103 cu tine, Maggie. \u2014De ce? \u2014Pentru c\u0103 ai f\u0103cut exact ceea ce am vrut noi \u2013 chiar de la \u00eenceput. \n", " Ierusalim, vineri, 9.41 a.m. Maggie se uita \u00een p\u0103m\u00e2nt. Voia s\u0103 se calmeze \u0219i asta era modalitatea pe care o alesese. Dac\u0103 ar fi privit \u00een sus, dac\u0103 s-ar fi uitat la el, \u0219i-ar fi pierdut echilibrul. Se produsese un schimb \u00eentre ei, \u0219tiau am\u00e2ndoi acest lucru. Acum ea voia ceva de la el la fel de mult pe c\u00e2t voia el ceva de la ea. Ea se afla \u00eentr-o pozi\u021bie dezavantajoas\u0103. Dac\u0103 ar fi fost vorba despre negocierea unei grani\u021be sau a unei ape sau chiar despre dreptul de vizitare \u00een weekend \u0219i proprietatea casei din Hampton, ar fi \u0219tiut cum s\u0103 mascheze situa\u021bia, cum s\u0103-\u0219i ascund\u0103 necesitatea. Dar p\u00e2n\u0103 \u0219i cel mai priceput negociator devine incapabil c\u00e2nd trebuie s\u0103 negocieze pentru el. Colegii lui Maggie spuneau adesea povestea unui mediator al Uniunii Europene care, \u00een ciuda faptului c\u0103 luase un premiu Nobel, \u00eencercase, dar nu reu\u0219ise, s\u0103 ob\u021bin\u0103 o m\u0103rire de salariu. \u2014Ce naiba poate s\u0103 \u00eensemne asta: am f\u0103cut exact ce a\u021bi vrut voi? Miller z\u00e2mbi. \u0218tia la fel de bine ca ea ce gre\u0219eal\u0103 f\u0103cuse tr\u0103d\u00e2ndu-\u0219i necesitatea. \u2014O, haide, Maggie. S\u0103 nu mai pierdem timpul. Avem treab\u0103. Nu \u0219tiu dac\u0103 \u00ee\u021bi vine s\u0103 crezi, dar avem un proces de pace de salvat. \u2014De parc\u0103 \u021bi-ar p\u0103sa. \u2014Glume\u0219ti? Glume\u0219ti, ce naiba? Z\u00e2mbetul \u00eei disp\u0103ruse acum. \u2014Ce crezi c\u0103 f\u0103ceam aici. Toat\u0103 opera\u021biunea avea ca scop salvarea negocierilor. \u0218tiam c\u0103 vor fi mai moarte dec\u00e2t un curcan \u00een noiembrie, \u00een momentul \u00een care ar ie\u0219i la iveal\u0103 t\u0103bli\u021ba. O privi pe Maggie profund dezgustat. \u2014Pur \u0219i simplu nu \u00een\u021belege\u021bi, nu-i a\u0219a? Nici tu \u0219i nici t\u00e2mpi\u021bii \u0103ia de liberali eliti\u0219ti \u0219i \u00eeng\u00e2mfa\u021bi de pe Coasta de Est sau din Europa. Se aplec\u0103 peste mas\u0103 \u0219i ochii \u00eei sc\u00e2nteiar\u0103. \u2014V\u0103 plac la nebunie lururile dr\u0103gu\u021be, discu\u021biile, \u00eent\u00e2lnirile, planurile, contraplanurile, h\u0103r\u021bile, hot\u0103r\u00e2rile ONU, ceremoniile, str\u00e2ngerile de m\u00e2n\u0103 de la Casa Alb\u0103 \u2013 v\u0103 plac la nebunie toate astea. Dar ai stat vreodat\u0103 s\u0103 te g\u00e2nde\u0219ti timp de o secund\u0103 nenorocit\u0103 cum de sunt posibile toate astea? Te-ai \u00eentrebat vreodat\u0103 ce \u00eel face pe un tic\u0103los \u00eensetat de s\u00e2nge ca Slobodan Milo\u0219evici s\u0103 se duc\u0103 la Dayton \u0219i s\u0103 participe la unul din am\u0103r\u00e2tele voastre de tratate de pace? Te-ai \u00eentrebat? \u2014P\u0103i, \u00ee\u021bi spun eu. Nemernicii descreiera\u021bi ca mine \u0219i ca prietenii mei masca\u021bi de afar\u0103, \u0103sta e r\u0103spunsul. Milo\u0219evici nu a semnat acordul fiindc\u0103 i-ai f\u0103cut tu ochi dulci. A\u0219a cum nici fra\u021bii t\u0103i din IRA nu au semnat pe linia punctat\u0103 fiindc\u0103 \u021bi-ai fluturat tu sau cineva ca tine fundu\u2019 pe sub ochii lor. Nu, au f\u0103cut-o pentru c\u0103 unul ca mine i-a amenin\u021bat c\u0103 le arunc\u0103 o megaton\u0103 de dinamit\u0103 \u00een cap dac\u0103 nu o fac. \u0218i nu doar i-am amenin\u021bat. C\u00e2teodat\u0103 chiar am f\u0103cut-o. \u2014Sigur, v\u0103 l\u0103s\u0103m vou\u0103 aprecierile \u0219i premiile pentru pace, contractele de carte \u0219i interviurile cu Charlie Rose. Sigur, New York Times n-are dec\u00e2t s\u0103 v\u0103 pupe-n fund c\u00e2t vrea. Nu-mi pas\u0103. Eu o s\u0103 fiu fiul satanei, o s\u0103 rezist. Dar nu te am\u0103gi, domni\u0219oar\u0103. N-ar exista nici o pace dac\u0103 nu ar fi b\u0103ie\u021bi ca mine, gata de r\u0103zboi. Maggie respir\u0103 ad\u00e2nc. \u2014\u0218i asta f\u0103ceai tu aici? Pu\u021bin r\u0103zboi ca s\u0103 putem noi s\u0103 facem pace, asta e... \u2014S\u0103 \u0219tii c\u0103 asta f\u0103ceam. \u0218i avea \u0219i sens. Cele dou\u0103 tabere sunt \u00eenc\u0103 \u00een camer\u0103... \u2014Tehnic. \u2014Exist\u0103 \u0219i negocieri ascunse, a\u0219a c\u0103 vorbesc, crede-m\u0103. \u0218i \u00een plus tehnic e mai bine dec\u00e2t nimic. N-am fi ajuns nic\u0103ieri dac\u0103 t\u0103bli\u021ba aia nenorocit\u0103 ar fi ie\u0219it la iveal\u0103. Sunt m\u00e2ndru de ce am f\u0103cut. \u2014A \u0219tiut toat\u0103 lumea \u00een afar\u0103 de mine? Miller t\u0103cea acum, privindu-\u0219i degetele. \u2014Din contr\u0103. \u0218tia cine trebuia s\u0103 \u0219tie. Eu \u0219i o mic\u0103 echip\u0103 aleas\u0103 \u00een acest scop. Fo\u0219ti membri ai for\u021belor speciale. \u2014Echipa care m-a \u00eenh\u0103\u021bat \u00een strad\u0103, l\u00e2ng\u0103 pia\u021b\u0103. Tot ei au omor\u00e2t oamenii? \u2014Am l\u0103sat \u00een seama lor \u0219i a \u0219efului lor toate detaliile opera\u021biunii. \u2014\u0218i noi, ceilal\u021bi, nu am \u0219tiut nimic? Secretarul de stat? Sanchez? \u2014Nici unul. \u00cen afar\u0103 de tine. \u2014Despre ce naiba vorbe\u0219ti? \u2014Ar trebui s\u0103 fii m\u00e2ndr\u0103. \u2014M\u00e2ndr\u0103? \u2014De ce-ai f\u0103cut. Aproape c\u0103 ne-ai condus unde trebuia. La t\u0103bli\u021b\u0103. Exact cum am sperat. \u2014Nu \u00een\u021beleg. \u2014O, haide, asta nu e C\u0103su\u021ba din prerie. \u0218tii cum func\u021bioneaz\u0103 lucrurile. De ce crezi c\u0103 l-am trimis pe Bonham dup\u0103 tine? \u2014Ca s\u0103 \u00eenchei afacerea. Cele dou\u0103 tabere erau foarte aproape de asta \u0219i ai vrut ca eu s\u0103 \u00eenchei afacerea. Lui Maggie \u00eei tremura glasul. \u2014Da, nu mai conteaz\u0103. \u2014Asta a spus Bonham! \u2014Bine\u00een\u021beles c\u0103 asta a spus. Miller se holba acum la Maggie. \u2014Dar haide, Maggie. Crezi c\u0103 Departamentul de Stat nu e plin de oameni ca tine, diploma\u021bi pricepu\u021bi care n-ar fi putut totu\u0219i s\u0103 duc\u0103 la cap\u0103t \u00eens\u0103rcinarea asta? Speciali\u0219ti \u00een conflictul din Orientul Mijlociu? Nu-mi spune c\u0103 nu te-ai \u00eentrebat de ce, dintre to\u021bi oamenii pe care \u00eei aveam, te-am ales pe tine. Aveam nevoie de tine din cauza \u2013 cum s-o spun c\u00e2t mai delicat \u2013, din cauza experien\u021bei tale unice. Maggie sim\u021bea c\u0103 p\u0103le\u0219te. \u2014Ce vrei s\u0103 spui? \u2014Aveam nevoie de cineva care s\u0103 se \u00eemprieteneasc\u0103 cu Guttman junior. Dac\u0103 \u0219tia cineva unde ascunsese b\u0103tr\u00e2nul nemernic t\u0103bli\u021ba asta, el trebuia s\u0103 fie acela. \u2014M-ai adus aici ca s\u0103, ca s\u0103... Nu putu rosti cuvintele. \u2014P\u0103i, hai s\u0103 d\u0103m c\u0103r\u021bile pe fa\u021b\u0103, Maggie, aveai experien\u021ba necesar\u0103. Te-ai \u00eemprietenit cu nebunul \u0103la din Africa \u0219i ne-am g\u00e2ndit c\u0103, \u00eentr-un context potrivit, ai face acela\u0219i lucru \u0219i aici. \u0218i l-ai f\u0103cut. Cum spuneam, ar trebui s\u0103 fii m\u00e2ndr\u0103. Un moment de uimire, urmat de un sentiment ciudat, unul pe care Maggie nu \u00eel mai cunoscuse \u00eenainte, ca \u0219i cum ar fi primit o lovitur\u0103 din\u0103untru. Deci despre asta era vorba de la bun \u00eenceput. Maggie auzi din nou vocea lui Judd Bonham, c\u00e2nd o cooptase \u00een aceast\u0103 \u00eens\u0103rcinare. Anularea p\u0103catului prin r\u0103scump\u0103rare, spusese el. Pomenise chiar \u0219i redemp\u021biunea. Asta e \u0219ansa ta. Vorbise at\u00e2t de delicat, cu vocea dulce a ra\u021biunii. \u0218i cu toate astea spusese opusul adev\u0103rului. Nu voia ca ea s\u0103 vin\u0103 la Ierusalim \u0219i s\u0103-\u0219i repare gre\u0219eala din Africa, ci ca s-o repete. El, Miller \u0219i Dumnezeu \u0219tie cine altcineva o aleseser\u0103 pe ea nu datorit\u0103 abilit\u0103\u021bilor sale \u2013 toate rahaturile alea despre indispensabila Maggie Costello, marea \u201e\u00eenchiz\u0103toare\u201c nu erau dec\u00e2t praf \u00een ochi \u2013, ci din cauza acestui unic defect. Toate laudele alea; \u0219i ea le crezuse p\u00e2n\u0103 la ultimul cuv\u00e2nt. Nu era mai mult dec\u00e2t o ispit\u0103, cea mai involuat\u0103 form\u0103 de via\u021b\u0103 din lumea spionajului, trimis\u0103 acolo ca s\u0103-i c\u00e2\u0219tige simpatia lui Uri Guttman. Faptul c\u0103 reu\u0219ise nu f\u0103cu dec\u00e2t s\u0103-i m\u0103reasc\u0103 grea\u021ba. \u00cen ce o transforma asta? \u00cen nimic mai mult dec\u00e2t o t\u00e2rf\u0103 care lucra pentru guvernul american. Maggie s\u0103ri instinctiv din scaun, unde st\u0103tuse tot timpul. \u00cel plesni puternic peste fa\u021b\u0103 pe Bruce Miller. Sim\u021bind asprimea loviturii, Miller \u00ee\u0219i duse m\u00e2na la obraz, apoi, cu un r\u00e2njet lasciv, o plesni \u0219i el. C\u00e2nd ea se r\u0103suci, el ap\u0103s\u0103 pe un buton de sub mas\u0103, f\u0103c\u00e2nd s\u0103 intre instantaneu \u00eenapoi \u00een camer\u0103 doi b\u0103rba\u021bi masca\u021bi. \u2014OK, Maggie. A durat destul. Nu c\u0103 nu mi-ar face pl\u0103cere. Dar trebuie s\u0103-mi spui unde e t\u0103bli\u021ba. \u2014Nu \u0219tiu, spuse, cuvintele fiindu-i acoperite de lovitura peste fa\u021b\u0103. \u2014Nu e\u0219ti deloc pe-aproape, Maggie. Acum cred c\u0103 \u0219tii c\u0103 am ni\u0219te b\u0103ie\u021bi aici c\u0103rora le-a f\u0103cut pl\u0103cere s\u0103 te cunoasc\u0103. S-ar putea s\u0103 le sur\u00e2d\u0103 ideea de-a te cunoa\u0219te mai bine. \u2014Deci o s\u0103 implici Casa Alb\u0103 \u00eentr-un viol. \u2014N-o s\u0103 fim implica\u021bi \u00een a\u0219a ceva. Vom emite o declara\u021bie \u00een care ne vom exprima regretele pentru moartea unei americance remarcabile, atacat\u0103 cu brutalitate \u0219i apoi ucis\u0103 de terori\u0219ti. Statele Unite nu se vor odihni p\u00e2n\u0103 c\u00e2nd uciga\u0219ii t\u0103i nu vor fi adu\u0219i \u00een fa\u021ba justi\u021biei. Maggie sim\u021bea cum tremur\u0103 de furie, team\u0103 \u0219i o enorm\u0103 triste\u021be. \u2014\u021ai-am captat aten\u021bia acum, domni\u0219oar\u0103 Costello? \n", " Ierusalim, vineri, 9.52 a.m. Era ca \u0219i cum ar fi recurs la rezervorul de urgen\u021b\u0103. Se sim\u021bea s\u0103p\u00e2nd ad\u00e2nc \u00een rezervele ei \u2013 de rezisten\u021b\u0103, autocontrol \u0219i un misterios drog interior pe care p\u0103rea \u00een stare s\u0103-l produc\u0103 atunci c\u00e2nd situa\u021bia o cerea cu adev\u0103rat, acela care putea, printr-un simplu act de voin\u021b\u0103, s\u0103-i calmeze durerea. Se auzi vorbind pe tonul calm pe care \u00eel putea g\u0103si \u00een stare de criz\u0103. \u2014Nu \u0219tiu mai multe dec\u00e2t \u0219tii \u0219i tu. Ai v\u0103zut ce am v\u0103zut \u0219i eu. Mesajul lui Shimon Guttman ne trimitea la tunelurile Zidului de Vest. \u2014Mesajul din jocul pe calculator? \u2014Da. Nu ne-a dat indicii mai precise. Dac\u0103 ne-ar fi dat, ai fi aflat. Miller d\u0103du u\u0219or din cap, mai pu\u021bin dec\u00e2t ca pentru a \u00eencuviin\u021ba ceva, dar fu suficient. Cei doi b\u0103rba\u021bi cu masc\u0103 de schi se apropiar\u0103, apuc\u00e2nd-o fiecare de c\u00e2te un bra\u021b. O ridicar\u0103 pe Maggie din scaun \u0219i, aten\u021bi s\u0103-\u0219i sincronizeze mi\u0219c\u0103rile, f\u0103cur\u0103 acelea\u0219i gesturi, r\u0103sucindu-i bra\u021bele p\u00e2n\u0103 c\u00e2nd i le lipir\u0103 de spate: o mi\u0219care Nelson complet\u0103. Url\u0103 de durere, \u00eempro\u0219c\u00e2nd un jet de saliv\u0103 \u00een camer\u0103. Asta nu-i f\u0103cu pe b\u0103rba\u021bi dec\u00e2t s\u0103 o trag\u0103 mai tare de \u00eencheieturi pentru a-i ridica bra\u021bele \u0219i mai sus. \u00cen partea dreapt\u0103, sim\u021bea tensiunea din articula\u021bie, \u00een locul \u00een care bra\u021bul se une\u0219te cu um\u0103rul. Durerea era at\u00e2t de intens\u0103, \u00eenc\u00e2t putea s\u0103 o vad\u0103: o ro\u0219ea\u021b\u0103 \u00eenvolburat\u0103 \u00een fa\u021ba ochilor. Era sigur\u0103 c\u0103 cei doi \u00eei vor disloca bra\u021bele. Apoi \u00eencet\u0103, iar ea fu tr\u00e2ntit\u0103 la loc \u00een scaunul moale, ca o p\u0103pu\u0219\u0103. Miller vorbi din nou pe acela\u0219i ton. Ca \u0219i cum ar fi f\u0103cut o scurt\u0103 pauz\u0103 pentru a bea o gur\u0103 de ap\u0103 \u0219i acum relua conversa\u021bia de unde r\u0103m\u0103seser\u0103. \u2014\u0218i nu ai v\u0103zut nimic acolo azi-diminea\u021b\u0103? Dur\u0103 pu\u021bin p\u00e2n\u0103 c\u00e2nd Maggie deschise ochii. Ro\u0219ea\u021ba mai era \u00eenc\u0103 acolo, iar durerea persista, chiar dac\u0103 era \u00eenso\u021bit\u0103 de acea u\u0219urare pe care o sim\u021bi c\u00e2nd \u0219tii c\u0103 va \u00eenceta. Amintirea ei \u00eei invada \u00eenc\u0103 sistemul nervos. C\u00e2nd se for\u021b\u0103 s\u0103 vorbeasc\u0103 \u00een cele din urm\u0103, nu reu\u0219i s\u0103 scoat\u0103 dec\u00e2t un cronc\u0103nit. \u2014\u0218tii c\u0103 nu am v\u0103zut. M-ai perchezi\u021bionat. Miller se aplec\u0103 \u00eenainte. \u2014Nu doar at\u00e2t, \u00een plus am pus oamenii s\u0103 scotoceasc\u0103 toat\u0103 zona tunelurilor de c\u00e2nd ne-ai condus tu acolo. La lumina proiectoarelor. \u0218i tot nimic. Ceea ce \u00eenseamn\u0103... \u2014C\u0103 b\u0103tr\u00e2nul a tri\u0219at. A spus c\u0103 e acolo, dar nu era. \u2014Sau c\u0103 Uri te-a min\u021bit. Te-a trimis dup\u0103 cai verzi pe pere\u021bi \u00een pivni\u021bele alea, ca s\u0103 se duc\u0103 s\u0103-\u0219i ia singur mo\u0219tenirea. \u2014Poate. Chiar \u0219i n\u0103uc\u0103 de durere \u0219i furie, Maggie lua \u00een calcul aceast\u0103 posibilitate. P\u00e2n\u0103 la urm\u0103, \u00een\u021belegea acum, orice fel de tr\u0103dare era posibil\u0103. Uri ar fi putut \u00eenscena focurile de arm\u0103 de pe \u0219osea, din acea diminea\u021b\u0103 \u0219i apoi s-ar fi putut duce s\u0103 ia singur t\u0103bli\u021ba. Poate c\u0103 \u00ee\u0219i d\u0103duse seama cine era Maggie \u00eenaintea ei. F\u0103cuse parte din serviciile de informa\u021bii israeliene; \u00eel v\u0103zuse fur\u00e2nd o uniform\u0103 \u0219i apoi o ma\u0219in\u0103. Poate c\u0103 toate astea nu fuseser\u0103 dec\u00e2t o preg\u0103tire a ingeniosului abandon al ei pe autostrad\u0103. Poate c\u0103 avusese de la \u00eenceput profilul lui Maggie: o ispit\u0103 de evitat. Ea era singura care nu-\u0219i d\u0103duse seama de asta. Miller o privi un moment, apoi se str\u00e2mb\u0103 \u00een semn de regret. \u2014Doar ca s\u0103 fiu sigur, o s\u0103-i las pe b\u0103ie\u021bii \u0103\u0219tia s\u0103 vad\u0103 dac\u0103 nu te pot ajuta s\u0103-\u021bi aminte\u0219ti dac\u0103 mai \u0219tii ceva. S\u0103-\u021bi \u00eemprosp\u0103teze memoria. D\u0103du u\u0219or din cap \u00eenc\u0103 o dat\u0103 \u0219i imediat cei doi b\u0103rba\u021bi o traser\u0103 de pe scaun. Doar c\u0103 acum nu o ridicar\u0103 \u00een picioare, ci o aruncar\u0103 la p\u0103m\u00e2nt. B\u0103rbatul din dreapta se l\u0103s\u0103 imediat l\u00e2ng\u0103 ea \u00eentr-un genunchi \u0219i \u00ee\u0219i \u00eencol\u0103ci bra\u021bul \u00een jurul g\u00e2tului ei. \u00cencepuse deja s\u0103 o str\u00e2ng\u0103 c\u00e2nd ea reu\u0219i s\u0103 morm\u0103ie c\u00e2teva cuvinte, rostindu-le imediat ce le g\u00e2ndi. \u2014Sau poate nu e nimic de \u0219tiut. Abia \u00ee\u0219i auzea vocea. \u2014Poftim? \u00cencerc\u0103 s\u0103 repete cuvintele, dar nu avea aer. Presiunea de pe trahee era prea mare. Era strangulat\u0103. Miller f\u0103cu un semn \u0219i str\u00e2nsoarea sl\u0103bi. Bra\u021bul r\u0103mase totu\u0219i \u00een jurul g\u00e2tului ei. \u2014Repet\u0103 ce-ai spus. \u2014Am spus c\u0103 poate nu e nimic de \u0219tiut. \u2014Asta ce vrea s\u0103 \u00eensemne? \u2014Poate c\u0103 nu am g\u0103sit locul \u00een care a ascuns Guttman t\u0103bli\u021ba pentru c\u0103 nu a ascuns-o \u00eenc\u0103. \u2014Explic\u0103. Maggie \u00eencerc\u0103 s\u0103 se ridice, dar nu avu putere. R\u0103mase acolo, la p\u0103m\u00e2nt, rostind cuvintele dintr-o suflare. \u2014Mesajele pe care le-a l\u0103sat Guttman \u2013 cel de pe DVD, cel din Second Life \u2013, a f\u0103cut toate astea s\u00e2mb\u0103t\u0103. Atunci l-a sunat \u0219i pe Kishon. G\u00e2f\u00e2ia. \u2014Dar dac\u0103 nu a terminat ce avea de f\u0103cut? A pl\u0103nuit s\u0103 ascund\u0103 t\u0103bli\u021ba \u00een tuneluri \u2013 \u0219i ar fi f\u0103cut-o. Dar a intervenit ceva: a fost omor\u00e2t. Probabil a pl\u0103nuit s\u0103 fac\u0103 ce avea de f\u0103cut dup\u0103 mitingul de pace. Dar pur \u0219i simplu n-a mai apucat. Miller asculta cu aten\u021bie. \u2014Deci unde e acum t\u0103bli\u021ba? \u2014Asta e toat\u0103 problema. Nu \u0219tiu. \u0218i dac\u0103 eu nu \u0219tiu \u2013 dup\u0103 ce i-am v\u0103zut ultimele mesaje \u0219i l-am ascultat pe fiul lui povestindu-\u0219i amintirile din copil\u0103rie \u2013, asta \u00eenseamn\u0103 c\u0103 nu \u0219tie nimeni. \u2014T\u0103bli\u021ba va fi pierdut\u0103. \u2014Da. Miller cl\u0103tin\u0103 u\u0219or din cap, nu c\u0103tre ea, ci ca pentru sine, ca \u0219i cum ar fi c\u00e2nt\u0103rit motivele pro \u0219i contra \u0219i fu convins p\u00e2n\u0103 la urm\u0103. Se ridic\u0103 din scaun \u0219i \u00eencepu s\u0103 se plimbe, \u00eenv\u00e2rtindu-se \u00een jurul lui Maggie, care r\u0103m\u0103sese ghemuit\u0103 pe podea. \u00cen cele din urm\u0103, d\u0103du verdictul. \n", " Ierusalim, vineri, 10.14 a.m. Parcurse \u00eempreun\u0103 cu \u0219oferul scurta distan\u021b\u0103 p\u00e2n\u0103 la hotel, dar nu vru s\u0103 intre imediat. V\u0103zuse at\u00e2t de pu\u021bin lumina zilei, \u00eenc\u00e2t voia s\u0103 o lase s\u0103 p\u0103trund\u0103 \u00een\u0103untrul ei acum. R\u0103mase pe loc, uit\u00e2ndu-se \u00een jur. Intrarea era aglomerat\u0103, blocat\u0103 de taxiuri parcate cu motoarele pornite, oaspe\u021bi intr\u00e2nd \u0219i ie\u0219ind cu multe valize. Ie\u0219eau mai mul\u021bi dec\u00e2t intrau, se g\u00e2ndi Maggie; turi\u0219tii probabil c\u0103 p\u0103r\u0103seau Ierusalimul dup\u0103 problemele din ultimele c\u00e2teva zile. De-ar fi \u0219tiut ei. Auzi un megafon zbier\u00e2nd. Se \u00eentoarse \u0219i v\u0103zu o ma\u0219in\u0103 alb\u0103, mare, acoperit\u0103 cu autocolante \u0219i postere portocalii, urc\u00e2nd \u00eencet pe strada Regele David: din\u0103untru, cineva striga ni\u0219te sloganuri, denun\u021b\u00e2ndu-l, se p\u0103rea, pe Yariv \u0219i inten\u021bia lui iminent\u0103 de a ceda patrimoniul Israelului. Un minut mai t\u00e2rziu, ma\u0219inii i se al\u0103tur\u0103 o dubi\u021b\u0103, de data asta cu un fel de pop european u\u0219or. P\u0103rea s\u0103 fie o tab\u0103r\u0103 de pace, care \u00eel lua probabil \u00een der\u00e2dere pe Yariv pentru c\u0103 se retr\u0103sese de la negocieri. Privi dincolo de semafoare, sus pe deal. Consulatul e chiar acolo, \u00ee\u0219i zise, locul unde a \u00eenceput totul. \u00ce\u0219i aminti cum st\u0103tea, \u00een gr\u0103din\u0103, dup\u0103 ce tocmai cobor\u00e2se din avion, pun\u00e2ndu-\u0219i \u00eentreb\u0103ri despre fra\u021bii din m\u0103n\u0103stire. Asta fusese abia cu cinci zile \u00een urm\u0103, de\u0219i p\u0103rea s\u0103 se fi \u00eent\u00e2mplat acum cinci s\u0103pt\u0103m\u00e2ni. Ea \u0219i Jim Davis vorbiser\u0103 despre \u201e\u00eencheierea \u00een\u021belegerii\u201c. Maggie z\u00e2mbi cu am\u0103r\u0103ciune. Se \u00eentoarse spre st\u00e2nga, \u00eendep\u0103rt\u00e2ndu-se de hotel. Toate o dureau; mai ales bra\u021bele \u0219i g\u00e2tul. \u00ce\u0219i \u00eenchipui ce v\u00e2n\u0103t\u0103i trebuia s\u0103 aib\u0103 pe tot corpul, chiar \u0219i \u00een acele locuri ascunse. T\u00e2njea dup\u0103 o baie lung\u0103, \u00eentr-o cad\u0103 fierbinte, \u0219i un somn ad\u00e2nc. Dar nu era preg\u0103tit\u0103 pentru asta acum: g\u00e2ndurile nu o l\u0103sau s\u0103 se odihneasc\u0103. D\u0103du peste un parc, aproape pustiu \u0219i cu o \u00eenf\u0103\u021bi\u0219are destul de jalnic\u0103. Spa\u021biile verzi erau ne\u00eengrijite pe margini, iar picioarele de metal care sus\u021bineau foi\u0219orul umbrit din mijloc fuseser\u0103 l\u0103sate s\u0103 rugineasc\u0103. Maggie observ\u0103 c\u0103 p\u00e2n\u0103 \u0219i pietrele de pavaj, \u0219i b\u0103ncile erau f\u0103cute din aceea\u0219i piatr\u0103 galben\u0103 de Ierusalim; era frumoas\u0103, dar \u00ee\u0219i imagin\u0103 c\u0103 oamenii care locuiau acolo se s\u0103turaser\u0103 cu siguran\u021b\u0103 de ea. E ca \u0219i cum ai tr\u0103i \u00eentr-un ora\u0219 cu o fabric\u0103 mare de ciocolat\u0103: vizitatorii ador\u0103 mirosul, iar locuitorii sunt s\u0103tui p\u00e2n\u0103 peste cap de el. Se a\u0219ez\u0103 pe o banc\u0103 \u0219i privi \u00een gol. C\u00e2nd Miller \u00eei spusese c\u0103 era liber\u0103 s\u0103 plece, c\u0103 ajunsese la concluzia c\u0103 nu mai \u0219tia nimic, se sim\u021bise u\u0219urat\u0103, dar nu \u0219i bucuroas\u0103. Nu era doar durerea care \u00eenc\u0103 pulsa \u00een\u0103untrul ei; nici umilin\u021ba c\u0103 fusese expus\u0103 privirilor tuturor, chiar \u0219i p\u0103r\u021bile ei cele mai intime, ca o carcas\u0103 de animal; nici m\u0103car ceea ce \u00eei dezv\u0103luise Miller nu era adev\u0103rata esen\u021b\u0103 a misiunii ei \u00een Ierusalim. Nu, ce sim\u021bea Maggie era ceva ce credea c\u0103 mul\u021bi oameni nici nu \u00een\u021belegeau. Poate c\u0103 numai un alt mediator ar fi \u00een\u021beles: anxietatea chinuitoare care apare c\u00e2nd cealalt\u0103 parte renun\u021b\u0103 prea u\u0219or. Miller se \u00eenduplecase prea devreme \u0219i nu \u0219tia de ce. Se g\u00e2ndi iar \u0219i iar la cuvintele lui, inclusiv la ultima afirma\u021bie pe care o f\u0103cuse la plecarea din camera de interogatoriu. O avertizase c\u0103, dac\u0103 ar fi \u00eencercat s\u0103 fac\u0103 public ceea ce se \u00eent\u00e2mplase, avea s\u0103 se asigure c\u0103 The Washington Post va fi informat c\u0103 s\u0103raca domni\u0219oar\u0103 Costello suferise \u00een Ierusalim o depresie care o f\u0103cuse s\u0103 plonjeze \u00eentr-o lume a iluziilor \u0219i ira\u021bionalului, din cauza unei noi aventuri consumate \u00een timp ce se afla la datorie. Autorit\u0103\u021bile \u00eei oferiser\u0103 o \u0219ans\u0103, dup\u0103 ce o c\u0103dere anterior\u0103 o for\u021base s\u0103 renun\u021be la lucrul \u00een diploma\u021bie. Dar sl\u0103biciunea ei inexplicabil\u0103 f\u0103cuse zadarnic\u0103 \u00eencercarea lor de a o ajuta. P\u0103rea s\u0103 nu se poat\u0103 ab\u021bine s\u0103 \u00eentre\u021bin\u0103 rela\u021bii intime cu cei pe care trebuia s\u0103-i abordeze profesional, aveau s\u0103 spun\u0103 surse din administra\u021bie, citate doar cu condi\u021bia de-a r\u0103m\u00e2ne anonime. Dac\u0103 ar fi \u00eencercat s\u0103 contraatace, aveau casetele \u0219i fotografiile cu ea \u0219i Uri, noaptea t\u00e2rziu, b\u00e2nd, s\u0103rut\u00e2ndu-se... Se cutremur\u0103 \u0219i se uit\u0103 la picioare, la cizmele pe care abia le recuno\u0219tea. De c\u00e2nd f\u0103cea meseria asta, refuzase s\u0103 lase faptul de a fi femeie s\u0103 fie unul decisiv \u00een ceea ce o privea. Sigur, \u0219tia c\u0103 acest fapt era un factor \u00een orice negociere, uneori un dezavantaj, de obicei un atu, at\u00e2ta timp c\u00e2t \u0219tiai cum s\u0103 \u00eel folose\u0219ti. Dar era doar un element printre multe altele, cum era \u0219i faptul c\u0103 era irlandez\u0103 sau relativa ei tinere\u021be. Nu era doar at\u00e2t. Bruce Miller o f\u0103cuse s\u0103 se simt\u0103 diferit \u0219i asta \u00eei repugna. El o vedea nu ca pe un mediator experimentat, un cititor versat de tipologii umane \u0219i un analist de rela\u021bii interna\u021bionale, ci ca pe o t\u00e2rf\u0103. La asta se reducea totul. Pentru el, aventura din Africa era singurul lucru important din CV-ul ei. \u00cempreun\u0103 cu s\u00e2nii \u0219i fundul ei. Se afla acolo nu pentru priceperea sa, pentru intelectul s\u0103u sau pentru anii petrecu\u021bi la masa negocierilor, ci ca s\u0103 \u0219i-o trag\u0103. Brusc, felul ei de-a se purta cu b\u0103rba\u021bii \u00een souk p\u0103ru cel mai m\u0103runt lucru. Fusese violat\u0103, \u00een\u021belegea acum, \u00eenc\u0103 din momentul \u00een care luase acele bilete \u0219i se suise \u00een taxi, \u00eendrept\u00e2ndu-se spre aeroportul Dulles. Dup\u0103 micul discurs de avertizare, Miller reu\u0219ise s\u0103 o surprind\u0103. Expresia lui, mi\u0219c\u0103rile arogante ale g\u00e2tului denotau altceva, ceva ce nu mai v\u0103zuse. Miller \u00eenclinase capul \u00eentr-o parte \u0219i ochii lui p\u0103ruser\u0103 s\u0103 exprime simpatie. R\u0103mase \u00een pozi\u021bia asta o bun\u0103 bucat\u0103 de vreme \u00eenainte s\u0103 spun\u0103 \u00eencet: \u2014Trebuie s\u0103 facem lucruri abominabile uneori, cu adev\u0103rat oribile. Dar le facem pentru o cauz\u0103 dreapt\u0103. Ceea ce o \u00eennebunea acum, c\u00e2nd st\u0103tea \u00een p\u0103rcule\u021bul \u0103sta p\u0103r\u0103sit, era c\u0103 aproape ajunsese s\u0103 fie de acord cu el. Nu era vreo pacifist\u0103, vreun comerciant de be\u021bi\u0219oare parfumate sau fasole de Vigna care credea c\u0103 tot ce \u00eenseamn\u0103 putere este implicit r\u0103u \u0219i c\u0103 to\u021bi ar trebui s\u0103 fim buni unii cu al\u021bii. \u00cen\u021belegea foarte bine cum func\u021bioneaz\u0103 lumea. Dar mai \u00eent\u00e2i de toate \u00een\u021belegea \u2013 mai bine dec\u00e2t oricine \u2013 c\u00e2t de important era ca t\u0103bli\u021ba s\u0103 nu ajung\u0103 \u00een m\u00e2inile combatan\u021bilor. Miller avea dreptate s\u0103 fac\u0103 orice era necesar ca s\u0103 o g\u0103seasc\u0103 \u00eenaintea lor. Pre\u0219edintele voia s\u0103 fie reales \u0219i asta \u00eensemna c\u0103 avea nevoie de un acord de pace \u00eentre Israel \u0219i Palestina. Cui \u00eei p\u0103sa c\u0103 motivele lui erau \u0219ubrede? Cel pu\u021bin \u021b\u0103rile astea dou\u0103, care \u00eencremeniser\u0103 \u00eentr-o \u00eembr\u0103\u021bi\u0219are a mor\u021bii de at\u00e2ta timp, \u00eenc\u00e2t nici nu-\u0219i mai puteau imagina via\u021ba una f\u0103r\u0103 cealalt\u0103, urmau s\u0103 ob\u021bin\u0103 acordul de care aveau nevoie. Maggie Costello ar fi participat la toate astea. Era \u00een bran\u0219\u0103 de destul de mult timp ca s\u0103 \u0219tie c\u0103 acordurile de pace nu apar datorit\u0103 unui puseu de amabilitate sau pentru c\u0103 cine \u0219tie ce preot convinge liderii s\u0103 fac\u0103 ce e bine sau chiar pentru c\u0103 o brunet\u0103 pasionat\u0103 din Dublin le spune s\u0103 nu se mai omoare \u00eentre ei. Ci o fac pentru c\u0103 interesele lor sau, mai adesea, interesele marilor puteri se schimb\u0103. Brusc, barosanii nu mai au nevoie de r\u0103zboi, a\u0219a c\u0103 \u00eei pun cap\u0103t. Acum \u0219tia \u0219i ea cum stau lucrurile. Dac\u0103 Miller sau Davis sau Bonham \u2013 \u0219i se g\u00e2ndi cu durere c\u0103 probabil to\u021bi erau implica\u021bi \u00een asta \u2013 i-ar fi spus vreodat\u0103 adev\u0103rul, dac\u0103 i-ar fi explicat problema \u0219i de ce aveau nevoie de ajutorul ei, ar fi acceptat. Ar fi g\u0103sit propria ei modalitate de-a o face. Dar nu aveau destul\u0103 \u00eencredere \u00een ea ca s\u0103-i spun\u0103 ce voiau barosanii. Era doar o unealt\u0103 de folosit, o pies\u0103 a\u0219ezat\u0103 pe plan\u0219\u0103 a c\u0103rei singur\u0103 \u00eendatorire era s\u0103 fie regulat\u0103\u2026 Se f\u0103cuse frig sau, cel pu\u021bin, i se f\u0103cuse ei frig. Probabil din cauza oboselii. O s\u0103 se duc\u0103 la hotel, n-o s\u0103 vorbeasc\u0103 cu nimeni \u0219i, dup\u0103 ce o s\u0103 doarm\u0103, o s\u0103 plece la aeroport. \u0218i unde s\u0103 se duc\u0103? Habar nu avea. Intr\u0103 \u00een holul cavernos al Citadelei \u0219i merse cu capul plecat, hot\u0103r\u00e2t\u0103 s\u0103 nu dea ochii cu nimeni. Era convins\u0103 c\u0103 nu avea nici un sens, dar se sim\u021bea de parc\u0103 to\u021bi \u0219tiau ce i se \u00eent\u00e2mplase \u00een ultimele c\u00e2teva ore \u0219i nu suporta s\u0103 fie v\u0103zut\u0103. \u2014Domni\u0219oar\u0103 Costello! Bun\u0103! Era o func\u021bionar\u0103 de la recep\u021bie, cu o coad\u0103 de cal care se leg\u0103na \u00een timp ce \u021bop\u0103ia prin hol, flutur\u00e2nd o bucat\u0103 de h\u00e2rtie \u0219i strig\u00e2nd tare dup\u0103 ea: \u2014Domni\u0219oar\u0103 Costello, v\u0103 rog! Ca \u0219i cum ar fi vrut doar s\u0103 o fac\u0103 s\u0103 tac\u0103, Maggie travers\u0103 repede parchetul lustruit, sper\u00e2nd c\u0103 nimeni altcineva nu mai observase mica scen\u0103. \u2014Ah, domni\u0219oar\u0103 Costello. A spus c\u0103 e extrem de urgent. Tocmai a plecat. Era aici acum un minut, i-am zis... \u2014V\u0103 rog, lua\u021bi-o mai \u00eencet. Cine a spus \u0219i despre ce c\u0103 e urgent? \u2014B\u0103rbatul care a venit aici. I-am zis c\u0103 poate l\u0103sa un mesaj vocal de pe telefonul hotelului, dar a refuzat. M-a rugat s\u0103 v\u0103 dau asta. \u00cei \u00eentinse lui Maggie o bucat\u0103 de h\u00e2rtie, rupt\u0103 din carnetul de mesaje al hotelului. Ne vedem \u00eentr-un moment vechi. \u0218tiu ce avem de f\u0103cut. Vladimir junior. \n", " Ierusalim, vineri, cu dou\u0103 ore mai devreme Tremurul i se domolise acum, fiind redus la o durere ritmitc\u0103. Se \u00eentreb\u0103 dac\u0103 nu \u00eei injectaser\u0103 ceva, poate \u00een coaps\u0103, c\u00e2nd \u00eel \u00eempingeau \u00een Mercedes. Sau poate mai t\u00e2rziu. Nu ar fi observat dac\u0103 ar fi f\u0103cut-o. \u00ce\u0219i revenise acum o jum\u0103tate de or\u0103. Sau poate chiar o or\u0103. \u00cei luase ceva timp s\u0103-\u0219i dea seama c\u0103 nu se afla \u00eentr-o camer\u0103 \u00eentunecat\u0103, ci c\u0103 era legat la ochi. Pre\u021b de c\u00e2teva minute lungi crezu c\u0103 vede interiorul propriilor pleoape. Apoi \u00ee\u0219i aminti de glon\u021b \u0219i se \u00eentreb\u0103, la modul serios, dac\u0103 nu cumva experimenta starea de con\u0219tiin\u021b\u0103 a mor\u021bilor. Sim\u021burile \u00eei reveneau \u00eencet, ca \u00eentr-o succesiune. Dup\u0103 ochi, urmar\u0103 bra\u021bele, care \u00eei d\u0103dur\u0103 de \u0219tire c\u0103 erau imobilizate. Se str\u0103dui s\u0103-\u0219i aminteasc\u0103: fusese \u00eempu\u0219cat \u0219i acolo? Era posibil s\u0103 fie paralizat? \u00cencerc\u0103 s\u0103 nu intre \u00een panic\u0103. \u00cen schimb, \u00ee\u0219i sim\u021bi inima \u00eencetinindu-\u0219i ritmul p\u00e2n\u0103 la b\u0103t\u0103ile acelea slabe, care anun\u021b\u0103 de regul\u0103 momentul mor\u021bii. Era ca \u0219i cum trupul lui ar fi intrat de urgen\u021b\u0103 \u00eentr-o stare de criogenie, \u0219tiind c\u0103 acum era prins \u00eentr-o lupt\u0103 pentru supravie\u021buire. Cuno\u0219tea bine toate astea pentru c\u0103 mai trecuse o dat\u0103 prin ele \u00eenainte. Atunci rana fusese psihologic\u0103. Se afla \u00eentr-un tanc, dincolo de grani\u021ba libanez\u0103, c\u00e2nd au fost lovi\u021bi de o bomb\u0103 a Hezbollahului, aruncat\u0103 de pe marginea drumului. \u0218oferul \u0219i tunarul au fost omor\u00e2\u021bi pe loc. \u00cen calitate de comandor, el ar fi trebuit s\u0103 fie cel mai vulnerabil: el era cel care scotea capul afar\u0103. Dar \u00een mod straniu tocmai asta l-a salvat. S-a l\u0103sat \u00eenapoi \u00een tanc, \u0219i-a v\u0103zut cei doi colegi pr\u0103bu\u0219i\u021bi \u0219i nemi\u0219ca\u021bi \u0219i \u0219i-a dat seama imediat c\u0103 st\u0103tea \u00eentr-o capcan\u0103 a mor\u021bii. \u00cen acel moment, c\u00e2nd inima ar fi trebuit s\u0103-i bat\u0103 nebune\u0219te de fric\u0103, organele i-au intrat \u00eentr-o stare cu mult mai \u00eensp\u0103im\u00e2nt\u0103toare, fiindc\u0103 trecea dincolo de teroarea obi\u0219nuit\u0103. Era un calm imobil, \u00eencet; un preludiu al mor\u021bii. \u0218i sim\u021bea din nou asta acum. \u00ce\u0219i aminti cu luciditate incidentul de pe autostrada din Ierusalim: nu putuse s\u0103 dureze mai mult de treizeci de secunde. V\u0103zuse ma\u0219ina \u00een spate, urm\u0103rindu-i, f\u0103r\u0103 nici o \u00eendoial\u0103. \u00cencetinise, intr\u00e2nd brusc \u00eentr-un loc de parcare, \u00eentr-un unghi care spera c\u0103 \u00eei va da voie lui Maggie s\u0103 ias\u0103 nev\u0103zut\u0103 pe partea cealalt\u0103. \u00cen acel moment, acea frac\u021biune de secund\u0103 pe care o avusese la dispozi\u021bie ca s\u0103 ia o decizie, hot\u0103r\u00e2se astfel: indiferent ce i s-ar \u00eent\u00e2mpla lui, ea trebuia s\u0103 tr\u0103iasc\u0103. Imediat ce Maggie ie\u0219i \u0219i p\u0103ru s\u0103 fie \u00een siguran\u021b\u0103, \u00eencerc\u0103 s\u0103 \u00eentoarc\u0103 ma\u0219ina \u0219i s\u0103 repete manevra, ca s\u0103 poat\u0103 \u0219i el s\u0103 se strecoare f\u0103r\u0103 s\u0103 fie observat. Dar \u00eei fu imposibil, urm\u0103ritorii \u00eel ajunseser\u0103 deja. Nici nu apuc\u0103 s\u0103 ias\u0103 bine din ma\u0219in\u0103, c\u0103 un glon\u021b \u00eel lovi \u00een picior. C\u0103zu, f\u0103r\u0103 dramatismul pe care \u00eel vezi prin filme, ci mai degrab\u0103 ca o p\u0103pu\u0219\u0103 c\u0103reia i se rupseser\u0103 sforile. Acum primea un semnal nou, de la \u00eencheieturi. Sinapsele, care func\u021bionau de obicei cu viteze de nanosecund\u0103, p\u0103reau acum s\u0103 se fi \u00eentors \u00een epoca aburului: mesajele \u00eei ajungeau la creier foarte \u00eencet. Dar \u00eencheieturile \u00eei spuneau c\u0103 reu\u0219eau s\u0103 simt\u0103 ceva, o duritate care nu venea din\u0103untrul lui, nu era o simpl\u0103 durere, ci din exterior. O leg\u0103tur\u0103. Era legat, \u00ee\u0219i d\u0103du seama \u00een cele din urm\u0103. Orbirea, imobilizarea nu erau semnele colapsului fizic de dinaintea mor\u021bii, ci ale unui lucru nu at\u00e2t de decisiv. Fusese \u00eempu\u0219cat \u0219i \u00eempins \u00een ma\u0219in\u0103 nu ca un cadavru, ci ca un prizonier. Inima \u00eencepu s\u0103-i bat\u0103 mai tare. \u00cencepu s\u0103 se agite, s\u0103-\u0219i scuture \u00eencheieturile. \u00cen\u021belese cur\u00e2nd c\u0103 nu \u00eei erau legate pur \u0219i simplu una de cealalt\u0103, ci \u0219i de scaunul pe care st\u0103tea. Vru s\u0103-\u0219i cerceteze rana, dar nu putu s-o ating\u0103 \u0219i, \u00een \u00eentunericul acela, nici nu putea fi sigur care dintre picioare fusese lovit. Cine \u00eel r\u0103pise? \u00ce\u0219i imagin\u0103 ni\u0219te b\u0103rba\u021bi masca\u021bi, \u00eembr\u0103ca\u021bi \u00een negru; dar asta ar fi putut fi o eroare de memorie. \u00cencerc\u0103 s\u0103-\u0219i aminteasc\u0103 ce auzise c\u00e2nd \u00eel \u00eempinseser\u0103 \u00een ma\u0219in\u0103. Numele Daoud ie\u0219i la suprafa\u021b\u0103. Auzise pe cineva strig\u00e2ndu-l de dou\u0103 ori, ca \u0219i cum i-ar fi pus o \u00eentrebare. Trebuie s\u0103 fi fost totu\u0219i un simptom al delirului s\u0103u, c\u0103ci \u00een mintea lui, Uri auzea numele acesta arab strigat cu un accent evident american. G\u00e2ndurile \u00eei erau mai limpezi acum. Uri se \u00eentreb\u0103 ce f\u0103cuse Maggie. \u00ce\u0219i \u00eenchipui c\u0103 reu\u0219ise cumva s\u0103 g\u0103seasc\u0103 drumul \u00eenapoi c\u0103tre Ierusalim, c\u0103tre tunele. Dar de unde ar fi putut s\u0103 \u00eenceap\u0103? Indiciul tat\u0103lui s\u0103u \u2013 oare chiar fusese l\u0103sat \u00een\u0103untrul unui joc pe calculator sau \u0219i asta era rezultatul imagina\u021biei sale febrile? \u2013 \u00eei trimitea la catacombele subterane din Zidul de Vest, care acopereau o distan\u021b\u0103 semnificativ\u0103. Uri \u0219tia bine: refuzase rug\u0103min\u021bile repetate ale tat\u0103lui s\u0103u de a se \u00eentoarce \u00eentr-o zi din New York \u0219i de a face turul, dar citise despre asta. \u00ce\u021bi lua cel pu\u021bin o or\u0103 ca s\u0103 le parcurgi. St\u00e2nd astfel \u00een \u00eentuneric, Uri \u00eentrez\u0103ri \u00een sf\u00e2r\u0219it o \u0219ans\u0103 pe care nu o avusese de c\u00e2nd r\u0103spunsese la telefon, acum \u0219ase zile. Adev\u0103rul e c\u0103 o evitase. Dar acum nu avea alt\u0103 alternativ\u0103 dec\u00e2t s\u0103 se g\u00e2ndeasc\u0103 la tat\u0103l s\u0103u. \u00cel surprinsese mai mult prin moartea dec\u00e2t prin via\u021ba lui. P\u00e2n\u0103 s\u0103pt\u0103m\u00e2na asta, Uri ar fi spus despre tat\u0103l lui c\u0103 era previzibil, ca to\u021bi ideologii. \u00cei cuno\u0219tea opiniile despre orice. Erau rigide \u0219i, tocmai de aceea, dup\u0103 p\u0103rerea lui Uri, irecuperabil m\u0103rginite. Uri se \u00eentrebase dintotdeauna, numai \u00een sinea lui \u0219i niciodat\u0103 cu voce tare, desigur, dac\u0103 nu cumva acesta fusese motivul pentru care respinsese stilul ferm de politic\u0103 al tat\u0103lui s\u0103u \u2013 mai mult pe baze estetice, dec\u00e2t morale. Devenise militant de st\u00e2nga pur \u0219i simplu pentru a evita s\u0103 fie plicticos ca tat\u0103l s\u0103u? \u0218i totu\u0219i \u00een ultimele c\u00e2teva zile tat\u0103l lui \u00eei dovedise c\u0103 se \u00een\u0219ela. Adunase multe secrete, inclusiv pe cel care \u00eei adusese cea mai mare realizare a carierei sale \u2013 \u0219i care \u00eel costase via\u021ba. Dintre toate, cel care l-a \u0219ocat cel mai mult a r\u0103mas acela pe care l-a descoperit prima dat\u0103, gra\u021bie lui Maggie Costello. Tat\u0103l lui f\u0103cuse schimb de informa\u021bii arheologice cu inamicul, cu un palestinian, d\u00e2ndu-i chiar un nume de cod israelian, o anagram\u0103. Ce altceva era Ehud Ramon? Poate c\u0103 tat\u0103l s\u0103u fusese tic\u0103los, dar \u00een nici un caz prost. Auzi o u\u0219\u0103 descuindu-se, urmat\u0103 de sunetul glasurilor unor b\u0103rba\u021bi. \u0218tia ce va urma \u0219i se sim\u021bi, \u00een mod straniu, preg\u0103tit pentru asta. Avea s\u0103 fac\u0103 ceea ce citise c\u0103 au f\u0103cut to\u021bi supravie\u021buitorii tuturor formelor de brutalitate: avea s\u0103 se \u00eenchid\u0103 \u00een el \u00eensu\u0219i. Auzi o voce cu accent american, aceea\u0219i pe care credea c\u0103 \u0219i-o imaginase \u00een ma\u0219in\u0103. \u2014OK. S\u0103 trecem la treab\u0103. Apoi sim\u021bi cum un bandaj din jurul piciorului drept era desf\u0103\u0219urat \u00eencet. Poate c\u0103 se afla \u00eentr-un spital \u0219i era pe cale s\u0103 fie tratat. Poate c\u0103 b\u0103rba\u021bii \u0103\u0219tia nu erau tor\u021bionari, ci doctori. Era pe cale s\u0103 vorbeasc\u0103, s\u0103 le cear\u0103 ajutorul, c\u00e2nd sim\u021bi ni\u0219te degete explor\u00e2ndu-i exteriorul r\u0103nii; inspir\u0103 ad\u00e2nc \u00een momentul \u00eempuns\u0103turii. Apoi, o clip\u0103 mai t\u00e2rziu, sim\u021bi o durere care \u00eel f\u0103cu s\u0103 urle cum nu mai urlase niciodat\u0103. \u2014Ciudat, nu-i a\u0219a, ce poate face un dege\u021bel? Durerea \u00eencet\u0103 pentru un moment. \u2014Doar at\u00e2t, un dege\u021bel. Tot ce trebuie s\u0103 fac este s\u0103 ap\u0103s chiar acolo, \u00een gaura asta din piciorul t\u0103u, \u0219i... Uri url\u0103 \u00een agonie. Jurase s\u0103 reziste la tortura lor, s\u0103 nu-i lase s\u0103 vad\u0103 c\u0103 sufer\u0103. Dar nu-\u0219i putea \u00eenvinge durerea. Rana \u00eei era vie \u0219i s\u00e2nger\u00e2nd\u0103, toate extremit\u0103\u021bile nervilor expuse. \u2014Lua\u021bi m\u00e2na de pe mine, tic\u0103lo\u0219ilor, lua\u021bi m\u00e2na! Atunci ro\u0219ul pe care \u00eel v\u0103zuse se transform\u0103 \u00een alb. Durerea explod\u0103 \u00een intensitate, apoi disp\u0103ru, ca \u0219i cum ar fi s\u0103rit de limita maxim\u0103. Acest vid de senza\u021bii dur\u0103 numai c\u00e2teva secunde, p\u00e2n\u0103 c\u00e2nd auzi o voce care p\u0103rea s\u0103 vin\u0103 de foarte departe. \u2014... de fapt, dac\u0103 ap\u0103s \u00een continuare, probabil c\u0103 a\u0219 putea s\u0103-\u021bi ating osul. Uite a\u0219a. \u2014Ce vre\u021bi? Nu \u0219tiu nimic. Din nou alb, tot pentru numai c\u00e2teva secunde. C\u00e2nd se sf\u00e2r\u0219i, Uri \u00ee\u0219i d\u0103du seama ce se \u00eent\u00e2mpla, agonia era at\u00e2t de crunt\u0103, \u00eenc\u00e2t \u00ee\u0219i pierdea \u0219i-\u0219i rec\u0103p\u0103ta cuno\u0219tin\u021ba. Acum, c\u00e2nd degetul sonda ad\u00e2ncimile r\u0103nii sale de glon\u021b, se ruga s\u0103 le\u0219ine. Suporta durerea, sper\u00e2nd la u\u0219urarea vidului. \u00cen schimb, se auzi din nou url\u00e2nd, pe c\u00e2nd dou\u0103 degete \u00ee\u0219i f\u0103ceau loc \u00een\u0103untru, l\u0103rgind deschiz\u0103tura, \u00eemping\u00e2nd \u0219i \u00eempung\u00e2nd. \u2014Spune-ne ce \u0219tii. \u2014\u0218ti\u021bi deja ce \u0219tiu. Apoi auzi un geam\u0103t, ca \u0219i cum ar fi fost al altcuiva. \u0218i deodat\u0103, o voce dintr-un cotlon al min\u021bii \u00eei vorbi. Acum e momentul, \u00eei spuse. Asta e \u0219ansa ta; for\u021beaz\u0103-te s\u0103 o faci. Deta\u0219eaz\u0103-te de durere. \u00cenchide-te \u00een tine. \u00cencerc\u0103 s\u0103-\u0219i aduc\u0103 aminte la ce se g\u00e2ndea \u00eenainte s\u0103 intre b\u0103rba\u021bii aceia. Reflecta la ingeniosul nume de cod al tat\u0103lui s\u0103u, Ehud Ramon. Aga\u021b\u0103-te de g\u00e2ndul \u0103sta, \u00ee\u0219i spuse; aga\u021b\u0103-te. Repet\u0103 numele pentru sine, chiar \u00een timp ce-\u0219i sim\u021bea trupul tremur\u00e2nd de durere. Ehud Ramon, Ehud Ramon, Ehud, Ehud, Ehud... Apoi o amintire ie\u0219i la suprafa\u021b\u0103, una care z\u0103cuse \u00eengropat\u0103 zeci de ani, amintirea pove\u0219tii dinainte de culcare ce \u00eei pl\u0103cea pe c\u00e2nd era copil, aceea pe care \u00eel ruga pe tat\u0103l s\u0103u s\u0103 i-o citeasc\u0103 de nenum\u0103rate ori, despre un b\u0103ie\u021bel foarte n\u0103zdr\u0103van. O clip\u0103, \u00eentrerup\u00e2nd ro\u0219ul \u0219i albul durerii sale, Uri reu\u0219i s\u0103 vizualizeze coperta c\u0103r\u021bii: Fratele meu, Ehud. Ce spusese tat\u0103l s\u0103u \u00een acel mesaj video? Am pus-o la p\u0103strare \u00eentr-un loc unde doar tu \u0219i fratele meu a\u021bi putea-o g\u0103si. Desigur, \u00ee\u0219i spuse Uri, hot\u0103r\u00e2t s\u0103 r\u0103m\u00e2n\u0103 pe firul acestor g\u00e2nduri \u0219i s\u0103 nu cad\u0103 \u00een abisurile iadului de jos. Desigur. Tat\u0103l s\u0103u nu vorbise despre un frate real. Mai cur\u00e2nd se referise la fratele fictiv dintr-o poveste pe care presupunea c\u0103 fiul s\u0103u \u0219i-o va aminti imediat. \u0218i aceasta era menit\u0103 s\u0103-l duc\u0103 la alt\u0103 crea\u021bie fictiv\u0103, miticul Ehud Ramon. Sondarea r\u0103nii se intensific\u0103; foloseau acum un fel de instrument. Iar \u00eentrebarea era repetat\u0103 la nesf\u00e2r\u0219it. Unde e t\u0103bli\u021ba? Unde e? Dar Uri r\u0103m\u00e2nea \u00eenchis \u00een sine. Ce \u00eenfloritur\u0103 retoric\u0103 tipic\u0103 pentru un Guttman, \u00ee\u0219i zise. Profesorul v\u0103zuse vechile cuvinte ale lui Avraam, d\u0103ltuite manual, vorbind despre cei doi fii ai s\u0103i, Isaac, p\u0103rintele evreilor, \u0219i Ismael, p\u0103rintele musulmanilor. Doi fra\u021bi, un evreu \u0219i un arab. \u201eFratele meu...\u201c spusese Shimon Guttman. Dac\u0103 ar fi putut, Uri ar fi z\u00e2mbit. Tat\u0103l s\u0103u, na\u021bionalistul \u00eenfl\u0103c\u0103rat \u0219i intransigent, se folosea de cli\u0219eul cel mai tocit al st\u00e2ngii kumbaya, fratern\u0103 \u0219i sentimental\u0103 \u2013 acela c\u0103 evreii \u0219i arabii sunt fra\u021bi. Chiar \u0219i aici, cu trupul zdrobit \u0219i sim\u021burile cople\u0219ite de cea mai \u00eengrozitoare tortur\u0103, sim\u021bea un val de admira\u021bie pentru tat\u0103l s\u0103u: era un caz genial de criptografie. Oare exista vreun sp\u0103rg\u0103tor de coduri \u00een lumea asta care s\u0103-\u0219i dea seama c\u0103 atunci c\u00e2nd un vultur fanatic se refer\u0103 la \u201efratele meu\u201c, omul la care face aluzie nu e nimeni altul dec\u00e2t \u00eenc\u0103p\u0103\u021b\u00e2natul na\u021bionalist palestinian Ahmed Nour? \n", " Ierusalim, vineri, 12.20 p.m. Maggie se holb\u0103 la mesaj, iar fruntea i se descre\u021bi \u0219i z\u00e2mbi. Cuno\u0219tea un singur Vladimir \u0219i acela era Vladimir Jabotinski, mentorul \u0219i pseudonimul lui Shimon Guttman. Vladimir junior putea fi o singur\u0103 persoan\u0103. Cu o u\u0219urare ce o n\u0103p\u0103dea ca un val de extenuare, \u00een\u021belegea ce \u00eei spunea Uri. C\u0103 era \u00een via\u021b\u0103. Cumva reu\u0219ise s\u0103 supravie\u021buiasc\u0103 focurilor de arm\u0103 de pe autostrad\u0103; cumva \u00eendurase toate torturile la care probabil c\u0103 \u00eel supuseser\u0103 gorilele lui Miller. \u0218i acum era \u201e\u00eentr-un moment vechi\u201c. Z\u00e2mbi g\u00e2ndindu-se la asta. \u0218tia c\u0103 \u00ee\u0219i va aminti, pentru c\u0103 vorbiser\u0103 despre lucrul \u0103sta: cafeneaua care era Moment. \n\nC\u00e2nd deschise u\u0219a, \u00eel v\u0103zu imediat, \u00een acela\u0219i loc \u00een care \u00eel g\u0103sise cu dou\u0103 zile \u00een urm\u0103. Doar c\u0103 acum se uita direct la ea. \u2014\u0218tii, spuse. De obicei insist s\u0103 mergem \u00eentr-un loc nou la a doua \u00eent\u00e2lnire. \u00cencerc\u0103 s\u0103 z\u00e2mbeasc\u0103, dar nu f\u0103cu dec\u00e2t s\u0103 se str\u00e2mbe. Ea se a\u0219ez\u0103 l\u00e2ng\u0103 el, s\u0103rut\u00e2ndu-l lung pe buze. Se sim\u021bise u\u0219urat\u0103 c\u00e2nd primise mesajul, dar asta nu era nimic pe l\u00e2ng\u0103 ce sim\u021bea acum. Vru s\u0103-l \u00eembr\u0103\u021bi\u0219eze, dar se opri c\u00e2nd el icni de durere. Ar\u0103t\u0103 spre piciorul drept, explic\u00e2ndu-i c\u0103 sub blugi era un bandaj gros care acoperea rana provocat\u0103 de un glon\u021b. \u00cei povesti despre \u00eempu\u0219c\u0103turi \u0219i despre interogatoriu, iar pe chipul ei se citea o suferin\u021b\u0103 cresc\u00e2nd\u0103 \u00een timp ce \u00eel asculta. \u00cei spuse cum, \u00een timp ce \u00ee\u0219i f\u0103ceau treaba, tor\u021bionarii s\u0103i primiser\u0103 un telefon care \u00eei determinase s\u0103 se opreasc\u0103. \u00cel \u00eembr\u0103caser\u0103 \u00een haine noi \u0219i \u00eel duseser\u0103 cu ma\u0219ina \u00een centrul ora\u0219ului, l\u0103s\u00e2ndu-l la zece minute distan\u021b\u0103 de locul unde se aflau acum. \u00cei d\u0103duser\u0103 drumul cu un avertisment: \u2014Ai v\u0103zut ce au p\u0103\u021bit p\u0103rin\u021bii t\u0103i. Dac\u0103 nu \u00ee\u021bi \u021bii gura, \u021bi se poate \u00eent\u00e2mpla acela\u0219i lucru. Fusese legat la ochi \u00een tot acest timp. \u2014Uri, oamenii care... \u021bi-au spus cumva cine sunt? \u2014Nu a fost nevoie, mi-am dat singur seama. \u2014\u021ai-ai dat seama? \u2014Mi-am dat seama chiar \u00eenainte s\u0103 vorbeasc\u0103 \u00een englez\u0103. Discutau \u00eentre ei \u00een arab\u0103. \u00cel numeau pe \u0219eful lor Daoud, tot tac\u00e2mul. Nu aveau accente foarte rele. Dar erau ca al meu. \u00cencerc\u0103 s\u0103 z\u00e2mbeasc\u0103. \u2014Aveau o arab\u0103 de ofi\u021ber de securitate. \u0218tii, un accent dob\u00e2ndit \u00een sala de clas\u0103. Al meu e la fel. M-am \u00eentrebat la \u00eenceput dac\u0103 sunt israelieni. Le-am vorbit \u00een ebraic\u0103. Scutur\u0103 din cap. \u2014N-au scos nici un cuv\u00e2nt. A\u0219a mi-am dat seama. Mai t\u00e2rziu, \u00een timp ce m\u0103 torturau, nici m\u0103car nu au mai ascuns lucrul \u0103sta. Asta m-a speriat cel mai tare. Maggie ridic\u0103 nedumerit\u0103 din spr\u00e2ncene. \u2014C\u00e2nd nu le pas\u0103 dac\u0103 \u0219tii cine sunt, asta nu poate \u00eensemna dec\u00e2t un singur lucru. C\u0103 or s\u0103 te omoare. Secretul lor o s\u0103 fie \u00een siguran\u021b\u0103. C\u00e2nd \u00eei povesti ce i s-a \u00eent\u00e2mplat ei, \u00eencerc\u00e2nd din r\u0103sputeri s\u0103 evite detaliile fizice, se uit\u0103 \u00een ochii ei cu o seriozitate pe care nu i-o mai v\u0103zuse p\u00e2n\u0103 atunci. Pe chipul lui se putea citi furia \u0219i hot\u0103r\u00e2rea, dar, mai presus de toate, triste\u021bea. \u00centr-un final, \u00eentreb\u0103 \u00eencet: \u2014E\u0219ti OK? \u00cencerc\u0103 s\u0103 vorbeasc\u0103, s\u0103 spun\u0103 c\u0103 era \u00een regul\u0103, dar cuvintele i se opreau \u00een g\u00e2t. Ochii o furnicau. Nu pl\u00e2nsese p\u00e2n\u0103 \u00een acest moment, nu p\u00e2n\u0103 \u00eei pusese Uri acea \u00eentrebare. O lu\u0103 de m\u00e2n\u0103, str\u00e2ng\u00e2nd-o de parc\u0103 ar fi vrut s\u0103 compenseze cuvintele pe care nu le spunea. \u0218i continua s\u0103 o \u021bin\u0103 str\u00e2ns. C\u00e2nd \u00eei povesti despre Miller, pe un ton lini\u0219tit, pe fa\u021ba lui se citi doar o vag\u0103 surpriz\u0103. \u2014\u00ce\u021bi dai seama, spuse ea, c\u0103 asta merge tocmai p\u00e2n\u0103 la v\u00e2rf. \u2014Desigur. For\u021bele speciale nu se pun singure \u00een mi\u0219care. \u0218i apoi sim\u021bi din nou aceea\u0219i nesiguran\u021b\u0103 pe care o sim\u021bise c\u00e2nd Miller \u00eei d\u0103duse drumul. C\u0103ut\u0103 \u00een buzunar \u0219i scoase bucata de h\u00e2rtie de la hotel, cu mesajul lui Uri pe ea. Scrise o \u00eentrebare pe partea cealalt\u0103. C\u00e2nd \u021bi-au dat drumul? La ce or\u0103 au primit telefonul? Pentru o clip\u0103, Uri p\u0103ru nedumerit, dup\u0103 care m\u00e2zg\u0103li un r\u0103spuns estimativ. Maggie se uit\u0103 la ceasul de pe peretele din cafenea. Era greu s\u0103-\u0219i dea seama precis, dar dac\u0103 Uri avea dreptate, \u00eel eliberaser\u0103 la c\u00e2teva minute dup\u0103 ea. Telefonul trebuie s\u0103 fi venit de la Miller. \u00cei d\u0103m drumul; acum da\u021bi-i \u0219i lui drumul. Maggie \u00eei lu\u0103 peticul de h\u00e2rtie. \u2014Uri, vreau s\u0103 m\u0103n\u00e2nc. Ce au aici? Vreau s\u0103 m\u0103n\u00e2nc ceva fierbinte. \u00cen timp ce vorbea, scria f\u0103r\u0103 oprire. Ne-au dat drumul ca s\u0103 ne urm\u0103reasc\u0103. Nu au renun\u021bat. Vor s\u0103-i conducem la ea. \u2014P\u0103i, spuse Uri, citind noti\u021ba lui Maggie \u0219i scutur\u00e2nd din cap. Ou\u0103le nu sunt rele. \u0218i cafeaua. O servesc \u00een c\u0103ni mari. Aproape c\u00e2t ni\u0219te castroane. Continuar\u0103 \u00een felul \u0103la, discut\u00e2nd tot felul fleacuri. Vorbir\u0103 despre ce s-a \u00eent\u00e2mplat, \u0219tiind c\u0103 ar p\u0103rea ciudat dac\u0103 nu ar face-o. Dar nu rostir\u0103 nici un cuv\u00e2nt despre ce aveau s\u0103 fac\u0103 \u00een continuare. Cel pu\u021bin, nu cu voce tare. \n\nErau mai pu\u021bine ma\u0219ini pe drum acum: venea Sabatul, \u00eei explic\u0103 Uri. Ierusalimul era din ce \u00een ce mai ortodox zilele acelea, ceea ce \u00eensemna c\u0103 a conduce de vineri dup\u0103-amiaz\u0103 p\u00e2n\u0103 s\u00e2mb\u0103t\u0103 la apus era un sacrilegiu. Alt motiv pentru care locul \u0103sta putea s\u0103 te \u00eennebuneasc\u0103. Uri f\u0103cu semn unui taxi, vorbind cu \u0219oferul care d\u0103du tare volumul radioului. \u2014OK, Vladimir junior, zise Maggie. Ce se \u00eent\u00e2mpl\u0103? \u00ce\u0219i lu\u0103 o min\u0103 dramatic\u0103 dup\u0103 care citi mesajul lui: \u201e\u0218tiu ce trebuie s\u0103 faci\u201c. Uri \u00eei spusese c\u0103 \u00ee\u0219i d\u0103duse seama c\u00e2nd se intensificase durerea; era sigur c\u0103 atunci \u00eei venise ideea. \u00cel torturau pentru ni\u0219te informa\u021bii pe care nu le avea. Dar c\u00e2nd erau gata s\u0103-i dea drumul, \u0219tia deja ceva. Fratele meu, zisese tat\u0103l lui. La cine altcineva putea s\u0103 se refere? S-a \u00eentors la internet caf\u00e9, s-a logat din nou cu numele tat\u0103lui s\u0103u \u0219i a g\u0103sit un e-mail pe care i-l trimisese fiul sau fiica lui Ahmed Nour. Cine e\u0219ti \u0219i de ce l-ai contactat pe tat\u0103l meu? \u00cen graba lor, el \u0219i Maggie nu f\u0103cuser\u0103 nimic \u00een privin\u021ba asta, presupun\u00e2nd c\u0103 Nour junior \u0219tia la fel de pu\u021bine despre tat\u0103l s\u0103u cum \u0219tia Uri despre al lui. De data asta Uri a r\u0103spuns \u0219i, nu la mult timp dup\u0103 aceea, a primit un mesaj. Uri a avut grij\u0103 s\u0103 nu spun\u0103 multe, ci doar c\u0103 avea informa\u021bii legate de moartea lui Ahmed Nour \u0219i c\u0103 era ner\u0103bd\u0103tor s\u0103 i le \u00eemp\u0103rt\u0103\u0219easc\u0103. Cei doi fii orfani, israelian \u0219i palestinian, au stabilit s\u0103 se \u00eent\u00e2lneasc\u0103 la hotelul American Colony, situat \u00een partea de est, deci cea arab\u0103, a liniei invizibile care desp\u0103r\u021bea Ierusalimul. Aveau s\u0103 ajung\u0103 acolo \u00een c\u00e2teva minute. Maggie scutur\u0103 din cap. St\u0103tuse odat\u0103 acolo, ultima oar\u0103 c\u00e2nd fusese \u00een Israel. Acum aproape zece ani, dar \u00ee\u0219i amintea: era un loc legendar. O oaz\u0103 pentru jurnali\u0219ti, diploma\u021bi, a\u0219a-zi\u0219i negociatori neoficiali, binef\u0103c\u0103tori de toate felurile \u0219i spioni, din c\u00e2te \u0219tia ea. St\u0103teau \u00een curtea umbroas\u0103, b\u00e2nd ceai de ment\u0103 \u0219i b\u00e2rfind ore \u00een \u0219ir. Seara, puteai vedea caz\u00e2ndu-se noi coresponden\u021bi, av\u00e2nd \u00eenc\u0103 praful Gazei pe pantofi. Dup\u0103 o zi \u00een care vedeai s\u0103r\u0103cia lumii a treia \u0219i, adesea, violen\u021be s\u00e2ngeroase, s\u0103 te \u00eentorci la Colony era ca \u0219i cum ai fi revenit la un paradis al siguran\u021bei. Acela\u0219i sentiment \u00eel avur\u0103 \u0219i acum, c\u00e2nd pl\u0103tir\u0103 taxiul \u0219i intrar\u0103. Pardoseala rece, din piatr\u0103 a holului, portretele vechi \u0219i desenele de pe pere\u021bi, plec\u0103ciunea de \u201ebun venit\u201c a angaja\u021bilor. \u201eColony\u201c era un nume potrivit; \u00eentreaga cl\u0103dire p\u0103rea desprins\u0103 direct din anii \u201920. \u00cei reveni \u00een minte amintirea camerei \u00een care dormise acum aproape zece ani. Deasupra biroului era o fotografie alb-negru a generalului britanic Allenby, intr\u00e2nd \u00een Ierusalim \u00een 1917. Poate c\u0103 Israelul modern era chiar afar\u0103, dar aici, \u00een\u0103untru, puteai reg\u0103si Palestina de alt\u0103dat\u0103. Uri nu st\u0103tu pe g\u00e2nduri. Travers\u0103 holul \u0219i o lu\u0103 \u00een jos pe sc\u0103ri, \u0219chiop\u0103t\u00e2nd puternic. \u00cei spuse lui Maggie c\u0103 era periculos s\u0103 se \u00eent\u00e2lneasc\u0103 acolo: dac\u0103 se mai \u00eenv\u00e2rteau mult, erau v\u0103zu\u021bi \u0219i Miller afla imediat. A\u0219a c\u0103 \u00eei spusese lui Nour s\u0103 vin\u0103 \u00een singurul loc din hotel pe care oaspe\u021bii \u00eel foloseau foarte rar. Dac\u0103 mai era altcineva prin preajm\u0103, \u00een afar\u0103 de fiul lui Nour, atunci \u0219tiau sigur c\u0103 fuseser\u0103 urm\u0103ri\u021bi. \u00centr-adev\u0103r, piscina era pustie, \u00eenconjurat\u0103 de c\u00e2teva scaune nefolosite. Chiar c\u00e2nd vremea era bun\u0103, nimeni nu f\u0103cea plaj\u0103 cu adev\u0103rat \u00een Ierusalim. Nu \u00eentr-un asemenea ora\u0219. Era o singur\u0103 persoan\u0103 acolo. C\u00e2nd \u00eel v\u0103zu pe Uri apropiindu-se, urmat la un pas sau doi de Maggie, se ridic\u0103. Fiindc\u0103 lumina soarelui b\u0103tea puternic din fa\u021b\u0103, Maggie nu reu\u0219i s\u0103 disting\u0103 mai mult dec\u00e2t o siluet\u0103 la \u00eenceput. Dar pe m\u0103sur\u0103 ce se apropie, \u00ee\u0219i d\u0103du seama c\u0103 era \u00eenalt, cu p\u0103rul tuns scurt, aproape ras. Dup\u0103 ce ochii i se obi\u0219nuir\u0103 cu lumina, observ\u0103 c\u0103 avea probabil \u00een jur de treizeci de ani \u0219i ni\u0219te ochi p\u0103trunz\u0103tori, de un verde clar. Purta doar ni\u0219te blugi \u0219i un tricou larg, dar, \u00ee\u0219i zise Maggie, \u00een alt context ar fi putut trece drept model. Uri \u00eentinse o m\u00e2n\u0103 pe care palestinianul o str\u00e2nse \u0219ov\u0103itor. Maggie \u00ee\u0219i aminti de faimoasa str\u00e2ngere de m\u00e2n\u0103 dintre Rabin \u0219i Arafat, de pe peluza din spatele Casei Albe, din 1993, c\u00e2t de st\u00e2ngaci p\u0103ruse atunci Rabin, toat\u0103 partea superioar\u0103 a corpului s\u0103u exprim\u00e2nd respingerea. Presa f\u0103cuse mare caz de asta, dar cei din fraternitatea mondial\u0103 a mediatorilor scuturaser\u0103 din cap deloc surprin\u0219i: vedeau tot timpul un limbaj al trupului la fel de constipat. \u2014\u00cemi dau seama, \u00eencepu Uri, c\u0103 nici m\u0103car nu-\u021bi \u0219tiu numele. \u2014Sunt Mustafa. Iar tu e\u0219ti... \u2014Sunt Uri. Vorbeau distant unul cu cel\u0103lalt. Agita\u021bia, decret\u0103 Maggie, \u0219i lipsa de familiaritate: israelienii \u0219i palestinienii locuiau la doar c\u00e2\u021biva metri unii de al\u021bii dar, \u0219tia bine asta, nu f\u0103cuser\u0103 niciodat\u0103 un lucru foarte simplu, s\u0103 discute. Fiecare \u00eel invita pe cel\u0103lalt s\u0103 continue. Atunci Uri \u00ee\u0219i aminti s\u0103 bage m\u00e2na \u00een geanta lui de um\u0103r ca s\u0103 scoat\u0103 radioul portabil pe care \u00eel luase de diminea\u021b\u0103. \u00cel d\u0103du tare \u0219i \u00eei explic\u0103 printr-un singur cuv\u00e2nt: microfoane. Apoi o lu\u0103 de la cap\u0103t, \u00eent\u00e2i prezent\u00e2nd-o pe Maggie, abia dup\u0103 aceea trec\u00e2nd la subiect. \u2014Mustafa, \u00ee\u021bi mul\u021bumesc mult pentru c\u0103 ai venit p\u00e2n\u0103 aici. \u0218tiu c\u0103 nu e u\u0219or. \u2014Am noroc c\u0103 locuiesc \u00een Ierusalim. Altfel, din Ramallah, ar fi fost imposibil. \u2014Cu siguran\u021b\u0103. Uite, dup\u0103 cum \u0219tii, ta\u021bii no\u0219tri se cuno\u0219teau. Uri continu\u0103 povestindu-i descoperirea anagramei \u0219i a e-mailurilor cifrate. Apoi, dup\u0103 ce inspir\u0103 ad\u00e2nc, parc\u0103 pentru a se preg\u0103ti, \u00eei explic\u0103 restul: t\u0103bli\u021ba, mesajul video de la tat\u0103l s\u0103u, tunelele. Uri era convins c\u0103 erau aproape, dar nu \u00eendeajuns de aproape. \u2014\u0218i crezi c\u0103 tat\u0103l meu \u0219tia unde era ascuns\u0103 t\u0103bli\u021ba asta? \u2014Poate c\u0103 da. Dup\u0103 tat\u0103l meu, a fost prima persoan\u0103 ucis\u0103. Cineva \u0219i-a \u00eenchipuit c\u0103 \u0219tia ceva. Mustafa Nour, care \u00eel privise tot timpul pe Uri direct \u00een ochi, se uita acum la Maggie, ca pentru a cere o confirmare. Ea \u00eencuviin\u021b\u0103 din cap. \u2014\u0218tii, spuse el \u00een final, privindu-\u0219i m\u00e2inile, m-am \u021binut \u00eentotdeauna departe de politic\u0103. Asta era treaba tat\u0103lui meu. \u2014Cunosc sentimentul, spuse Uri. \u2014Am citit e-mailurile \u0219i caietele lui. N-am dat peste nimic legat de asta. Nici asistenta lui. S-a uitat prin documentele din calculatorul s\u0103u. \u2014A vorbit cu tine \u00een ultimele zile? Despre un fel de descoperire? \u2014Nu. Nu vorbeam prea mult despre munca lui. Uri se l\u0103s\u0103 pe spate, expir\u00e2nd zgomotos. Maggie \u00ee\u0219i d\u0103du seama c\u0103 era pe cale s\u0103 renun\u021be; asta fusese ultima lui idee bun\u0103. Am pus-o la p\u0103strare \u00eentr-un loc unde doar tu \u0219i fratele meu a\u021bi putea-o g\u0103si. Un mecanism \u00eencepu s\u0103 se \u00eenv\u00e2rt\u0103 \u00eencet \u00een mintea lui Maggie. Se g\u00e2ndi cum func\u021bionaser\u0103 mesajele lui Shimon Guttman p\u00e2n\u0103 acum, \u00eendemn\u00e2ndu-l pe Uri s\u0103-\u0219i aminteasc\u0103 lucruri pe care le \u0219tia deja. Ce am f\u0103cut \u00een excursia aceea, Uri? Sper c\u0103 \u00ee\u021bi aduci aminte de asta. Poate c\u0103, \u00ee\u0219i spunea Maggie acum, f\u0103cuse la fel \u0219i cu \u201efratele\u201c lui, Ahmed Nour. Nu-i d\u0103duse nici o informa\u021bie nou\u0103 colegului s\u0103u palestinian. El trebuia doar s\u0103-\u0219i aminteasc\u0103 ceva ce \u0219tia deja. \u2014Mustafa, \u00eencepu Maggie, pun\u00e2nd m\u00e2na pe antebra\u021bul lui Uri, rug\u00e2ndu-l bl\u00e2nd, dar ferm s\u0103-i acorde un moment. Ai fost foarte surprins c\u0103 tat\u0103l t\u0103u cuno\u0219tea un israelian? \u2014Da, r\u0103spunse el, privind-o cu ochi scrut\u0103tori. Maggie fu descurajat\u0103, g\u00e2ndindu-se la o alt\u0103 pist\u0103, c\u00e2nd el vorbi din nou: \u2014\u0218i nu. \u2014Nu? \u2014P\u0103i, m-a surprins c\u00e2nd am auzit prima dat\u0103 de la voi, \u0219i ar\u0103t\u0103 cu o mi\u0219care din cap \u00eenspre Uri. Dar cu c\u00e2t m\u0103 g\u00e2ndeam mai mult la asta, cu at\u00e2t totul p\u0103rea s\u0103 aib\u0103 mai mult sens. Vreau s\u0103 spun c\u0103 tat\u0103l meu \u0219tia foarte multe despre Israel. Era expert \u00een limbile acestei regiuni, printre care, apropo, \u0219i alfabetul \u00een care erau scrise t\u0103bli\u021bele alea. Normal c\u0103 \u0219tia \u0219i ebraic\u0103. \u0218tia o mul\u021bime de lucruri despre felul \u00een care func\u021bioneaz\u0103 \u021bara asta. \u2014Cunoa\u0219te-\u021bi du\u0219manul, spuse Uri, vorbind chiar \u00eenainte ca Maggie s\u0103 apuce s\u0103-l calce pe picior. Maggie d\u0103dea din cap \u0219i mai energic acum, sper\u00e2nd s\u0103 reu\u0219easc\u0103 s\u0103-l fac\u0103 pe Mustafa s\u0103 nu-\u0219i mute privirea la Uri. \u2014Deci era un adev\u0103rat expert, spuse ea. Continu\u0103. \u2014P\u0103i, are sens faptul c\u0103 nu putea s\u0103 \u0219tie toate astea din c\u0103r\u021bi. \u00cemi dau seama c\u0103, probabil, a petrecut mai mult timp aici dec\u00e2t a spus vreodat\u0103. \u0218i c\u0103, probabil, a avut pe cineva care s\u0103-l \u00eendrume. \u2014OK. A men\u021bionat vreodat\u0103... \u2014\u0218tiu c\u0103 a fost \u00een tunele, sub Haram al-Sharif. Nu mul\u021bi palestinieni au f\u0103cut asta. Dar \u0219tiu c\u0103 el a f\u0103cut-o, de\u0219i nu a declarat-o niciodat\u0103 public. A fost un oponent fervent al lor. \u201eSunt o tentativ\u0103 sionist\u0103 de a submina Cartierul Musulman, spunea.\u201c \u2014Dar s-a dus totu\u0219i. \u2014Era curios. \u2014Era arheolog, spuse Maggie cu un z\u00e2mbet \u00een\u021beleg\u0103tor. \u2014\u00centotdeauna. A\u0219a c\u0103 a vrut s\u0103 vad\u0103. Maggie \u0219i-i imagin\u0103 pe ace\u0219ti doi b\u0103tr\u00e2ni, de pe poli ideologici diferi\u021bi, unul ultrasionist, cel\u0103lalt na\u021bionalist palestinian, urm\u00e2nd un grup de turi\u0219ti prin tunelele vechi pe care le v\u0103zuse \u0219i ea de diminea\u021b\u0103. Oare era posibil ca Shimon Guttman s\u0103 fi fost ghidul lui Ahmed Nour, ar\u0103t\u00e2ndu-i cele mai \u00eendep\u0103rtate col\u021buri ale Zidului de Vest? Oare Nour f\u0103cuse acela\u0219i lucru pentru Guttman, conduc\u00e2ndu-l prin locurile uitate ale trecutului palestinian? Nu e de mirare c\u0103 Guttman voise s\u0103 discute cu Nour despre t\u0103bli\u021b\u0103. Se poate ca ei s\u0103 fi fost singurii doi oameni din acest \u021binut divizat care s\u0103 poat\u0103 citi ce spunea \u2013 \u0219i s\u0103-i \u00een\u021beleag\u0103 adev\u0103rata semnifica\u021bie. Mai l\u0103s\u0103 t\u0103cerea s\u0103 se prelungeasc\u0103 \u00eenc\u0103 pu\u021bin. \u2014Mustafa, \u0219tiu c\u0103 e greu. Dar trebuie s\u0103 te g\u00e2nde\u0219ti. A mai fost vreun loc de care tat\u0103l t\u0103u s\u0103 fi \u0219tiut? Unul pe care s\u0103-l fi avut poate \u00een comun cu Shimon Guttman? \u2014Nu-mi vine nici unul \u00een minte. Maggie observ\u0103 expresia resemnat\u0103 a lui Uri. Nu merge. Se ridic\u0103. \u2014Bine, spuse Maggie. S\u0103 \u00eencerc\u0103m a\u0219a. Putem s\u0103-\u021bi spunem mesajul pe care l-a l\u0103sat Shimon Guttman? S\u0103 vedem ce \u00eenseamn\u0103 pentru tine? Mustafa \u00eencuviin\u021b\u0103. Maggie repet\u0103 mesajul cuv\u00e2nt cu cuv\u00e2nt, din memorie. \u201eMergi spre vest, tinere, \u0219i g\u0103se\u0219te calea spre ora\u0219ul model, aproape de Mishkan. Vei descoperi ce \u021bi-am l\u0103sat eu acolo, \u00een calea labirinturilor antice.\u201c Mustafa o rug\u0103 pe Maggie s\u0103 repete totul \u00eencet. \u00cenchise ochii \u00een timp ce o asculta. \u00cen cele din urm\u0103 spuse: \u2014Cred c\u0103 trebuie s\u0103 se refere la Haram al-Sharif, exact locul \u00een care a\u021bi fost. Labirinturile sunt ca tunelele, nu? \u0218i ora\u0219ul model. A\u0219a vorbim to\u021bi despre Ierusalim, evrei \u0219i musulmani. \u2014Sigur, dar unde? \u00eentreb\u0103 Uri, tr\u0103d\u00e2ndu-\u0219i frustrarea. \u2014C\u00e2nd spune \u201eMergi spre vest\u201c, e posibil s\u0103-\u021bi indice drumul prin tunele? \u2014E un singur drum pe care deja l-am urmat. De data aceasta vorbi Maggie, nemaiput\u00e2ndu-\u0219i re\u021bine exasperarea. \u2014\u00cemi pare r\u0103u. \u2014Nu-i nimic, spuse Maggie, venindu-\u0219i \u00een fire. Nu e vina ta. Credeam doar c\u0103 poate e ceva ce \u0219tii. Se \u00eentoarser\u0103 spre hotel. Maggie \u0219i Uri \u00ee\u0219i \u021binur\u0103 capetele plecate p\u00e2n\u0103 ajunser\u0103 \u00een parcare, pentru a nu fi recunoscu\u021bi. Imediat ce ie\u0219ir\u0103 afar\u0103, pe aleea acoperit\u0103 de la intrarea \u00een hotel, Maggie \u00ee\u0219i d\u0103du seama c\u0103 nici nu \u00ee\u0219i exprimase condolean\u021bele fa\u021b\u0103 de Mustafa. Din polite\u021be, \u00eel \u00eentreb\u0103 c\u00e2te ceva despre r\u0103posatul s\u0103u tat\u0103, c\u00e2\u021bi copii a l\u0103sat \u00een urm\u0103, c\u00e2\u021bi nepo\u021bi. \u2014\u0218i \u00eenc\u0103 mai muncea? \u2014Da, r\u0103spunse el, povestindu-i despre s\u0103p\u0103turile de la Beitin. Dar nu \u0103sta a fost visul vie\u021bii lui. Adev\u0103ratul lui vis nu-l va vedea niciodat\u0103. Ochii \u00eei sc\u00e2nteiau. \u2014\u0218i care a fost acela, Mustafa? Maggie \u0219tia c\u0103 \u021binea capul aplecat \u00eentr-o parte, un element neprofesionist de limbaj al trupului care s\u0103 redea compasiunea. \u2014Voia s\u0103 construiasc\u0103 un muzeu al Palestinei, o cl\u0103dire frumoas\u0103, plin\u0103 de obiecte de art\u0103 \u0219i sculpturi \u0219i de toate vestigiile arheologice pe care le putea str\u00e2nge. Istoria Palestinei \u00eentr-un singur loc. Uri ridic\u0103 privirea, devenind brusc interesat. \u2014Ca Muzeul Israelului. \u2014Da. De fapt, mi-l aduc aminte vorbind despre locul \u0103sta. Spunea c\u0103 \u00eentr-o zi ar trebui s\u0103 avem ceva asem\u0103n\u0103tor. \u00cen partea noastr\u0103 de Ierusalim. Ceva care s\u0103 arate lumii ce era odat\u0103 aici, ca s\u0103 vad\u0103 singur\u0103. Uri f\u0103cu ochii mari. \u2014A spus el asta? \u2014Da. Mustafa r\u00e2dea. Cu mult timp \u00een urm\u0103. \u201e\u00centr-o bun\u0103 zi, Mustafa, zicea, vom construi ce au \u0219i ei, s\u0103 ar\u0103t\u0103m lumii istoria Ierusalimului nostru. Nu ceva abstract, ci ceva care s\u0103 poat\u0103 fi v\u0103zut \u0219i atins.\u201c \u2014Cu siguran\u021b\u0103 tata i-a ar\u0103tat-o, spuse Uri \u00eencet. \u2014Uri? \u00cei arunc\u0103 o privire scurt\u0103. \u2014\u00ce\u021bi explic pe drum. Mustafa, po\u021bi veni cu noi? \u00centr-un minut, cei trei se aflau \u00eentr-un taxi, \u00eendrept\u00e2ndu-se spre vest, de-a lungul ora\u0219ului. Z\u00e2mbetul nu disp\u0103ru deloc de pe chipul lui Uri, nici chiar atunci c\u00e2nd d\u0103dea din cap, spun\u00e2ndu-\u0219i \u201edesigur\u201c iar \u0219i iar. C\u00e2nd Maggie \u00eel \u00eentreb\u0103 unde naiba mergeau, se uit\u0103 la am\u00e2ndoi, la ea \u0219i la Mustafa, arbor\u00e2nd un z\u00e2mbet larg. \u2014Mul\u021bumit\u0103 celor doi ta\u021bi ai no\u0219tri, cred c\u0103 drumul nostru se apropie de sf\u00e2r\u0219it. \n", " Ierusalim, vineri, 1.11 p.m. Uri \u00ee\u0219i p\u0103str\u0103 buna dispozi\u021bie aproape pe tot parcursul c\u0103l\u0103toriei. St\u00e2nd \u00een fa\u021b\u0103, l\u00e2ng\u0103 \u0219ofer, pe ritmul sus\u021binut al muzicii tehno de la radio, le explic\u0103 \u00eenc\u00e2ntat indiciul tat\u0103lui s\u0103u. \u2014Vede\u021bi, l-am citit prea repede. Am presupus c\u0103 \u201eMergi spre vest, tinere\u201c trebuia s\u0103 se refere la Zidul de Vest. Era evident. Dar de ce s-ar fi chinuit tata at\u00e2ta doar ca s\u0103 fac\u0103 ceva evident? Voia s\u0103 spun\u0103 mergi spre vest prin Ierusalim, spre vestul ora\u0219ului. \u00cen locul pe care \u201efratele meu\u201c \u2013 tat\u0103l t\u0103u, Mustafa \u2013 l-ar fi \u0219tiut. Indiciul era \u00een cuv\u00e2ntul Mishkan. Poate s\u0103 se refere la Templu, dar \u0219i la locul \u0103sta, Knesset. Trecur\u0103 exact la timp prin dreptul parlamentului israelian. \u2014\u0218i cum r\u0103m\u00e2ne cu restul? Calea vechilor labirinturi? \u2014Nu-\u021bi face griji, Maggie. Vom vedea c\u00e2nd ajungem acolo. Sunt sigur de asta. Apoi se \u00eentoarse spre \u0219ofer, rug\u00e2ndu-l s\u0103-i \u00eemprumute telefonul mobil. F\u0103cuse acela\u0219i lucru \u0219i \u00een clipa \u00een care plecaser\u0103 de la hotelul Colony, \u0219i atunci, ca \u0219i acum, vorbind inten\u021bionat \u00een ebraic\u0103 o vreme, \u00eenainte s\u0103 z\u00e2mbeasc\u0103 \u0219i s\u0103 \u00eenchid\u0103. Maggie se \u00eentreb\u0103 dac\u0103 nu cumva \u00eei telefonase lui Orli: poate c\u0103 nu era deloc o fost\u0103 prieten\u0103, cum insistase Uri. Tocmai era pe cale s\u0103-l \u00eentrebe, c\u00e2nd fa\u021ba lui Uri p\u0103ru s\u0103 se \u00eentunece. \u00cencepu s\u0103 bat\u0103 cu degetele \u00een materialul dur de deasupra torpedoului, \u00eendemn\u00e2nd \u0219oferul s\u0103 mearg\u0103 mai repede. C\u00e2nd Maggie \u00eel \u00eentreb\u0103 ce s-a \u00eent\u00e2mplat, r\u0103spunse cu un singur cuv\u00e2nt: \u2014 Sabat. Oprir\u0103 \u00eentr-o parcare, una care era \u00eengrijor\u0103tor de pustie. Uri se str\u0103dui s\u0103 ias\u0103 c\u00e2t mai repede din ma\u0219in\u0103, \u0219ont\u00e2c\u0103ind p\u00e2n\u0103 la casa de bilete care era format\u0103 din ni\u0219te geamuri, toate \u00eenchise. P\u00e2n\u0103 c\u00e2nd Maggie \u0219i Mustafa \u00eel ajunser\u0103 din urm\u0103, Uri gesticula deja disperat c\u0103tre un paznic de la u\u0219\u0103. Dup\u0103 cum se temuse, Muzeul Israelului era \u00eenchis pentru Sabat. Dup\u0103 o lung\u0103 pledoarie, gardianul \u00eei \u00eentinse cu du\u0219m\u0103nie lui Uri un telefon mobil, dup\u0103 toate aparen\u021bele deja conectat. Vocea lui Uri se schimb\u0103 instantaneu, devenind deodat\u0103 mai u\u0219oar\u0103, plin\u0103 de c\u0103ldur\u0103 \u0219i bun\u0103 dispozi\u021bie. Maggie nu avea idee ce spunea, dar era sigur\u0103 c\u0103 vorbea cu o femeie. \u00centr-adev\u0103r, c\u00e2teva minute mai t\u00e2rziu, o t\u00e2n\u0103r\u0103 atr\u0103g\u0103toare, cu o sta\u021bie de emisie-recep\u021bie \u0219i cu un ecuson prins de jacheta albastru-\u00eenchis \u00ee\u0219i f\u0103cu apari\u021bia la poart\u0103. Pe c\u00e2nd se apropia, Uri se \u00eentoarse c\u0103tre Maggie \u0219i Mustafa \u0219i \u0219opti: \u2014Suntem o echip\u0103 de televiziune de la BBC, OK? Maggie, tu e\u0219ti reporteri\u021ba. Femeia avea o expresie ironic\u0103, dar nu era ostil\u0103 \u0219i Maggie nu putu dec\u00e2t s\u0103-l admire pe Uri v\u0103z\u00e2ndu-l la treab\u0103. O privi fix pe fata cu p\u0103rul prins \u00een coad\u0103 \u0219i scutur\u0103 din cap ca s\u0103-\u0219i dea buclele lungi din ochi, chiar \u0219i m\u00e2na lui apuc\u00e2nd-o neatent de antebra\u021b. Avea un \u0219arm agresiv, care o ofens\u0103 pe Maggie mult mai pu\u021bin dec\u00e2t o fermec\u0103 pe fata cu p\u0103rul prins \u00een coad\u0103, asta dac\u0103 deschiderea subit\u0103 a lac\u0103telor \u0219i a por\u021bii care sc\u00e2r\u021b\u00e2ia erau un indiciu suficient. Pe c\u00e2nd erau condu\u0219i \u00een\u0103untru paznicul d\u0103du din cap cu ne\u00eencrederea specific\u0103 postului s\u0103u, femeia ar\u0103t\u0103 c\u0103tre ceasul ei ca \u0219i cum ar fi vrut s\u0103 spun\u0103 \u201edoar cinci minute\u201c, iar Maggie \u00eel privi uluit\u0103 pe Uri. \u2014Ofi\u021ber de rela\u021bii cu mass-media, spuse Uri. I-am spus c\u0103 ne-am \u00eent\u00e2lnit \u00een urm\u0103 cu c\u00e2\u021biva ani \u0219i c\u00e2t de trist sunt c\u0103 m-a uitat deja. \u2014\u0218i chiar te-ai \u00eent\u00e2lnit cu ea acum c\u00e2\u021biva ani? \u2014Habar n-am. Uri jucase rolul unui produc\u0103tor de film, conving\u00e2nd-o cumva pe t\u00e2n\u0103r\u0103 c\u0103 el, Maggie \u0219i Mustafa f\u0103ceau parte din echipa unui documentar \u0219i c\u0103 trebuiau s\u0103 ia avionul spre Londra \u00een seara aia. Voiau neap\u0103rat s\u0103 filmeze acele ultime cadre. Era, explicase Uri, o focalizare de la mare distan\u021b\u0103, de aceea nu se vedea nici o urm\u0103 de cameraman. De fapt, era \u0219i el acolo, spusese Uri ar\u0103t\u00e2nd c\u0103tre copacii din dep\u0103rtare, chiar pu\u021bin mai jos de En Kerem. Cadrul va \u00eencepe cu Maggie \u00een centru, apoi se va retrage pentru a ar\u0103ta \u00eentregul, o panoram\u0103 extraordinar\u0103. Colegul lor era acum pe pozi\u021bie; ofi\u021berul de rela\u021bii cu mass-media \u00eel putea suna dac\u0103 dorea. Toat\u0103 treaba dura doar cinci minute, dup\u0103 care aveau s\u0103 plece. \u2014\u0218i chiar a \u00eenghi\u021bit toate porc\u0103riile astea? \u2014Cred c\u0103 i-a pl\u0103cut faptul c\u0103 \u00eemi aduc \u00eenc\u0103 aminte de ea. Mergeau prin ceea ce p\u0103rea a fi un campus universitar sau o gr\u0103din\u0103 privat\u0103. Se z\u0103reau \u0219iruri ordonate de arbu\u0219ti, toate frumos irigate cu furtunuri negre. Peste tot \u00eemprejur erau sculpturi moderne, vesele, inclusiv o coloan\u0103 gigantic\u0103 de o\u021bel, vopsit\u0103 \u00een ro\u0219u, care se dovedea a fi un fluier canin la scar\u0103 mare. Pe aleea principal\u0103 existau indicatoare ce ghidau vizitatorii c\u0103tre galerii, c\u0103tre magazinul de suvenire sau c\u0103tre restaurant. Maggie \u00een\u021belese de ce Nour, s\u0103tul de praful \u0219i murd\u0103ria din Ramallah, visa la un asemenea loc pentru Palestina. Acum treceau de enorma structur\u0103 alb\u0103, a\u0219ezat\u0103 \u00eentr-o piscin\u0103 p\u0103trat\u0103, cu ap\u0103 pu\u021bin ad\u00e2nc\u0103. Avea o form\u0103 extraordinar\u0103, cea a unui s\u00e2n senzual, cu sf\u00e2rcul chiar \u00een centru, \u00eendreptat c\u0103tre cer. Suprafa\u021ba, vedea Maggie acum, era format\u0103 din mii de c\u0103r\u0103mizi albe, minuscule. \u2014Altarul C\u0103r\u021bii, spuse Uri cu vioiciune. Unde \u021bin Pergamentele de la Marea Moart\u0103. \u0218ti\u021bi c\u0103 au fost g\u0103site \u00eentr-o, cum \u00eei spune\u021bi \u00een englez\u0103? O urn\u0103? A\u0219a c\u0103 asta a dat forma vasului. \u2014Deci nu e un s\u00e2n atunci, zise Maggie f\u0103r\u0103 s\u0103 se adreseze cuiva anume. Dar Mustafa, care mergea l\u00e2ng\u0103 ea, z\u00e2mbi. \u2014Aici. Uri a fost cel care i-a condus sus, astfel c\u0103 st\u0103teau acum pe o platform\u0103 ridicat\u0103 de piatr\u0103, av\u00e2nd sub ochi o priveli\u0219te minunat\u0103 a Ierusalimului. \u00cen dreapta, Maggie putea vedea diferitele cl\u0103diri guvernamentale pe care Uri i le indicase pe drum, chiar \u0219i o pist\u0103 de alerg\u0103ri. \u00cen partea opus\u0103, \u00een dep\u0103rtare se z\u0103rea \u00eentr-adev\u0103r un covor dens de copaci: Maggie aproape c\u0103 se a\u0219tepta s\u0103 vad\u0103 un cameraman, a\u0219tept\u00e2nd semnalul lor. Dar Uri nu se uita la asta. Ca un pasager pe puntea unui vapor ar\u0103t\u00e2nd \u00een jos, c\u0103tre mare, gesticula, aplec\u00e2ndu-se peste parapet c\u0103tre ceea ce era dedesubt. Abia atunci v\u0103zu \u0219i Maggie. Pe p\u0103m\u00e2ntul de dedesubt era a\u0219ezat un ora\u0219 \u00een miniatur\u0103, cu ziduri, str\u0103zi \u0219i case. Totul era perfect, p\u00e2n\u0103 \u0219i micile acoperi\u0219uri ro\u0219ii \u0219i r\u00e2ndurile coloanelor lucrate manual, p\u00e2n\u0103 \u0219i copacii pitici \u0219i c\u0103r\u0103mizile minuscule din fiecare zid. Ora\u0219ul avea gr\u0103dini, turnuri, chiar \u0219i un coloseum. Maggie era confuz\u0103: s\u0103 fie oare o copie a Romei antice? Dar ce era structura aceea care le domina pe toate celelalte, din marmur\u0103 solid\u0103 \u0219i de trei ori mai mare dec\u00e2t orice alt\u0103 cl\u0103dire, cu intrarea \u00eencadrat\u0103 de patru coloane corintice, fiecare aurit\u0103 la cap\u0103tul de sus, duc\u00e2nd c\u0103tre un acoperi\u0219 care p\u0103rea s\u0103 arunce v\u0103p\u0103i datorit\u0103 metalului s\u0103u pre\u021bios? O clip\u0103 mai t\u00e2rziu \u00een\u021belese. Acesta era modelul vechiului Ierusalim, iar acela era Templul, \u00eenf\u0103\u021bi\u0219area sa impozant\u0103, grandoarea sa atotcuprinz\u0103toare fiind acum mai clare ca niciodat\u0103. A\u0219a ar\u0103ta ora\u0219ul cu dou\u0103 mii de ani \u00een urm\u0103, c\u00e2nd Templul evreilor \u00eenc\u0103 era \u00een picioare. Era cu siguran\u021b\u0103 derutant; elementul cel mai vizibil al Muntelui Templului \u2013 Domul aurit al St\u00e2ncii \u2013 \u00eenc\u0103 nu fusese construit; avea s\u0103 apar\u0103 dou\u0103sprezece secole mai t\u00e2rziu. Dar c\u00e2t de teribil trebuie s\u0103 fi fost pentru oamenii care tr\u0103iser\u0103 chiar pe acest p\u0103m\u00e2nt acum dou\u0103 milenii. Trebuie s\u0103 fi fost \u00eensp\u0103im\u00e2nt\u0103tor s\u0103 te ui\u021bi la o cl\u0103dire at\u00e2t de \u00eenalt\u0103, cu pere\u021bii \u0219i colonadele sale \u00eentinz\u00e2ndu-se at\u00e2t de departe, \u00eenc\u00e2t f\u0103ceau ca restul Ierusalimului s\u0103 par\u0103 doar un hinterland1. Mergi spre vest, tinere, \u0219i g\u0103se\u0219te calea spre ora\u0219ul model... Lui Maggie \u00eei veni s\u0103 r\u00e2d\u0103 de simplitatea acestui lucru. Guttman fusese \u0219i ingenios, \u0219i limpede, dac\u0103 \u0219tiai unde s\u0103 cau\u021bi. Maggie \u00ee\u0219i d\u0103du seama c\u0103 fusese \u0219i minu\u021bios. Dac\u0103 \u201efratele meu\u201c Ahmed Nour ar fi fost \u00een via\u021b\u0103, ar fi putut prea bine s\u0103 vin\u0103 aici numaidec\u00e2t. Dar dac\u0103 ar fi murit, mai era o variant\u0103 c\u0103tre acest loc, prin Second Life. A \u0219tiut s\u0103-\u0219i protejeze secretul. Uri cobora deja sc\u0103rile, ajung\u00e2nd acum la acela\u0219i nivel cu modelul. Privindu-l cum se plimb\u0103 \u0219i caut\u0103, scara la care era construit acesta deveni deodat\u0103 evident\u0103; cea mai mare parte a ora\u0219ului abia \u00eei ajungea la genunchi. \u2014OK, Maggie, strig\u0103 el cu o voce schimbat\u0103. Cred c\u0103 avem nevoie de tine aici. Pentru filmare. Musta\u2026 Mark, dac\u0103 po\u021bi veni aici jos, cred c\u0103 putem s\u0103 ne descurc\u0103m cu unghiul. O \u0219in\u0103 mic\u0103, joas\u0103 \u00eenconjura modelul, nimic mai mult. Poate doar dac\u0103 puneai la socoteal\u0103 cercul de st\u00e2nci ascu\u021bite ce formau un fel de \u0219an\u021b de jur-\u00eemprejur. Dar peste ambele se putea p\u0103\u0219i u\u0219or, at\u00e2ta timp c\u00e2t \u00eenaintai cu grij\u0103. \u2014Mergi \u00eencolo, spuse Uri, ar\u0103t\u00e2nd c\u0103tre unul dintre pere\u021bii exteriori de protec\u021bie ai vastei gr\u0103dini a Templului. Dup\u0103 el era spatele structurii \u00eense\u0219i. Maggie \u00ee\u0219i d\u0103du seama ce f\u0103cea: acesta era Zidul de Vest, iar ea se \u00eendrepta chiar c\u0103tre locul \u00een care fusese diminea\u021b\u0103, \u00een subteran. Cercetase Muntele Templului din lumea real\u0103. Acum avea s\u0103 fac\u0103 acela\u0219i lucru aici, cu cel din model. \u2014Ia \u0219i \u0103sta, spuse el, d\u00e2ndu-i telefonul mobil pe care \u00eel \u00eemprumutase, dar uitase s\u0103-l returneze \u0219oferului de taxi. Deja am sunat \u0219i e dat pe speaker. Las\u0103-l deschis ca s\u0103 putem comunica. Apoi ad\u0103ug\u0103 ferm. Dac\u0103 se \u00eent\u00e2mpl\u0103 ceva, f\u0103 exact ce \u00ee\u021bi spun. Ai \u00een\u021beles? C\u00e2nd Maggie \u00eel \u00eentreb\u0103 ce voia s\u0103 spun\u0103, d\u0103du din cap: \u2014Nu e timp. C\u00e2nd vor vedea ce facem, ne vor da afar\u0103. Maggie p\u0103\u0219i c\u00e2t de u\u0219or putu peste barier\u0103 \u0219i apoi peste \u0219an\u021b. Se sim\u021bea ca Gulliver \u00een ghete p\u00e2n\u0103 la glezn\u0103, sau ca Alice \u00een \u021aara Minunilor, trec\u00e2nd cu picioarele ei uria\u0219e printre aceste cl\u0103diri pitice \u0219i ziduri minuscule. Spa\u021biul dintre ele abia dac\u0103 era destul ca s\u0103-i permit\u0103 s\u0103 stea \u00een picioare. \u00cen timp ce mergea repede pe v\u00e2rfuri, auzi sc\u00e2r\u021b\u00e2itul a ceea ce se temea c\u0103 era intrarea cu portic a unei re\u0219edin\u021be impun\u0103toare. Se uit\u0103 \u00een spate, la Uri, care \u00eei ar\u0103t\u0103 un loc anume de pe perete. Era o scar\u0103, pe partea lateral\u0103, ce urca spre o mic\u0103 deschidere. Se afla pe aceea\u0219i linie cu centrul Templului \u0219i, astfel, cu Muntele Templului \u00eensu\u0219i. Desigur. Era Poarta lui Warren, locul unde fusese de diminea\u021b\u0103, aproape de cel unde le v\u0103zuse pe femei pl\u00e2ng\u00e2nd, sim\u021bind umezeala zidului: lacrimile lui Dumnezeu. Chiar \u00een spatele lui, spuseser\u0103 femeile, la doar c\u00e2\u021biva metri, se afla \u00eens\u0103\u0219i Piatra, Piatra de Temelie, locul \u00een care Avraam fusese gata s\u0103-\u0219i sacrifice fiul. Vei descoperi ce \u021bi-am l\u0103sat eu acolo, \u00een calea labirinturilor antice. Maggie se afla acum deasupra acestei sc\u0103ri minuscule, \u00eendeajuns de aproape ca s\u0103 examineze fiecare treapt\u0103 lucrat\u0103 individual. Fusese imposibil de observat de departe, peretele din lateral o punea \u00een umbr\u0103. Se ghemui ca s\u0103 vad\u0103 cap\u0103tul sc\u0103rilor, suprafa\u021ba neted\u0103 ce ducea c\u0103tre poart\u0103. O atinse, dar sim\u021bi doar praful sub degete. Chiar \u0219i aici, \u00ee\u0219i zise Maggie, au nimerit-o constructorii modelului: acela\u0219i praf al Ora\u0219ului Vechi pe care \u00eel avusese pe picioare diminea\u021b\u0103. Maggie se l\u0103s\u0103 \u00een jos, \u0219terg\u00e2nd praful, p\u00e2n\u0103 c\u00e2nd d\u0103du peste ceva. O deschiz\u0103tur\u0103, o fant\u0103 \u00eentre peretele lateral al sc\u0103rii modelului \u0219i ceea ce trebuia s\u0103 fie ultima sa treapt\u0103. \u00ce\u0219i \u00eenfipse unghiile, \u00eendep\u0103rt\u00e2nd praful. Deschiz\u0103tura se \u00eentindea de jur-\u00eemprejur. Maggie s\u0103pa mai repede acum. Ceva se mi\u0219ca, o sim\u021bea. \u00cen cele din urm\u0103 micul dreptunghi de p\u0103m\u00e2nt ced\u0103 \u00een m\u00e2na ei. \u0218tia c\u0103, \u00een sf\u00e2r\u0219it, o g\u0103sise. Deodat\u0103 auzi \u021bipetele unei femei, urmate de zgomotul asurzitor al unor pa\u0219i b\u0103rb\u0103te\u0219ti, alerg\u00e2nd ca ni\u0219te animale cuprinse de panic\u0103. Nici nu apuc\u0103 s\u0103 se ridice bine \u00een picioare, c\u0103 auzi un singur cuv\u00e2nt zbierat cu un glas tun\u0103tor. \u2014STAI! De jur-\u00eemprejurul ora\u0219ului model, \u00eempresur\u00e2ndu-l din toate p\u0103r\u021bile, erau posta\u021bi \u0219ase b\u0103rba\u021bi, to\u021bi \u00eembr\u0103ca\u021bi \u00een negru, cu fe\u021bele acoperite cu m\u0103\u0219ti. \u0218i fiecare din ei \u021binea \u00een m\u00e2n\u0103 o arm\u0103 automat\u0103 \u00eendreptat\u0103 c\u0103tre capul ei. \n", " Ierusalim, vineri, 1.32 p.m. \u00cel c\u0103ut\u0103 din ochi pe Uri, dar nu z\u0103rea nici urm\u0103 de el. Nici de Mustafa. R\u0103mase \u00eenghe\u021bat\u0103 \u00een loc. \u2014Ridic\u0103 m\u00e2inile. Acum! Maggie f\u0103cu ce i se spusese, \u021bin\u00e2nd telefonul \u00eentr-o m\u00e2n\u0103 \u0219i t\u0103bli\u021ba de lut \u00een cealalt\u0103. Inima \u00eei zv\u00e2cnea cu putere, sub impulsul emo\u021biilor puternice ce \u00eei alergau prin vene, cea de a fi g\u0103sit t\u0103bli\u021ba \u0219i cea de-a trece din nou printr-o spaim\u0103 mortal\u0103. Apoi o voce familiar\u0103. \u2014Mul\u021bumesc, Maggie. Te-ai \u00eentrecut pe tine \u00eens\u0103\u021bi. Ajunsese ultimul, cobor\u00e2nd abia acum sc\u0103rile \u0219i al\u0103tur\u00e2ndu-se oamenilor lui, afla\u021bi la acela\u0219i nivel cu ora\u0219ul model. \u2014\u00ce\u021bi sunt recunosc\u0103tor. \u021aara ta \u00ee\u021bi este recunosc\u0103toare. Maggie fu nevoit\u0103 s\u0103 \u00eentoarc\u0103 ochii spre st\u00e2nga ca s\u0103-l vad\u0103: era Bruce Miller. \u2014Ce-ar fi s\u0103 facem asta \u00een lini\u0219te \u0219i cu calm?! Stai frumu\u0219el acolo, iar unul din b\u0103ie\u021bii mei o s\u0103 vin\u0103 s\u0103 ia t\u0103bli\u021ba. Nu \u00eencerca s\u0103 faci vreo prostie, c\u0103-\u021bi zbur\u0103m creierii c\u00e2t ai clipi. Maggie abia dac\u0103 putea g\u00e2ndi din cauza pulsului care \u00eei r\u0103suna ca un bubuit \u00een vene. Era \u00eentr-adev\u0103r \u00eencol\u021bit\u0103; ce alt\u0103 op\u021biune mai avea \u00een afara celei de-a se preda lui Miller? Dup\u0103 tot ce \u00eenduraser\u0103 ea \u0219i Uri, Maggie trebui s\u0103 accepte realitatea. El \u0219i banda lui de b\u0103t\u0103u\u0219i c\u00e2\u0219tigaser\u0103. Atunci auzi \u00eenc\u0103 o voce, mai aproape dec\u00e2t a lui Miller, dar totu\u0219i nu at\u00e2t de clar\u0103. \u00cei lu\u0103 o secund\u0103 s\u0103-\u0219i dea seama de unde venea. \u2014Maggie, sunt Uri. Era telefonul mobil, dat pe speaker, vibr\u00e2nd \u00een m\u00e2na ei. Ascult\u0103 cu aten\u021bie. \u2014Spune-i lui Miller c\u0103 exist\u0103 o camer\u0103 care \u00eel filmeaz\u0103 \u00een direct, difuz\u00e2nd imagini cu tot ce se \u00eent\u00e2mpl\u0103 acum pe internet. Maggie privi din nou \u00een jur; nici urm\u0103 de Uri. Cu siguran\u021b\u0103 \u00eei v\u0103zuse pe b\u0103rba\u021bi venind \u0219i fugise \u00een josul dealului, probabil \u00eentre copaci. Ce mai era \u0219i nebunia asta cu camera \u0219i cu internetul? S\u0103 vorbe\u0219ti aiurea ca s\u0103 treci de fata de la PR de la u\u0219a unui muzeu era un lucru. Dar s\u0103 \u00eencerci s\u0103 abure\u0219ti un agent al pre\u0219edintelui american era pur\u0103 nebunie. Apoi \u00ee\u0219i aminti de \u00eent\u00e2mpl\u0103rile de pe \u0219osea, de frac\u021biunea de secund\u0103 \u00een care trebuise s\u0103 decid\u0103 dac\u0103 s\u0103 aib\u0103 \u00eencredere \u00een Uri sau nu. Avusese \u00eencredere \u00een el \u2013 \u0219i nu se \u00een\u0219elase. A\u0219a c\u0103 f\u0103cu ce \u00eei spusese Uri, strig\u00e2nd cu voce tare mesajul lui, cuv\u00e2nt cu cuv\u00e2nt. \u2014Asta-i vr\u0103jeal\u0103 \u0219i o \u0219tii bine, Costello, veni r\u0103spunsul. Acum fii feti\u021b\u0103 cuminte \u0219i d\u0103-ne t\u0103bli\u021ba. Altfel s-ar putea ca b\u0103ie\u021bii mei s\u0103 vrea s\u0103 termine ce au \u00eenceput. S\u0103 nu crezi c\u0103 nu le-a pl\u0103cut s\u0103 inspecteze trupu\u0219orul t\u0103u curat pe toate p\u0103r\u021bile. Dar trebuie s\u0103-\u021bi spun, li s-a p\u0103rut pu\u021bin frustrant s\u0103 fie limita\u021bi doar la a-\u0219i folosi m\u00e2inile. Data viitoare ce-ar fi s\u0103 stea la r\u00e2nd s\u0103 \u021bi-o trag\u0103, fa\u021b\u0103 \u0219i spate, \u0219i apoi s\u0103 g\u0103seasc\u0103 o sut\u0103 de feluri diferite de a-i face de petrecanie prietenului t\u0103u? Cum \u021bi se pare? Iar\u0103\u0219i vocea lui Uri. \u2014Spune-i s\u0103 sune la consulat. S\u0103 se uite ei pe www.uriguttman.com \u0219i s\u0103-i spun\u0103 ce v\u0103d. Maggie ezit\u0103; un plan prindea contur \u00een mintea ei. Se afla \u00eentr-un loc public, expus. Miller n-ar fi preferat s\u0103 o ia cu for\u021ba. Nu aici, nu dac\u0103 putea s\u0103 previn\u0103 asta. Spuse din nou. \u2014\u00c3sta e un limbaj demn de Bruce Miller, asistentul special al pre\u0219edintelui Statelor Unite? \u2014Consilierul politic al pre\u0219edintelui, domni\u0219oar\u0103. Acum d\u0103-mi t\u0103bli\u021ba. Maggie z\u00e2mbi. Nu exist\u0103 nimic mai important pentru un om de la Washington dec\u00e2t titulatura sa. Vocea lui Uri se auzi din nou h\u00e2r\u00e2it: \u2014Maggie, ce faci? Spune-i s\u0103 sune la consulat! Nu \u00eenc\u0103. \u2014Te referi la asta? Ridic\u0103 t\u0103bli\u021ba, \u021bin\u00e2nd-o c\u00e2t putea de dreapt\u0103 \u0219i de nemi\u0219cat\u0103. Ce poate fi at\u00e2t de important la obiectul acesta mic, \u00eenc\u00e2t s\u0103 pui \u0219ase oameni s\u0103-\u0219i a\u021binteasc\u0103 armele spre mine, o femeie nevinovat\u0103 \u2013 Maggie Costello, negociator pentru Departamentul de Stat al Statelor Unite? \u2014Am mai discutat asta, Maggie. \u2014E doar ni\u0219te lut, domnule Miller. Nu e mai mare dec\u00e2t un card de credit. Ce poate fi a\u0219a important la ea? Uri fierbea: \u2014Spune-i! \u2014E o cacealma, Costello? \u00cencerci s\u0103 c\u00e2\u0219tigi ceva timp pentru c\u0103 ai fost p\u0103c\u0103lit\u0103? Nu cumva \u00een m\u00e2na ta e o t\u0103bli\u021b\u0103 fals\u0103? Pentru c\u0103 dac\u0103 e a\u0219a, nu ai nimic. Nici t\u0103bli\u021b\u0103, nici un atu, nimic. \u2014O, e c\u00e2t se poate de autentic\u0103, Bruce Miller, crede-m\u0103. Ultima dorin\u021b\u0103 \u0219i testamentul lui Avraam, patriarhul. Asta cau\u021bi, nu-i a\u0219a? \u2014Maggie! strig\u0103 Uri disperat, dar ea \u00eenc\u0103 nu terminase. \u2014\u0218i din cauza asta a trebuit s\u0103 moar\u0103 Rachel Guttman. \u0218i Baruch Kishon. \u0218i Afif Aweida \u0219i Dumnezeu mai \u0219tie cine altcineva. \u021ai-ai pus oamenii s\u0103-i omoare doar pentru asta, nu-i a\u0219a? \u2014Haide, Maggie. Doar \u0219tii de ce a fost nevoie s\u0103 sc\u0103p\u0103m de oamenii \u0103ia. Dac\u0103 t\u0103bli\u021ba nu ajunge pe m\u00e2ini sigure, mul\u021bi al\u021bii vor muri. Mii, poate chiar milioane. \u2014Deci chiar nu \u00ee\u021bi e ru\u0219ine c\u0103 i-ai ucis pe oamenii \u0103ia, de\u0219i nu aveau nici o vin\u0103? Nu \u00ee\u021bi e ru\u0219ine c\u0103 m-ai r\u0103pit pe mine \u0219i c\u0103 l-ai torturat pe Uri Guttman? Spune-mi cinstit, Bruce Miller. Uit\u0103-te \u00een ochii mei \u0219i spune-mi. \u2014S\u0103-mi fie ru\u0219ine? M\u0103 m\u00e2ndresc cu asta. \u2014Bine. \u00ce\u021bi dau t\u0103bli\u021ba, spuse ea, \u00eencerc\u00e2nd s\u0103-\u0219i p\u0103streze calmul din voce. Auzise ce avea nevoie s\u0103 aud\u0103. Dar armele erau \u00een continuare a\u021bintite spre ea. \u2014Totu\u0219i ar trebui s\u0103 \u0219tii c\u0103 vorbeam serios despre camer\u0103, domnule Miller. Te filmeaz\u0103 chiar acum. Sun\u0103 la consulat. Spune-i cuiva s\u0103 intre pe www.uriguttman.com. \u0218i cere-i s\u0103 descrie ce vede. Haide. Dac\u0103 mint, o s\u0103 afli \u00een cur\u00e2nd \u0219i apoi po\u021bi s\u0103 faci ce vrei cu mine. \u00cel v\u0103zu pe Miller sco\u021b\u00e2nd telefonul mobil \u0219i vorbind \u00een \u0219oapt\u0103 cu cineva. Uri zise din nou: \u2014Spune-i s\u0103 fac\u0103 din m\u00e2n\u0103 la camer\u0103. Maggie sim\u021bi siguran\u021ba din vocea lui Uri. \u2014Haide, Bruce Miller, consilier politic al pre\u0219edintelui Statelor Unite, salut\u0103 frumos lumea, strig\u0103 ea. Auzi dou\u0103 cuvinte de confirmare, chiar din gura lui Miller. Fuseser\u0103 rostite \u00eencet, dar sensul lor era dincolo de orice \u00eendoial\u0103. \u2014Sfinte Sisoe! Dumnezeu \u0219tie cum, dar Uri nu min\u021bise. \u00centr-adev\u0103r \u00eel avea pe Miller pe camer\u0103; \u00eei filmase fa\u021ba de c\u00e2nd se identificase \u0219i m\u0103rturisise totul. \u2014Asta chiar c\u0103 e o treab\u0103 de\u0219teapt\u0103, domni\u0219oar\u0103 Costello. Trebuie s\u0103 recunosc. Dar cu cel mai mare respect cui \u00eei pas\u0103 de un website f\u0103r\u0103 nume? Nu se uit\u0103 nimeni la el. Totul s-a transmis \u00een aer \u0219i acum a disp\u0103rut. \u2014Nu chiar. \u00cenregistr\u0103m pe m\u0103sur\u0103 ce se transmite. Lumea o s\u0103 poat\u0103 s\u0103 se uite iar \u0219i iar. Era vocea lui Uri, doar c\u0103 de data asta nu mai venea din telefon. \u00cel vedea cobor\u00e2nd de pe deal, f\u0103c\u00e2ndu-\u0219i drum printre copaci \u2013 cu o camer\u0103 video micu\u021b\u0103, pe care o \u021binea la ochi. L\u00e2ng\u0103 el mergea Mustafa. Maggie nu se putu ab\u021bine s\u0103 nu r\u00e2d\u0103 la \u0219mecheria asta. \u2014Chiar acum editorul de \u0219tiri de la Canalul 2 se uit\u0103 la imaginile astea. Iar tu unde zici c\u0103 ai sunat, Mustafa? \u2014La Al-Jazeera. Biroul din Ramallah. \u2014To\u021bi urm\u0103resc sceneta asta. \u0218i ca s\u0103 nu-\u021bi vin\u0103 vreo idee, domnule Miller, asta e doar o a doua camer\u0103. Ceea ce noi numim B-roll. Camera principal\u0103 e acolo jos, \u00een siguran\u021b\u0103, ascuns\u0103 privirilor. Dac\u0103 m\u0103 \u00eempu\u0219ti acum, prietenul meu de acolo o s\u0103 imortalizeze totul \u00eentr-un glorios Technicolor. Maggie \u00eel v\u0103zu pe Miller p\u0103lind. \u00cencerc\u0103 un z\u00e2mbet protocolar, una din expresiile lui tipice de la TV, dar \u00eei ie\u0219i unul corupt. \u00cen cele din urm\u0103 \u00eeng\u0103im\u0103 c\u00e2teva cuvinte: \u2014Cine o s\u0103 cread\u0103 pove\u0219tile voastre cu z\u00e2ne? \u2014Nu le-ar fi crezut nimeni, Bruce, \u00eencuviin\u021b\u0103 Maggie. Nu p\u00e2n\u0103 s\u0103 fi confirmat chiar tu fiecare detaliu chiar adineaori. Fapt pentru care \u00ee\u021bi r\u0103m\u00e2nem ve\u0219nic recunosc\u0103tori. \u0218tii, c\u00e2nd bucata asta video o s\u0103 fie difuzat\u0103 pe YouTube, CNN, ABC \u0219i pe toate celelalte posturi, cred c\u0103 nici m\u0103car tu nu o s\u0103 mai po\u021bi sc\u0103pa doar cu vorba. Se auzi sun\u00e2nd un telefon mobil. Al lui Miller. R\u0103spunse \u0219i din palid deveni translucid. Se r\u0103suci \u00een loc, cu spatele la camera lui Uri, cu toate c\u0103 vocea lui continua s\u0103 se aud\u0103. \u2014Da, domnule pre\u0219edinte, v\u0103 aud clar. \u00cen\u021beleg: \u0219i dumneavoastr\u0103 m\u0103 vede\u021bi. De acord, tehnologia e un lucru minunat, domnule. Apoi nu spuse nimic pre\u021b de jum\u0103tate de minut, dup\u0103 care vorbi din nou: \u2014Voi scrie scrisoarea de demisie imediat, domnule. \u0218i da, voi l\u0103sa s\u0103 se \u00een\u021beleag\u0103 c\u0103 a fost o opera\u021biune sc\u0103pat\u0103 de sub control, \u00een \u00eentregime din ini\u021biativa mea. La revedere, domnule pre\u0219edinte. F\u0103r\u0103 nici un alt cuv\u00e2nt, Miller f\u0103cu un gest c\u0103tre b\u0103rba\u021bii \u00eenarma\u021bi. Cu armele \u00eenc\u0103 ridicate, se retraser\u0103 \u00eencet pe sc\u0103ri \u00een sus, departe de model, form\u00e2nd un fel de cordon de protec\u021bie pentru retragerea lui Miller. C\u00e2teva secunde mai t\u00e2rziu se f\u0103cur\u0103 nev\u0103zu\u021bi. Uri l\u0103s\u0103 camera jos \u0219i se \u00eendrept\u0103 c\u0103tre Maggie. \u00cen timp ce se \u00eembr\u0103\u021bi\u0219au, ar\u0103t\u0103 \u00eenspre copaci. \u2014Uite pe cine sunam din ma\u0219in\u0103. Un vechi prieten al meu care e cameraman \u0219i care locuie\u0219te \u00een En Kerem. I-am spus s\u0103-\u0219i ocupe pozi\u021bia, s\u0103 stea ascuns \u0219i s\u0103-\u0219i \u00eendrepte cele mai puternice obiective \u00eencoace. Cu sunetul telefonului t\u0103u, a\u0219 zice c\u0103 a fost cea mai mare reu\u0219it\u0103 a mea. Maggie se desprinse brusc din \u00eemb\u0103\u021bi\u0219are, fulgerat\u0103 de un g\u00e2nd. \u2014Chestia asta merge \u00eenc\u0103? Uri \u00eencuviin\u021b\u0103. Obiectul din m\u00e2na ei era cel care o determinase s\u0103 o fac\u0103. Era ca un explozibil, gata s\u0103 se declan\u0219eze \u00een orice clip\u0103. At\u00e2t de mul\u021bi oameni fuseser\u0103 deja uci\u0219i din cauza lui; ea \u0219i Uri fuseser\u0103 urm\u0103ri\u021bi, b\u0103tu\u021bi \u0219i \u00eempu\u0219ca\u021bi pentru asta. Nimeni care \u00eei cuno\u0219tea secretele nu era \u00een siguran\u021b\u0103. \u2014\u00cendreapt\u0103 camera c\u0103tre mine, \u00eei spuse lui Uri. Chiar acum. Uri ridic\u0103 obiectivul \u00een dreptul ochilor, r\u0103mase nemi\u0219cat \u0219i \u00eei f\u0103cu semn cu degetul. \u2014M\u0103 numesc Maggie Costello. Sunt negociator de pace \u0219i lucrez \u00een Ierusalim pentru guvernul Statelor Unite. Aceast\u0103 t\u0103bli\u021b\u0103, ridic\u0103 t\u0103bli\u021ba \u00een sus, exact cum f\u0103cuse Shimon Guttman \u00een mesajul video pe care \u00eel v\u0103zuser\u0103 ieri, e veche de aproape patru mii de ani. \u00cen tot cursul s\u0103pt\u0103m\u00e2nii trecute, Bruce Miller \u0219i o echip\u0103 american\u0103 de agen\u021bi sub acoperire au spionat, r\u0103pit \u0219i ucis prin toat\u0103 \u021bara \u0219i chiar dincolo de grani\u021bele ei, ca s\u0103 pun\u0103 m\u00e2na pe ea. L-a\u021bi auzit pe domnul Miller recunosc\u00e2nd toate astea acum c\u00e2teva momente. Voia s\u0103 p\u0103streze secret faptul c\u0103 aceast\u0103 t\u0103bli\u021b\u0103 exist\u0103, \u00een ciuda con\u021binutului ei. \u0218i iat\u0103 de ce. Avu \u00een sf\u00e2r\u0219it ocazia s\u0103 se uite bine la obiectul pe care \u00eel scosese din ascunz\u0103toarea sa de l\u00e2ng\u0103 Poarta lui Warren, cea \u00een miniatur\u0103, \u0219i pe care \u00eel \u021binuse tot timpul str\u00e2ns. C\u00e2nd \u00een sf\u00e2r\u0219it o v\u0103zu de aproape, se sim\u021bi pu\u021bin dezam\u0103git\u0103. Era at\u00e2t de mic\u0103, literele gravate at\u00e2t de m\u0103runt. Obiectul pe de-a-ntregul nu era mai mare dec\u00e2t un pachet de \u021big\u0103ri sau o caset\u0103 audio veche, \u0219i era f\u0103cut din lut nefinisat. Chiar \u0219i a\u0219a, propriul ei guvern fusese gata s\u0103 ucid\u0103 pentru el \u2013 \u00eempreun\u0103 cu oricare din fanaticii de ambele p\u0103r\u021bi, israelieni sau palestinieni. Cuvintele gravate aici, cu at\u00e2tea mii de ani \u00een urm\u0103, ar fi avut puterea s\u0103 dezl\u0103n\u021buie un r\u0103zboi al r\u0103zboaielor, unul care nu avea cum s\u0103 r\u0103m\u00e2n\u0103 doar \u00een perimetrul celor dou\u0103 tabere. Dac\u0103 Avraam l\u0103sase Muntele Moriah lui Ismael, dar israelienii ar refuza s\u0103-l cedeze? To\u021bi musulmanii din lume ar insista asupra faptului c\u0103 au fost v\u0103duvi\u021bi de dreptul lor din na\u0219tere. Conflictul dintre civiliza\u021bii ar deveni \u00eensp\u0103im\u00e2nt\u0103tor de real. Iar dac\u0103 Avraam l\u0103sase prin testament Muntele Templului evreilor, musulmanii s-ar da pur \u0219i simplu la o parte, ced\u00e2nd locul \u00een care Mahomed s-a \u00een\u0103l\u021bat la ceruri? Orice era scris pe aceast\u0103 mic\u0103 bucat\u0103 de lut, nu putea s\u0103 \u00eensemne dec\u00e2t victorie pentru una din p\u0103r\u021bi \u0219i dezastru pentru cealalt\u0103. \u00centoarse t\u0103bli\u021ba ca s\u0103 se uite dup\u0103 o mic\u0103 bucat\u0103 de band\u0103 adeziv\u0103 lipit\u0103 pe partea de jos a acesteia, pe care o observase c\u00e2nd o scosese dintre c\u0103r\u0103mizi. Atunci \u00ee\u0219i \u00eenchipuise c\u0103 f\u0103cea parte din strategia de fixare pe care Shimon Guttman o elaborase minu\u021bios pentru a-\u0219i ascunde comoara printre umbrele ora\u0219ului model. Dar c\u00e2nd o ridic\u0103 mai aproape de ochi, v\u0103zu c\u0103 nu era doar o band\u0103 adeziv\u0103, de\u0219i era lipicioas\u0103 pe o parte. Era un plic mic, din plastic transparent, o versiune la scar\u0103 redus\u0103 a celor pe care le folosesc administratorii de parcare ca s\u0103 le pun\u0103 pe parbrizele ma\u0219inilor s\u0103 nu se ude amenzile. Maggie \u00eel desprinse cu grij\u0103 de t\u0103bli\u021b\u0103. Apoi scoase din ea o bucat\u0103 mic\u0103 de h\u00e2rtie p\u0103trat\u0103, acoperit\u0103 cu trei coloane ordonate, dar mici, de tip\u0103ritur\u0103. Prima era \u00een ebraic\u0103, a doua \u00een arab\u0103 \u0219i a treia \u00een englez\u0103. \u0218terse pu\u021bin partea \u00een englez\u0103 \u0219i \u00eencepu s\u0103 citeasc\u0103 tare c\u0103tre camer\u0103. \n\nAceasta este o t\u0103bli\u021b\u0103 dictat\u0103 unui scrib de c\u0103tre Avraam, patriarhul, cu pu\u021bin \u00eenainte de a muri \u00een Hebron. Este \u00een scriere cuneiform\u0103, \u00een limba vechilor babilonieni. Traducerea cuvintelor sale se cite\u0219te astfel: Eu, Avraam, fiul lui Terah, am gr\u0103it astfel \u00een fa\u021ba judec\u0103torilor. P\u0103m\u00e2ntul unde l-am dus pe fiul meu, pentru a-l sacrifica acolo Celui Sf\u00e2nt, Muntele Moriah, acest loc a devenit pricin\u0103 de ceart\u0103 \u00eentre cei doi fii ai mei; fie ca numele lor s\u0103 r\u0103m\u00e2n\u0103 aici ca Isaac \u0219i Ismael. A\u0219a c\u0103 am gr\u0103it \u00een fa\u021ba judec\u0103torilor mei c\u0103 Muntele va fi \u00eemp\u0103r\u021bit dup\u0103 cum urmeaz\u0103... \n\nT\u0103cu imediat \u00een clipa \u00een care auzi \u00eempu\u0219c\u0103tura. C\u00e2nd se pr\u0103bu\u0219i, m\u00e2na \u00eei r\u0103mase str\u00e2ns \u00eenf\u0103\u0219urat\u0103 \u00een jurul t\u0103bli\u021bei, ag\u0103\u021b\u00e2ndu-se de ea ca de via\u021ba \u00eens\u0103\u0219i. \n", " Ierusalim, vineri, 1.44 p.m. Camera \u00eei c\u0103zu din m\u00e2n\u0103 \u0219i se izbi de p\u0103m\u00e2nt. Uri se n\u0103pusti spre ea, aplec\u00e2ndu-se peste trupul ei s\u0103 vad\u0103 unde fusese lovit\u0103. La mai pu\u021bin de o secund\u0103 mai t\u00e2rziu auzi un glon\u021b \u0219uier\u00e2nd pe l\u00e2ng\u0103 urechea lui. Se arunc\u0103 \u0219i el la p\u0103m\u00e2nt, \u00eencerc\u00e2nd s\u0103 stea deasupra lui Maggie, s\u0103-i protejeze trupul de focurile trase. Privi \u00een jur \u0219i \u00eel v\u0103zu pe Mustafa, lipit \u0219i el de p\u0103m\u00e2nt. Cu o u\u0219oar\u0103 mi\u0219care din deget, palestinianul \u00eei f\u0103cu semn lui Uri s\u0103 se uite \u00een sus. Acolo, chiar deasupra lor, aplecate peste parapetul care se ridica deasupra modelului ora\u0219ului, se aflau c\u00e2teva \u021bevi de arm\u0103, tr\u0103g\u00e2nd \u00een copacii din partea opus\u0103. S\u0103 fi fost oare oamenii lui Miller, regrupa\u021bi? Oare \u00eencercau s\u0103-l omoare pe cameramanul ascuns, ca \u0219i cum asta i-ar fi salvat cumva pe ei \u0219i pe \u0219eful lor? Se auzi un murmur dinspre copaci \u0219i apoi un strig\u0103t \u00een ebraic\u0103: \u2014Al tira! Nu trage. De sus, Uri auzi un r\u0103spuns: \u2014Hadel esh! Nu mai trage\u021bi. Se ridic\u0103 \u00eencet. Maggie r\u0103mase ca moart\u0103 la p\u0103m\u00e2nt. Acum Uri auzea mai multe voci strig\u00e2nd \u00een ebraic\u0103, \u00een timp ce mai bine de zece oameni coborau trop\u0103ind sc\u0103rile: poli\u021bia israelian\u0103. Armele lor semiautomate erau \u00eendreptate c\u0103tre doi b\u0103rba\u021bi care st\u0103teau pe marginea dealului, chiar mai jos de model. \u2014Identifica\u021bi-v\u0103! url\u0103 comandantul poli\u021biei. Era lini\u0219te. \u2014Identifica\u021bi-v\u0103 sau tragem! Erau cumva palestinieni care \u00eenv\u0103\u021baser\u0103 ebraica \u00een pu\u0219c\u0103rie \u0219i care veniser\u0103 aici \u00eentr-o misiune sinuciga\u0219\u0103? Dac\u0103 mai ezitau \u00eenc\u0103 o secund\u0103, Uri \u0219tia ce urma s\u0103 li se \u00eent\u00e2mple: aveau s\u0103 fie \u00eempu\u0219ca\u021bi \u00een cap, singura cale sigur\u0103 de a-i \u00eempiedica s\u0103 declan\u0219eze o bomb\u0103. Dar nu purtau haine voluminoase, ceea ce de obicei tr\u0103deaz\u0103. Erau \u00eembr\u0103ca\u021bi normal; \u00eentr-adev\u0103r, p\u0103reau a fi israelieni. \u2014Suntem Ap\u0103r\u0103torii Ierusalimului Unit, spuse \u00een cele din urm\u0103 cel mai \u00een v\u00e2rst\u0103 dintre cei doi \u00eentr-o ebraic\u0103 f\u0103r\u0103 accent. Iar acum, c\u00e2nd poli\u021bia \u00eei \u00eenconjurase, Uri reu\u0219i s\u0103 vad\u0103 clar pe cre\u0219tetele capetelor celor doi acea kippa \u00eempletit\u0103 sau tichie \u2013 semnul distinctiv al mi\u0219c\u0103rii colonialiste israeliene. \u2014Deci \u0219i ei ne urm\u0103reau, p\u00e2n\u0103 la urm\u0103. Uri se r\u0103suci pe c\u0103lc\u00e2ie \u0219i o v\u0103zu pe Maggie ridic\u00e2ndu-se, frec\u00e2ndu-se la ochi. \u2014Maggie! Tr\u0103ie\u0219ti! \u2014\u00cemi pare r\u0103u. Nu \u0219tiam c\u0103 sunt a\u0219a de pap\u0103-lapte. \u2014Ce vrei s\u0103 zici? \u2014Se presupune c\u0103 sunt ditamai diplomatul. Nu trebuie s\u0103 le\u0219in la prima \u00eempu\u0219c\u0103tur\u0103. \n\nPoli\u021bia \u00eei re\u021binu pe to\u021bi trei, Uri, Maggie \u0219i Mustafa, mai multe ore, cer\u00e2ndu-i fiec\u0103ruia s\u0103 dea c\u00e2te o declara\u021bie lung\u0103 \u0219i am\u0103nun\u021bit\u0103. Tot timpul l\u00e2ng\u0103 ei se afl\u0103 avocatul David Rosen, care insist\u0103 asupra dreptului clien\u021bilor lui ca bunurile lor personale, inclusiv t\u0103bli\u021ba de lut, s\u0103 r\u0103m\u00e2n\u0103 personale. Dup\u0103 aceast\u0103 interven\u021bie, p\u0103strar\u0103 t\u0103bli\u021ba cu ei tot timpul. C\u00e2t despre micul petic de h\u00e2rtie, Maggie \u00eel ascunse \u00een ad\u00e2ncul buzunarului \u0219i \u00eel p\u0103str\u0103 bine. C\u00e2nd ie\u0219ir\u0103 din sec\u021bia de poli\u021bie, avur\u0103 parte de o scen\u0103 pe care Maggie \u0219i Uri o v\u0103zuser\u0103 de sute de ori la televizor, dar pe care nici unul din ei nu se a\u0219tepta s\u0103 o tr\u0103iasc\u0103 direct. Sute de obiective ale camerelor de luat vederi erau \u00eendreptate spre ei, bli\u021buri, reflectoare puternice. Abia puseser\u0103 piciorul afar\u0103 din cl\u0103dire, c\u0103 gloata asta imens\u0103 \u00eencepu s\u0103 urle la unison: \u2014Maggie, Maggie! Ce a spus? Maggie, ce a spus Avraam? Ce spune t\u0103bli\u021ba? Uri \u0219i Mustafa o flancar\u0103 pe ambele p\u0103r\u021bi, d\u00e2nd la o parte reporterii ca s\u0103 ajung\u0103 la taxiul care \u00eei a\u0219tepta. \u0218oferul fu nevoit s\u0103 fac\u0103 dou\u0103 ture complete \u00eenainte s\u0103 poat\u0103 sc\u0103pa de dubele \u0219i motocicletele care \u00eei urm\u0103reau, ajung\u00e2nd \u00eentr-un final \u00een siguran\u021b\u0103 la hotelul lui Maggie. \u00cen sanctuarul camerei sale, Maggie porni televizorul. \u00ce\u0219i imaginase cam la ce se putea a\u0219tepta de la telefonul ei mobil, pe care poli\u021bia i-l returnase cu un mesaj intermitent care anun\u021ba: C\u0103su\u021b\u0103 de mesaje plin\u0103. Ascult\u0103 primele c\u00e2teva mesaje vocale: BBC, NPR, CNN, Reuters, AP, The New York Times, to\u021bi cer\u00e2nd un interviu c\u00e2t mai repede posibil. The Daily Mail din Londra \u00eei oferea o sum\u0103 cu \u0219ase cifre dac\u0103 le spunea lor \u00een exclusivitate povestea femeii singure \u00een c\u0103utarea t\u0103bli\u021bei lui Avraam. Erau \u0219i c\u00e2teva mesaje de la Casa Alb\u0103. Iar acum, c\u00e2nd schimba canalele, se tot vedea \u021bin\u00e2nd t\u0103bli\u021ba de lut ridicat\u0103 c\u0103tre camer\u0103. Fox News transmitea, \u00een ceea ce p\u0103rea a fi o transmisiune de urgen\u021b\u0103, \u00eenregistrarea \u00een care Bruce Miller \u00ee\u0219i m\u0103rturisea multele sale p\u0103cate, totul culmin\u00e2nd cu replica \u201eS\u0103-mi fie ru\u0219ine? M\u0103 m\u00e2ndresc cu asta\u201c. \u00cen cele din urm\u0103, Maggie r\u0103mase pe BBC World. \u2014Ne afl\u0103m aici \u00eempreun\u0103 cu Ernest Freundel de la Muzeul Britanic din Londra, unul dintre foarte pu\u021binii oameni de pe planet\u0103 capabili s\u0103 descifreze caracterele cuneiforme \u00een care se presupune c\u0103 ar fi fost scris\u0103 aceast\u0103 t\u0103bli\u021b\u0103. Dr. Freundel, ce spune\u021bi despre aceast\u0103 descoperire? \u2014Ei bine, \u00een mod normal orice afirma\u021bie de acest fel ar fi tratat\u0103 cu cel mai mare scepticism. Dar \u00een\u021beleg c\u0103 aceast\u0103 t\u0103bli\u021b\u0103 a fost g\u0103sit\u0103 \u0219i tradus\u0103 de Shimon Guttman, care era una dintre cele mai mari autorit\u0103\u021bi \u00een domeniu. Dac\u0103 el a spus c\u0103 e autentic\u0103, atunci sunt \u00eenclinat s\u0103-l cred. \u2014\u0218i care este reac\u021bia dumneavoastr\u0103 vizavi de faptul c\u0103 aceasta este ultima dorin\u021b\u0103 \u0219i testamentul lui Avraam \u00eensu\u0219i? \u2014Ei bine, se vor face teste \u0219i multe altele. Dar Guttman nu era un om u\u0219or de p\u0103c\u0103lit. Trebuie s\u0103 ne g\u00e2ndim \u0219i la faptul c\u0103 din moment ce americanii au f\u0103cut at\u00e2tea ca s\u0103 o aib\u0103, asta trebuie s\u0103 sugereze c\u0103, cel pu\u021bin, ei au fost convin\u0219i c\u0103 e autentic\u0103. \u2014Este acesta un moment emo\u021bionant pentru un savant ca dumneavoastr\u0103, dr. Freundel? \u2014Nu pot nega c\u0103 a\u0219 fi dat aproape orice ca s\u0103 fi avut \u0219ansa s\u0103 v\u0103d aceast\u0103 t\u0103bli\u021b\u0103 sau chiar s\u0103 o \u021bin \u00een m\u00e2n\u0103. Dar n-am avut-o niciodat\u0103. \u00cens\u0103 totul este de o importan\u021b\u0103 inestimabil\u0103. Pe c\u00e2nd Maggie se suia \u00een pat, ap\u0103ru Uri \u021bin\u00e2nd \u00een m\u00e2n\u0103 un laptop. Acces\u0103 c\u00e2teva site-uri: Al-Ahram, The Washington Post, The Guardian, The Times of India \u0219i China Daily. To\u021bi transmiteau aceea\u0219i poveste. La sf\u00e2r\u0219it, \u00eei ar\u0103t\u0103 titlul principal de pe prima pagin\u0103 a site-ului Haaretz. O lume cu sufletul la gur\u0103: israelienii \u0219i palestinienii a\u0219teapt\u0103 cuv\u00e2ntul lui Avraam. Dedesubt era o relatare a evenimentelor din acea dup\u0103-amiaz\u0103 de la Muzeul Israelului. \u00cen ea se spunea c\u0103 poli\u021bia israelian\u0103 \u00eel arestase pe \u0219eful terori\u0219tilor, Akiva Shapira, suspectat a fi liderul Ap\u0103r\u0103torilor Ierusalimului Unit. Mai mult \u00eenc\u0103, spunea purt\u0103torul de cuv\u00e2nt al poli\u021biei, str\u00e2nseser\u0103 dovezi cum c\u0103 Uri Guttman \u0219i Maggie Costello fuseser\u0103 \u0219i ei \u00een vizorul unei celule radicaliste israeliene av\u00e2nd leg\u0103tur\u0103 cu militantul c\u0103utat Salim Nazzal. Maggie deschidea un articol dup\u0103 altul. Erau coloane \u0219i dezbateri nesf\u00e2r\u0219ite dedicate discu\u021biei asupra a ceea ce Avraam ar fi putut sau nu s\u0103 spun\u0103. Pretutindeni se ridicau voci care sus\u021bineau c\u0103 trebuie s\u0103 fie un fals, mai ales, spuneau israelienii, dac\u0103 Avraam l\u0103sase Muntele Templului musulmanilor \u0219i, mai ales, spuneau palestinienii, dac\u0103 Avraam l\u0103sase Haram al-Sharif evreilor. Era plin de bloguri cu teorii ale conspira\u021biei care insistau c\u0103 momentul \u00een care fusese scoas\u0103 la iveal\u0103 t\u0103bli\u021ba era prea convenabil pentru ca aceasta s\u0103 fie real\u0103. \u2014\u0218tii, Maggie, trebuie s\u0103 sco\u021bi la iveal\u0103 tot adev\u0103rul, tot textul testamentului. Ard de ner\u0103bdare. Maggie se uit\u0103 din nou la televizor. Era prim-ministrul britanic, care st\u0103tea pe Downing Street \u0219i declara c\u0103 \u201eIstoria \u00ee\u0219i \u021bine respira\u021bia\u201c. Maggie oft\u0103. \u2014\u0218tiu, Uri. Vreau doar s\u0103-mi dau seama cine trebuie s\u0103-l spun\u0103. \n\nC\u00e2nd privi \u00een urm\u0103, a\u0219a cum avea s\u0103 fac\u0103 de multe ori \u00een anii ce aveau s\u0103 vin\u0103, trase concluzia c\u0103 poate cea mai valoroas\u0103 sc\u0103pare a lui Bruce Miller fusese o singur\u0103 propozi\u021bie: Exist\u0103 \u0219i un canal de rezerv\u0103, a\u0219a c\u0103 ei vorbesc, crede-m\u0103. Asta spusese el. Al\u021bii probabil c\u0103 ar fi uitat, nu \u00eens\u0103 \u0219i Maggie sau oricare alt mediator. Canalele de rezerv\u0103 sunt prea interesante pentru a fi uitate. Chiar sub violen\u021ba perchezi\u021biei \u0219i a asaltului oamenilor lui Miller, informa\u021bia asta se cuib\u0103rise \u00een capul ei \u0219i r\u0103m\u0103sese acolo. Poate c\u0103 nici n-ar fi trebuit s\u0103 o mire lucrul \u0103sta; p\u00e2n\u0103 \u0219i cei mai \u00eenver\u0219una\u021bi du\u0219mani obi\u0219nuiau s\u0103 men\u021bin\u0103 deschis un canal de comunicare, fie printr-un magnat al afacerilor demn de \u00eencredere, fie printr-un prieten personal sau un prim-ministru al vreunui guvern str\u0103in. Bine\u00een\u021beles c\u0103 israelienii \u0219i palestinienii p\u0103strau o cale de comunicare. Se g\u00e2ndi acum din nou la acest lucru, st\u00e2nd \u00eentins\u0103 pe patul hotelului, l\u0103s\u00e2ndu-se s\u0103 alunece c\u00e2teva minute \u00eentr-un somn epuizat. Vis\u0103 c\u0103 r\u0103t\u0103cea pe str\u0103zile Ierusalimului, nu \u00een propriul ei trup, ci \u00een cel al avatarului cu maiou creat de sora ei \u00een Second Life. Plutea deasupra Domului aurit al St\u00e2ncii, av\u00e2nt\u00e2ndu-se mult deasupra Zidului de Vest. B\u0103rba\u021bii de dedesubt, cu b\u0103rbi, haine negre \u0219i \u0219aluri de rug\u0103ciune priveau c\u0103tre ea, cu gurile c\u0103scate... Se trezi deodat\u0103 cu fruntea sc\u0103ldat\u0103 de sudoare. Se putea a\u0219a ceva? Era oare posibil? Se repezi la calculator \u0219i se duse \u021bint\u0103 la Second Life, log\u00e2ndu-se din nou ca alter ego-ul lui Shimon Guttman, Saeb Nastayib. Se teleport\u0103 chiar \u00een \u00eenc\u0103perea seminarului de la Universitatea Harvard. D\u0103, Doamne, s\u0103 fie acolo. Se aflau acolo \u0219i avatarurile pe care le v\u0103zuse \u00eenainte: Yaakov Yariv \u0219i Khalid al-Shafi. Se apropie, ap\u0103s\u0103 pe butonul Vorbe\u0219te \u0219i scrise un mesaj simplu: Am informa\u021bia pe care o a\u0219teapt\u0103 toat\u0103 lumea. R\u0103spunsul nu veni imediat, din motive pe care avea s\u0103 le \u00een\u021beleag\u0103 mai t\u00e2rziu. Se pare c\u0103 at\u00e2t biroul lui Yariv, c\u00e2t \u0219i cel al lui Al-Shafi l\u0103sau avataruri \u201eadormite\u201c \u00een sala de seminarii de la Harvard din Second Life doar ca s\u0103 fie prezen\u021bi acolo. Astfel puteau men\u021bine canalul deschis, asigur\u00e2ndu-se c\u0103 fiecare parte era disponibil\u0103 pentru cealalt\u0103 dou\u0103zeci \u0219i patru de ore din dou\u0103zeci \u0219i patru. Amir Tal, asistentul personal al primministrului israelian, verifica la fiecare or\u0103 \u00een timpul zilei \u0219i de c\u00e2teva ori noaptea, iar omologul lui palestinian f\u0103cea la fel. Fusese ideea lui Al-Shafi: citise despre solu\u021biile de stimulare cu ajutorul internetului a proceselor de pace din Orientul Mijlociu c\u00e2t timp fusese \u00een \u00eenchisoare \u0219i accesase una din ele, personaliz\u00e2ndu-se pe sine \u00eensu\u0219i, lu\u00e2nd rolul lui Khalid al-Shafi, la scurt timp dup\u0103 eliberarea sa. Nu mai trebuia dec\u00e2t, \u0219i-a dat el seama, ca un politician israelian de marc\u0103 s\u0103 participe \u0219i ar fi avut un canal de rezerv\u0103. Nu mai era nevoie de zboruri \u00een toiul nop\u021bii la Oslo sau de weekenduri clandestine prin cabane forestiere scandinave. Dialogul putea avea loc \u00een plin\u0103 zi, av\u00e2nd posibilitatea de a nega totul. Dac\u0103 cineva ar fi \u00eentrebat ce se \u00eent\u00e2mpl\u0103, \u201eYaakov Yariv\u201c \u0219i \u201eKhalid al-Shafi\u201c puteau spune c\u0103 erau pur \u0219i simplu ni\u0219te studen\u021bi americani care se jucau. Primul r\u0103spuns veni de la Al-Shafi. Maggie ceru s\u0103 fie sunat\u0103 ca s\u0103 verifice c\u0103 \u00eentr-adev\u0103r era el \u0219i cur\u00e2nd auzi vocea aceea familiar\u0103 \u00een telefon. Stabili o \u00eent\u00e2lnire cu asistentul s\u0103u cel mai apropiat \u00eentr-o or\u0103. Apoi f\u0103cu acela\u0219i aranjament cu Amir Tal. Se str\u00e2nser\u0103 \u00een casa luxoas\u0103, din vestul Ierusalimului, a unui afacerist american. Maggie se sim\u021bi prea obosit\u0103 pentru amabilit\u0103\u021bi \u0219i trecu direct la subiect. \u2014Dup\u0103 cum \u0219ti\u021bi, t\u0103bli\u021ba e la mine. Ast\u0103zi eram gata s\u0103 divulg tot textul \u00een fa\u021ba camerei de luat vederi, pentru c\u0103 m-am temut c\u0103 dac\u0103 n-a\u0219 fi f\u0103cut-o, c\u0103 dac\u0103 ceva s-ar fi \u00eent\u00e2mplat cu mine, atunci ultimul testament al lui Avraam ar fi fost pierdut pentru totdeauna. Dar acum e \u00een siguran\u021b\u0103. Le spuse c\u0103 \u00eenc\u0103 nu le va ar\u0103ta t\u0103bli\u021ba \u2013 pentru asta era nevoie ca \u00een\u0219i\u0219i liderii s\u0103 se \u00eent\u00e2lneasc\u0103. \u00cen schimb, le citi cu voce tare celor doi b\u0103rba\u021bi traducerea lui Guttman, versiunea \u00een englez\u0103, d\u00e2ndu-le apoi h\u00e2rtia pentru ca fiecare din ei s\u0103 poat\u0103 citi din nou cuvintele, \u00een limbile lor. Ambii p\u0103lir\u0103 \u00een acela\u0219i timp. \u2014Desigur, ve\u021bi avea ocazia s\u0103 verifica\u021bi autenticitatea t\u0103bli\u021bei \u0219i fidelitatea acestei traduceri imediat ce vom trece la nivelul urm\u0103tor, spuse Maggie \u00eencet, dispus\u0103 s\u0103 le ofere oric\u00e2t timp ar fi avut nevoie pentru a asimila ceea ce tocmai citiser\u0103. \u2014\u0218i care e nivelul urm\u0103tor, domni\u0219oar\u0103 Costello? \u00eentreb\u0103 palestinianul. Maggie r\u0103spunse c\u0103 depindea de cei doi lideri de stat s\u0103 comunice lumii decizia lui Avraam. Nu era corect ca anun\u021bul s\u0103 vin\u0103 din partea ei, o str\u0103in\u0103. \u00cen schimb, ei ar trebui s\u0103 convoace o conferin\u021b\u0103 de pres\u0103 comun\u0103 pentru a doua zi, chiar dup\u0103 Sabat. Uri Guttman \u0219i Mustafa Nour vor fi acolo, reprezent\u00e2ndu-\u0219i ta\u021bii r\u0103posa\u021bi, timp \u00een care cei doi lideri de stat ar face anun\u021bul public. Maggie urm\u0103ri conferin\u021ba de pres\u0103 la televizor. Ar fi fost distractiv s\u0103 fie acolo, dar nu voia s\u0103 mai provoace un circ media ca acela de la sec\u021bia de poli\u021bie. \u0218i oricum, ea apar\u021binea culiselor. Dac\u0103 voia ca toat\u0103 treaba s\u0103 func\u021bioneze, cuvintele trebuiau s\u0103 vin\u0103 din partea lui Yariv \u0219i a lui Al-Shafi, a nim\u0103nui altcuiva. Se \u00eentreb\u0103 cum aveau s\u0103 o fac\u0103. Yariv va vorbi primul \u00een ebraic\u0103, apoi Al-Shafi \u00een arab\u0103, urma\u021bi de un interpret? Sau invers? \u00cen cele din urm\u0103 f\u0103cur\u0103 ceva mult mai nimerit. Al-Shafi vorbi primul \u00een englez\u0103, prezent\u00e2nd t\u0103bli\u021ba dictat\u0103 de Avraam, patriarhul, \u0219i apoi citind textul: \u2014Eu, Avraam, fiul lui Terah, \u00een fa\u021ba judec\u0103torilor am decis astfel. \u021ainutul unde l-am dus pe fiul meu, ca s\u0103-l sacrific pentru Marele Nume, Muntele Moriah, acest \u021binut a devenit pricin\u0103 de ceart\u0103 \u00eentre cei doi fii ai mei. Apoi se opri \u0219i interveni Yaakov Yariv, tot \u00een englez\u0103: \u2014Numele lor s\u0103 fie trecute aici ca Isaac \u0219i Ismael. Astfel am declarat \u00een fa\u021ba judec\u0103torilor ca acest Munte s\u0103 fie l\u0103sat prin testament dup\u0103 cum urmeaz\u0103... Apoi cei doi b\u0103rba\u021bi se oprir\u0103, o pereche de veterani, \u00eenainte de a continua, la unison, cu vocile armonizate perfect: \u2014Anume s\u0103 fie \u00eemp\u0103r\u021bit de cei doi fii ai mei \u0219i de urma\u0219ii lor \u00eentr-un mod la alegerea lor. Dar pentru ambii s\u0103 fie clar c\u0103 nu apar\u021bine nici unuia dintre ei, ci am\u00e2ndurora, acum \u0219i pentru totdeauna. S\u0103 le fie \u00eencredin\u021bat lor, ca ap\u0103r\u0103torii \u0219i p\u0103str\u0103torii lui, s\u0103-l protejeze pentru Marele Nume, singurul St\u0103p\u00e2nitor care este suveran peste tot \u0219i peste noi. Legat cu pecetea lui Avraam, fiul lui Terah, av\u00e2nd martori pe cei doi fii ai s\u0103i, \u00een Hebron, ast\u0103zi. \n\nEpilog Ierusalim, dou\u0103 zile mai t\u00e2rziu Avea toate actele \u00een poal\u0103, \u00eentr-o map\u0103 neagr\u0103, elegant\u0103. Mai pu\u021bin \u00eensemna \u00eentotdeauna mai mult, c\u00e2nd era vorba de negociere, credea ea; un mic carne\u021bel gol era de-ajuns, cu siguran\u021b\u0103. Numai la ultimele etape aveai nevoie de documente legate, de obicei mape. Iar ei nu se aflau \u00een etapa aceea. Cel pu\u021bin nu \u00eenc\u0103. Arunc\u0103 o privire la camer\u0103, la masa din lemn negru care se \u00eentindea \u00een fa\u021ba ei, a c\u0103rei elegan\u021b\u0103 trecut\u0103 p\u0103rea s\u0103 fie tipic\u0103 acestei cl\u0103diri. Acelea\u0219i vinuri ca \u0219i la hotelul American Colony, \u00ee\u0219i zise ea, probabil o reminiscen\u021b\u0103 a grandiosului trecut imperial \u0219i a am\u0103girilor de acum aproape o sut\u0103 de ani. \u00ce\u0219i privi iar\u0103\u0219i ceasul. Ajunsese cu trei minute mai devreme. \u00cenc\u0103 cinci minute \u0219i aveau s\u0103 \u00eenceap\u0103. Drama conferin\u021bei de pres\u0103 comune avusese un efect mult mai puternic dec\u00e2t anticipase toat\u0103 lumea. Televiziunea e un mediu sentimental, iar priveli\u0219tea celor doi cai de lupt\u0103 al\u0103tur\u00e2ndu-se unul celuilalt, \u00een incanta\u021bia cuvintelor str\u0103mo\u0219ului lor comun s-a dovedit a fi irezistibil\u0103. Canalele de \u0219tiri transmiteau dou\u0103zeci \u0219i patru de ore din dou\u0103zeci \u0219i patru \u2013 numai despre Avraam, tot timpul \u2013, \u0219terg\u00e2nd urmele violen\u021belor de mai \u00eenainte. Savan\u021bii \u00eencepur\u0103 s\u0103 se \u00eentrebe dac\u0103 nu cumva pacea era destinul str\u0103vechi al Orientului Mijlociu, destin care \u00eei fusese refuzat cu at\u00e2ta cruzime. Revista Time a pus o imagine renascentist\u0103 a lui Avraam pe copert\u0103, deasupra unui singur r\u00e2nd: Pacificatorul. Un Amir Tal euforic \u0219i omologul s\u0103u palestinian tocmai o sunaser\u0103 \u00eenainte de miezul nop\u021bii, s\u00e2mb\u0103t\u0103, \u00eentreb\u00e2nd-o pe Maggie ce voia \u00een schimbul faptului c\u0103 oferise \u0219efilor s\u0103i o direc\u021bie politic\u0103 extraordinar\u0103, permi\u021b\u00e2ndu-le s\u0103 primeasc\u0103 meritele pentru o descoperire care le va conferi am\u00e2ndurora o autoritate enorm\u0103 \u0219i de durat\u0103. \u2014Vreau doar ca ambele p\u0103r\u021bi s\u0103 reia discu\u021biile \u00eentre patru ochi imediat, spusese ea. Nu prin oficiali: doar cei doi lideri de stat \u00eentr-o camer\u0103 cu un singur mediator. T\u0103bli\u021ba \u00eensemna c\u0103 acum nu mai exista nici o scuz\u0103 pentru a nu rezolva ultima \u00eentrebare r\u0103mas\u0103: statutul Muntelui Templului. Ar trebui s\u0103 se \u021binteasc\u0103 spre un acord de pace final, gata s\u0103 fie semnat \u00eentr-o s\u0103pt\u0103m\u00e2n\u0103, unul pe care popoarele lor s\u0103-l accepte, unul care s\u0103 aib\u0103 chiar binecuv\u00e2ntarea lui Avraam \u00eensu\u0219i. Cei doi oficiali \u00ee\u0219i d\u0103dur\u0103 acordul provizoriu. Maggie se folosi de avantajul ei. \u2014Mai vreau un ultim lucru. \u2014\u0218i care ar fi acela, domni\u0219oar\u0103 Costello? \u2014Ei bine, are leg\u0103tur\u0103 cu identitatea mediatorului. \n\nAsta se \u00eent\u00e2mplase cu dou\u0103 zile \u00een urm\u0103. Ultimele patruzeci \u0219i opt de ore de c\u00e2nd primise acel telefon le petrecuse preg\u0103tindu-se. Citise fiecare noti\u021b\u0103, fiecare minut al convorbirilor purtate p\u00e2n\u0103 atunci, fiecare document oficial \u00eentocmit de cele dou\u0103 p\u0103r\u021bi, necesit\u00e2nd ocazional traducerea unor texte cheie folosite de echipele interne israeliene \u0219i palestiniene. \u00ce\u0219i cump\u0103rase chiar haine noi. \u00centre toate astea, se v\u0103zuse cu Uri. Dup\u0103 ce urm\u0103rise conferin\u021ba de pres\u0103 la televizor \u2013 iar momentul \u00een care Uri \u0219i Mustafa se \u00eembr\u0103\u021bi\u0219aser\u0103 \u00een fa\u021ba camerelor fusese unul dintre cele mai importante \u2013 se \u00eent\u00e2lniser\u0103 la Cineva cu care s\u0103 alergi, cafeneaua de noapte \u00een care sp\u0103rseser\u0103 calculatorul \u00eenainte de a pleca, de team\u0103 s\u0103 nu fie urm\u0103ri\u021bi de oamenii lui Miller. \u2014Suntem \u00een continuare cei mai b\u0103tr\u00e2ni de-aici, spuse ea z\u00e2mbind. Se \u00eentrebar\u0103 unul pe cel\u0103lalt despre planurile lor de viitor \u0219i am\u00e2ndoi ridicar\u0103 din umeri. Uri spuse c\u0103 avea unele lucruri de rezolvat aici, \u00een Ierusalim, casa p\u0103rin\u021bilor lui, actele tat\u0103lui. \u2014Tat\u0103l t\u0103u \u021bi-a l\u0103sat o ultim\u0103 surpriz\u0103, nu-i a\u0219a? \u2014\u0218tii, e ciudat. Toat\u0103 lumea a luat-o razna din cauza t\u0103bli\u021bei \u0103steia. \u0218i a tot ceea ce \u00eenseamn\u0103 ea. Dar ce e mai uluitor e tot ce a f\u0103cut tata ca s-o p\u0103streze \u00een siguran\u021b\u0103. De\u0219i spune ce spune. \u2014Era un savant. \u2014Nu doar at\u00e2t. Mai \u0219tii ce \u00eei repeta mamei la nesf\u00e2r\u0219it? C\u0103 asta o s\u0103 schimbe totul? Poate c\u0103 pe el l-a schimbat primul. \u0218ov\u0103ind, Maggie dirij\u0103 conversa\u021bia spre Bruce Miller \u0219i motivul pentru care fusese ea trimis\u0103 la Ierusalim. \u00cei spuse lui Uri c\u0103 Miller voise ca ei s\u0103 se culce \u00eempreun\u0103, c\u0103 ea fusese \u2013 ezit\u0103 \u00eenainte de a rosti cuv\u00e2ntul \u2013 o ispit\u0103. \u00cei spuse c\u00e2t de ru\u0219inat\u0103 se sim\u021bea, c\u0103 \u00eei venea r\u0103u c\u00e2nd se g\u00e2ndea la asta. El o ascult\u0103 \u00eencordat, f\u0103r\u0103 s\u0103 z\u00e2mbeasc\u0103. \u2014Dar tu n-ai \u0219tiut c\u0103 jucai rolul unei ispite, nu-i a\u0219a, Maggie? Nu a fost vina ta. Nu po\u021bi fi o capcan\u0103 dac\u0103 nu \u0219tii asta. \u0218i e vina mea c\u0103 am c\u0103zut \u00een ea. \u00cen plus, e\u0219ti mai mult dec\u00e2t o ispit\u0103. Se \u00eembr\u0103\u021bi\u0219ar\u0103, o \u00eembr\u0103\u021bi\u0219are lung\u0103 \u0219i puternic\u0103, iar apoi timid, precum adolescen\u021bii \u00een tab\u0103ra de var\u0103, f\u0103cur\u0103 schimb de adrese de e-mail. Nici unul din ei nu avea o adres\u0103 fizic\u0103 de care s\u0103 poat\u0103 fi sigur. C\u00e2nd Maggie \u00eencerc\u0103 s\u0103-\u0219i ia la revedere, Uri \u00eei puse un deget pe buze. \u2014Nu la revedere, spuse el. L\u2019hitraot. \u00censeamn\u0103 \u201eP\u00e2n\u0103 c\u00e2nd ne vom revedea \u201c. \u0218i ne vom revedea. Cur\u00e2nd. Se s\u0103rutar\u0103 \u0219i am\u00e2ndoi \u0219tiur\u0103 c\u0103 promisiunea nu era \u00een van. Acum un orologiu b\u0103tr\u00e2n b\u0103tea ora zece \u00een dep\u0103rtare, fiind f\u0103r\u0103 \u00eendoial\u0103 un dar din partea britanicilor care construiser\u0103 acest sediu al guvernului c\u00e2nd st\u0103p\u00e2neau Palestina. Maggie auzi deodat\u0103 un val de zgomot venind de afar\u0103: sunetul mai multor ma\u0219ini \u0219i o gloat\u0103 de oameni de pres\u0103, \u00eentreb\u0103ri strigate, bli\u021buri. Un minut sau dou\u0103 mai t\u00e2rziu se \u00eent\u00e2mpl\u0103 din nou acela\u0219i lucru. Maggie \u00ee\u0219i aranj\u0103 actele pentru ultima dat\u0103. Apoi se auzir\u0103 sunete de pa\u0219i apropiindu-se de pe dou\u0103 coridoare. Venind din direc\u021bii opuse, \u00eei v\u0103zu pe liderul israelian \u0219i pe cel palestinian, fiecare singur, \u00eendrept\u00e2ndu-se c\u0103tre camer\u0103. Maggie inspir\u0103 ad\u00e2nc. Le str\u00e2nse m\u00e2na am\u00e2ndurora, apoi \u00eei invit\u0103 s\u0103-\u0219i str\u00e2ng\u0103 \u0219i ei m\u00e2inile \u0219i le f\u0103cu semn s\u0103 se a\u0219eze. \u2014V\u0103 mul\u021bumesc, domnilor, spuse Maggie Costello, arunc\u00e2ndu-le un z\u00e2mbet c\u0103lduros celor doi. Z\u00e2mbetul era autentic. Era z\u00e2mbetul unei femei care, \u00eentr-un final mult a\u0219teptat, se afla exact acolo unde trebuia. \u00ce\u0219i drese glasul: \u2014Putem \u00eencepe? \n\nMul\u021bumiri Se spune c\u0103 scrisul e o treab\u0103 solitar\u0103, dar nu e complet adev\u0103rat. Scriitorii se bazeaz\u0103 pe oameni care sunt dispu\u0219i s\u0103 le dedice timpul \u0219i priceperea \u2013 iar eu sunt \u00eenc\u00e2ntat c\u0103 am \u0219ansa s\u0103 mul\u021bumesc aici unora dintre ei. Lui John Curtis, administratorul Departamentului pentru Vechiul Orient Apropiat din cadrul Muzeului Britanic \u0219i unul dintre primii care au atras aten\u021bia asupra jafului patrimoniului irakian dup\u0103 invazia din 2003 \u0219i care au explicat r\u0103bd\u0103tor \u00eentreaga amploare a seriei tragice de evenimente. Colegului s\u0103u de la muzeu, Irving Finkel, care a fost at\u00e2t de amabil, \u00eenc\u00e2t s\u0103 \u00eemi ofere informa\u021bii \u00een privin\u021ba punctelor comune ale perioadei avraamice \u0219i ale scrierii cuneiforme babiloniene, domeniu \u00een care se prea poate ca domnia sa s\u0103 fie autoritatea principal\u0103 pe plan mondial. Mostra de cuneiform\u0103 care apare \u00een aceast\u0103 carte este rezultatul muncii sale, \u00een timp ce unele din experien\u021bele lui Shimon Guttman ca savant sunt un ecou al celor ale lui dr. Finkel. \u00cei r\u0103m\u00e2n profund \u00eendatorat at\u00e2t pentru \u00eenv\u0103\u021b\u0103turile sale, c\u00e2t \u0219i pentru sprijinul s\u0103u sus\u021binut pe parcursul acestui proiect. Am\u0103nuntele privind comer\u021bul interna\u021bional cu antichit\u0103\u021bi furate mi-au fost oferite de Karen Sanig de la London Lawyers Mishcon de Reya, \u00eempreun\u0103 cu fostul sergent detectiv Richard Ellis, fondatorul departamentului de art\u0103 \u0219i antichit\u0103\u021bi din cadrul Scotland Yard. Am o imens\u0103 admira\u021bie pentru hot\u0103r\u00e2rea lor de a lupta \u00eempotriva unei infrac\u021biuni ce \u00eencearc\u0103 s\u0103 priveze lumea civilizat\u0103 de unele dintre cele mai mari comori ale sale. De asemenea, le sunt recunosc\u0103tor domnului dr. Rupert L. Chapman III, fost secretar executiv al Funda\u021biei pentru Explorarea Palestinei, \u0219i lui Edward Fox, a c\u0103rui carte, Palestine Twilight, explic\u0103 at\u00e2t de bine \u00eenc\u0103rc\u0103tura politic\u0103 generat\u0103 de arheologie \u00een Orientul Mijlociu. Personalul de la BA Cargo din Heathrow \u0219i de la HM Revenue and Customs mi-a fost, de asemenea, de foarte mare ajutor. Second Life mi-a fost adus \u00een aten\u021bie de colegii mei p\u0103zitori Aleks Krotoski \u0219i Victor Keegan, Vic juc\u00e2nd rolul lui Virgil \u00een timp ce m\u0103 ghida prin ad\u00e2ncurile misterioasei lumi subterane. \u00cenc\u0103 o dat\u0103, Tom Cordiner \u0219i Steven Thurgood au fost gata s\u0103-mi \u00eemp\u0103rt\u0103\u0219easc\u0103 din cuno\u0219tin\u021bele lor nelimitate \u00eentr-ale calculatoarelor. \u00cen ceea ce prive\u0219te Orientul Mijlociu \u00eensu\u0219i, datorez foarte mult sutelor de oameni, israelieni \u0219i palestinieni, pe care i-am \u00eent\u00e2lnit \u00een timp ce studiam sau scriam despre aceast\u0103 regiune de-a lungul a dou\u0103 decenii. Multe din pove\u0219tile lor au fost suport pentru aceasta. Mul\u021bumiri deosebite i se cuvin domnului dr. Meron Medzini; lui Aryeh Banner de la Funda\u021bia pentru Patrimoniul Zidului de Vest; lui Doug Krikler \u0219i vechiului meu prieten Marshall Yam, care mi-a oferit o perspectiv\u0103 esen\u021bial\u0103 imediat ce am \u00eenceput s\u0103 concep aceast\u0103 poveste. P\u0103rin\u021bii mei, Michael \u0219i Sara Freedland, \u00eempreun\u0103 cu socrul meu, Michael Peters, au citit o schi\u021b\u0103 preliminar\u0103, d\u00e2ndu-mi sfaturi pre\u021bioase pe parcurs. \n\nLa Harper Collins, Jane Johnson e tipul de editor pentru care orice scriitor ar ucide: atent\u0103, entuziast\u0103, preten\u021bioas\u0103 \u0219i cu un obicei obsesiv \u0219i constant de a fi corect\u0103. Ea \u0219i Sarah Hodgson alc\u0103tuiesc o echip\u0103 extrem de capabil\u0103. \n\nTrei indivizi merit\u0103 mul\u021bumiri speciale. Jonathan Cummings nu e doar capabil s\u0103 scotoceasc\u0103 dup\u0103 cea mai obscur\u0103 surs\u0103 de informa\u021bie cu viteza luminii, dar a devenit \u0219i un pre\u021buit camarad \u0219i co-conspirator. Jonny Geller e na\u0219ul acestui \u00eentreg proiect, crez\u00e2nd \u00een el de la bun \u00eenceput, impulsion\u00e2ndu-l pe parcurs cu sfaturi \u00een\u021belepte. Am mai spus-o \u0219i o mai spun \u00eenc\u0103 o dat\u0103: e cel mai bun agent din domeniu, un prieten model \u2013 \u0219i nimic din toate acestea nu s-ar fi putut \u00eent\u00e2mpla f\u0103r\u0103 el. \n\n\u00cen final, \u00eei mul\u021bumesc so\u021biei mele Sarah. Entuziasmul \u0219i ner\u0103bdarea ei pentru aceast\u0103 poveste nu au p\u0103lit niciodat\u0103, nici chiar atunci c\u00e2nd munca m-a \u021binut \u00eenl\u0103n\u021buit de birou prea multe ore. Ea a citit manuscrisul cu profund\u0103 \u00een\u021belegere \u0219i grij\u0103, suger\u00e2nd multiple \u00eembun\u0103t\u0103\u021biri. E o surs\u0103 constant\u0103 de \u00eencurajare, bun\u0103 dispozi\u021bie \u0219i iubire. Ca \u0219i aceast\u0103 carte, povestea mea are o eroin\u0103 \u2013 \u0219i aceea este ea. \n"]}