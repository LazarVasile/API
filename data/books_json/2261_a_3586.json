{"Chapters": ["Tot ce-\u0219i dore\u0219te ea \nLui Stephanie Leigh, o prieten\u0103 plin\u0103 de afec\u021biune \u0219i generozitate, care mi-a oferit prima sc\u00e2nteie de inspira\u021bie pentru aceast\u0103 poveste, \u0219i fiicei sale Becky, autoarea jocului de cuvinte minunat de ingenios \u201eboala Oldtimers\u201c. \n", " \u2014 La naiba! \u00eenjur\u0103 Francesca, holb\u00e2ndu-se la fotografia imens\u0103 a fostului ei logodnic \u0219i a miresei lui z\u00e2mb\u0103re\u021be care ocupa jum\u0103tate din prima pagin\u0103 din Woodbury Express, ziarul rival celui condus de ea. Dedesubt era o descriere dezgust\u0103tor de am\u0103nun\u021bit\u0103 a fiec\u0103rui articol de \u00eembr\u0103c\u0103minte pe care \u00eel purtase mireasa, inclusiv a jartierelor albastre de satin pe care le fluturase pe dinaintea oaspe\u021bilor dup\u0103 \u0219ase pahare de Asti Spumante. Ceea ce o \u00eenfuria la culme pe ziarista din Fran era, \u00een fond, faptul c\u0103 fotografia ap\u0103ruse pe prima pagin\u0103. Or fi fost nun\u021bile un subiect constant \u00een ziarele locale, dar, de obicei, nu ajungeau pe prima pagin\u0103 dec\u00e2t dac\u0103 una din domni\u0219oarele de onoare era un tigru sau dac\u0103 fericitul cuplu \u00ee\u0219i f\u0103cea intrarea ca la helischi. Francesca avea o b\u0103nuial\u0103 c\u0103 era m\u00e2na lui Jack Allen, redactorul-\u0219ef de la Express \u0219i co\u0219marul vie\u021bii lui Fran. Jack \u00ee\u0219i f\u0103cuse ucenicia la ziarul tat\u0103lui ei \u0219i nu \u00eei iertase niciodat\u0103 faptul c\u0103 era fiica \u0219efului \u0219i c\u0103 avea s\u0103-i mo\u0219teneasc\u0103 tronul. Dup\u0103 standardele lui Jack, nepotismul era ceva de neiertat \u0219i n-o l\u0103sa niciodat\u0103 s\u0103 uite lucrul \u0103sta. Fran studie din nou fotografia, \u00eendeajuns de sincer\u0103 cu ea \u00eens\u0103\u0219i \u00eenc\u00e2t s\u0103 recunoasc\u0103 \u00een sentimentul pe care i-l trezea o gelozie cumplit\u0103. Nici m\u0103car faptul c\u0103 mireasa, g\u0103tit\u0103 cu panglici, funde \u0219i tul cu volane, sem\u0103na ciudat de mult cu tortul l\u00e2ng\u0103 care st\u0103tea nu reu\u0219i s-o \u00eenveseleasc\u0103. Rupse pagina agasant\u0103, o f\u0103cu ghemotoc \u0219i o arunc\u0103 la co\u0219 cu precizia-i caracteristic\u0103. Necazul nu era c\u0103 ar fi vrut ea \u00eens\u0103\u0219i s\u0103 se m\u0103rite cu el, pentru c\u0103, t\u00e2n\u0103r om de afaceri promi\u021b\u0103tor sau nu, se dovedise totodat\u0103 va fi o t\u00e2n\u0103r\u0103 lichea promi\u021b\u0103toare. Ceea ce o deranja era c\u0103 ea nu avea capacitatea s\u0103 fac\u0103 rela\u021biile ei sentimentale s\u0103 dureze. Spre deosebire de mireasa \u00eembujorat\u0103, care p\u0103rea s\u0103 cread\u0103 \u00eentr-adev\u0103r c\u0103 b\u0103rba\u021bii sunt fiin\u021be superioare, aidoma zeilor, Fran avea tendin\u021ba s\u0103 observe \u00eentr-o clipit\u0103 c\u0103 aveau picioarele \u2013 \u0219i nu numai picioarele \u2013 de lut. Prin urmare, la treizeci \u0219i patru de ani, de\u0219i \u00eenalt\u0103 (prea \u00eenalt\u0103, \u00ee\u0219i spunea Fran) \u0219i sub\u021bire, cu p\u0103rul ro\u0219covan ca un b\u0103nu\u021b de aram\u0103 \u0219i cu ochi gri-verzui, tulbur\u0103tori, Francesca nu trecuse niciodat\u0103 de pragul magic de \u0219ase luni \u0219i r\u0103m\u0103sese, \u00een chip hot\u0103r\u00e2t, celibatar\u0103. Mama ei zicea c\u0103 era din cauz\u0103 c\u0103 nu-\u0219i putea \u021bine gura \u0219i c\u0103 b\u0103rba\u021bilor nu le plac femeile de\u0219tepte. Moment \u00een care Fran \u00eent\u00e2lnea privirea tat\u0103lui ei, care cl\u0103tina t\u0103cut din cap. \u0218i c\u00e2nd, dup\u0103 ie\u0219irea lui la pensie, Fran preluase postul tat\u0103lui ei, devenind redactor-\u0219ef al ziarului fondat de el, mama ei spusese c\u0103 \u0103la era sf\u00e2r\u0219itul. Ce b\u0103rbat \u0219i-ar dori o femeie care era mai preocupat\u0103 de termenele-limit\u0103 dec\u00e2t de Daz? Nimic din toate astea nu o \u00eengrijorase prea mult pe Fran. \u00ce\u0219i adora slujba de la Woodbury Citizen, avea propriul ei apartament \u0219i o pisic\u0103, pe care o iubea cu pasiune pentru c\u0103 nu umbla prin c\u00e2rciumi, nu spunea pove\u0219ti plicticoase \u00een care s\u0103 de\u021bin\u0103 rolul principal \u0219i nu era \u00eemp\u0103timit\u0103 dup\u0103 fotbal, golf sau crichet. Dar \u00een ultimul timp ceva scandalos \u00eencepuse s\u0103-i dea t\u00e2rcoale lui Fran. Dac\u0103 odinioar\u0103 fanteziile ei se \u00eenv\u00e2rtiser\u0103 \u00een jurul \u0219tirilor \u00een exclusivitate \u0219i al ofertelor de preluare, g\u00e2ndurile care \u00eei tulburau nop\u021bile de munc\u0103 aveau de-a face cu buc\u0103t\u0103rii \u00eenmiresmate, c\u0103mine primitoare \u0219i chiar, recuno\u0219tea cu ad\u00e2nc\u0103 ru\u0219ine, un p\u0103tu\u021b cu volane \u0219i baldachin brodat cu siluetele personajelor lui Beatrix Potter. Aceste informa\u021bii compromi\u021b\u0103toare le ascunsese tuturor, mai ales lui Stevie, adjuncta ei. Stevie Grey, redactorul de \u0219tiri al ziarului, o femeie la cincizeci de ani, era tot at\u00e2t de interesat\u0103 de copii c\u00e2t ar fi fost un alcoolic de un pahar cu lapte. Ca la un semn, capul lui Stevie, cu p\u0103rul gri-alb\u0103strui, tuns impecabil, se i\u021bi de dup\u0103 u\u0219\u0103. \u2014 Psssst! s\u00e2s\u00e2i Stevie destul de tare c\u00e2t s\u0103 atrag\u0103 aten\u021bia de la trei mile distan\u021b\u0103. Du\u0219manul e aici! Fran se strecur\u0103 pe u\u0219a biroului splendid care fusese c\u00e2ndva al tat\u0103lui ei. La cel\u0103lalt cap\u0103t al redac\u021biei de \u0219tiri, a\u0219ezat degajat pe biroul celei mai noi \u0219i dr\u0103gu\u021be stagiare, se afla Jack Allen. F\u0103r\u0103 \u00eendoial\u0103 \u00eei d\u0103dea sfaturi p\u0103rinte\u0219ti despre cum s\u0103-\u0219i fac\u0103 o carier\u0103 \u00een lumea presei, iar g\u00e2sculi\u021ba \u2013 \u00een loc s\u0103-\u0219i dea seama de aici p\u00e2n\u0103 la h\u0103r\u021buirea sexual\u0103 mai era doar un pas \u2013 \u00eei sorbea fiecare cuvin\u021bel. Cel pu\u021bin avu bunul-sim\u021b s\u0103 se ridice c\u00e2nd o v\u0103zu pe Fran apropiindu-se furioas\u0103, \u00eens\u0103 \u00een ochii lui alba\u0219tri, sur\u00e2z\u0103tori, nu se z\u0103rea nici cel mai mic indiciu c\u0103 ar fi avut de g\u00e2nd s\u0103-\u0219i cear\u0103 scuze. \u2014 Ce cau\u021bi aici? \u00eentreb\u0103 Fran cu r\u0103ceal\u0103. Nu ai de scos un ziar sau, mai nou, delegi toate responsabilit\u0103\u021bile trep\u0103du\u0219ilor t\u0103i? Obiceiul lui Jack de a delega responsabilit\u0103\u021bile era bine cunoscut. \u00cei f\u0103cea pe tinerii reporteri s\u0103 se str\u00e2ng\u0103 \u00een jurul lui ca mu\u0219tele, aspir\u00e2nd la \u0219ansa de-a se afirma, dar Fran b\u0103nuia c\u0103 obiceiul izvora, cel pu\u021bin par\u021bial, din lene. \u2014 Ai vorbit ca o adev\u0103rat\u0103 fiic\u0103 de \u0219ef ce te afli. Tu una, desigur, a trebuit s\u0103-\u021bi c\u00e2\u0219tigi recunoa\u0219terea prin munc\u0103 grea, nu-i a\u0219a? \u2014 Haide\u021bi, copii, \u00eei dojeni Stevie. O rivalitate onest\u0103 nu stric\u0103, dar s\u0103 nu ne l\u0103s\u0103m du\u0219i de val. \u2014 Ne scuza\u021bi, doamna \u00eenv\u0103\u021b\u0103toare, \u00eei r\u0103spunse Jack, f\u0103c\u00e2ndu-i cu ochiul. Stevie era unul di oamenii lui prefera\u021bi \u0219i i-ar fi oferit un salariu dublu ca s-o smulg\u0103 de l\u00e2ng\u0103 Fran. Dar lui Stevie, \u0219tia \u0219i el, nici nu-i trecea prin cap s\u0103 plece de la Citizen. \u2014 Deci, domnule Allen \u2013 Fran se \u00eendrept\u0103 de spinare p\u00e2n\u0103 c\u00e2nd ajunse aproape la fel de \u00eenalt\u0103 ca Jack \u2013, ce v\u0103 aduce aici \u00een afar\u0103 de \u00eencercarea de a ne seduce stagiarele? \u2014 N-am venit s\u0103 \u00eemi exprim \u00eenc\u00e2ntarea \u00een privin\u021ba Nun\u021bii Anului din Woodbury, o provoc\u0103, \u0219tiind c\u0103 avea s-o enerveze. De\u0219i ai fi fost o mireas\u0103 mult mai frumoas\u0103. \u00cembr\u0103cat\u0103 \u00een crem, a\u0219 zice, mai degrab\u0103 dec\u00e2t alb feciorelnic, \u0219i cu ceva mai pu\u021bine volane. E\u0219ti prea bine f\u0103cut\u0103 pentru o \u021binut\u0103 \u00e0 la Scarlett O\u2019Hara. \u00cen spatele lor, Stevie izbucni \u00een r\u00e2s \u0219i \u00eempr\u0103\u0219tie cafea \u00een jur, a\u0219a c\u0103 trebui s\u0103 plece s\u0103 caute un \u0219erve\u021bel. \u2014 \u0218tiam c\u0103 ai pus dinadins nunta aia pe prima pagin\u0103, \u00eel acuz\u0103 Fran, uit\u00e2nd c\u0103 \u00ee\u0219i propusese s\u0103 fie calm\u0103 \u0219i dispre\u021buitoare. \u2014 Aiurea. Jack f\u0103cu ochii mari mim\u00e2nd uluirea. \u2014 Nunta lui Adrian Blake a fost un eveniment de mare interes local. Mul\u021bi oameni din partea locului lucreaz\u0103 pentru tat\u0103l lui. Fran avea impresia agasant\u0103 c\u0103 se amuza pe seama ei. \u2014 De fapt am venit s\u0103 te felicit. Z\u00e2mbetul lui Jack era at\u00e2t de fermec\u0103tor, \u00eenc\u00e2t deveni pe loc b\u0103nuitoare. \u2014 Pentru ce? P\u00e2n\u0103 \u0219i pentru ea, tonul acela nu era c\u00e2tu\u0219i de pu\u021bin curtenitor, dar, pe de alt\u0103 parte, Express \u00eencerca \u00eentotdeauna s\u0103 le fure pove\u0219tile ob\u021binute cu greu. \u2014 Articolul despre compania aia dubioas\u0103 de autobuze, desigur. A fost un reportaj foarte bun. \u2014 Nu mul\u021bumit\u0103 \u021bie, \u021binu s\u0103 precizeze Fran. Reporterul t\u0103u era at\u00e2t de dornic s\u0103 ob\u021bin\u0103 povestea \u00eenaintea noastr\u0103, c\u0103 a fost c\u00e2t pe-aci s\u0103 o rat\u0103m am\u00e2ndoi din cauza lui. Jack z\u00e2mbi. \u2014 E greu s\u0103-i \u021bii \u00een fr\u00e2u pe tinerii \u0103\u0219tia n\u0103valnici. Ar face orice pentru o poveste. Cum obi\u0219nuiai s\u0103 faci \u0219i tu, dac\u0103-mi amintesc bine. Ridic\u0103 \u0219mechere\u0219te din spr\u00e2ncean\u0103. \u2014 \u00ce\u021bi mai aminte\u0219ti fusti\u021ba de piele pe care-o purtai c\u00e2nd ie\u0219eai la un pahar cu poli\u021baii? \u021ai-a adus c\u00e2teva dintre cele mai bune piste, nu-i a\u0219a? Fran ro\u0219i. Existase o scurt\u0103 perioad\u0103 la \u00eenceputul carierei sale c\u00e2nd, dornic\u0103 s\u0103 se dovedeasc\u0103 mai mult dec\u00e2t feti\u021ba lui tati, se folosise \u00eentr-adev\u0103r de \u0219armul ei \u0219i de doisprezece centimetri de piele neagr\u0103 ca s\u0103 ob\u021bin\u0103 informa\u021bii de la poli\u021bia local\u0103. Mul\u021bumit\u0103 acestora \u00eei convinsese \u00een cele din urm\u0103 pe ceilal\u021bi reporteri de la Citizen c\u0103 era capabil\u0103 de \u0219iretlicuri \u0219i mai m\u00e2r\u0219ave dec\u00e2t ale lor, astfel \u00eenc\u00e2t fusese acceptat\u0103 ca una dintre ei. Nu \u0219i de Jack, desigur. Oricum, ar muri de ru\u0219ine dac\u0103 ar vedea fusta aia acum. \u00cei oferise aspectul decent pe care i l-ar fi oferit c\u00e2teva benzi de elastic mai late. Trebuia s\u0103 se a\u0219tepte din partea lui Jack s\u0103-\u0219i aminteasc\u0103 lucrul \u0103sta. \u2014 Mai publica\u021bi ceva despre asta m\u00e2ine? Arunc\u0103 o privire spre biroul din spate, unde se punea cap la cap ziarul de a doua zi. \u2014 Nu, zise Fran circumspect\u0103. Era clar c\u0103 Jack punea ceva la cale. \u0218i-ar vinde nu numai bunica, ci \u00eentreaga familie, pentru o poveste \u00een exclusivitate. \u2014 Am \u00eencheiat deocamdat\u0103. Ce-i cu interesul \u0103sta subit? \u00cenainte ca el s\u0103 apuce s\u0103 r\u0103spund\u0103, fur\u0103 \u00eentrerup\u021bi de un sc\u00e2ncet ascu\u021bit. Fran se \u00eentoarse \u0219i d\u0103du cu ochii de Eileen, una din vechile lor telefoniste, care st\u0103tea \u00een cel\u0103lalt cap\u0103t al biroului, \u021bin\u00e2nd \u00een bra\u021be o boccelu\u021b\u0103 g\u0103l\u0103gioas\u0103, \u00eenf\u0103\u0219urat\u0103 \u00eentr-o h\u0103inu\u021b\u0103 ro\u0219ie, cu c\u0103p\u0219orul acoperit cu o c\u0103ciuli\u021b\u0103 tricotat\u0103, pu\u021bin mai mare dec\u00e2t una de p\u0103pu\u0219\u0103. Eileen i-o \u00eentinse lui Stevie, care r\u0103mase interzis\u0103, la fel de neajutorat\u0103 ca o maic\u0103 stare\u021b\u0103 cu un prezervativ. \u2014 Ia, Fran, \u021bine-o tu. Tr\u00e2nti copilul care, la o privire mai atent\u0103, se dovedi a avea o irita\u021bie ro\u0219ie nepl\u0103cut\u0103, \u00een bra\u021bele lui Fran, uluit\u0103 la culme. Fran \u00eei scoase cu grij\u0103 c\u0103ciuli\u021ba \u0219i, ignor\u00e2nd scufia alb\u0103, sc\u0103mo\u0219at\u0103, \u00eei \u021binu c\u0103p\u0219orul sub b\u0103rbie. Senza\u021bia de comuniune fizic\u0103 era at\u00e2t de intens\u0103, \u00eenc\u00e2t \u00eenchise ochii \u0219i \u00eel leg\u0103n\u0103 \u00eenceti\u0219or. Copilul, \u00een schimb, nu p\u0103ru s\u0103-mp\u0103rt\u0103\u0219easc\u0103 starea de senin\u0103tate \u0219i comuniune pe care o tr\u0103ia Fran \u0219i continu\u0103 s\u0103 urle mai tare ca oric\u00e2nd. \u2014 Hai, las\u0103-m\u0103 s\u0103-ncerc \u0219i eu. \u00cemi dau seama c\u0103 nu e punctul t\u0103u forte. Fran fu prea uimit\u0103 ca s\u0103 se \u00eenfurie c\u00e2nd Jack \u00eei lu\u0103 copilul din bra\u021be \u0219i \u00eel \u021binu lipit de um\u0103r, cu fa\u021ba \u00eengropat\u0103 \u00een stofa aspr\u0103 a hainei, at\u00e2t de str\u00e2ns \u00eenc\u00e2t Fran se temu c\u0103 avea s\u0103 se sufoce. \u0218i-l putea \u00eenchipui pe Jack Allen rezemat de bar, dup\u0103 o noapte lung\u0103 \u00een care v\u00e2nase o poveste alunecoas\u0103, smulg\u00e2nd informa\u021bii de la func\u021bionari publici \u00eenc\u0103p\u0103\u021b\u00e2na\u021bi sau conving\u00e2nd doamne \u00een v\u00e2rst\u0103 s\u0103 \u00ee\u0219i spun\u0103 povestea la Express \u00een loc de Citizen, pun\u00e2ndu-\u0219i la b\u0103taie farmecul bine-cunoscut. Dar nu \u0219i l-ar fi imaginat niciodat\u0103 pe Jack Allen l\u0103s\u00e2ndu-\u0219i degetul mic str\u00e2ns ca \u00eentr-o menghin\u0103, oferindu-\u0219i um\u0103rul \u00eembr\u0103cat \u00een tweed ca s\u0103 se verse pe el sau murmur\u00e2nd c\u00e2ntece de leag\u0103n la urechea unui nou-n\u0103scut. Dar fie c\u0103 micu\u021bul era dependent de aftershave, fie c\u0103 Jack chiar se pricepea, \u00een treizeci de secunde copilul se opri din pl\u00e2ns, se ag\u0103\u021b\u0103 de el ca o lipitoare \u0219i r\u0103mase cu privirea lui de nep\u0103truns, de un albastru \u00eentunecat, pierdut\u0103 \u00een ochii alb\u0103strui, \u00eenconjura\u021bi de riduri \u0219i ciniciai lui Jack. Fran b\u0103nuia, cu o urm\u0103 de iritare nedemn\u0103, c\u0103, dac\u0103 ar fi \u0219tiut s\u0103 z\u00e2mbeasc\u0103, ar fi f\u0103cut-o. Jack \u00eei \u00eentinse din nou copilul lui Fran. \u2014 Nu \u021bi-ar sta r\u0103u cu unul odat\u0103 ce te prinzi care-i \u0219pilul, \u00eei arunc\u0103 ca pe o provocare. \u00cenainte ca Fran s\u0103 apuce s\u0103 r\u0103spund\u0103 la \u00een\u021bep\u0103tur\u0103, ar\u0103t\u0103 spre \u0219irul de ma\u0219ini de scris, care mergeau de la cele electrice, relativ moderne, la un Remington de dinainte de r\u0103zboi c\u0103ruia \u00eei lipsea \u201ee\u201c-ul. \u2014 A\u0219adar, tot mai folosi\u021bi vechea tehnologie? Spre deosebire de ziarul lui Fran, Express f\u0103cea parte dintr-un trust \u00eenfloritor \u0219i avea calculatoare str\u0103lucitoare pe fiecare birou. \u2014 N-om fi noi hi-tech, replic\u0103 Fran pe un ton superior \u2013 nevr\u00e2nd s\u0103 recunoasc\u0103 eforturile pe care le f\u0103cuse \u00een ultimul timp pentru ca Citizen s\u0103 aib\u0103 o edi\u021bie on-line \u2013, dar cel pu\u021bin ne p\u0103str\u0103m independen\u021ba. \n\u2014 Dr\u0103gu\u021b din partea lui c\u0103 a trecut pe-aici. Stevie privi cu afec\u021biune silueta lui Jack care se \u00eendep\u0103rta. Fusese mare p\u0103cat c\u0103 plecase de la Citizen, dar Jack Allen nu era omul care s\u0103 \u021bin\u0103 scaunul cald pentru altcineva, cu at\u00e2t mai pu\u021bin pentru fiica \u0219efului. \u2014 Obi\u0219nuiam s\u0103 m\u0103 \u00eentreb dac\u0103 \u00eentr-o bun\u0103 zi voi doi ... Stevie l\u0103s\u0103 sugestia scandaloas\u0103 s\u0103 pluteasc\u0103 \u00een aer. \u2014 Cred c-ai \u00eennebunit! protest\u0103 Fran, pun\u00e2ndu-i din nou copilul \u00een bra\u021be \u00eenainte s-o fac\u0103 de ru\u0219ine izbucnind din nou \u00een pl\u00e2ns. N-a\u0219 sta nici la zece pa\u0219i de el. Nivelul de testosteron emis de Jack Allen trebuie s\u0103 fie un pericol pentru s\u0103n\u0103tate. \u2014 M-am g\u00e2ndit \u00eentotdeauna, replic\u0103 Stevie, privind-o cu coada ochiului, c\u0103 trebuie s\u0103 fie un tat\u0103 minunat. Fran studie chipul femeii mai \u00een v\u00e2rst\u0103. Oare Stevie b\u0103nuia adev\u0103rul, faptul c\u0103 era \u00eentr-un stadiu avansat de aspira\u021bie matern\u0103, la un pas doar de a fura copii din c\u0103rucioare? \u2014 Dac\u0103 e un tat\u0103 a\u0219a de bun, \u00eentreb\u0103 Fran, de ce nevast\u0103-sa a \u0219ters-o \u00eenapoi \u00een Australia \u0219i \u0219i-a luat copilul cu ea? Trebuie s\u0103 fi f\u0103cut ceva groaznic ca s\u0103 merite asta. Fa\u021ba plin\u0103 de riduri a lui Stevie \u00ee\u0219i pierdu ceva din intransingen\u021ba obi\u0219nuit\u0103. \u2014 Dar fiul lui a ales s\u0103 r\u0103m\u00e2n\u0103 cu el, nu-i a\u0219a? \u0218i, dac\u0103 e s\u0103 m\u0103 \u00eentrebi pe mine, lucrurile nu sunt chiar a\u0219a cum par. Lui Carrie Allen nu i-a pl\u0103cut niciodat\u0103 Woodbury. Tr\u0103gea \u00eentruna de Jack s\u0103 se mute la Londra, dar lui \u00eei pl\u0103cea aici. \u2014 Vorbe\u0219ti de parc\u0103 ai fi pe jum\u0103tate \u00eendr\u0103gostit\u0103 de el, Stevie. Stevie \u00eei arunc\u0103 o privire complice lui Fran. \u0218tiau am\u00e2ndou\u0103 care era adev\u0103rul. Stevie nu se c\u0103s\u0103torise pentru c\u0103 era \u00eendr\u0103gostit\u0103 de cu totul altcineva \u2013 de tat\u0103l Francesc\u0103i. \u0218i lucrul \u0103sta o scotea din fire pe mama lui Fran de vreo treizeci de ani \u00eencoace. \u2014 Fiindc\u0103 tot a venit vorba, a sunat. Vocea lui Stevie se \u00eembl\u00e2nzi ca de fiecare dat\u0103 c\u00e2nd vorbea despre Ralph. \u2014 Spunea c\u0103 are un pont pentru cursa de la 2:30 din Chepstow. Oh, \u0219i ai putea s\u0103-i duci o sticl\u0103 de whisky de mal\u021b? Macallan n-ar fi r\u0103u, \u0219i s\u0103 nu-i spui mamei tale despre asta. Fran r\u00e2se. Pactul secret care exista \u00eentre ea \u0219i tat\u0103l ei \u00ee\u0219i avea \u00eenceputul \u00een copil\u0103rie. \u00cenc\u0103 de la \u0219ase ani, Ralph obi\u0219nuia s-o ia cu el fie la redac\u021bie, fie la curse. Ambele locuri fuseser\u0103 extraordinar de incitante, i se p\u0103rea lui Fran privind \u00een urm\u0103, av\u00e2nd pe deasupra avantajul c\u0103 o \u00eendep\u0103rtau de mama ei \u0219i de dorin\u021ba ei sufocant\u0103 de a o proteja. O dorin\u021b\u0103 izvor\u00e2t\u0103, b\u0103nuia Fran, nu din dragoste matern\u0103, ci din teama c\u0103 fata ar putea s\u0103-i complice \u0219i mai mult existen\u021ba. Dup\u0103 ce-i f\u0103cuse lui Fran onoarea imens\u0103 de a-i da via\u021b\u0103, mama ei se a\u0219teptase ca fiica s\u0103 nu-i mai cear\u0103 nimic altceva. Tat\u0103l ei fusese cel care \u00eei adusese \u00eenc\u00e2ntare \u0219i bucurie \u0219i care o f\u0103cuse s\u0103 cread\u0103 c\u0103 era \u00eendeajuns de inteligent\u0103 \u0219i de frumoas\u0103 (o perspectiv\u0103 subiectiv\u0103, dar cumva o convinsese de asta) ca s\u0103 devin\u0103 orice \u0219i-ar fi dorit. Astfel se n\u0103scuse, \u00eentre tat\u0103 \u0219i fiic\u0103, o rela\u021bie mai str\u00e2ns\u0103 dec\u00e2t v\u0103zuse vreodat\u0103 \u00een oricare alt\u0103 familie. Lucru pe care mama ei \u00eel detesta profund. \u2014 Problema ta, \u00eei atrase aten\u021bia Stevie, este c\u0103 nu vei g\u0103si niciodat\u0103 un b\u0103rbat ca tat\u0103l t\u0103u. \u2014 \u0218tiu, \u00eencuviin\u021b\u0103 Fran. Nici tu, de altfel. Un z\u00e2mbet fugar pecetlui complicitatea lor. Stevie se \u00eentoarse din nou spre biroul aglomerat. \u2014 Bun, voi doi, zise, \u00eentorc\u00e2nd privirea spre cei doi reporteri afla\u021bi cel mai aproape, care se prea poate s\u0103 fi auzit totul, n-ave\u021bi altceva mai bun de f\u0103cut dec\u00e2t s\u0103 trage\u021bi cu urechea la conversa\u021biile altora? \u2014 Dar, Stevie, se pl\u00e2nse Mike Wooley, cel mai t\u00e2n\u0103r \u0219i mai coco\u0219 dintre ei, credeam c\u0103 asta trebuie s\u0103 fac\u0103 ziari\u0219tii. \n\u2014 \u00cemi fac griji pentru Franny, \u00eei m\u0103rturisi Henrietta, cea mai veche prieten\u0103 a lui Fran, fiicei ei adolescente, Sophie. Era ora \u0219apte \u0219i, afar\u0103, cerul era de un albastru intens, catifelat, egalat doar de albastrul intens, catifelat, al prosopului de baie c\u0103ldu\u021b pe care Henrietta i-l \u00eentindea fiicei ei de \u0219ase ani, Lottie, care se b\u0103l\u0103cea fericit\u0103 \u00een baia casei lor \u00een stil georgian. Lottie fusese un tertip \u0219i o asigurare bine-venit\u0103 c\u0103 Henrietta \u00ee\u0219i putea continua via\u021ba de huzur cel pu\u021bin \u00eenc\u0103 zece ani, netulburat\u0103 de perspectiva de a merge la lucru. \u2014 Ce-a mai f\u0103cut? \u00eentreb\u0103 Sophie. \u2014 Respinge b\u0103rba\u021bii. \u2014 Vrei s\u0103 spui, respinge genul de b\u0103rba\u021bi cu care ai vrea tu s-o vezi, remarc\u0103 Sophie, cu \u00een\u021belepciunea celor \u0219aisprezece ani ai s\u0103i. E mult mai nonconformist\u0103 dec\u00e2t tine, mam\u0103. Nu c-ar fi greu. Poate c\u0103 pur \u0219i simplu \u00eei place s\u0103-\u0219i p\u0103streze independen\u021ba \u0219i nu crede, ca tine, \u00een prostitu\u021bia legalizat\u0103. Henrietta era pe punctul de-a protesta \u00een fa\u021ba acestui mod de-a descrie sf\u00e2nta tain\u0103 a c\u0103s\u0103toriei c\u00e2nd se auzi soneria \u0219i Fran se ivi \u00een persoan\u0103, urc\u00e2nd \u00een fug\u0103 sc\u0103rile \u0219i intr\u00e2nd \u00een baie. \u2014 M\u0103tu\u0219ica Fran! chi\u021b\u0103i micu\u021ba Lottie, s\u0103rind brusc \u00een picioare \u0219i stropindu-\u0219i mama. M\u0103 duci la Old McDonald\u2019s? La \u0219ase ani, Lottie \u00eenc\u0103 nu asimilase confluen\u021ba cultural\u0103 dintre hamburgeri \u0219i poezii pentru copii. \u2014 Sigur! exclam\u0103 Fran. Dar ce-ar fi s\u0103 mergem \u00een alt\u0103 zi, c\u00e2nd ai \u0219i ni\u0219te haine pe tine? \u2014 E timpul s\u0103 ie\u0219i din baie, Lots, insist\u0103 Henrietta, \u00eenf\u0103\u0219ur\u00e2nd-o \u00een prosopul uria\u0219 de baie. \u2014 Pot s-o usuc eu? \u00eentreb\u0103 Fran, lu\u00e2nd \u00een bra\u021be trupu\u0219orul neast\u00e2mp\u0103rat care \u00eencepuse s\u0103 chicoteasc\u0103 \u0219i \u00eenvelindu-l \u00een prosopul c\u0103ldu\u021b de bumbac. Capul lui Lottie i se odihnea sub b\u0103rbie, umpl\u00e2nd-o de fericire. \u2014 Crezi c\u0103 voi g\u0103si vreodat\u0103 pe cineva cu care s\u0103 fac a\u0219a ceva? \u2014 Pentru Dumnezeu, Fran, o dojeni Henrietta, care considera c\u0103 b\u0103rba\u021bii erau mai importan\u021bi dec\u00e2t copiii \u00een ordinea etern\u0103 a lucrurilor. Copiii aveau rolul lor, dar nu puteau s\u0103 pl\u0103teasc\u0103 facturile de la Harrods. Cel pu\u021bin, nu \u00eenainte de-a cre\u0219te \u0219i de a-\u0219i g\u0103si o partid\u0103 bun\u0103. \u2014 F\u0103-\u021bi rost de un so\u021b mai \u00eent\u00e2i. E\u0219ti de un romantism naiv c\u00e2nd e vorba de copii. Stai p\u00e2n\u0103 \u00eei usc\u0103m p\u0103rul \u0219i atunci o s\u0103 vezi cum st\u0103 treaba. Se \u00eendrept\u0103 amenin\u021b\u0103tor spre Lottie, care zbier\u0103 c\u00e2nd v\u0103zu foehnul de parc\u0103 ar fi fost Fecioara de Fier din N\u00fcrnberg. Fran o o str\u00e2nse \u0219i mai dr\u0103g\u0103stos, izbit\u0103 deodat\u0103 de o idee inovatoare. \u2014 Crezi c\u0103 trebuie s\u0103 am un b\u0103rbat? Vreau s\u0103 spun, \u00een zilele noastre\u0103 \u2014 Normal c\u0103 trebuie s\u0103 ai un b\u0103rbat, o \u00eentrerupse Henrietta, pref\u0103c\u00e2ndu-se dinadins c\u0103 nu o \u00een\u021belege. Vezi tu, b\u0103rba\u021bii au o chestie pe care o v\u00e2r\u0103 \u00een tine \u0219i \u0103 \u2014 Vrea s\u0103 spun\u0103 c\u0103 trebuie s\u0103 faci sex, o l\u0103mure\u0219te Lottie pe un ton comp\u0103timitor, profit\u00e2nd de diversiune \u0219i de ocazia de a-\u0219i ar\u0103ta vastele cuno\u0219tin\u021be. Trebuie s\u0103 faci sex cu un b\u0103rbat dac\u0103 vrei s\u0103 ai un copil, m\u0103tu\u0219ic\u0103 Fran. Toat\u0103 lumea \u0219tie asta. Fran chicoti. \u2014 Vreau s\u0103 spun un b\u0103rbat pe termen lung. Un b\u0103rbat \u00een cas\u0103. Henrietta, care rareori r\u0103m\u00e2nea f\u0103r\u0103 replic\u0103, era de-a dreptul uluit\u0103. \u2014 Doar nu vrei s\u0103 sugerezi c\u0103\u0103? \u00cens\u0103 \u00ee\u0219i d\u0103du seama imediat c\u0103 tocmai asta sugera Fran. \u2014 N-ai putea s\u0103 faci asta. N-ar fi corect fa\u021b\u0103 de copil. Copiii au nevoie de ta\u021bi. \u2014 Prostii, coment\u0103 Sophie cea \u00een v\u00e2rst\u0103 de \u0219aisprezece ani, cu intona\u021bia perfect\u0103 \u00eensu\u0219it\u0103 la \u0219coala particular\u0103 la care mergea. O mul\u021bime de oameni au copii pe cont propriu \u00een zilele noastre. \u2014 Nu \u0219i \u00een Woodbury, pufni Henrietta. \u0218i nu mai vorbi a\u0219a cu mine. Pl\u0103tesc dou\u0103 mii de lire pe semestru ca s\u0103 te \u021bin la o \u0219coal\u0103 particular\u0103 costisitoare \u0219i uite ce limbaj folose\u0219ti. Unde-ai \u00eenv\u0103\u021bat s\u0103 vorbe\u0219ti a\u0219a? \u2014 La \u0219coala mea particular\u0103 costisitoare, bine\u00een\u021beles. Z\u0103u, mam\u0103. Uneori Sophie avea impresia c\u0103 p\u0103rin\u021bii ei, care locuiau \u00eentr-o cas\u0103 cu \u0219ase dormitoare din zona select\u0103 a ora\u0219ului Woodbury, cu gr\u0103dinar \u0219i menajer\u0103, erau de pe o alt\u0103 planet\u0103. \u2014 E\u0219ti complet pe dinafar\u0103. \u2014 Nu, mama ta are dreptate, recunoscu Fran. S\u0103 faci un copil doar pentru c\u0103 \u021bi-l dore\u0219ti ar fi ceva nemaipomenit de iresponsabil. Mai t\u00e2rziu, dup\u0103 plecarea lui Fran, Henrietta, c\u0103reia \u00eei pl\u0103ceau provoc\u0103rile \u0219i care se plictisise s\u0103 str\u00e2ng\u0103 fonduri pentru cauzele caritabile obi\u0219nuite, st\u0103tea \u00eentins\u0103 \u00een pat \u0219i se g\u00e2ndea la cuvintele ei. S\u0103 o fac\u0103 pe pe\u021bitoarea era unul din hobbyurile ei, dar nu mai avusese niciodat\u0103 o misiune ca aceasta. S\u0103 g\u0103seasc\u0103 tat\u0103l ideal pentru copilul lui Fran ar putea fi o provocare interesant\u0103. \u2014 Dar \u00eencerci de ani de zile s\u0103-i g\u0103se\u0219ti un b\u0103rbat, murmur\u0103 so\u021bul ei, Simon, d\u00e2ndu-\u0219i silin\u021ba s\u0103-i trezeasc\u0103 Henriettei interesul pentru o partid\u0103 de sex. To\u021bi se \u00eendr\u0103gostesc de ea p\u00e2n\u0103 peste urechi, Fran \u00eei trimite la plimbare \u0219i ei nu-\u021bi mai vorbesc niciodat\u0103. Henrietta sim\u021bi penisul so\u021bului ei \u00eencep\u00e2nd s-o \u00eempung\u0103 \u00een coaps\u0103, obi\u0219nuitul lui preludiu subtil la actul de seduc\u021bie. \u2014 Asta-i altceva. Atunci era vorba de un poten\u021bial so\u021b. Acum e vorba de un poten\u021bial tat\u0103. \u00cel privi \u00een ochi. \u2014 B\u0103nuiesc c\u0103 n-ai vrea s\u0103 te oferi voluntar? Asta avea s\u0103-i taie erec\u021bia, putea s\u0103 pun\u0103 pariu. \u00cen chip nea\u0219teptat, organul lui Simon deveni de dou\u0103 ori mai insistent. \u2014 Simon! exclam\u0103 Henrietta, \u0219ocat\u0103. \u021aap b\u0103tr\u00e2n! Nu \u0219tiam c\u0103 e\u0219ti atras de cea mai bun\u0103 prieten\u0103 a mea. \n\nFran se uit\u0103 la ceasul din ma\u0219in\u0103 \u0219i decise c\u0103, deoarece fusese prea ocupat\u0103 ca s\u0103 r\u0103spund\u0103 la telefonul tat\u0103lui ei \u00een dup\u0103-amiaza aceea \u2013 recep\u021bionaser\u0103 o poveste despre un jaf important prin sta\u021bia radio a poli\u021biei \u2013, va face un ocol \u00een drum spre cas\u0103 ca s\u0103-\u0219i vad\u0103 p\u0103rin\u021bii. \u00cei pieri tot cheful la g\u00e2ndul predicii pe care avea s\u0103 i-o \u021bin\u0103 maic\u0103-sa despre avantajele c\u0103rora le d\u0103duse cu piciorul refuz\u00e2nd s\u0103 devin\u0103 doamna Adrian Blake, dar trebuia s\u0103 o \u00eenfrunte la un moment dat. Soneria reverber\u0103 cu un ecou pl\u0103cut \u00een casa monumental\u0103. \u00cencepea s\u0103 dea semne de paragin\u0103, observ\u0103, dar, probabil c\u0103 se descurcau mai greu acum, c\u00e2nd tr\u0103iau doar din pensia tat\u0103lui ei. Spre bucuria sa, \u00eei deschise chiar el. \u2014 Franny! Ce surpriz\u0103! Fran sim\u021bi afec\u021biunea de pe chipul lui \u00eenc\u0103lzind-o, asemenea soarelui \u00eentr-o zi de iarn\u0103. \u00centotdeauna se \u00eenveselea imediat ce \u00eel vedea. Tat\u0103l ei emana o energie \u0219i un entuziasm pe care nu le mai v\u0103zuse la nimeni altcineva. De\u0219i \u00eenc\u0103run\u021bise, la \u0219aizeci \u0219i cinci de ani avea \u00eenc\u0103 un aer sportiv \u0219i \u0219treng\u0103resc, de parc\u0103 ar fi fost gata oric\u00e2nd s\u0103 se \u00eembrace \u00een pantaloni scur\u021bi \u0219i sandale \u0219i s\u0103 plece \u00eentr-una din marile aventuri ale vie\u021bii. T\u0103cut din fire, dar hot\u0103r\u00e2t \u0219i de neclintit, ca o st\u00e2nc\u0103, Ralph \u00eei transmisese un sentiment profund de afec\u021biune \u0219i siguran\u021b\u0103, at\u00e2t de puternic \u00eenc\u00e2t o convinsese c\u0103 poate \u00eenfrunta orice \u00eencercare a vie\u021bii. \u0218tiau am\u00e2ndoi acest lucru, dar rareori \u00eel recuno\u0219teau prin viu grai. \u00centre ei, ceea ce conta cel mai mult era ceea ce r\u0103m\u00e2nea nerostit. \u2014 Unde e mama? \u00eentreb\u0103. Camera de zi era, \u00een mod excep\u021bional, \u00een dezordine, purt\u00e2nd semnele unei destinderi tipic masculine. O pl\u0103cint\u0103 cu carne de porc neterminat\u0103 \u2013 \u00een care recunoscu una din faimoasele pl\u0103cinte de cas\u0103 de la Singer the Butcher, pe care mama ei ar fi t\u0103iat-o imediat din meniu din cauza con\u021binutului ridicat de colesterol z\u0103cea pe o farfurie l\u00e2ng\u0103 dou\u0103 ro\u0219ii \u0219i o mur\u0103tur\u0103. Ralph reu\u0219ise s\u0103 prind\u0103 o curs\u0103 televizat\u0103 pe un canal de cablu obscur. Revista Sporting Life era \u00eendoit\u0103 cu grij\u0103 l\u00e2ng\u0103 scaunul lui. \u2014 E miercuri. Seara de bridge. Fran arunc\u0103 o privire spre cina lui solitar\u0103 \u0219i sim\u021bi o urm\u0103 de iritare la adresa maic\u0103-sii. Phyllis \u00eent\u00e2mpinase ie\u0219irea sa la pensie cu un aer de martir\u0103, pe care de-abia dac\u0103 se chinuise s\u0103-l ascund\u0103, ca \u0219i cum decizia fusese luat\u0103 cu scopul expres de-a o enerva. Nu p\u0103ruse s\u0103-\u0219i pun\u0103 niciodat\u0103 problema cum se sim\u021bea el. Din fericire, Ralph, \u00eentotdeauna o persoan\u0103 popular\u0103 prin partea locului, era la fel de c\u0103utat \u00een calitate de consilier \u0219i director non-executiv pentru diverse proiecte caritabile. Fran \u0219tia, \u00eens\u0103, c\u0103 \u00eei lipsea cumplit munca de la ziar. Fiind omul care era, n-ar fi recunoscut-o nici mort. \u2014 Trebuia s\u0103 m\u0103 suni. Ar\u0103t\u0103 \u00eenspre cina lui. \u2014 Am fi putut s\u0103 ie\u0219im la un restaurant indian. \u2014 Draga mea, miercurea e seara mea preferat\u0103. Schi\u021b\u0103 z\u00e2mbetul lui molipsitor, care trebuie s\u0103-i fi cucerit inima mamei ei cu at\u00e2\u021bia ani \u00een urm\u0103. Conform albumului de familie, Phyllis chiar fusese t\u00e2n\u0103r\u0103 \u0219i dr\u0103gu\u021b\u0103 c\u00e2ndva, av\u00e2nd prospe\u021bimea unei fete de la \u021bar\u0103. Dulce ca sm\u00e2nt\u00e2na \u00een compara\u021bie cu iaurtul \u00een\u0103crit cu care aducea acum. \u2014 Curse la televizor \u0219i trei cepe murate \u00een loc de una, c\u00e2t \u00eemi d\u0103 voie Comandantul. Apropo, felicit\u0103ri. Minunat articolul despre nemernicii de la compania de autobuze. Z\u00e2mbetul pe care-l schimbar\u0103 era confirmarea a tot ceea ce-i datora. O preg\u0103tise cum se cuvine. De fiecare dat\u0103 c\u00e2nd lucra la un articol dificil \u0219i o persoan\u0103 care de\u021binea o func\u021bie oficial\u0103 min\u021bea, se \u00eentreba ce-ar fi f\u0103cut tat\u0103l ei. Chiar \u0219i acum ab\u021bibildul de pe geamul din spate al vechiului s\u0103u Volvo nu \u00eendemna privitorul s\u0103 se \u00eenscrie \u00een clubul Rotary, s\u0103 \u00eel g\u0103seasc\u0103 pe Iisus sau s\u0103 voteze cu Partidul Conservator. Pe el st\u0103tea scris, cu majuscule ro\u0219ii, care s\u0103reau \u00een ochi, PUNE LA \u00ceNDOIAL\u0102 AUTORITATEA. Mama ei detesta semnul \u0219i \u00eentotdeauna parca ma\u0219ina c\u00e2t mai aproape de perete \u00een parcarea de la Sainsbury. Uneori, faptul c\u0103 p\u0103rin\u021bii ei r\u0103m\u0103seser\u0103 \u00eempreun\u0103 mai mult de treizeci \u0219i cinci de ani o impresiona. Alteori, c\u00e2nd se g\u00e2ndea c\u0103 ar fi fost mult mai ferici\u021bi cu altcineva, o \u00eengrozea. Probabil c\u0103 o f\u0103cuser\u0103, conchise ea, pentru c\u0103 se iubiser\u0103 c\u00e2ndva. \u2014 Mul\u021bumesc, tat\u0103. De fapt, Jack Allen a trecut \u0219i el s\u0103 m\u0103 felicite. Se opri, amintindu-\u0219i de suspiciunile ei \u00een privin\u021ba motivelor lui Jack Allen. \u2014 Ce mai face Jack? Cel mai bun stagiar pe care l-am avut vreodat\u0103. Chipul tat\u0103lui ei se \u00eentunec\u0103 pentru o clip\u0103. \u2014 Bine c\u0103 mi-am amintit. Voiam s\u0103-\u021bi vorbesc despre el. Oh nu, se g\u00e2ndi Fran. Nu \u00eencepe \u0219i tu. \u2014 Sper c\u0103 nu \u00eencerci \u0219i tu s\u0103 m\u0103 cuplezi cu el. \u2014 Nu, nu te-a\u0219 sf\u0103tui s\u0103 umbli dup\u0103 Jack. Nu e genul t\u0103u. E prea masculin. Trece la fapte \u00eenainte s\u0103 g\u00e2ndeasc\u0103. Tu ai nevoie de un tip mai subtil. Totu\u0219i, ar trebui s\u0103 fii cu ochii pe el. Umbl\u0103 zvonul c\u0103 Express vrea s\u0103 lanseze un ziar gratuit \u0219i c\u0103 l-au rugat pe Jack s\u0103 fie redactor-\u0219ef. Fran se sim\u021bi cuprins\u0103 de nelini\u0219te. Dup\u0103 cum \u00eei spusese cu nem\u0103surat sarcasm lui Jack, Citizen se bucura de independen\u021b\u0103 \u0219i de loialitatea cititorilor s\u0103i, dar \u00een astfel de vremuri potrivnice aveau s\u0103 reziste cititorii lor fideli tenta\u021biei unui ziar gratuit? Mai ales unuia cu un redactor-\u0219ef de calibrul lui Jack. \u2014 Nu-l v\u0103d pe Jack accept\u00e2nd. Fran p\u0103rea mai sigur\u0103 pe ea dec\u00e2t se sim\u021bea de fapt. \u2014 L-am auzit adesea spun\u00e2nd c\u0103 ziarele gratuite sunt reclame expandate, c\u0103 nu au nici o leg\u0103tur\u0103 cu jurnalismul. Ralph o b\u0103tu lini\u0219titor pe m\u00e2n\u0103. \u2014 Probabil c\u0103 ai dreptate. S\u0103 sper\u0103m. Fran era deja pe picior de plecare c\u00e2nd \u00ee\u0219i aminti de sticla de whisky ascuns\u0103 \u00een po\u0219et\u0103. Ar trebui s\u0103 i-o dea \u00eenainte s\u0103 se \u00eentoarc\u0103 maic\u0103-sa. Era Macallan, marca preferat\u0103 a tat\u0103lui ei. I-o \u00eentinse f\u0103c\u00e2ndu-i complice cu ochiul. \u2014 Ia doar o gur\u0103 acum pentru c\u0103 altfel mama o s\u0103 te miroas\u0103 imediat. \u0218tii ce nas de c\u00e2ine-lup are. Ralph atac\u0103 sticla plin de entuziasm. \u2014 Minunat. Maic\u0103-ta a ascuns tot alcoolul. Ai crede c\u0103 sunt un be\u021bivan nenorocit la cum se poart\u0103. \u2014 Z\u0103u, tat\u0103, ai f\u0103cut un atac de cord. Cam are dreptate s\u0103 te pun\u0103 la regim. \u2014 Da, dar nu trebuie s\u0103 o fac\u0103 cu at\u00e2ta pl\u0103cere, nu? Nici unul din ei nu sim\u021bi nevoia s\u0103 comenteze adev\u0103rul acestei propozi\u021bii. Ralph ridic\u0103 paharul. \u2014 Pentru cel mai bun ziar din Woodbury. \u0218tii, sunt foarte m\u00e2ndru de tine, de cum \u00eel conduci. Fran ciocni paharul, sim\u021bind cum o \u00eenc\u0103lzea aprecierea singurei persoane a c\u0103rei p\u0103rere conta. Pe pietri\u0219ul de afar\u0103 se auzi un scr\u00e2\u0219nit de pneuri \u0219i am\u00e2ndoi izbucnir\u0103 \u00een r\u00e2s \u0219i ascunser\u0103 paharele sub canapea. \n", " \nC\u00e2nd descoperi \u00een sf\u00e2r\u0219it b\u0103rbatul ideal pentru prietena ei Fran, Henrietta se afla \u00eentr-o pozi\u021bie de net\u0103 inferioritate. Orice alt\u0103 femeie s-ar fi sim\u021bit poate descurajat\u0103 \u0219i ar fi \u00eencercat s\u0103 se g\u00e2ndeasc\u0103 la altceva \u00een timp ce st\u0103tea \u00eentins\u0103 pe spate, cu picioarele pe suporturile de metal \u0219i cu vaginul orientat, cum se cuvinte, spre miaz\u0103zi, spre a fi studiat de o ceat\u0103 de studen\u021bi la Medicin\u0103. \u00cens\u0103 Henrietta era din alt\u0103 pl\u0103mad\u0103. Se concentr\u0103 asupra doctorului \u00een halat alb pe care tocmai \u00eel z\u0103rise \u00een hol. Era un b\u0103rbat \u00een jur de treizeci \u0219i cinci de ani, ar fi zis ea, o v\u00e2rst\u0103 ce inspira \u00eencredere, \u0219i, \u00een timp ce majoritatea doctorilor din spitale aveau o paloare p\u0103m\u00e2ntie, precum cotletele de porc de pe tejgheaua unui m\u0103celar, tenul lui era bronzat de parc\u0103 s-ar fi \u00eentors de la schi. Avea p\u0103rul de culoarea porumbului. O pereche de ochelari de apropiere cu rame de aur at\u00e2rnau la jum\u0103tatea nasului, d\u00e2ndu-i un aer serios, dar totodat\u0103 plin de \u0219arm. \u0218i, observ\u0103 Henrietta, c\u00e2nd vorbea, chiar \u0219i colegii s\u0103i mai \u00een v\u00e2rst\u0103 \u00eel ascultau cu un respect aproape mistic. Henrietta era at\u00e2t de entuziasmat\u0103 de descoperirea pe care o f\u0103cuse \u00eenc\u00e2t nici nu sim\u021bi s\u0103rutul de ghea\u021b\u0103 al dilatatorului sau fiorul \u00eenghe\u021bat dat de contactul dintre gel \u0219i metal la scoaterea acestuia. Asistenta \u00eei \u00eentinse un \u0219erve\u021bel \u0219i \u00eei spuse c\u0103 se putea \u00eembr\u0103ca. Nici nu-\u0219i tr\u0103sese bine chilo\u021beii de m\u0103tase c\u0103 o \u0219i \u00eencol\u021bi pe asistenta uluit\u0103. \u2014 Doctorul acela de la recep\u021bie. Mai t\u00e2n\u0103r. Blond. Cum se nume\u0219te? \u2014 Erau cel pu\u021bin zece doctori acolo, remarc\u0103 asistenta ofensat\u0103. \u2014 \u0218tii la cine m\u0103 refer. Henrietta era sigur\u0103 c\u0103 oricare asistent\u0103 din spital ar fi \u0219tiut la cine se referea. \u2014 Cel care seam\u0103n\u0103 cu Robert Redford c\u00e2nd el \u00eensu\u0219i sem\u0103na cu Robert Redford. \u2014 Ei bine... Vocea femeii c\u0103p\u0103t\u0103 un ton de reveren\u021b\u0103 mistic\u0103 de parc\u0103 ar fi vorbit despre Maica Tereza sau despre Pap\u0103. \u2014 E posibil s\u0103 v\u0103 referi\u021bi la domnul doctor Westcott. El conduce sec\u021bia de tratament pentru fertilitate a spitalului. Henrietta oft\u0103 cuprins\u0103 de mul\u021bumire, savur\u00e2nd ideea c\u0103 voca\u021bia acestui b\u0103rbat era s\u0103 aduc\u0103 bucurie \u0219i \u00eemplinire \u00een via\u021ba femeilor f\u0103r\u0103 copii. De ce s\u0103 nu mai fac\u0103 o femeie f\u0103r\u0103 copii fericit\u0103? Cazul special al lui Fran s-ar putea s\u0103 necesite o interven\u021bie ceva mai serioas\u0103 dec\u00e2t se a\u0219tepta de obicei din partea unui doctor, dar, din perspectiva Henriettei, acest lucru era un am\u0103nunt ne\u00eensemnat. O izbi deodat\u0103 singurul poten\u021bial obstacol \u00een calea acestei fantezii. \u2014 Acest domn doctor Westcott. E c\u0103s\u0103torit cumva? Asistenta oft\u0103. \u2014 Domnul doctor Westcott s-a dedicat cu trup \u0219i suflet clinicii. Henrietta z\u00e2mbi radios \u00een timp ce-\u0219i \u00eencheia nasturii costumului bej de in. \u00cen cazul \u0103sta, totul era posibil. Dac\u0103 era directorul unei clinici, mai mult ca sigur \u2013 prin \u00eens\u0103\u0219i firea lucrurilor \u2013 avea nevoie de fonduri. Iar str\u00e2ngerea de fonduri era un lucru la care Henrietta se pricepea de minune. Practic, rela\u021bia fusese deja consumat\u0103, cel pu\u021bin \u00een mintea Henriettei. Tot ce trebuia s\u0103 fac\u0103 era s\u0103-i pun\u0103 pe cei doi fa\u021b\u0103-n fa\u021b\u0103. Se \u00eendrept\u0103 spre ie\u0219ire, \u021b\u0103c\u0103nind cu tocurile pe podeaua nou\u0103, imita\u021bie de marmur\u0103, a Serviciului de S\u0103n\u0103tate Public\u0103. La u\u0219\u0103 se opri, d\u00e2ndu-\u0219i seama c\u0103 uitase un am\u0103nunt important. \u2014 Care e numele lui de botez? \u00eentreb\u0103. Asistenta se str\u00e2mb\u0103 de parc\u0103 ar fi fost o informa\u021bie strict confiden\u021bial\u0103. \u2014 Laurence, spuse \u00een cele din urm\u0103. \u2014 Laurence, \u0219opti Henrietta, savur\u00e2nd fiecare silab\u0103. Laurence. Poate c\u0103 Fran cocheta cu ideea de a face un copil pe cont propriu, dar de \u00eendat\u0103 ce avea s\u0103 \u00eent\u00e2lneasc\u0103 persoana potrivit\u0103 avea s\u0103-i vin\u0103 mintea la cap. Era \u00een firea lucrurilor. \u2014 Laurence, repet\u0103. Domnul doctor Laurence Westcott. Domnul \u0219i doamna doctor Laurence Westcott. Asistenta o privi pe Henrietta plec\u00e2nd \u0219i repet\u00e2nd, ca pe o mantr\u0103, numele domnului doctor Westcott. Poate c\u0103 era \u021bicnit\u0103. \u00cengrijirea \u00een s\u00e2nul comunit\u0103\u021bii nu era \u00eentotdeauna ideea cea mai inspirat\u0103. Simplul fapt c\u0103 purta un costum bej de in nu \u00eensemna c\u0103 nu era o schizofrenic\u0103 periculoas\u0103 care avea s\u0103-\u0219i sf\u00e2\u0219ie hainele de pe ea \u0219i s\u0103-l urm\u0103reasc\u0103 pe domnul doctor Westcott la sf\u00e2r\u0219itul programului. Poate c\u0103 n-ar fi trebuit s\u0103-i spun\u0103 numele lui. F\u0103r\u0103 a avea habar de suspiciunile asistentei, Henrietta z\u00e2mbea \u00eendrept\u00e2ndu-se spre parcare. Sim\u021bea deja cum se \u021bese o idil\u0103. La semaforul de la intrarea \u00een Woodbury, chiar peste drum de prim\u0103rie, dou\u0103 pu\u0219lamale care sp\u0103lau parbrize, du\u0219manii dintotdeauna ai Henriettei, st\u0103teau la p\u00e2nd\u0103 cu bure\u021bii lor soio\u0219i. Fiindc\u0103 era prea t\u00e2rziu ca s\u0103 recurg\u0103 la tactica ei obi\u0219nuit\u0103 de-a porni \u0219terg\u0103toarele de \u00eendat\u0103 ce-i vedea, Henrietta fu silit\u0103 s\u0103-\u0219i vad\u0103 parbrizul m\u00e2njit. Cu nem\u0103surat\u0103 satisfac\u021bie \u00ee\u0219i d\u0103du seama c\u0103 nu avea m\u0103run\u021bi\u0219 \u0219i nici de-a naibii n-avea de g\u00e2nd s\u0103 le dea o h\u00e2rtie de cinci lire. \u2014 Uita\u021bi. Lu\u0103 o pung\u0103 de h\u00e2rtie de pe scaunul de l\u00e2ng\u0103 ea \u0219i le-o \u00eentinse curtenitor. \u00cei d\u0103dea m\u00e2na s\u0103 se simt\u0103 \u00eemp\u0103cat\u0103 cu \u00eentreaga lume acum, dup\u0103 ce-l ochise pe domnul doctor Laurence Westcott. \u2014 Lua\u021bi astea. Sunt croasan\u021bi. B\u0103iatul se chiora nedumerit la ce era \u00een pung\u0103 \u00een timp ce Henrietta demara \u00een tromb\u0103. \u2014 Ei, Shane! zbier\u0103 la cel\u0103lalt pu\u0219ti. Ce naiba e \u0103la \u201ecoasand\u201c? \n\u2014 Stau de vorb\u0103 cu domni\u0219oara Francesca Tyler? Sau ar trebui s\u0103 spun doamna Francesca Tyler? Tonul plin de sarcasm o f\u0103cu pe Fran s\u0103 se \u00eendrepte \u00een scaun \u0219i s\u0103 se opreasc\u0103 din scris. Probabil c\u0103 era vreun localnic furios care suna s\u0103 se pl\u00e2ng\u0103 de faptul c\u0103 vagabonzii \u00eei blocau calea de acces sau c\u0103 proprietarii de c\u00e2ini nu foloseau lop\u0103\u021bele corespunz\u0103toare. Ziarul primea o mul\u021bime de astfel de apeluri, de\u0219i, din fericire, majoritatea nu ajungeau direct la Fran. \u2014 \u00centr-adev\u0103r. \u2014 Redactorul-\u0219ef al ziarului Citizen? \u2014 Da. \u2014 Atunci am o poveste tr\u0103snet pentru dumneavoastr\u0103. O companie de familie fondat\u0103 acum optzeci de ani e nevoit\u0103 s\u0103-\u0219i concedieze treizeci de angaja\u021bi m\u00e2ine. Poate dori\u021bi s\u0103 veni\u021bi cu un fotograf. \u2014 Sunte\u021bi \u00een Woodbury? Fran \u00eentinse instinctiv m\u00e2na spre blocnotes. \u2014 Unul dintre ace\u0219tia a fost angajatul nostru timp de cincizeci de ani. \u00cen tonul vorbitorului era ceva dezagreabil care o puse \u00een gard\u0103. \u2014 \u00cens\u0103 nu va primi un ceas de aur, nici m\u0103car unul de la Argos. \u2014 Care este numele companiei? \u2014 Nu-mi permit s\u0103 le dau nici un b\u0103nu\u021b, m\u0103 \u00een\u021belege\u021bi. \u2014 Nu mi-a\u021bi spus numele companiei, insist\u0103 Fran. \u2014 Ne g\u0103si\u021bi pe \u0219oseaua de centur\u0103. Wadey\u2019s Buses. Recunoa\u0219te\u021bi numele acum? Fran tres\u0103ri. Era \u0219eful companiei dubioase de autobuze. \u2014 Treizeci de oameni or s\u0103 r\u0103m\u00e2n\u0103 pe drumuri. Din cauza ta. E\u0219ti o jigodie, asta e\u0219ti. Fran vru s\u0103 pun\u0103 telefonul \u00een furc\u0103 dar p\u0103rea s\u0103-i fi r\u0103mas lipit de ureche. \u2014 O jigodie ordinar\u0103. Vocea b\u0103rbatului cre\u0219tea \u00een intensitate, \u00eenc\u0103rcat\u0103 de ur\u0103 \u0219i venin. \u2014 Te crezi tare de\u0219teapt\u0103, dar nu e\u0219ti dec\u00e2t o t\u00e2rf\u0103 t\u00e2mpit\u0103. Ar trebui s\u0103 ai grij\u0103, 'mna Francesca Tyler, sau s-ar putea s\u0103 ai un accident nefericit \u00eentr-o bun\u0103 zi. S\u0103 te loveasc\u0103 un autobuz sau ceva de genul \u0103sta. Ura din vocea b\u0103rbatului se rev\u0103rsa din receptor \u0219i Francesca voia s\u0103-l lase din m\u00e2n\u0103. Trebuia s\u0103-\u0219i revin\u0103. Ce-i spusese \u00eentotdeauna tat\u0103l ei? \u00cenfrunt\u0103-i pe b\u0103t\u0103u\u0219i \u0219i or s\u0103 se dea b\u0103tu\u021bi. Ei sunt adev\u0103ra\u021bii la\u0219i. \u2014 M\u0103 amenin\u021ba\u021bi, domnule Wadey? Fran \u00ee\u0219i d\u0103du silin\u021ba s\u0103 adopte un ton de ghea\u021b\u0103. \u2014 Pentru c\u0103 toate convorbirile mele sunt \u00eenregistrate, cum e \u0219i firesc. Era o minciun\u0103, ar fi fost o adev\u0103rat\u0103 risip\u0103, dar el n-avea de unde s\u0103 \u0219tie asta. \u2014 Du-te naibii atunci \u0219i sper ca afurisitul t\u0103u de ziar s\u0103 dea faliment, s\u0103 vezi \u0219i tu cum e. Apoi \u00eei tr\u00e2nti telefonul. Fran \u00eenchise ochii. \u0218tia c\u0103 f\u0103cuser\u0103 bine public\u00e2nd povestea. Fusese o poveste bun\u0103, iar Wadey\u2019s Buses pusese \u00eentr-adev\u0103r \u00een pericol via\u021ba pasagerilor. \u00cens\u0103 chiar \u0219i a\u0219a, tot te sim\u021beai ca ultimul om c\u00e2nd cineva zbiera la tine prin telefon. Ba mai r\u0103u chiar, \u0219tiind c\u0103 l\u0103sai ni\u0219te oameni pe drumuri. Era gata s\u0103 izbucneasc\u0103 \u00een lacrimi. Slav\u0103 Domnului c\u0103 nu era nici unul din reporteri prin preajm\u0103. Fran sim\u021bi o m\u00e2n\u0103 pe um\u0103r \u0219i tres\u0103ri. \u2014Te-ai descurcat minunat. De asta suntem aici, Fran. Nu uita asta. Cineva ar fi putut s\u0103 fie ucis. Fran fusese at\u00e2t de cople\u0219it\u0103 de emo\u021bii, \u00eenc\u00e2t nu-l auzise pe tat\u0103l ei intr\u00e2nd. \u2014 Vino, n-ai nici un termen-limit\u0103 pentru azi. Ce-ai zice de pr\u00e2nzul la restaurantul indian pe care mi l-ai promis? Fran \u00ee\u0219i lu\u0103 haina. Sim\u021bea nevoia s\u0103 ias\u0103 la lumina soarelui de iarn\u0103 \u0219i s\u0103 respire aerul curat din Woodbury, mult mai curat de c\u00e2nd Citizen pledase cu succes pentru construirea unei \u0219osele de centur\u0103. \u0218i acest lucru fusese o realizare a ei \u0219i schimbase \u00een bine vie\u021bile oamenilor, de\u0219i b\u0103nuia c\u0103 la vremea aceea afectase afacerile c\u00e2torva firme, atr\u0103g\u00e2ndu-i antipatia acestora. La naiba, avea s\u0103 sf\u00e2r\u0219easc\u0103 sub un autobuz, cum \u00eei urase sinistrul domn Wadey, dac\u0103 nu se aduna. Toat\u0103 lumea \u00eel saluta pe Ralph pe c\u00e2nd mergeau pe High Street, ale c\u0103rei case cu fa\u021bade de lemn ascundeau discret firme ca Boots \u0219i Body Shop, p\u0103str\u00e2ndu-\u0219i \u00eens\u0103 farmecul \u0219i o nea\u0219teptat\u0103 puritate. Chelnerul de la Bengal Bertie\u2019s era un vechi prieten de-al lui Ralph. Nici m\u0103car nu se osteni s\u0103 le arate meniul. Fran alegea \u00eentotdeauna pui Dopiaza, iar Ralph curry-ul cel mai picant pe care-l aveau. Odat\u0103 mielul Vindaloo fusese at\u00e2t de condimentat, \u00eenc\u00e2t buc\u0103tarul \u0219i \u00eentreg personalul veniser\u0103 s\u0103-l ova\u021bioneze pe Ralph \u00een timp ce golea farfuria f\u0103r\u0103 s\u0103 scoat\u0103 o vorb\u0103. Chelnerul insist\u0103 s\u0103-i ofere apoi o halb\u0103 de bere indian\u0103 Kingfisher din partea casei. \u2014 Tat\u0103l t\u0103u, declar\u0103 chelnerul \u00eentr-un elan de incorectitudine politic\u0103, ar fi trebuit s\u0103 administreze Imperiul. Atunci n-am mai fi fost nevoi\u021bi s\u0103 ne descotorosim de tic\u0103lo\u0219ii de englezi. \u2014 Tat\u0103... Fran a\u0219tept\u0103 s\u0103 soseasc\u0103 kolfi-ul \u00eenainte s\u0103 ating\u0103 un alt subiect care o \u00eengrijora. \u2014 Dac\u0103 Express lanseaz\u0103 \u00eentr-adev\u0103r un ziar gratuit, n-o s\u0103 ne fie u\u0219or. Deja suntem la limit\u0103. \u2014 \u0218tiu, o lini\u0219ti Ralph, dar o s\u0103 supravie\u021buim. E\u0219ti un redactor-\u0219ef minunat, cu un instinct infailibil \u00een ceea ce prive\u0219te lucrurile cu adev\u0103rat importante pentru oameni. Jurnalismul de calitate conteaz\u0103 \u00eentotdeauna. Fran r\u00e2se. Se pricepea at\u00e2t de bine s\u0103-i ridice moralul. Dac\u0103 ar exista undeva un b\u0103rbat ca el. Necazul era c\u0103 \u0219tia, din propriile experien\u021be nefericite, c\u0103 nu exista. \u2014 Hai, \u00eei aminti Ralph, dac\u0103 te mai \u021bin mult, Stevie o s\u0103 m\u0103 m\u0103n\u00e2nce la micul dejun. Stevie \u00eei a\u0219tepta \u00eentr-adev\u0103r la \u00eentoarcere, sprijinit\u0103 de birou, ignor\u00e2nd strig\u0103tele celor din jur, care \u00eencercau s\u0103-i atrag\u0103 aten\u021bia. Pentru Stevie, zarva din redac\u021bia de \u0219tiri avea un efect mai relaxant dec\u00e2t masajele de aromaterapie. \u2014 Ce mai faci, Stevie? Ralph o s\u0103rut\u0103 pe obraz \u0219i \u00eei \u021binu m\u00e2na \u00eentr-a lui o frac\u021biune de secund\u0103 mai mult dec\u00e2t s-ar fi cuvenit. Stevie cea sobr\u0103, care obi\u0219nuia s\u0103 poarte o gam\u0103 de fuste identice \u0219i bluze din materiale sintetice nu prea apetisante, ar\u0103t\u00e2nd toate de parc\u0103 ar fi fost l\u0103sate mult timp \u00eentr-o camer\u0103 \u00eentunecoas\u0103, \u0219i pantofi f\u0103r\u0103 fasoane cu dresuri groase, ro\u0219i ca o feti\u0219can\u0103 la prima ei petrecere. \u2014 Bine. Cel pu\u021bin p\u00e2n\u0103 s\u0103 v\u0103d asta. Le \u00eentinse un exemplar din Express. Spre furia lui Fran, c\u0103reia nu-i veni s\u0103 cread\u0103, pe prima pagin\u0103 a ziarului rival trona un articol despre compania de autobuze Wadey\u2019s \u2013 subiectul lor! Fran tocmai \u00eendurase insulte \u0219i injurii din cauza acelei pove\u0219ti \u0219i Express le-o furase. \u2014 Pramatiile! De\u0219i la fel de furioas\u0103 ca Fran, Stevie recuno\u0219tea c\u0103 avea de-a face cu jurnalism inspirat. \u2014 Tot ce-au f\u0103cut a fost s\u0103 \u00eenchirieze unul din autobuzele mor\u021bii \u0219i s\u0103-l duc\u0103 la un control de siguran\u021b\u0103 la Protec\u021bia Consumatorului. A picat la toate testele. Cei de la Wadey\u2019s or s\u0103 aib\u0103 procese pe cap p\u00e2n\u0103 la Judecata de Apoi. De ce nu ne-om fi g\u00e2ndit noi la asta? \u2014 Pentru c\u0103 noi nu ne \u021binem de tertipuri ca Jack Allen, replic\u0103 nervoas\u0103 Francesca. Cum a \u00eendr\u0103znit s\u0103 ne fure povestea? De-asta trebuie s\u0103 fi trecut ieri pe-aici. A venit s\u0103 m\u0103 felicite, din p\u0103r\u021bi! \u2014 Trebuie s\u0103 recuno\u0219ti totu\u0219i, remarc\u0103 Stevie, ar\u0103t\u00e2ndu-i ziarul cu titlul Acest autobuz ar putea face victime \u2013 c\u0103 a fost o strategie inteligent\u0103, nu-i a\u0219a? \u2014 Stevie, \u2013 Fran \u00eei smulse ziarul din m\u00e2n\u0103 \u0219i-l arunc\u0103 la co\u0219 \u2013 tu cu cine \u021bii? \u0218tii prea bine c\u0103 nu ne-am fi permis s\u0103 arunc\u0103m c\u00e2teva sute de lire ca s\u0103 \u00eenchiriem unul din afurisitele alea de autobuze. N-avea s\u0103-l ierte \u00een veci pe Jack Allen pentru asta. De fapt, avea s\u0103-l \u00eenfrunte chiar acum, \u00eenainte s\u0103-i treac\u0103 furia. Stevie o privi ie\u0219ind valv\u00e2rtej, iar Ralph scoase ziarul din co\u0219 \u0219i \u00eel desf\u0103cu. \u2014 E un b\u0103iat de\u0219tept, Jack, nu-i a\u0219a? Mi-a\u0219 dori s\u0103 fiu o musculi\u021b\u0103 pe perete c\u00e2nd ajunge Franny \u00een biroul lui. Oricine ar reu\u0219i s\u0103-i fac\u0103 pe \u0103\u0219tia doi s\u0103 lucreze \u00eempreun\u0103 ar avea un ziar pe cinste. \u2014 Mda, confirm\u0103 Stevie, numai c\u0103 sc\u00e2nteile care scap\u0103r\u0103 \u00eentre ei ar da probabil foc \u00eentregii cl\u0103dirii. \n\nAmplasamentele diametral opuse ale ziarelor Citizen \u0219i Express, \u00ee\u0219i spunea Fran conduc\u00e2nd prin ora\u0219ul aglomerat dintr-o parte \u00een celalalt\u0103, concentrau diferen\u021bele dintre ele. Citizen avea sediul pe High Street, o pozi\u021bie de prim rang, dar chiriile crescuser\u0103, locul era \u00eenghesuit \u0219i nu exista spa\u021biu de parcare. Singurul avantaj era c\u0103, puteai s\u0103 vezi acoperi\u0219ul catedralei prin ferestrele \u00een form\u0103 de romburi. De-a lungul anilor, Fran ajunsese s\u0103-I cunoasc\u0103 pe dinafar\u0103 garguiele \u0219i arcurile butante. Garguiul ei preferat avea o fa\u021b\u0103 lung\u0103, lugubr\u0103, \u0219i ar\u0103ta de parc\u0103 avea o mahmureal\u0103 perpetu\u0103. Din gur\u0103 \u00eei \u021b\u00e2\u0219nea \u00eentruna ap\u0103 de ploaie, un comentariu elocvent la adresa nes\u0103buin\u021bei oamenilor moderni ce se \u00eenghesuiau la c\u00e2teva sute de picioare dedesubt, la coad\u0103 la McDonald\u2019s sau la multiplex. Totu\u0219i, pentru Fran, biroul \u00eenghesuit era compensat din plin de faptul c\u0103 se aflau \u00een inima agita\u021biei. Express, \u00een schimb, era situat \u00eentr-un birou select, construit anume \u00een acest scop, \u00eentr-un cartier industrial, \u00eentre 21st Century Computers \u0219i un supermagazin cu produse electronice. Fran \u00ee\u0219i spuse c\u0103 era monoton \u0219i lipsit de personalitate, chiar dac\u0103 avea propria parcare plin\u0103 de ma\u0219ini de serviciu purt\u00e2nd de-o parte \u0219i de alta inscrip\u021bia, total nejustificat\u0103 dup\u0103 p\u0103rerea ei, EXPRESS \u2013 ZIARUL CARE AJUNGE ACOLO PRIMUL, f\u00e2nt\u00e2ni cu ap\u0103 rece la fiecare etaj \u0219i parcare interioar\u0103. Spre cumplita enervare a lui Fran, spa\u021biul de parcare ce purta indicatorul \u201eRedactor-\u0219ef\u201c era, \u00een chip v\u0103dit, gol. Dac\u0103 nu cumva Jack venise la lucru cu bicicleta sau pe jos, probabil c\u0103 nu era acolo. Fran fu luat\u0103 prin surprindere de profunda dezam\u0103gire pe care o sim\u021bea \u0219i \u00ee\u0219i spuse c\u0103 era din cauz\u0103 c\u0103 venise preg\u0103tit\u0103 pentru o confruntare. \u00ce\u0219i reprim\u0103 decep\u021bia ref\u0103c\u00e2ndu-\u0219i rujul \u00een oglinda retrovizoare. \u021aip\u0103tul nea\u0219teptat \u0219i strident al unui claxon chiar \u00een spatele ei o f\u0103cu s\u0103 tresar\u0103 \u0219i s\u0103-\u0219i deseneze pe fa\u021b\u0103 o linie de la ureche la nas, ce evoca perioada ro\u0219ie din crea\u021bia lui Picasso, cea care a urmat perioadei albastre. \u2014 \u00cemi blochezi spa\u021biul de parcare, \u00eei atrase aten\u021bia voios Jack Allen \u00een timp ce ea d\u0103dea \u00een mar\u0219arier. Fain machiajul tribal. A \u00eenlocuit piercingul \u00een \u00eempodobirea propriei persoane? Fran \u00eenjur\u0103. Jack Allen p\u0103rea s\u0103 g\u0103seasc\u0103 \u00eentotdeauna o cale de-a o pune \u00eentr-o pozi\u021bie de inferioritate. Era un adev\u0103rat talent. Mai ales dac\u0103 se \u00eent\u00e2mpla ca posesorul s\u0103 fie un nemernic. Se \u00eentinse s\u0103 ia un \u0219erve\u021bel, apoi cobor\u00ee din ma\u0219in\u0103 cu, sper\u0103 ea, o mi\u0219care gra\u021bioas\u0103 dar hot\u0103r\u00e2t\u0103. \u2014 Tic\u0103losule, \u00eel salut\u0103 Fran. Era povestea noastr\u0103 \u0219i \u0219tiai asta. Nu m\u0103 mir c\u0103 aveai o mutr\u0103 at\u00e2t de sp\u0103\u0219it\u0103 deun\u0103zi. D\u0103deai t\u00e2rcoale ca s\u0103 vezi dac\u0103 am ajuns acolo \u00eenaintea voastr\u0103. Ei bine, te informez, eu una nu sunt adepta mentalit\u0103\u021bii \u00eenduste a pove\u0219tii \u00een exclusivitate. Jack deschise portiera vechiului s\u0103u Saab decapotabil, o ma\u0219in\u0103 pe care o avea de c\u00e2nd \u00eel \u0219tia Fran. \u2014 Oh nu? Atunci \u00eenseamn\u0103 c\u0103 te-ai \u00eenmuiat. Obi\u0219nuiai s\u0103 faci moarte de om pentru un articol. Sau cel pu\u021bin s\u0103-\u021bi dezgole\u0219ti jum\u0103tate din coaps\u0103 pentru unul. Fran \u00eel ignor\u0103. \u2014 \u00cent\u00e2mpl\u0103tor, cred c\u0103 ar trebui s\u0103 tragem cu to\u021bii ca s\u0103 facem ora\u0219ul \u0103sta un loc mai bun, nu s\u0103 concur\u0103m \u00een a da \u00een vileag delincven\u021bi m\u0103run\u021bi. \u2014 Aha. R\u00e2nji at\u00e2t de enervant \u00eenc\u00e2t lui Fran \u00eei veni s\u0103-l pocneasc\u0103. \u2014 \u00cen cazul \u0103sta, n-o s\u0103 te deranjeze asta. \u00cei \u00eentinse o scrisoare. \u2014 Express \u0219i Citizen au fost nominalizate am\u00e2ndou\u0103 la cel mai bun s\u0103pt\u0103m\u00e2nal regional. \u2014 Sper doar ca ziarul cel mai bun s\u0103 c\u00e2\u0219tige, spuse Fran pe un ton plin de noble\u021be, \u00een timp ce se deschidea portiera din st\u00e2nga. Nu \u00ee\u0219i d\u0103duse seama c\u0103 avea pasageri. Sau, \u00een cazul de fa\u021b\u0103, un pasager. Din ma\u0219in\u0103 se ivi o pereche de picioare p\u00e2n\u0103-n g\u00e2t, str\u00e2nse \u00eentr-o fust\u0103 minuscul\u0103, nu foarte diferit\u0103 de cea pe care o purtase c\u00e2ndva Fran \u00eens\u0103\u0219i, urmate de un corp de silfid\u0103 \u0219i un chip de o frumuse\u021be r\u0103pitoare. Ochii \u00eentuneca\u021bi, u\u0219or migdala\u021bi, o studiau pe Fran, de sub bretonul b\u0103ie\u021besc cu franjuri, st\u00e2njenind-o \u0219i amintindu-i acut de d\u00e2ra de ruj \u00eentins. \u2014 Nu cred c\u0103 ai cunoscut-o pe Miriam Wolsey. Jack, cavaler ca-ntotdeauna, nu se deranjase s\u0103-i deschid\u0103 portiera nou-venitei. Pe de alt\u0103 parte, Miriam p\u0103rea genul de persoan\u0103 care, dac\u0103 i-ai fi deschis portiera, s-ar fi sim\u021bit la fel de insultat\u0103 ca \u00een cazul \u00een care ai fi fluierat dup\u0103 ea sau i-ai fi spus \u201ear putea trece \u0219i un autobuz pe-acolo, dr\u0103gu\u021b\u0103\u201c, a\u0219a c\u0103 se putea ca Jack s\u0103 dea dovad\u0103 de-o nea\u0219teptat\u0103 delicate\u021be. \u2014 Miriam tocmai a terminat Facultatea de Jurnalism. Asta \u00eensemna c\u0103 nu avea mai mult de dou\u0103zeci de ani. Dou\u0103zeci \u0219i unu, cel mult. Prea t\u00e2n\u0103r\u0103 pentru Jack. Spera c\u0103 Jack era destul de matur ca s\u0103-\u0219i dea seama de asta. Miriam \u0219i Jack pornir\u0103 spre cl\u0103direa ziarului Express. \u2014 F\u0103r\u0103 \u00eendoial\u0103 c\u0103 va c\u00e2\u0219tiga Express, r\u0103sun\u0103 vocea lui Miriam, plutind peste \u00eentinderea de asfalt. Citizen e doar pu\u021bin mai r\u0103s\u0103rit dec\u00e2t un ziar parohial, nu? Vreau s\u0103 zic, pentru numele lui Dumnezeu, se spune c\u0103 \u00eenc\u0103 mai folosesc ma\u0219ini de scris. \u201eDac\u0103 \u00eei dai dreptate, te omor, Jack Allen,\u201c murmur\u0103 Fran, mai mult pentru ea \u00eens\u0103\u0219i. \u2014 Miriam, d\u0103-mi voie s\u0103-\u021bi spun ceva, \u00eencepu Jack \u0219i, de data asta, Fran \u00eei iert\u0103 tonul superior. Profesia de jurnalist nu depinde de tehnologie; depinde de instinct, de un sim\u021b intuitiv al lucrurilor care conteaz\u0103 pentru cititor. Cei de la Citizen se descurc\u0103 al naibii de bine, av\u00e2nd \u00een vedere c\u0103 doar un om \u0219i-un m\u0103gar conduc totul. Fran tr\u00e2nti portiera. Era at\u00e2t de tipic pentru Jack s\u0103 transforme un compliment \u00eentr-o insult\u0103! Dac\u0103 eu sunt m\u0103garul, \u00ee\u0219i jur\u0103 Fran \u00een timp ce demara \u00een vitez\u0103 din parcare, evalu\u00e2nd perfect distan\u021ba dintre cei doi st\u00e2lpi ha\u0219ura\u021bi de la ie\u0219ire, atunci \u00eentr-o bun\u0103 zi s-ar putea s\u0103-\u021bi trag o copit\u0103. Jack, care o prinsese de m\u00e2n\u0103 pe Miriam \u0219i-o tr\u0103sese pe trotuar c\u00e2nd demarase Fran, \u00eei d\u0103du drumul. \u00cent\u00e2lnirea cu Fran \u00eel f\u0103cuse s\u0103 \u00eent\u00e2rzie c\u00e2teva secunde la \u0219edin\u021ba cu pre\u0219edintele trustului, Murray Nelson, un om pentru care punctualitatea era liter\u0103 de lege. La naiba! Uneori o invidia pe Francesca Tyler mai mult dec\u00e2t ar fi b\u0103nuit ea. Cel pu\u021bin, ea una avea libertatea de-a face gre\u0219elile \u00een care credea. \n\nMurray Nelson era deja a\u0219ezat \u00een sala de \u0219edin\u021b\u0103 aerisit\u0103 \u0219i impersonal\u0103 c\u00e2nd sosi Jack, cu un minut \u0219i patruzeci \u0219i trei de secunde \u00eent\u00e2rziere. B\u0103nui c\u0103 Nelson num\u0103rase fiecare secund\u0103. Jack se a\u0219ez\u0103. Adoptase o strategie de genul Nu Te Scuza, Nu Da Niciodat\u0103 Explica\u021bii fa\u021b\u0103 de Murray Nelson. Asta nu-l f\u0103cea pe acesta s\u0103-l agreeze mai mult, dar cel pu\u021bin \u00eei permitea lui Jack s\u0103-\u0219i p\u0103streze demnitatea. \u00cen decurs de cincisprezece de ani, Nelson evoluase de la postul de agent de v\u00e2nz\u0103ri media la cel de pre\u0219edinte al \u00eentregului Express Group, ce cuprindea dou\u0103zeci de ziare regionale \u0219i o duzin\u0103 de posturi de radio locale, \u0219i nu reu\u0219ise acest lucru fiind un model de amabilitate. Jack era recunoscut pe scar\u0103 larg\u0103 drept singurul rival serios al lui Nelson, dar nu asta \u00eel f\u0103cea pe b\u0103rbatul mai \u00een v\u00e2rst\u0103 s\u0103 fie at\u00e2t de dur cu el. Ceea ce \u00eel rodea cel mai mult pe Nelson \u00een privin\u021ba lui Jack era faptul c\u0103 toat\u0103 lumea, de la curierii pe scutere la personalul de serviciu \u0219i p\u00e2n\u0103 la cotoroan\u021ba de la recep\u021bie, \u00eel pl\u0103cea. Acest lucru era, pentru Nelson, de neiertat. \u2014 Bine. Nelson se uit\u0103 la ceas de parc\u0103 \u00ee\u0219i propunea s\u0103 aloce maxim un sfert de or\u0103 problemei pe care urmau s-o discute. \u2014 Noul ziar. Pot conta pe faptul c\u0103 vei accepta s\u0103-l editezi? Jack se g\u00e2ndea la asta de c\u00e2teva zile bune. \u0218tia la fel de bine ca oricine c\u0103 Woodbury era un or\u0103\u0219el prea mic ca s\u0103 poat\u0103 sus\u021bine trei ziare. Unul din ele avea s\u0103 sf\u00e2r\u0219easc\u0103 prin a disp\u0103rea \u0219i, pentru c\u0103 nu avea destule fonduri \u0219i nu era finan\u021bat de nici un trust, acesta avea s\u0103 fie probabil Citizen. Pe de alt\u0103 parte, \u00een jungla unei lumi bazate pe competi\u021bie, redactorilor-\u0219efi le revenea datoria de-a g\u0103si o cale s\u0103 mearg\u0103 mai departe \u0219i s\u0103 supravie\u021buiasc\u0103. O parte din atrac\u021bia muncii \u00een pres\u0103 era elementul de risc, altfel ar fi putut la fel de bine s\u0103 se angajeze la o banc\u0103. Dac\u0103 Francesca Tyler nu-\u0219i d\u0103dea seama de acest lucru, atunci merita s\u0103 dea faliment. \u2014 Sigur. Jack putea fi la fel de direct ca el. \u2014 Cu dou\u0103 condi\u021bii. \u2014 Da? \u0218i care ar fi acelea? \u2014 S\u0103-mi p\u0103strez postul de redactor-\u0219ef la Express. Nelson \u00eencuviin\u021b\u0103. Aceasta avea s\u0103 le reduc\u0103 costurile. \u2014 \u0218i? \u2014 S\u0103 \u00eemi pui la dispozi\u021bie un buget de marketing ca s\u0103 fac senza\u021bie cu acest ziar \u2013 s\u0103 organizez o serie de evenimente care s\u0103 fac\u0103 v\u00e2lv\u0103 \u00een jurul lui. Dac\u0103 o fac, nu am de g\u00e2nd s-o fac de m\u00e2ntuial\u0103. Nelson r\u00e2nji cu sub\u00een\u021beles. \u2014 Nu \u021bi s-a dus buhul c\u0103 ai face lucrurile de m\u00e2ntuial\u0103, Jack, cel pu\u021bin din c\u00e2te aud? Jack ignor\u0103 aluzia. \u2014 O s\u0103 am nevoie de cinci mii. \u2014 S\u0103rmanul Citizen. Nici n-o s\u0103-\u0219i dea seama ce l-a lovit. Ai lucrat acolo c\u00e2ndva, nu-i a\u0219a Jack? Nu cumva e vorba de un fel de vendet\u0103 personal\u0103? \u2014 Sigur c\u0103 nu. Tot ce vreau e s\u0103-i dau noului ziar \u0219ansa de-\u0219i face intrarea \u00een for\u021b\u0103. \u2014 Nu m\u0103 \u00een\u021belege gre\u0219it, Jack. Sunt \u00eentru totul pentru concuren\u021b\u0103, cu c\u00e2t mai neloial\u0103, cu at\u00e2t mai bine. Te sus\u021bin pe de-a-ntregul \u00een privin\u021ba asta. Pu\u021bin \u00eemi pas\u0103 dac\u0103 Citizen d\u0103 faliment. A\u0219 putea chiar s\u0103-l cump\u0103r pe-o nimica toat\u0103. Dar cum r\u0103m\u00e2ne cu Francesca Tyler? Se spune c\u0103 e foarte atr\u0103g\u0103toare. \u2014 Dac\u0103 Francesca nu poate face fa\u021b\u0103 concuren\u021bei, n-ar trebui s\u0103 editeze un ziar. \u2014 E cumva un exemplar din acea specie rar\u0103, o femeie care \u021bi-a rezistat, Jack? \u2014 E o chestiune pur profesional\u0103. Se \u00eent\u00e2mpl\u0103 s\u0103-mi plac\u0103 s\u0103-mi asum riscuri. Jack se uit\u0103 la Nelson de parc\u0103 ar fi fost o form\u0103 extrem de dezagreabil\u0103 a unui microb. \u2014 Noroc c\u0103 te pricepi al dracului de bine la ceea ce faci, Allen. Tonul lui Murray Nelson era calm \u0219i aproape afectuos. \u2014 \u00ce\u021bi place s\u0103 mergi p\u00e2n\u0103 pe buza pr\u0103pastiei, a\u0219a se spune, asta e ceea ce admir\u0103 oamenii la tine. Nu te apleca prea mult, \u00eens\u0103 \u2013 te sf\u0103tuiesc eu. Jack se afla la jum\u0103tatea drumului spre ie\u0219ire c\u00e2nd Nelson vorbi din nou. \u2014 \u0218tim cu to\u021bii povestea. Cum \u021bi s-a oferit postul cel mare pe Fleet Street, apoi au aflat de scandal \u0219i \u0219i-au retras oferta. A\u0219a c\u0103 nu te mai da mare \u0219i tare, Jack, bine? Altfel s-ar putea s\u0103 ajungi s\u0103 editezi Buletinul agricol. Jack hot\u0103r\u00ee c\u0103 nu merita s\u0103-i r\u0103spund\u0103. Nelson n-ar fi \u00een\u021beles adev\u0103rul oricum. Fusese mult mai complicat \u0219i mai \u00eencurcat. De fapt el fusese cel care refuzase postul, nu invers, dar nici de-al naibii n-avea de g\u00e2nd s\u0103-i dea explica\u021bii lui Murray Nelson. So\u021bia lui, Carrie, plecase \u0219i o luase pe fiica lor, Louise, cu ea, dar Ben, minunatul lui fiu Ben, alesese s\u0103 r\u0103m\u00e2n\u0103 cu tat\u0103l lui. Cum ar fi putut Jack s\u0103-l p\u0103r\u0103seasc\u0103 pentru marea \u0219ans\u0103 din Londra \u0219i pentru o slujb\u0103 \u00een care n-avea s\u0103 apuce s\u0103-\u0219i mai vad\u0103 fiul \u00een v\u00e2rst\u0103 de \u0219apte ani? A\u0219a c\u0103 refuzase. \u0218i bucuria de a fi \u00eempreun\u0103 cu Ben, de a-l vedea cum cre\u0219te, de-a avea cu el genul de rela\u021bie pe care pu\u021bini ta\u021bi o au cu fiii lor, meritase din plin sacrificiul. \u00cen plus, \u00eei pl\u0103cea s\u0103 tr\u0103iasc\u0103 \u00een Woodbury \u0219i voia s\u0103-i ofere cel mai bun ziar pe care \u00eel putea edita. \u2014 Mersi. Tonul \u0219i z\u00e2mbetul lui Jack erau ucig\u0103toare. \u2014 O s\u0103 m\u0103 g\u00e2ndesc la sfatul t\u0103u. S\u0103 intri \u00een redac\u021bia de \u0219tiri dup\u0103 o \u00eent\u00e2lnire la etajul superior, conchise Jack, era ca mersul la cump\u0103r\u0103turi \u00eentr-o pia\u021b\u0103 aglomerat\u0103 dup\u0103 aerul rece \u0219i impersonal al unui supermarket situat \u00een afara ora\u0219ului. Toat\u0103 lumea striga la tine \u0219i \u00ee\u021bi cerea o p\u0103rere, o decizie \u00een privin\u021ba unui titlu sau acordul pentru un pictorial. Era zarv\u0103, forfot\u0103 \u0219i agita\u021bie, mai ales dac\u0103 se apropia termenul de predare. Jack se sim\u021bea ca acas\u0103. Era trecut de \u0219ase c\u00e2nd oamenii \u00eencepur\u0103 s\u0103-\u0219i str\u00e2ng\u0103 lucrurile. Jack era pe punctul s\u0103 \u00eenchid\u0103 calculatorul c\u00e2nd \u00ee\u0219i aminti s\u0103-\u0219i verifice e-mailul. Acolo, \u00eenconjurat de un desen viucolorat, \u00eel a\u0219tepta un mesaj de la fiul s\u0103u. NU UITA, spunea mementoul electronic, AZI E SEAR\u0102 DE FILM. \u00cen fiecare mar\u021bi, \u00eenc\u0103 din timpuri imemoriale, Jack \u0219i Ben oficiau un ritual str\u0103vechi, const\u00e2nd \u00een a comanda pizza \u0219i a vedea un film \u00eempreun\u0103. C\u00e2nd \u00eel ini\u021biaser\u0103, fusese Postman Pat, iar acum erau \u0219anse s\u0103 fie mai degrab\u0103 The Postman Always Rings Twice, dar tradi\u021bia d\u0103inuise. Jack era oarecum m\u0103gulit, f\u0103r\u0103 a o m\u0103rturisi, de faptul c\u0103 fiul lui cel popular, aproape adult, voia s\u0103 stea acas\u0103 cu el c\u00e2nd p\u0103rea s\u0103 fie c\u0103utat \u00eentruna la telefon. At\u00e2t de des, de fapt, \u00eenc\u00e2t Jack se g\u00e2ndea s\u0103-i instaleze propria linie telefonic\u0103. Singura problem\u0103, medit\u0103 Jack \u00een timp ce r\u0103scolea prin cutiile de plastic la centrul local de \u00eenchiriere, era s\u0103 g\u0103se\u0219ti filme pe care s\u0103-\u0219i doreasc\u0103 am\u00e2ndoi s\u0103 le vad\u0103. Ben prefera cele mai recente succese horror, \u00een timp ce Jack avea o pasiune pentru filmele fran\u021buze\u0219ti alb-negru despre dragoste \u0219i deziluzie. \u00cen cele din urm\u0103 alese Nosferatu \u2013 versiunea original\u0103, cu imagine tremur\u00e2nd\u0103, \u00een alb \u0219i negru, a filmului cu vampiri. Pentru Jack, atmosfera amenin\u021b\u0103toare pe care o transmitea era un etalon pentru cum ar fi trebuit s\u0103 fie un film de groaz\u0103. Dar, pentru c\u0103 un film alb-negru mut, subtitrat era oarecum un subtrefugiu, ar trebui s\u0103 aleag\u0103 ceva mai modern ca alternativ\u0103. \u2014 Ce mai \u00eenchiriaz\u0103 adolescen\u021bii \u00een momentul de fa\u021b\u0103? o \u00eentreb\u0103 pe fata gras\u0103, cu ochi minusculi, care st\u0103tea la cas\u0103, \u00eenconjurat\u0103 de teancuri de reviste siropoase. Avea, descoperise mai demult, un gust infailibil \u0219i cuno\u0219tin\u021be solide despre filme. \u2014 Ce v\u00e2rst\u0103? \u2014 Paisprezece ani. \u2014 Cu c\u00e2t mai \u00eensp\u0103im\u00e2nt\u0103toare, cu-at\u00e2t mai bine. \u00cei \u00eentinse o copert\u0103 neagr\u0103 pe care o m\u00e2zg\u0103 verde-fosforescent se scurgea dintr-un craniu. \u2014 Nu v\u0103 face\u021bi griji. Sunt doar efecte speciale. Ruga\u021bi-l pe fiul dumneavoastr\u0103 s\u0103 vin\u0103 s\u0103 v\u0103 \u00eenveleasc\u0103 dac\u0103 ave\u021bi un co\u0219mar dup\u0103. Jack r\u00e2se. \u2014 Mersi. Sun\u0103 perfect. Dar oricum tu o nimere\u0219ti \u00eentotdeauna. Ar trebui s\u0103 fii critic de film. Fa\u021ba, altfel comun\u0103, se lumin\u0103, \u0219i ochii \u00eei str\u0103lucir\u0103 de pl\u0103cere. \u00centotdeauna a\u0219tepta cu ner\u0103bdare ziua de mar\u021bi, c\u00e2nd venea Jack. C\u00e2nd Jack ajunse acas\u0103, pizza cu por\u021bie dubl\u0103 de ciuperci (a\u0219a cum \u00eei pl\u0103cea lui Ben) tocmai \u00eencepea s\u0103 se r\u0103ceasc\u0103. Dar el \u0219i Ben erau doi virtuozi ai cuptorului cu microunde \u0219i \u00een cur\u00e2nd st\u0103teau cuib\u0103ri\u021bi \u00een fa\u021ba televizorului pe care rula genericul de la Nosferatu. Spre dezam\u0103girea lui Jack, Ben \u00eenfulec\u0103 de zor pe parcursul tristei \u0219i lugubrei pove\u0219ti a primului vampir din istoria filmului, aproape impasibil. Necazul cu copiii, \u00ee\u0219i spuse Jack, ab\u021bin\u00e2ndu-se s\u0103-l cic\u0103leasc\u0103, era c\u0103 se sim\u021beau atra\u0219i doar de violen\u021ba ostentativ\u0103 \u00e0 la Quentin Tarantino. Nu aveau un sim\u021b al istoriei cinematografului. \u2014 A\u0219adar, ce p\u0103rere ai? \u00eendr\u0103zni \u00een cele din urm\u0103 s\u0103 \u00eentrebe. E mai bun dec\u00e2t re\u021betele contraf\u0103cute de la Hollywood? \u2014 Nu-i r\u0103u, admise Ben, mijind ochii de un albastru pal \u00eentocmai ca tat\u0103lui s\u0103u, de fapt e un exemplu de referin\u021b\u0103 al expresionismului german. Acum unde e cel\u0103lalt film pe care l-am v\u0103zut \u00een servieta ta? Jack ced\u0103, \u00eentreb\u00e2ndu-se c\u00e2nd \u00eenv\u0103\u021base fiul s\u0103u at\u00e2t de bine s\u0103-l trateze ca pe un copil. \u2014 Acum \u2013 zise Ben derul\u00e2nd caseta \u00een miezul ac\u021biunii s\u00e2ngeroase \u0219i a\u0219ez\u00e2ndu-se comod, spune-mi ce p\u0103rere ai despre un thriller lugubru cu adev\u0103rat de referin\u021b\u0103. \n\nDup\u0103 ce ultimul craniu fu decimat de invadatorii din spa\u021biu \u00eembr\u0103ca\u021bi, din cine \u0219tie ce motiv care lui Jack \u00eei sc\u0103pa, \u00een ve\u0219minte de c\u0103lug\u0103ri medievali din secolul al XIV-lea, Jack anun\u021b\u0103 c\u0103 se ducea la culcare. Din ce \u00een ce mai des \u00een ultimul timp, ajungea s\u0103 se culce \u00eenaintea lui Ben \u0219i se \u00eentreba dac\u0103 asta se \u00eent\u00e2mpla \u0219i \u00een familiile obi\u0219nuite cu doi p\u0103rin\u021bi. \u00cen seara asta, \u00eens\u0103, nu adormi a\u0219a u\u0219or. \u00cei venea tot timpul \u00een minte imaginea Francesc\u0103i Tyler, spumeg\u00e2nd de furie \u00een parcare. Fusese necinstit din partea lui s\u0103 abordeze un subiect pe care cei de la Citizen \u00eel considerau evident al lor de drept? \u00centr-adev\u0103r, sim\u021bea, o urm\u0103 de vinov\u0103\u021bie, dar de bun\u0103 seam\u0103 totul era permis \u00een lumea presei. \u00cencepu s\u0103 picoteasc\u0103, d\u00e2ndu-\u0219i seama c\u0103 problema nu \u021binea at\u00e2t de concuren\u021ba neloial\u0103 dintre cele dou\u0103 ziare, c\u00e2t de faptul c\u0103 redactorul-\u0219ef de la Express se sim\u021bea din ce \u00een ce mai atras de omologul s\u0103u de la Citizen. Amintirea fugar\u0103 a Francesc\u0103i, cu p\u0103rul str\u0103lucitor, de obicei str\u00e2ns cu severitate, rev\u0103rsat pe umeri, \u00eei \u00eenfierb\u00e2nt\u0103 imagina\u021bia. Fantezia \u00eei fu \u00eentrerupt\u0103 de un zgomot ciudat, ca un r\u00e2c\u00e2it, urmat de \u0219u\u0219oteli. Se ridic\u0103. Ce naiba se \u00eent\u00e2mpla? \u00ce\u0219i trase pe el halatul de baie \u0219i se strecur\u0103 jos, cu inima str\u00e2ns\u0103 din cauza lui Ben. F\u0103r\u0103 un cuv\u00e2nt, aprinse lumina \u00een buc\u0103t\u0103rie. Ben st\u0103tea \u00eengenuncheat pe podea, cu bra\u021bele \u00een jurul unui c\u00e2ine ce p\u0103rea un hibrid nereu\u0219it \u00eentre ciob\u0103nesc sco\u021bian \u0219i lurcher. La g\u00e2tul jegos avea legat\u0103 o e\u0219arf\u0103 de barcagiu, cu buline, pe ro\u0219u \u0219i alb. Era, oricine ar fi recunoscut, o potaie jalnic\u0103. \u2014 Ben, exclam\u0103 tat\u0103l lui pe un ton acuzator \u2013 v\u0103z\u00e2nd \u00eentinz\u00e2ndu-i-se dinainte ani de pl\u0103tit facturi la veterinar, tapi\u021berii roase \u0219i procese pentru stabilirea paternit\u0103\u021bii progeniturilor canine \u2013, de unde a ap\u0103rut javra asta? \u2014 Te rog, las\u0103-m\u0103 s\u0103-l p\u0103strez, \u00eel implor\u0103 Ben. Un vagabond l-a l\u0103sat legat de crucea din pia\u021b\u0103 \u0219i urmau s\u0103-l ia \u0219i s\u0103-l \u00eenchid\u0103 \u00eentr-o cu\u0219c\u0103. \u00cen locul adolescentului, aproape adult, cu CD player portabil \u0219i role, Jack v\u0103zu un b\u0103ie\u021bel de \u0219apte ani, trist dup\u0103 plecarea mamei, rug\u00e2ndu-l de zece ori pe zi s\u0103-i dea voie s\u0103 \u021bin\u0103 un c\u0103\u021belu\u0219. Jack, deja greu \u00eencercat, trebuind s\u0103 fac\u0103 fa\u021b\u0103 slujbei, copilului \u0219i unui \u0219ir nesf\u00e2r\u0219it de d\u0103dace finlandeze, nu se sim\u021bise \u00een stare s\u0103-\u0219i mai asume \u00eenc\u0103 o responsabilitate, oric\u00e2t de m\u0103runt\u0103, \u0219i refuzase. Nu anticipase sentimentul de vinov\u0103\u021bie care avea s\u0103-l p\u00e2ndeasc\u0103, mai fioros ca un Rottweiler. \u2014 Bine, ced\u0103 Jack \u0219i \u00eengenunche l\u00e2ng\u0103 Ben. Creatura \u00eel cople\u0219i de \u00eendat\u0103 cu pup\u0103turi nesuferite. \u2014 B\u0103nuiesc c\u0103 n-are nici un nume. \u2014 Ba da, de fapt. E scris pe t\u0103bli\u021ba de la g\u00e2t. \u00cel cheam\u0103 Wild Rover. \u2014 Wild Rover, repet\u0103 Jack cu o voce moale, bine\u00een\u021beles. \u00cempinse c\u00e2inele la o parte, \u00een bra\u021bele larg deschise ale lui Ben. \u2014 Cu un nume ca \u0103sta, m\u0103 bucur c\u0103 n-o s\u0103 fiu eu cel care o s\u0103 strige dup\u0103 el prin parc. \n\nFrancesca lenevea cu voluptate \u00een cad\u0103 \u0219i se g\u00e2ndea la ce avea s\u0103 poarte disear\u0103. Fusese surprins\u0103 c\u00e2nd Henrietta o invitase la \u201eun mic dineu \u00een scopul str\u00e2ngerii de fonduri pentru sec\u021bia local\u0103 de tratare a infertilit\u0103\u021bii\u201c. Infertilitatea, mai ales dac\u0103 nu era legat\u0103 de celebrit\u0103\u021bi infertile, nu f\u0103cea parte dintre cauzele caritabile obi\u0219nuite ale Henriettei. Dineurile ei caritabile sprijineau, de obicei, \u201eAsocia\u021bia de Binefacere Lloyd\u2019s\u201c sau \u201eSocietatea Gertrude Jekyll pentru Ajutorarea Doamnelor Amatoare de Gr\u0103din\u0103rit cu Artroz\u0103\u201c. C\u00e2nd Henrietta fusese gazda unui ceai cu c\u0103p\u0219une \u00een sprijinul Fondului pentru Restaurarea Bisericii, Fran fusese nevoit\u0103 s\u0103-i explice c\u0103 asta nu avea nimic de-a face cu revenirea la cartea de rug\u0103ciuni ob\u0219te\u0219ti \u00een locul odioasei liturghii moderne, ci \u00ee\u0219i propunea doar s\u0103 schimbe \u021bigla de pe acoperi\u0219ul bisericii. Iar c\u00e2nd Henrietta men\u021bionase, ca din \u00eent\u00e2mplare, c\u0103 oaspetele de onoare al serii era un anume domn doctor Laurence Westcott, Fran fusese surprins\u0103 pl\u0103cut. Auzise deja de persoana \u00een cauz\u0103 \u0219i de faptul c\u0103 era un deschiz\u0103tor de drumuri la clinica unde lucra \u0219i se \u00eentrebase chiar dac\u0103 ar putea s\u0103-i ia un interviu. Lu\u00e2ndu-se dup\u0103 reputa\u021bia lui, \u00ee\u0219i \u00eenchipuia un b\u0103rbat la vreo cincizeci de ani, o figur\u0103 carismatic\u0103 \u0219i inovatoare, care avea s\u0103 cucereasc\u0103 oaspe\u021bii instantaneu \u0219i avea s\u0103-i fac\u0103 s\u0103 scoat\u0103 carnetele de cecuri din buzunar p\u00e2n\u0103 s\u0103 apuci s\u0103 spui \u201ee\u0219antion de sperm\u0103\u201c. Poate c\u0103 \u00een seara asta ar putea chiar s\u0103-l abordeze pentru un interviu. \u00cei mai r\u0103m\u0103sese exact at\u00e2ta timp c\u00e2t s\u0103 se spele pe cap. Fran \u00ee\u0219i turn\u0103 ulei de jojoba \u00een p\u0103r \u0219i \u00eencepu s\u0103 fredoneze Gonna Wash That Man Right Out Of My Hair. Imaginea \u00eenduio\u0219\u0103toare a lui Jack \u021bin\u00e2nd bebelu\u0219ul \u00een bra\u021be \u00eei trecu fugar prin minte, alungat\u0103 de \u00eendat\u0103 de amintirea faptului c\u0103 \u00eei furase articolul \u0219i c\u0103 era acum pe punctul de-a \u00eencerca s-o aduc\u0103 la faliment, pe fa\u021b\u0103, cu ziarul lui gratuit. \u00ce\u0219i cl\u0103ti p\u0103rul p\u00e2n\u0103 c\u00e2nd sc\u00e2r\u021b\u00e2i, apoi \u00eei mai turn\u0103 deasupra, cu cruzime, un jet de ap\u0103 rece \u0219i \u00eel \u00eenf\u0103\u0219ur\u0103 \u00eentr-un turban. \u00ce\u0219i z\u0103ri chipul, lipsit de artificii, redus la puritatea natural\u0103, \u00een oglinda b\u0103ii. A\u0219a, f\u0103r\u0103 machiaj, asem\u0103narea cu tat\u0103l ei era izbitoare. Aveau am\u00e2ndoi fe\u021be ovale \u0219i pome\u021bii \u00eenal\u021bi, de reminiscen\u021b\u0103 slav\u0103 \u2013 oare vreun t\u0103tar chipe\u0219 siluise c\u00e2ndva femeile str\u0103mo\u0219ilor ei? Pu\u021bin probabil dat fiind c\u0103, din c\u00e2te \u0219tia, se tr\u0103geau din Surrey, un \u021binut din acelea \u00een care p\u00e2n\u0103 \u0219i t\u0103tarii aveau Jaguare. Avea nasul u\u0219or cam prea lung \u0219i ochii pu\u021bintel cam \u00eengu\u0219ti. Era un chip care ie\u0219ea \u00een eviden\u021b\u0103, \u0219tia. Nu frumos, dar memorabil. Cu buzele pline pe care le mo\u0219tenise de la mama ei \u0219i p\u0103rul ro\u0219u ca un b\u0103nu\u021b de aram\u0103, putea chiar, \u00een zilele bune, s\u0103 fie o femeie atr\u0103g\u0103toare. Cu excep\u021bia faptului c\u0103 era cu vreo jum\u0103tate de centimetru mai \u00eenalt\u0103 dec\u00e2t orice b\u0103rbat pe care-l \u00eent\u00e2lnea. Majoritatea b\u0103rba\u021bilor care voiau s\u0103 priveasc\u0103 gale\u0219 \u00een ochii ei ar fi avut nevoie de o scar\u0103. Nu ar\u0103\u021bi r\u0103u deloc, \u00eei spusese tat\u0103l ei c\u00e2nd se preg\u0103tea s\u0103 mearg\u0103 la prima petrecere din via\u021ba sa, dar cu at\u00e2ta m\u00e2ndrie nerostit\u0103, \u00eenc\u00e2t, \u00een zilele bune, mai c\u0103-i venea s\u0103-l cread\u0103. Se \u00eentreb\u0103 ce standarde de elegan\u021b\u0103 stabilise Henrietta pentru cauza infertilit\u0103\u021bii. Gama vestimentar\u0103 a Henriettei se \u00eentindea de la \u021binute lucitoare \u00e0 la Shirley Bassey la un anume minimalism monastic \u0219i uneori era greu s\u0103 \u0219tii dincotro b\u0103tea v\u00e2ntul. Scurt \u0219i negru, hot\u0103r\u00ee Fran. Formula asta func\u021biona pentru orice ocazie. Exemplul \u00een cauz\u0103 mergea cel mai bine cu un sutien Wonderbra, dar Fran decise c\u0103 un decolteu prea generos ar putea distrage aten\u021bia de la gravitatea momentului. Omul venea s\u0103 str\u00e2ng\u0103 fonduri pentru perechile care nu aveau copii, nu s\u0103-i contemple topografia, sau top-o-grafia, dac\u0103 sutienul Wonderbra \u00ee\u0219i \u00eemplinea menirea. Fran trase fermoarul rochiei mulate cu ajutorul unui umera\u0219 \u2013 un pont din Jimmy Young Show pe care maic\u0103-sa i-l \u00eemp\u0103rt\u0103\u0219ise, \u00eempreun\u0103 cu o mie \u0219i una de strategii utile c\u00e2nd \u021bi se duce firul de la ciorap. Fran ro\u0219i amintindu-\u0219i cu c\u00e2t dispre\u021b primise aceste sfaturi \u0219i iat\u0103 c\u0103 acum le punea \u00een practic\u0103. Se ruga la Dumnezeu ca maic\u0103-sa s\u0103 nu afle niciodat\u0103. Pu\u021bin parfum \u0219i era gata. Oare Laurence Westcott avea s\u0103 fie la \u00een\u0103l\u021bimea renumelui s\u0103u, se \u00eentreb\u0103, studiindu-se pentru ultima dat\u0103 \u00een oglinda din hol sau, ca majoritatea b\u0103rba\u021bilor, avea s\u0103 se dovedeasc\u0103 mai preocupat de propria persoan\u0103 dec\u00e2t de orice altceva? \u00cen ciuda experien\u021bei de ani de zile, din care Fran ar fi trebuit s\u0103 \u00eenve\u021be cum st\u0103teau lucrurile, sim\u021bea un firicel de emo\u021bie, firav, dar de necontestat. \n", " \u2014 Chiar trebuie s\u0103 trecem prin toat\u0103 chestia asta doar ca s\u0103-i faci prietenei tale lipeala cu un tat\u0103 de ocazie? i se pl\u00e2nse Simon Henriettei. Detesta s\u0103 fie obligat s\u0103 poarte costum \u00eentr-o sear\u0103 de s\u00e2mb\u0103t\u0103 c\u00e2nd ar fi putut s\u0103 poarte puloverul lui preferat Guernsey \u0219i blugii vechi despre care credea, nejustificat de altfel, c\u0103 \u00eel f\u0103ceau s\u0103 par\u0103 mai t\u00e2n\u0103r. Nimic nu-i pl\u0103cea mai mult dec\u00e2t o sear\u0103 lini\u0219tit\u0103 de clocit \u00een fa\u021ba televizorului. \u2014 N-o s\u0103 fie un tat\u0103 de ocazie, \u00eel corect\u0103 Henrietta, \u0219ov\u0103ind \u00eentre negru sobru \u0219i ro\u0219u provocator. E\u0219ti complet pe dinafar\u0103, ca de obicei. Conduce o clinic\u0103 de tratare a infertilit\u0103\u021bii, asta-i tot. Simon o lipi de el, pun\u00e2ndu-i m\u00e2na pe organul lui ve\u0219nic f\u0103r\u0103 ast\u00e2mp\u0103r. \u2014 De ce nu m\u0103 aju\u021bi s\u0103 intru \u00een\u0103untru atunci? Henrietta \u00ee\u0219i trase m\u00e2na enervat\u0103. \u2014 Pentru c\u0103 \u00een dou\u0103zeci de minute ne vin musafirii \u0219i nu vreau s\u0103 a\u0219tepte \u00een prag, ascult\u00e2ndu-te cum gemi \u00een extaz ca o balen\u0103 \u00een c\u0103lduri. \u2014 \u0218tiai, \u00eentreb\u0103 Simon, c\u0103 balenele-sperman\u021bet au orgasme care dureaz\u0103 dou\u0103zeci de minute? \u2014 Dumnezeule, p\u0103li Henrietta, slav\u0103 Domnului c\u0103 nu sunt o femel\u0103 de balen\u0103-sperman\u021bet. Jos Henrietta studie masa. Perfect\u0103, decise. \u00cei trebuiser\u0103 c\u00e2teva ore ca s\u0103 \u00eemp\u0103tureasc\u0103 toate \u0219erve\u021belele \u00een form\u0103 de nuferi, cum \u00eenv\u0103\u021base la cursul pentru o Gazd\u0103 Perfect\u0103. \u00cen fiecare ascunsese un minuscul stilou aurit, o aluzie extrem de subtil\u0103 la motivul prezen\u021bei tuturor aici \u00een aceast\u0103 sear\u0103. A\u0219ezarea la mas\u0103 fusese un co\u0219mar. Trebuia s\u0103-i dea lui Fran \u0219ansa de a ie\u0219i \u00een eviden\u021b\u0103, f\u0103r\u0103 a da impresia c\u0103 o \u00eempinge \u00een bra\u021bele lui Laurence Westcott, \u0219i totodat\u0103 trebuia s\u0103 separe cuplul de doctori generali\u0219ti pe care-l invitase \u0219i s\u0103-i a\u0219eze la o distan\u021b\u0103 convenabil\u0103, astfel \u00eenc\u00e2t s\u0103 nu-i supun\u0103 pe to\u021bi la o sear\u0103 chinuitoare, \u00een care s\u0103 li se \u00een\u0219ire argumentele pro \u0219i contra asigur\u0103rilor de s\u0103n\u0103tate private. Apoi mai era \u0219i problema amplas\u0103rii lui Simon astfel \u00eenc\u00e2t s\u0103 minimizeze pagubele. Unde putea s\u0103-\u0219i a\u0219eze so\u021bul a\u0219a \u00eenc\u00e2t s\u0103 jigneasc\u0103 doar o parte din oaspe\u021bi \u00een loc de to\u021bi? \u00cen cele din urm\u0103, abandonase acest proiect drept unul utopic. Chiar c\u00e2nd b\u0103tu ora opt se auzi soneria. Cine putea fi at\u00e2t de lipsit de maniere \u00eenc\u00e2t s\u0103 ajung\u0103 la timp? Din fericire, cursul ei pentru o Gazd\u0103 Perfect\u0103 o avertizase s\u0103 fie \u00eentotdeauna gata cu un sfert de or\u0103 mai devreme tocmai pentru o astfel de eventualitate. \u2014 Deschidem noi, rostir\u0103 \u00een cor dou\u0103 voci. La naiba. Uitase s\u0103 verifice cu ce erau \u00eembr\u0103cate Sophie \u0219i Lottie. \u0218tiind-o pe Lottie, putea s\u0103 fie orice, de la absolut nimic la una dintre c\u0103m\u0103\u0219ile de noapte compromi\u021b\u0103toare ale mamei ei. C\u00e2nd Lottie \u00eei conduse \u00een salon pe Jim \u0219i Judy Williams, cei doi doctori din cartier, Henrietta r\u0103sufl\u0103 u\u0219urat\u0103. Lottie cea de \u0219ase ani\u0219ori ar\u0103ta adorabil \u00eentr-o fusti\u021b\u0103 de dantel\u0103 cu paiete, asortat\u0103 cu baghet\u0103 \u0219i tiar\u0103. Apoi ap\u0103ru Sophie \u0219i Henrietta sim\u021bi ca i se pune un nod \u00een g\u00e2t. Nu din cauza hainelor, care erau, pentru prima dat\u0103, o combina\u021bie de elegan\u021b\u0103 \u0219i decen\u021b\u0103, ci din cauza cercelului cu diamant care \u00eei str\u0103lucea \u00een nara st\u00e2ng\u0103. Probabil c\u0103 \u0219i-l pusese \u00een dup\u0103-amiaza asta, afurisita, \u0219i a\u0219teptase seara ca s\u0103-\u0219i fac\u0103 intrarea, atunci c\u00e2nd Henriettei \u00eei era imposibil s\u0103 protesteze. \u2014 Vorbim mai t\u00e2rziu, m\u00e2r\u00e2i printre din\u021bi Henrietta, chiar \u00een clipa \u00een care \u00ee\u0219i f\u0103ceau apari\u021bia partenerul de afaceri al lui Simon \u0219i nevasta lui putred de bogat\u0103, urma\u021bi de Fran \u00een persoan\u0103, care ar\u0103ta, dup\u0103 p\u0103rerea Henriettei, mai bine ca oric\u00e2nd. P\u0103rul ar\u0103miu al lui Fran c\u0103dea peste fa\u021b\u0103, \u00een atitudinea extrem de sfioas\u0103 pe care o adopta c\u00e2nd \u00eent\u00e2lnea persoane necunoscute, apoi \u00eel d\u0103du pe spate de \u00eendat\u0103 ce \u00eencepu s\u0103 se simt\u0103 \u00een largul ei. Era un amestec straniu, medit\u0103 Henrietta, de for\u021b\u0103 \u0219i vulnerabilitate, asemenea unui trandafir palid, delicat, care pare c\u0103 nu va \u021bine p\u00e2n\u0103 la toamn\u0103, dar care d\u0103inuie mai mult dec\u00e2t to\u021bi rivalii cu un aer mai robust. Deodat\u0103 Henrietta \u00ee\u0219i d\u0103du seama c\u0103 nici unul din oaspe\u021bi nu avea pahar. Unde naiba era Simon? Chiar c\u00e2nd era gata s\u0103 strige dup\u0103 el, ap\u0103ru l\u00e2ng\u0103 ea, jovial \u0219i fermec\u0103tor, cu o tav\u0103 de cocteiluri Kir Royale. Trebuia s\u0103 recunoasc\u0103, era \u0219i el bun la ceva. Spre deosebire de prietenele ei, care se d\u0103deau de ceasul mor\u021bii s\u0103 afle g\u00e2ndurile cele mai ascunse ale so\u021bilor lor \u0219i credeau \u00een efortul sus\u021binut pentru a face o rela\u021bie s\u0103 mearg\u0103, Henrietta nu-\u0219i f\u0103cea astfel de iluzii. C\u0103snicia ei cu Simon d\u0103inuise pentru c\u0103 nici unul din ei nu-\u0219i punea nici cea mai mic\u0103 \u00eentrebare. \u2014 E\u0219ti a\u0219a dr\u0103gu\u021b\u0103 c\u0103-mi vine s\u0103 te m\u0103n\u00e2nc, o compliment\u0103 Simon pe Fran \u00een \u0219oapt\u0103, ca nu cumva s\u0103-l aud\u0103 nevasta. \u2014 Mul\u021bumesc, Simon. Fran \u0219tia c\u0103, din fericire, de\u0219i Simon flirta adesea cu ea, \u00ee\u0219i iubea de fapt sincer so\u021bia \u0219i, din c\u00e2te \u0219tia ea, nu c\u0103lcase niciodat\u0103 str\u00e2mb. \u2014 Ce vom m\u00e2nca azi, c\u0103 tot veni vorba? devie ea cu delicate\u021be discu\u021bia de la ea \u00eens\u0103\u0219i. \u2014 Meniul B. A \u00eenv\u0103\u021bat doar trei la cursul \u0103sta \u0219i nu schimb\u0103 nici m\u0103car o frunz\u0103 de salat\u0103. A e prea rafinat, homar \u0219i foie gras. N-ar preg\u0103ti a\u0219a ceva dec\u00e2t pentru oaspe\u021bii din familia regal\u0103. B e salat\u0103 de fructe de mare \u0219i miel la gr\u0103tar. \u2014 Cum r\u0103m\u00e2ne cu C? \u00eentreb\u0103 Fran curioas\u0103. \u2014 Pl\u0103cint\u0103 ciob\u0103neasc\u0103. Pentru cinele servite \u00een buc\u0103t\u0103rie. Preg\u0103tit\u0103 doar cu ciob\u0103na\u0219i de cea mai bun\u0103 calitate, desigur. Fran sim\u021bi c\u0103 o trage cineva de rochie \u0219i o descoperi pe Lottie, cu tiara gata s\u0103-i cad\u0103, cu limba scoas\u0103 din cauza efortului de a se concentra, care \u00eei oferea un aperitiv, urmat\u0103 \u00eendeaproape de Sophie cu cercelul \u00een nas, care ducea sticla de vin. \u2014 M\u0103tu\u0219ic\u0103 Fran, \u00eei \u0219opti Sophie, po\u021bi s-o iei tu pe mama deoparte mai t\u00e2rziu? E furioas\u0103 pentru c\u0103 mi-am pus cel mai minuscul cercelu\u0219. Cel mai nevinovat lucru cu putin\u021b\u0103. Ar trebui s-o vad\u0103 pe Rachel. Rach \u0219i-a f\u0103cut piercinguri peste tot. \u00cen urechi, \u00een nas, \u00een buz\u0103, chiar \u0219i \u00een buric. \u2014 Doamne, cl\u0103tin\u0103 Simon din cap ab\u0103tut, \u00ee\u021bi rupi de la gur\u0103 ca s\u0103 str\u00e2ngi bani pentru educa\u021bia lor \u0219i cu ce se aleg? Zece pe linie? Nu. Mai multe g\u0103uri dec\u00e2t un afurisit de plicule\u021b de ceai! \u2014 Dar unde o fi oaspetele de onoare? Fran era surprins\u0103 c\u0103 Laurence Westcott nu sosise \u00eenc\u0103. Simon se uit\u0103 la ceas. Era nou\u0103 f\u0103r\u0103 un sfert, mult peste intervalul de \u00eent\u00e2rziere acceptat. \u2014 Henrietta o s\u0103 fac\u0103 o criz\u0103 dac\u0103 individul a uitat. Trebuie s\u0103 recunosc, mi se pare o atitudine cam nepoliticoas\u0103 c\u00e2nd noi am depus a\u0219a un efort. Zece minute mai t\u00e2rziu se auzi soneria \u0219i Sophie \u0219i mama ei se \u00eendreptar\u0103 \u00een acela\u0219i timp spre u\u0219\u0103. \u2014 Treci \u00eenapoi la turnat \u00een pahare, \u00eei porunci maic\u0103-sa, trimi\u021b\u00e2nd-o iar\u0103\u0219i \u00een salon. Bietul om \u00ee\u0219i petrece \u00eentreaga via\u021b\u0103 aduc\u00e2nd pe lume copii, nu cred c\u0103 vrea s\u0103 vad\u0103 ce ajung c\u00e2nd cresc mari, s-ar putea s\u0103 se apuce de altceva. Henrietta \u00eei lu\u0103 haina oaspetelui \u0219i \u00eel \u00eempinse foarte ceremonios \u00een salon. \u2014 Bun, toat\u0103 lumea e atent\u0103, da\u021bi-mi voie s\u0103 vi-l prezint pe omul serii, domnul doctor Laurence Westcott. Fran \u00eel comp\u0103timi pe bietul om pentru prezentarea odioas\u0103, dar el nu p\u0103rea c\u00e2tu\u0219i de pu\u021bin tulburat. \u00cel studie pe \u00eendelete, ascuns\u0103 de spatele masiv al lui Simon, fascinat\u0103 de c\u00e2t de mult se deosebea de persoana pe care \u0219i-o \u00eenchipuise ea. Primul lucru care-\u021bi s\u0103rea \u00een ochi la Laurence Westcott era faptul c\u0103 era extraordinar de chipe\u0219. Al doilea lucru care-\u021bi s\u0103rea \u00een ochi era modul \u00een care \u00eencerca s\u0103 disimuleze acest fapt, ca \u0219i cum frumuse\u021bea ar fi fost un lucru oarecum frivol la o persoan\u0103 \u00een pozi\u021bia sa. P\u0103rul lui blond-auriu era l\u0103sat pu\u021bin mai lung deasupra gulerului costumului de in verde-pal, o op\u021biune vestimentar\u0103 original\u0103 pentru un doctor. Era sub\u021bire \u0219i bine propor\u021bionat, iar pielea lui avea acea tent\u0103 de bronz auriu pe care nu o cape\u021bi st\u00e2nd pe marginea unei piscine, ci f\u0103c\u00e2nd windsurfing sau navig\u00e2nd sau practic\u00e2nd o alt\u0103 activitate atletic\u0103 rafinat\u0103. Purta ochelari micu\u021bi, cu ram\u0103 de aur, \u0219i Fran se trezi \u00eentreb\u00e2ndu-se dac\u0103 erau adev\u0103ra\u021bi sau dac\u0103 \u00eei purta doar spre a da impresia de seriozitate pe care restul imaginii sale o contrazicea. \u00cen sf\u00e2r\u0219it, observ\u0103 Fran cu un fior de \u00eenc\u00e2ntare, era mai \u00eenalt dec\u00e2t ea. \u2014 Doamn\u0103 Norton, zise lu\u00e2nd paharul pe care i-l oferea Henrietta, nu am cuvinte s\u0103 m\u0103 scuz \u00eendeajuns. De parc\u0103 i-ar fi citit g\u00e2ndurile lui Fran, \u00ee\u0219i scoase ochelarii \u0219i \u00ee\u0219i mas\u0103 ochii o clip\u0103. Fran observ\u0103 aerul lor obosit \u0219i \u00ee\u0219i f\u0103cu mustr\u0103ri de con\u0219tiin\u021b\u0103 pentru specula\u021biile ei stupide. Oricum, Laurence Westcott era real \u0219i, Fran trebui s\u0103 recunoasc\u0103, cu adev\u0103rat fermec\u0103tor. \u2014 A\u0219 fi ajuns la timp, dar am avut o colectare de ou\u0103 urgent\u0103. \u2014 Ooh, exclam\u0103 Lottie strecur\u00e2ndu-se sub bra\u021bul lui, \u00eenchipuindu-\u0219i-l, de bun\u0103 seam\u0103, pe nou-venit cu un co\u0219 \u00een bra\u021be \u0219i probabil cu un impermeabil asemenea celor purtate de pompieri \u00een situa\u021bii de urgen\u021b\u0103. De ce era u\u2019gent\u0103? S-ar fi clocit ou\u0103le? Laurence r\u00e2se \u0219i \u00eei ciufuli p\u0103rul. \u2014 Or s\u0103 fie clocite \u00eentr-o zi \u0219i or s\u0103 se transforme \u00een feti\u021be dr\u0103gu\u021be ca tine. Se vedea c\u0103 Lottie r\u0103m\u0103sese nedumerit\u0103. \u2014 Domnul doctor Westcott e un doctor mai special, \u00eei explic\u0103 mama ei, ajut\u0103 doamnele care vor copii, dar nu-i pot avea. \u2014 Ca m\u0103tu\u0219ica Fran, adic\u0103? Ea zice mereu c-ar vrea s\u0103 m\u0103 ia la ea pentru c\u0103 n-are copii. Simon \u00ee\u0219i \u00een\u0103bu\u0219i un hohot de r\u00e2s \u0219i Fran \u00eei trase un picior, dorindu-\u0219i s-o \u00eenghit\u0103 p\u0103m\u00e2ntul. \u2014 Cred c\u0103 e momentul, anun\u021b\u0103 Henrietta, arunc\u00e2ndu-i o privire de avertisment so\u021bului ei, s\u0103 ne a\u0219ez\u0103m la mas\u0103. \u2014 Absolut. Simon \u00eei lu\u0103 paharul din m\u00e2n\u0103 lui Laurence \u0219i \u00eel puse pe tav\u0103. \u2014 Domnule doctor Westcott, continu\u0103 \u00eenainte ca Henrietta s\u0103-l poat\u0103 opri, de ce nu o lua\u021bi \u00eenainte? \u00cei arunc\u0103 o privire sfid\u0103toare nevesti-sii. \u2014 La urma urmei, n-am vrea s\u0103 v\u0103 d\u0103m impresia c\u0103 face\u021bi parte din meniu, nu-i a\u0219a? Simon, \u0219tiind c\u0103 \u0219i-ar fi pus pielea pe b\u0103\u021b dac\u0103 schimba a\u0219ezarea la mas\u0103, \u00eel conduse pe Laurence la un cap\u0103t al mesei \u0219i lu\u0103 loc el \u00eensu\u0219i la cel\u0103lalt. Henrietta urma s\u0103 stea l\u00e2ng\u0103 Laurence de o parte a mesei, Fran de cealalt\u0103, iar ceilal\u021bi patru oaspe\u021bi pe cele dou\u0103 laturi ale mesei. Sophie, spre iritarea ei, acum c\u0103-l v\u0103zuse pe Laurence, fu trimis\u0103 s\u0103 o culce pe Lottie. \u2014 Bun\u0103 buc\u0103\u021bic\u0103, nu? \u00eei \u0219opti lui Fran, care se strecurase \u00een buc\u0103t\u0103rie s\u0103 ajute la servirea primului fel. Nu m-a\u0219 sup\u0103ra s\u0103-\u0219i v\u00e2re dilatatorul \u00een\u0103 \u2014 Mul\u021bumim, Sophie, o \u00eentrerupse ferm maic\u0103-sa, ar\u0103t\u00e2nd spre cealalt\u0103 camer\u0103, \u0219i s\u0103 nu te culci cu cercelul \u0103la \u00een nas. O s\u0103 aga\u021be plapuma. \u00cen sf\u00e2r\u0219it, erau to\u021bi a\u0219eza\u021bi la mas\u0103, cu farfuriile dinainte. \u2014 A\u0219adar, Laurence, \u00eel invit\u0103 cu vioiciune Henrietta, poate c\u0103 ai vrea s\u0103 ne spui c\u00e2te ceva despre activitatea sec\u021biei tale? Laurence l\u0103s\u0103 jos furculi\u021ba privind doar cu o umbr\u0103 de regret spre apetisantele fructe de mare din farfurie. Era clar c\u0103 era obi\u0219nuit s\u0103-\u0219i c\u00e2\u0219tige p\u00e2inea f\u0103c\u00e2nd frumos. \u2014 Vindec\u0103m toate formele de infertilitate la femei prin tratamente cu hormoni \u0219i opera\u021bii la nivelul trompelor uterine, dar presupun c\u0103 rezultatele cele mai importante le-am ob\u021binut prin inseminare artificial\u0103 \u2013 fertilizarea in vitro \u0219i transferul intrafalopian al game\u021bilor. \u2014 Dumnezeule, exclam\u0103 Simon turn\u00e2ndu-\u0219i din plin vin scump \u00een pahar, ce naiba s-a \u00eent\u00e2mplat cu buna tradi\u021bie a regulatului? Laurence z\u00e2mbi \u00eeng\u0103duitor. \u2014 De fapt, e o metod\u0103 destul de ineficient\u0103 de adus pe lume copii. \u0218i, s\u0103 nu uit\u0103m, zise arunc\u00e2ndu-i o privire lui Simon, exist\u0103 mult mai multe cazuri de infertilitate la b\u0103rba\u021bi dec\u00e2t \u00een trecut. Simon p\u0103ru surprins. \u2014 De ce? \u2014 Din cauza alcoolului. Judy, doctori\u021ba din dreapta lui, \u00eel fixa cu ochii ca ni\u0219te m\u0103rgele. \u2014 \u0218i a pantalonilor str\u00e2m\u021bi. Sper c\u0103 por\u021bi boxeri. Fran se ab\u021binu s\u0103 nu r\u00e2d\u0103 \u0219i \u00eent\u00e2lni privirea lui Laurence. Se sim\u021bea bine. Nu avea nimic din arogan\u021ba unei mari personalit\u0103\u021bi, la care se a\u0219teptase. F\u0103r\u0103 s\u0103 vrea, Fran sim\u021bi o atrac\u021bie electric\u0103, asemenea sc\u00e2nteii iscate la contactul dintre dou\u0103 fire. Sim\u021bi chiar c\u0103 \u0219i el era con\u0219tient de asta. Apoi altcineva i se adres\u0103 \u0219i el \u00ee\u0219i \u00eentoarse privirea de la ea. \u2014 Oare infertilitatea nu e de fapt o problem\u0103 cu care se confrunt\u0103 doar aceste nefericite femei de carier\u0103 care vor s\u0103 \u00eempace \u0219i capra \u0219i varza? \u00centrebarea venea din partea so\u021biei partenerului plin de bani al lui Simon, care probabil c\u0103 nu lucrase nici m\u0103car o zi \u00een toat\u0103 via\u021ba ei \u0219i nici nu se g\u00e2ndea s-o fac\u0103 vreodat\u0103. \u2014 Vreau s\u0103 spun, de ce ar trebui noi, restul, s\u0103 d\u0103m bani pentru asta? Fran a\u0219tept\u0103 r\u0103spunsul lui, \u0219tiind c\u0103, \u00eentr-un fel, avea s\u0103 conteze foarte mult pentru ea. \u2014 Ave\u021bi dreptate c\u0103 problemele de fertilitate apar cu prec\u0103dere cu c\u00e2t \u00eencerci mai t\u00e2rziu s\u0103 faci copii, iar dorin\u021ba de-a avea o carier\u0103 le-a \u00eencetinit pe femei \u00een calea spre maternitate. Fran se \u00eentrist\u0103. Avea s\u0103-i dea dreptate acelei femei sinistre. \u2014 Dar, personal, cred c\u0103 orice femeie are dreptul s\u0103-\u0219i \u021bin\u0103 pruncul \u00een bra\u021be, oric\u00e2t de t\u00e2rziu s-ar hot\u0103r\u00ee s\u0103-l conceap\u0103. E unul dintre instinctele noastre primordiale. Lui Fran \u00eei veni s\u0103-l s\u0103rute. Ap\u0103ru friptura de miel, trandafirie \u0219i apetisant\u0103, iar Henrietta devie discu\u021bia spre ape mai lini\u0219tite. Nu voia ca seara pl\u0103nuit\u0103 cu grij\u0103 s\u0103 se termine ur\u00e2t. Fran continu\u0103 s\u0103-l studieze discret pe Laurence. Primea toate \u00eempuns\u0103turile acestor bog\u0103ta\u0219i ignoran\u021bi cu calm \u0219i umor. Emana un fel de senin\u0103tate aproape monahal\u0103. O intriga pe Fran, care era obi\u0219nuit\u0103 cu compania ziari\u0219tilor cu tupeu. F\u0103r\u0103 s\u0103 vrea, se trezi compar\u00e2nd calmul re\u021binut al lui Laurence cu farmecul plin de \u00eeng\u00e2mfare al lui Jack Allen. La Jack totul era la vedere. Era mai greu, b\u0103nuia ea, s\u0103 ajungi s\u0103-l cuno\u0219ti pe Laurence Westcott, dar merita. Sim\u021bi o b\u0103taie pe um\u0103r. \u2014 Vrei te rog s\u0103 m\u0103 aju\u021bi s\u0103 str\u00e2ng? o \u00eentreb\u0103 Henrietta. De \u00eendat\u0103 ce \u00eenchise bine u\u0219a de la buc\u0103t\u0103rie, Henrietta se repezi asupra ei. \u2014 Ei bine, ce p\u0103rere ai? E minunat, nu-i a\u0219a? \u2014 Pare un om foarte pl\u0103cut, \u00eencuviin\u021b\u0103 Fran circumspect\u0103. C\u00e2nd v-a\u021bi cunoscut? Henrietta z\u00e2mbi larg. \u2014 C\u00e2nd eram cu picioarele \u00een sc\u0103ri de fapt. Fran p\u0103rea nedumerit\u0103. \u2014 Nu \u0219tiam c\u0103 te-ai apucat de c\u0103l\u0103rie. \u2014 Nu m\u0103 refeream la genul acela de sc\u0103ri. Groz\u0103via sugerat\u0103 de cuvintele prietenei ei o izbi \u00een plin pe Fran. \u2014 N-ai f\u0103cut una ca asta, Henry! \u2014 Ba da. L-am z\u0103rit aplecat deasupra unui col uterin \u00eenconjurat de lume. Am fost s\u0103-mi pun diafragma \u0219i l-am v\u0103zut pe culoar. Era prea bun ca s\u0103 pierd ocazia. G\u00e2nde\u0219te-te doar ce tat\u0103 grozav ar fi. Ar avea grij\u0103 de ovulele tale ca o clo\u0219c\u0103 \u0219i ar fi ajutorul ideal dac\u0103 ai avea probleme de fertilitate. To\u021bi copiii pe care i-a\u021bi avea ar fi mai mult ca sigur buni pe partea de \u0219tiin\u021be. O b\u0103nuial\u0103 \u00eensp\u0103im\u00e2nt\u0103toare \u00eencepu s\u0103-i dea t\u00e2rcoale Francesc\u0103i. \u2014 Henry\u0103 toat\u0103 seara asta\u0103 toat\u0103 povestea asta cu dineul, nu cumva\u0103 Nu \u00eendr\u0103zni s\u0103 r\u0103spund\u0103 la propria \u00eentrebare. Henrietta str\u0103lucea de m\u00e2ndrie. \u2014 Ba da, sigur c\u0103 da. De ce l-a\u0219 fi invitat altfel? De-abia dac\u0103-l cunosc. Deocamdat\u0103. P\u00e2n\u0103 s\u0103 apuce Fran s\u0103 fac\u0103 vreun comentariu, prietena ei o \u00eempinse spre u\u0219\u0103 cu cafetiera \u0219i cu o caraf\u0103 cu lapte \u00een m\u00e2ini. Laurence Westcott ridic\u0103 privirea spre ea, de parc\u0103 ar fi observat momentul exact \u00een care ie\u0219ise din camer\u0103 \u0219i momentul \u00een care revenea. Ochii lui verzi \u00eei \u00eent\u00e2lnir\u0103 pe ai ei o frac\u021biune de secund\u0103 \u0219i Fran sim\u021bi un fior nelini\u0219titor pe \u0219ira spin\u0103rii. Se ag\u0103\u021b\u0103 de cafetier\u0103 de parc\u0103 ar fi fost o pern\u0103 de salvare \u0219i se \u00eendrept\u0103 spre col\u021bul opus al camerei. \n\nMai t\u00e2rziu \u00een aceea\u0219i noapte, dup\u0103 ce sp\u0103lase vasele \u0219i \u00eentorsese seara pe toate p\u0103r\u021bile, Henrietta t\u0103b\u0103r\u00ee asupra so\u021bului ei \u00een timp ce acesta se dezbr\u0103ca \u0219i \u00eel t\u00e2r\u00ee \u00een pat. El fu at\u00e2t de surprins \u00eenc\u00e2t nu putu dec\u00e2t s\u0103 capituleze. \u2014 A\u0219adar, \u00eel \u00eentreb\u0103 Henrietta, desf\u0103c\u00e2ndu-i nasturii de la c\u0103ma\u0219\u0103 cu o vitez\u0103 ame\u021bitoare, ce p\u0103rere \u021bi-a f\u0103cut Laurence Westcott? \u2014 Mi s-a p\u0103rut cam pap\u0103-lapte, r\u0103spunse Simon, strecur\u00e2ndu-i m\u00e2na sub fust\u0103. \u2014 Bun, spuse Henrietta, l\u0103s\u00e2ndu-se p\u0103truns\u0103 de erec\u021bia neobosit\u0103 a so\u021bului ei, asta \u00eenseamn\u0103 c\u0103 lui Fran o s\u0103-i plac\u0103. Nu se d\u0103 \u00een v\u00e2nt dup\u0103 gorile ca tine. \u2014 Toate prostiile alea despre pantaloni str\u00e2m\u021bi \u0219i infertilitate, se str\u00e2mb\u0103 Simon, intensific\u00e2ndu-\u0219i mi\u0219carea. Am purtat \u00eentotdeauna pantaloni str\u00e2m\u021bi \u0219i nu mi-a afectat niciodat\u0103 fertilitatea. \u2014 Da, dragule, r\u0103spunse Henrietta, a\u0219ez\u00e2ndu-se \u00een pozi\u021bia ei favorit\u0103, ce garanta pl\u0103cerea maxim\u0103. Sunt sigur\u0103 c\u0103 sperma ta ar putea s\u0103 traverseze Atlanticul. Dar, pe de alt\u0103 parte, nici Sophie, nici Lottie nu-\u021bi seam\u0103n\u0103 prea mult, este? El \u00ee\u0219i lu\u0103 revan\u0219a pentru aceast\u0103 lovitur\u0103 sub centur\u0103 r\u0103sturn\u00e2nd-o \u0219i lu\u00e2nd-o de la cap\u0103t. \n\nFran st\u0103tea \u00een biroul ei, prin u\u0219a c\u0103ruia se \u00eentrez\u0103rea forfota g\u0103l\u0103gioas\u0103 a redac\u021biei de \u0219tiri \u0219i se g\u00e2ndea la Laurence Westcott. \u0218edin\u021ba de redac\u021bie trebuia s\u0103 \u00eenceap\u0103 dintr-o clip\u0103 \u00eentr-alta \u0219i avea o mul\u021bime de lucruri de f\u0103cut, dar nu reu\u0219ea s\u0103 se apuce de nici unul. Nu-i ceruse num\u0103rul de telefon. Ar fi fost prea evident probabil. Nu era genul de persoan\u0103, presupuse ea, c\u0103reia \u00eei pl\u0103cea s\u0103 fac\u0103 lucrurile cu prea mul\u021bi martori. Transmitea o dorin\u021b\u0103 de a-\u0219i p\u0103stra intimitatea. Apoi se \u00eentreb\u0103, pentru o clip\u0103 de co\u0219mar, dac\u0103 avea vreo vag\u0103 b\u0103nuial\u0103 \u00een privin\u021ba motivelor pentru care \u00eel invitase Henrietta. Un val de ru\u0219ine o n\u0103p\u0103di imediat, trezindu-i una dintre cele mai ur\u00e2te amintiri. La \u0219aptesprezece ani fusese la un bal al lunii mai la Cambridge, invitat\u0103 de b\u0103iatul la care visa de c\u00e2teva luni bune \u0219i pe care \u00eel considera mult prea minunat. Fusese o sear\u0103 superb\u0103, cea mai frumoas\u0103 din via\u021ba ei. Purtase o rochie de bal Laura Ashley nou-nou\u021b\u0103, din catifea neagr\u0103, \u0219i pantofi cu strasuri la cataram\u0103, care \u00eei amintiser\u0103 de Cenu\u0219\u0103reasa. O \u021binuser\u0103 \u00eentr-un dans toat\u0103 noaptea, la propriu, \u0219i apoi se plimbaser\u0103 cu barca de-a lungul Camului argintiu \u00een timp ce se lumina de ziu\u0103. Str\u0103lucise de bucurie tot drumul spre cas\u0103, \u00een trenul spre Woodbury. Apoi descoperise c\u0103 o invitase doar pentru c\u0103 mama ei pl\u0103tise biletele. Patruzeci de lire fiecare. Pl\u00e2nsese ore \u00een \u0219ir \u0219i aruncase la gunoi pantofii cu strasuri. \u2014 Domnul doctor Fertilitate a fost a\u0219a de fermec\u0103tor, deci? o trezi Stevie din visare cu r\u0103ceala unui bisturiu. Auzisem c\u0103 arat\u0103 de parc\u0103 ar fi descins din Tineri stagiari \u00eendr\u0103gosti\u021bi. \u2014 Pentru numele lui Dumnezeu, Stevie, se o\u021b\u0103r\u00ee Fran, sim\u021bindu-se vinovat\u0103. M\u0103 \u00eentrebam pur \u0219i simplu dac\u0103 n-am putea face un reportaj despre sec\u021bia lui, at\u00e2ta tot. \u2014 Iar \u00eenc\u00e2nt\u0103toarea domni\u0219oar\u0103 redactor-\u0219ef de la Woodbury Citizen ar putea s\u0103 scrie articolul ea \u00eens\u0103\u0219i \u00een loc s\u0103 trimit\u0103 vreun t\u00e2n\u0103r reporter necioplit? Apropo de tinerii reporteri neciopli\u021bi, tonul lui Stevie deveni deodat\u0103 serios, cred c\u0103 e momentul s\u0103 ridici moralul trupelor. \u021aine-le un discurs \u00e0 la \u201eBoadicea \u00eenaintea b\u0103t\u0103liei\u201c. Au auzit cu to\u021bii zvonul despre Jack Allen \u0219i ziarul gratuit. Dup\u0103 \u0219mecheria lui cu compania de autobuze, se \u00eentreab\u0103 dac\u0103 mai are rost s\u0103 vin\u0103 la lucru. Fran fu \u0219ocat\u0103 de propria-i lips\u0103 de reac\u021bie. De obicei, era prima care detecta orice nelini\u0219te \u00een r\u00e2ndul reporterilor. Primul lucru pe care-l \u00eenv\u0103\u021base de la Ralph fusese s\u0103 \u021bin\u0103 u\u0219a larg deschis\u0103 \u0219i s\u0103 asigure c\u0103 \u00ee\u0219i petrece tot at\u00e2ta timp \u00een afara biroului, cu echipa, pe c\u00e2t \u00ee\u0219i petrecea \u00een birou, ca redactor-\u0219ef. \u2014 Mul\u021bumesc c\u0103 mi-ai spus. O s\u0103 deschid discu\u021bia la \u0219edin\u021b\u0103. Intr\u0103 hot\u0103r\u00e2t\u0103 \u0219i se opri drept \u00een mijlocul redac\u021biei de \u0219tiri. \u2014 Bun, toat\u0103 lumea e aici?. A venit ora pentru \u0219edin\u021b\u0103. \u00cen fiecare s\u0103pt\u0103m\u00e2n\u0103 avea loc o \u0219edin\u021b\u0103 \u00een care se hot\u0103ra ce subiecte vor fi abordate \u00een num\u0103rul din acea s\u0103pt\u0103m\u00e2n\u0103 \u0219i o alta \u00een care se discuta pe ce pagin\u0103 va ap\u0103rea fiecare articol \u0219i unde ar trebui a\u0219ezate fotografiile pentru fiecare. Mike Wooley, reporterul cel mai recent angajat \u0219i cel mai \u00eendr\u0103zne\u021b, se pref\u0103cu c\u0103 era prins \u00eentr-o conversa\u021bie de via\u021b\u0103 \u0219i de moarte. Keith Wilson, redactorul sportiv, \u00ee\u0219i lu\u0103 cu el termosul cu ceai. Dezaproba cu t\u0103rie faptul c\u0103 Fran introdusese \u00een redac\u021bie cafea veritabil\u0103 \u0219i nu sc\u0103pa niciodat\u0103 ocazia s\u0103-\u0219i exprime p\u0103rerile. Porni \u00een urma lui Stevie, a redactorului de la sec\u021bia reportaj \u0219i a redactorului-\u0219ef adjunct spre sala de \u0219edin\u021be plin\u0103 de lume, unde se a\u0219ezar\u0103 pe unde g\u0103sir\u0103 loc. Keith Wilson \u00ee\u0219i scoase biscui\u021bii Garibaldi \u0219i \u00eei \u00eentinse unul lui Stevie. Mike Wooley, care l\u0103sase \u00een sf\u00e2r\u0219it telefonul din m\u00e2n\u0103, vru s\u0103 se serveasc\u0103. \u2014 Ah, nu, pui\u0219orule, cl\u0103tin\u0103 Keith din cap. Trebuie s\u0103 cotizezi la clubul Garibaldi, prietene. 10 pence pe s\u0103pt\u0103m\u00e2n\u0103. Mike Wooley d\u0103du ochii peste cap. \u00cen acel moment sosi Sean McGee, unul din stagiari, av\u00e2nd \u00eenc\u0103 pe fa\u021b\u0103 masca antipoluare pe care o purta ca protec\u021bie \u00eempotriva gazelor de e\u0219apament \u00een timp ce mergea cu bicicleta prin Woodbury \u0219i care-i d\u0103dea un aer de extraterestru u\u0219or stingher. \u2014 Bun, \u00eentreb\u0103, care mi-a \u0219terpelit locul pentru biciclet\u0103? Fran sim\u021bi c\u0103-i piere o clip\u0103 elanul. Munceau cu to\u021bii din greu \u0219i unul-doi erau chiar foarte talenta\u021bi, dar, f\u0103r\u0103 s\u0103 vrea, \u00eenclina s\u0103 cread\u0103 c\u0103 \u00een sala de \u0219edin\u021be de la Express, domnea, probabil, o atmosfer\u0103 ceva mai profesionist\u0103. \u2014 OK, ce subiecte avem s\u0103pt\u0103m\u00e2na asta? Trecur\u0103 rapid prin amestecul de scandaluri locale, decizii ale prim\u0103riei, cazuri de conducere \u00een stare de ebrietate, accidente, nun\u021bi, \u00eenmorm\u00e2nt\u0103ri \u0219i produc\u021bii din seria Annie Get Your Gun care alc\u0103tuiau subiectele de baz\u0103 pentru un mic ziar s\u0103pt\u0103m\u00e2nal. \u2014 Cred c\u0103 s-ar putea s\u0103 am o pist\u0103 despre o companie de autocare, care face reduceri de personal \u0219i \u00ee\u0219i oblig\u0103 \u0219oferii s\u0103 conduc\u0103 h\u00e2rburi periculoase, arunc\u0103 pastila Mike Wooley. Dac\u0103 tot a preluat Express dezv\u0103luirile noastre asupra companiei de autobuze. Fran profit\u0103 de ocazia care i se oferea. \u2014 Uita\u021bi, oameni buni, \u0219tiu c\u0103 sunte\u021bi nec\u0103ji\u021bi din cauza pove\u0219tii cu compania de autobuze \u0219i, la naiba, ave\u021bi tot dreptul s\u0103 fi\u021bi. A fost un act de piraterie. Noi am f\u0103cut toat\u0103 munca \u0219i Express a tras foloasele, dar nu uita\u021bi un lucru: Express e un ziar de scandal. Nu fac dec\u00e2t s\u0103 profite de nenorocirea oamenilor, nu reportaj. Nimic nu le place mai mult dec\u00e2t s\u0103 bat\u0103 la u\u0219a unei mame nefericite ca s\u0103 ob\u021bin\u0103 o declara\u021bie despre moartea singurului ei fiu, despre care aceasta nici nu \u0219tia c\u0103 a murit. Dac\u0103 Jack Allen lanseaz\u0103 un nou ziar, n-o s\u0103 fie cu nimic mai bun. \u2014 Unora le place s\u0103 citeasc\u0103 ziare de scandal, remarc\u0103 Mike Wooley. \u2014 Atunci ar trebui s\u0103 se aboneze la Express sau s\u0103 se angajeze acolo. Ochii lui Fran aruncau sc\u00e2ntei acum. \u2014 C\u00e2nd a fondat Citizen tat\u0103l meu, a f\u0103cut-o \u00een ideea de a prezenta a\u0219a cum se cuvine adev\u0103ratele probleme de interes local. Probleme care afecteaz\u0103 via\u021ba oamenilor, nu doar accidente s\u00e2ngeroase \u0219i darea \u00een vileag a r\u0103uf\u0103c\u0103torilor. Acestea au \u0219i ele locul lor, desigur, dar Citizen \u00eencearc\u0103 s\u0103 schimbe lucrurile \u00een bine, s\u0103 le dea oamenilor puterea de decizie. S\u0103 publice \u0219tiri care le sunt de folos. Tata spunea \u00eentotdeauna c\u0103 suntem o Biblie la scar\u0103 local\u0103. De aceea e at\u00e2t de important s\u0103 p\u0103str\u0103m contactul cu oamenii care locuiesc aici, s\u0103 \u00een\u021belegem ce \u00ee\u0219i doresc ei, nu s\u0103 le tr\u00e2ntim pe mas\u0103 porc\u0103rii spectaculoase dup\u0103 re\u021beta din Fleet Street. De aceea e at\u00e2t de important s\u0103 le scriem numele corect. \u0218i adresele. Le ar\u0103t\u0103 un exemplar din ultimul Express, \u00een care scriseser\u0103 gre\u0219it numele uneia dintre cele mai cunoscute str\u0103zi din Woodbury. \u2014 Acurate\u021bea \u00eenseamn\u0103 credibilitate pentru un ziar ca al nostru. Sean McGee ridic\u0103 privirea din foaia pe care lua cu \u00eenfrigurare noti\u021be dup\u0103 ce spunea Fran. \u2014 E un subiect bun pe Fielding Estate, \u0219ti\u021bi, acolo unde poli\u021bia vrea s\u0103 interzic\u0103 accesul. Un grup de mame s-a adunat acolo \u0219i st\u0103 de paz\u0103 ca s\u0103 previn\u0103 furtul de ma\u0219ini. Asta e cu at\u00e2t mai interesant, cu c\u00e2t fiul uneia dintre ele se afl\u0103 la un centru de deten\u021bie chiar din cauza furturilor de ma\u0219ini. \u2014 Grozav. \u0102sta e exact genul de subiect pe care ar trebui s\u0103-l abord\u0103m aici, la Citizen. Sunte\u021bi o echip\u0103 minunat\u0103 \u0219i Citizen e un ziar grozav. \u00cenc\u0103 avem un tiraj mai bun dec\u00e2t Express, nu uita\u021bi. \u2014 Dar c\u00e2t timp \u00eel vom mai avea odat\u0103 ce lanseaz\u0103 ziarul gratuit? \u0218tia c\u0103 tot Mike va avea ceva de comentat. Era mai bine s\u0103 stea de vorb\u0103 cu el, s\u0103 vad\u0103 ce \u00eel roade. \u2014 \u0218i o ultim\u0103 veste bun\u0103. Am fost nominaliza\u021bi la titlul de cel mai bun ziar regional. Un murmur de \u00eenc\u00e2ntare umplu \u00eenc\u0103perea, iar Fran hot\u0103r\u00ee s\u0103 nu le strice bucuria cu \u0219tirea c\u0103 cel\u0103lalt candidat la titlu era Woodbury Express. \u2014 OK, la treab\u0103. Am nevoie de c\u00e2teva \u0219tiri pe scurt de calitate... cea despre b\u0103rbatul care \u0219i-a pierdut cheia \u0219i a intrat prin efrac\u021bie \u00een propriul apartament, sf\u00e2r\u0219ind prin a fi arestat, a fost excelent\u0103. Felicit\u0103ri, Mike. Stevie intr\u0103 dup\u0103 ea \u00een birou. \u2014 Cum m-am descurcat? o \u00eentreb\u0103 Fran pe femeia mai \u00een v\u00e2rst\u0103. \u2014 Grozav. De\u0219i cred c\u0103 ai fost cam aspr\u0103 cu Jack Allen. \u0218i Express face campanii sociale, s\u0103 \u0219tii. \u2014 Tu cu cine \u021bii? Fur\u0103 \u00eentrerupte de un hohot de r\u00e2s venind din redac\u021bia de \u0219tiri. Sean McGee lipise pe avizier o foaie pe care scria \u201eACURA\u021aE\u021aEA \u00ceNSEAMN\u0102 CREDIBILITATE\u201c, iar Mike Wooley \u00eei atr\u0103sese aten\u021bia c\u0103, dac\u0103 voia s\u0103 fie un elev model, ar trebui s\u0103 \u00eenve\u021be mai \u00eent\u00e2i s\u0103 scrie corect. \u2014 \u0218tii, z\u00e2mbi Stevie, ascult\u00e2nd r\u00e2setele, uneori chiar \u00eemi lipsesc zilele de demult, \u00eenainte ca totul s\u0103 devin\u0103 at\u00e2t de serios. Lucram la reportaje diminea\u021ba, apoi luam un pr\u00e2nz copios \u0219i aveam dup\u0103-amiaza liber\u0103. Obi\u0219nuiam s\u0103 mergem la un b\u0103rule\u021b unde aveau stripteuze... \u2014 Stevie! Fran era uluit\u0103. \u2014 Erau adev\u0103rate veterane. Mai rele de gur\u0103 ca Roseanne. Treceau pe toat\u0103 lumea din public prin ciur \u0219i d\u00e2rmon \u00een timp ce-\u0219i scoteau chilo\u021bii. Bine\u00een\u021beles, Stevie se smulse din visare \u0219i reveni \u00een prezent, recuperam muncind seara. \u2014 Mai lipse\u0219te s\u0103-mi spui cli\u0219eul \u0103la cum c\u0103 redactorul-\u0219ef \u021binea o sticl\u0103 de whisky \u00een dulap. \u2014 Tat\u0103l t\u0103u chiar \u021binea. \u2014 \u0218i eu \u021bin o sticl\u0103 cu ap\u0103 mineral\u0103. \u2014 Toat\u0103 lumea e la fel acum. To\u021bi vor s\u0103 se duc\u0103 acas\u0103 \u00een loc s\u0103 mearg\u0103 la un bar. \u2014 S\u0103rmana Stevie. O s\u0103 vin eu cu tine \u00een seara asta ca s\u0103-\u021bi dovedesc c\u0103 redactorii-\u0219efi \u00eenc\u0103 mai \u0219tiu s\u0103 trag\u0103 la m\u0103sea, ca pe vremuri. Apropo, strecur\u0103 Fran, \u0219tii c\u0103 pomeneam de un articol despre Sec\u021bia de Tratare a Infertilit\u0103\u021bii din Woodbury? Ce p\u0103rere ai, sincer? \u2014 Nu-i rea ideea. De\u0219i n-ai de unde s\u0103 \u0219tii, \u00eei f\u0103cu cu ochiul lui Fran, f\u0103r\u0103 nici o ru\u0219ine, doctorul Kildare s-ar putea s\u0103 sune chiar \u0219i f\u0103r\u0103 a recurge la puterea presei. Fran era gata s\u0103 protesteze \u0219i s-o dea afar\u0103 c\u00e2nd se auzi vocea telefonistei. \u2014 Am un apel pentru tine, Fran. Un anume doctor Laurence Westcott. A spus c\u0103 e ceva personal. \u2014 Vezi, ce-\u021bi spuneam? zise Stevie triumf\u0103toare \u0219i porni spre u\u0219\u0103. Fran \u00eencerc\u0103 s\u0103 se calmeze \u00een timp ce ridica receptorul telefonului de pe birou. \u2014 Bun\u0103, nu \u0219tiu dac\u0103 \u00ee\u021bi aminte\u0219ti de mine? sunt Laurence Westcott, ne-am cunoscut asear\u0103. \u00cei aprecie modestia. Jack Allen ar fi presupus automat c\u0103 e o figur\u0103 greu de uitat. \u2014 De fapt\u0103 se opri o frac\u021biune de secund\u0103 \u00een timp ce pulsul lui Fran se accelera, m\u0103 \u00eentrebam dac\u0103 te-ar interesa s\u0103 vizitezi sec\u021bia. \u2014 A\u0219 fi de-a dreptul \u00eenc\u00e2ntat\u0103, r\u0103spunse Fran, \u00eencerc\u00e2nd din greu s\u0103-\u0219i ascund\u0103 emo\u021bia. \u2014 Ei bine, coment\u0103 Stevie \u00eenchiz\u00e2nd u\u0219a, b\u0103nuiesc c\u0103 e mai tare dec\u00e2t dac\u0103 \u021bi-ar ar\u0103ta colec\u021bia de gravuri. Fran fredona cinci minute mai t\u00e2rziu, c\u00e2nd Keith Wilson veni s\u0103-i fac\u0103 o propunere. \u2014 E vorba de cei de la Federa\u021bia de Fotbal Neprofesionist. Vor s\u0103-i sponsoriz\u0103m. O s\u0103 ne coste, dar ne-au promis exclusivitate absolut\u0103 dac\u0103 \u00eencheiem contractul. Dup\u0103 aceea nici n-or s\u0103 mai stea de vorb\u0103 cu cei de la Express. Fran se g\u00e2ndi pu\u021bin. Tat\u0103l ei n-ar fi acceptat niciodat\u0103 a\u0219a ceva. Ar fi zis c\u0103 exista o competi\u021bie destul de acerb\u0103 \u00een presa sportiv\u0103, f\u0103r\u0103 s\u0103 mai fie nevoie s-o aduci \u0219i la nivelul fotbalului neprofesionist \u0219i, ar fi avut cu siguran\u021b\u0103 dreptate, mai ales dup\u0103 ce le spusese Fran trupelor. Cu toate astea, Fran \u00ee\u0219i cuno\u0219tea limitele, iar Jack \u00eei furase reportajul despre compania de autobuze. \u2014 S-a f\u0103cut, zise. Crezi c\u0103 ar accepta s\u0103 se numeasc\u0103 Federa\u021bia de Fotbal Neprofesionist Citizen? Asta chiar l-ar scoate din s\u0103rite pe Jack. \u2014 O s\u0103-i \u00eentreb, r\u00e2nji Keith, pentru \u00eenc\u0103 dou\u0103 sute de lire ar accepta probabil s\u0103 se numeasc\u0103 \u0219i \u201eP\u0103ienjenii de pe Marte\u201c. \n\u2014 OK, oameni buni, r\u00e2ndul \u0103sta face cinste Fran, a\u0219a c\u0103 pute\u021bi s\u0103 comanda\u021bi una dubl\u0103, strig\u0103 Stevie ca s\u0103 acopere vacarmul din c\u00e2rcium\u0103. Cathedral Arms era chiar peste drum de redac\u021bie, ascuns\u0103 \u00eentr-o curte de pe una din laturile catedralei, \u0219i era \u00eenzestrat\u0103 cu toate semnele distinctive ce f\u0103ceau apanajul industriei tradi\u021biilor culturale. B\u00e2rne \u00eennegrite de vreme, \u0219emineu rustic, potcoave, jil\u021buri de stejar \u0219i o podea \u00eenclinat\u0103, din piatr\u0103. Singura diferen\u021b\u0103 dintre Cathedral Arms \u0219i majoritatea c\u00e2rciumilor consta \u00een faptul c\u0103 aceasta era cu adev\u0103rat veche \u0219i c\u0103 aici \u00ee\u0219i udaser\u0103 g\u00e2tlejul t\u0103ietori \u00een piatr\u0103, c\u0103r\u0103u\u0219i \u0219i negustori de gr\u00e2ne \u00eenc\u0103 din Evul Mediu. Gurile rele spuneau c\u0103 nici instala\u021bia sanitar\u0103 nu se schimbase prea mult de-atunci. Singura diferen\u021b\u0103 dintre mu\u0219teriii de-atunci \u0219i cei de-acum era c\u0103, \u00een loc s\u0103 se urce pe \u0219apte c\u0103r\u0103ri \u00een c\u0103ru\u021b\u0103 \u0219i s\u0103-\u0219i lase caii s\u0103 g\u0103seasc\u0103 drumul spre cas\u0103, consumatorii moderni \u00ee\u0219i sunau so\u021biile. Fran memor\u0103 ce voia s\u0103 bea fiecare \u0219i \u00ee\u0219i croi drum spre bar. Ca de obicei, barmanul misogin g\u0103sea o nem\u0103surat\u0103 pl\u0103cere \u00een a l\u0103sa clientele de sex feminin, chiar \u0219i cele \u00een \u021binut\u0103 de afaceri, s\u0103 a\u0219tepte c\u00e2t mai mult cu putin\u021b\u0103. \u00centre timp, Fran ajunsese \u00een punctul cel mai bun, \u00een care s-o ignore ar fi fost o insult\u0103 pe fa\u021b\u0103. El o f\u0103cu \u00eens\u0103, chiar \u0219i a\u0219a, lu\u00e2nd comanda cuiva de la cap\u0103tul barului, care st\u0103tea cu spatele la ea. Fran se preg\u0103tea s\u0103 protesteze zgomotos, dar o voce i-o lu\u0103 \u00eenainte. \u2014 Cred c\u0103, de fapt, domni\u0219oara Tyler era \u00eenainte. Se \u00eentoarse spre ea \u0219i z\u00e2mbi. Era Jack Allen. \u2014 D\u0103-mi voie s\u0103 iau eu asta, insist\u0103 el c\u00e2nd barmanul \u00eei \u00eentinse o tav\u0103 \u00eenc\u0103rcat\u0103 cu o duzin\u0103 de pahare. \u2014 N-am vrea s\u0103 le ver\u0219i pe Seamus, chiar dac\u0103 ar merita-o, nu-i a\u0219a? zise ar\u0103t\u00e2nd el spre barman. \u00cen mijlocul barului aglomerat, se opri o clip\u0103. \u2014 Apropo, m-a c\u0103utat la birou un redactor sportiv negru de furie acum nici cinci minute. P\u0103rea s\u0103 cread\u0103 c\u0103 ne-a\u021bi faultat cu Federa\u021bia de Fotbal Neprofesionist. Ochii de un albastru-pal ai lui Jack lic\u0103reau amuza\u021bi. \u2014 Dar i-am spus c\u0103 trebuie s\u0103 fie o gre\u0219eal\u0103, c\u0103 tu una nu e\u0219ti adepta mentalit\u0103\u021bii \u00eenguste a pove\u0219tilor \u00een exclusivitate, c\u0103 viziunea pe care o promoveaz\u0103 Citizen este una pozitiv\u0103 \u0219i de cooperare. Dac\u0103 ar fi putut s\u0103 ajung\u0103 la ele, Fran ar fi turnat b\u0103uturile nu pe Seamus, pe care nu merita s\u0103 strici ni\u0219te whisky de calitate, ci pe fa\u021ba \u00eeng\u00e2mfat\u0103 a lui Jack Allen. \u2014 B\u0103uturile voastre, b\u0103ie\u021bi, spuse Jack, pun\u00e2ndu-le pe mas\u0103. M\u0103 tem c\u0103 n-o s\u0103 fac eu cinste azi. M\u0103 p\u0103strez pentru seara decern\u0103rii premiului. Fie ca ziarul cel mai bun s\u0103 c\u00e2\u0219tige. \u2014 Francesca, tonul lui Stevie era plin de ironie, nu ne-ai spus cine mai era nominalizat. \u2014 A\u0219a t\u00e2rziu s-a f\u0103cut? tres\u0103ri Fran. Iau cina cu ai mei. Ne vedem m\u00e2ine. De la bar, Jack Allen o privi plec\u00e2nd. Francesca Tyler era un reporter al dracului de bun, dar, dac\u0103 avea un defect, era acela de-a fi mai catolic\u0103 dec\u00e2t Papa. O prinsese \u00een sf\u00e2r\u0219it cu m\u00e2\u021ba-n sac \u0219i se sim\u021bea foarte bine. \u00centre c\u00e2rcium\u0103 \u0219i casa p\u0103rin\u021bilor ei era mai pu\u021bin de un kilometru \u0219i Fran spumeg\u0103 de furie tot drumul. Jack Allen avea tupeu, nu glum\u0103. Cum \u00eendr\u0103znea s\u0103 sugereze c\u0103 e o ipocrit\u0103? Avusese noroc c\u0103 sc\u0103pase f\u0103r\u0103 s\u0103-i toarne ceva \u00een cap. Imaginea fugar\u0103 a lui Jack Allen, cu stropi de bere neagr\u0103 scurg\u00e2ndu-i-se din p\u0103r, ud\u00e2nd haina lui caraghioas\u0103 de tweed cu \u00eent\u0103rituri de piele la coate de care f\u0103cea at\u00e2ta parad\u0103, c\u00e2nd probabil c\u0103 \u0219i le cosea special, \u00een timpurile astea, o \u00eenveseli a\u0219a tare, \u00eenc\u00e2t \u00ee\u0219i d\u0103du seama deodat\u0103 c\u0103 uitase s\u0103 ia curba. F\u0103cu imediat cale \u00eentoars\u0103, sim\u021bindu-se purtat\u0103 de un fior agreabil de ner\u0103bdare \u00eenspre aleea casei p\u0103rin\u021bilor ei. Oare ar trebui s\u0103-i povesteasc\u0103 tat\u0103lui ei despre \u00eent\u00e2lnirea cu Laurence? \u0218tia c\u0103 se sim\u021bea oarecum vinovat pentru c\u0103 nu se a\u0219ezase la casa ei \u0219i c\u0103 ar fi foarte \u00eenc\u00e2ntat c\u0103 \u00eent\u00e2lnise \u00een sf\u00e2r\u0219it pe cineva care \u00eei trezise interesul. Se opri pentru o clip\u0103, repet\u00e2ndu-\u0219i cu fermitate c\u0103 se comporta proste\u0219te. Laurence Westcott o invitase pur \u0219i simplu s\u0103 viziteze sec\u021bia. Era foarte probabil ca interesul lui s\u0103 fie pur profesional. Avea doar nevoie de publicitate ca s\u0103 str\u00e2ng\u0103 fonduri. Pe de alt\u0103 parte, la telefon spusese c\u0103 era ceva personal... \u00ce\u0219i aminti brusc felul \u00een care o privise c\u00e2nd se \u00eentorsese \u00een camer\u0103, acas\u0103 la Henrietta \u0219i c\u00e2t de acut p\u0103ruse s\u0103-i fi sim\u021bit lipsa. Str\u0103b\u0103tu ultimii c\u00e2\u021biva metri \u00een fug\u0103, ca o feti\u021b\u0103 de \u0219ase ani \u00eendrept\u00e2ndu-se spre petrecerea zilei ei de na\u0219tere. De afar\u0103, Five Ashes p\u0103rea o cas\u0103 primitoare. Puteai s\u0103 \u021bi-o imaginezi plin\u0103 de copii, cu un foc de bu\u0219teni arunc\u00e2nd sc\u00e2ntei \u00een c\u0103min, cu miresme de pr\u0103jituri rev\u0103rs\u00e2ndu-se din buc\u0103t\u0103rie, dar o preocupare gr\u0103itoare pentru cur\u0103\u021benie te avertiza \u00een privin\u021ba st\u0103rii de fapt. Pe tot parcursul vie\u021bii lui Fran, Phyllis transformase preocuparea pentru cur\u0103\u021benie \u00eentr-o adev\u0103rat\u0103 religie. Farfuriile \u00ee\u021bi erau luate din fa\u021b\u0103 de \u00eendat\u0103 ce \u00eenghi\u021beai ultimul dumicat, juc\u0103riile \u00eendr\u0103gite erau dosite f\u0103r\u0103 mil\u0103, suprafe\u021bele lucioase erau acoperite de suporturi pentru pahare ca de o epidemie de pojar. Chiar \u0219i acum, adult fiind, Fran \u00ee\u0219i p\u0103strase obiceiul straniu de-a nu l\u0103sa niciodat\u0103 din m\u00e2n\u0103 un biscuit sau o felie de pr\u0103jitur\u0103 \u00eenceput\u0103, ca nu cumva s\u0103 dispar\u0103 pe vecie. Singurul lucru pe care nu putea s\u0103-l ierte sau s\u0103-l uite era faptul c\u0103, \u00eentorc\u00e2ndu-se \u00eentr-o bun\u0103 zi de la facultate, descoperise c\u0103 dormitorul ei fusese transformat \u00een camer\u0103 de oaspe\u021bi, iar toate lucrurile ei \u00eengr\u0103m\u0103dite \u00eentr-o cutie de carton. Mesajul era limpede: mama ei credea c\u0103 era momentul s\u0103 se maturizeze. Pentru Fran, culmea ironiei era urm\u0103toarea: nu aveau niciodat\u0103 oaspe\u021bi care s\u0103 r\u0103m\u00e2n\u0103 peste noapte. Musafirii aveau at\u00e2ta minte \u00eenc\u00e2t s\u0103 prefere s\u0103 stea la pensiuni primitoare Bed&Breakfast. Fran ap\u0103s\u0103 pe sonerie, sim\u021bind cum o n\u0103p\u0103de\u0219te sentimentul familiar c\u0103 era mai degrab\u0103 un musafir dec\u00e2t fiica lor. \u00cei deschise mama ei, purt\u00e2nd un \u0219or\u021b \u00eenflorat peste o rochie de l\u00e2n\u0103, cu p\u0103rul gri-argintiu, imaginea maternit\u0103\u021bii afectuoase \u0219i domestice, numai c\u0103, \u00ee\u0219i zise Fran, totul era o mascarad\u0103. Maic\u0103-sa era o prezen\u021b\u0103 la fel de cald\u0103 ca un pachet de maz\u0103re congelat\u0103. \u2014 Bun\u0103, mam\u0103. Fran s\u0103rut\u0103 obrazul care i se \u00eentindea. \u00cen zilele bune \u00ee\u0219i comp\u0103timea mama, \u00een\u021beleg\u00e2nd c\u0103 meschin\u0103ria \u00eei \u00eentunecase lui Phyllis propria via\u021b\u0103, chiar mai mult dec\u00e2t vie\u021bile celorlal\u021bi. Ast\u0103zi era una din zilele bune, a\u0219a c\u0103 \u00ee\u0219i aminti c\u0103 maic\u0103-sa avusese o copil\u0103rie mult mai lipsit\u0103 de afec\u021biune dec\u00e2t a ei. Tremur\u0103 u\u0219or. Erau \u00een martie \u0219i era \u00eenc\u0103 frig, dar mama ei credea c\u0103 nu trebuiau s\u0103 fac\u0103 risip\u0103 de c\u0103ldur\u0103. Ie\u0219irea la pensie a tat\u0103lui ei o f\u0103cuse s\u0103 economiseasc\u0103 \u0219i mai abitir. \u2014 Pari fericit\u0103, exclam\u0103 pe nea\u0219teptate maic\u0103-sa. Ca atunci c\u00e2nd mergeai cu taic\u0103-t\u0103u \u00een excursie. \u00cen vocea ei era o not\u0103 de triste\u021be care o mi\u0219c\u0103 pe Fran. \u00ce\u0219i \u00eembr\u0103\u021bi\u0219\u0103 scurt mama. Phyllis r\u0103mase \u021beap\u0103n\u0103, amintindu-i lui Fran de un sac de box v\u00e2r\u00e2t \u00eentr-un \u0219or\u021b \u00eenflorat. \u2014 Unde-i tata? \u2014 \u00cen biroul lui. Cina e gata \u00een zece minute. Maic\u0103-sa se \u00eentoarse la teritoriul ei impecabil din buc\u0103t\u0103rie. S\u0103 intre \u00een biroul tat\u0103lui ei era ca \u0219i cum ar fi intrat \u00eentr-o alt\u0103 lume. \u00cenc\u0103perea era \u00eentunecoas\u0103, luminat\u0103 doar de veioze micu\u021be, dar \u00eentunericul era pl\u0103cut \u0219i primitor. Tat\u0103l ei detesta lumina care venea din tavan. Pere\u021bii de un verde intens gemeau de c\u0103r\u021bi, iar l\u00e2ng\u0103 un radiator \u00een form\u0103 de scar\u0103 st\u0103tea un fotoliu antic din care \u00eencepuse s\u0103 ias\u0103 buretele. Peste tot erau ziare, vechi \u0219i noi. Trofee \u0219i premii ob\u021binute \u00een decursul \u00eendelungatei sale cariere gazet\u0103re\u0219ti str\u0103juiau deasupra biroului. Chiar \u0219i firele de praf din aer p\u0103reau s\u0103 se simt\u0103 acas\u0103. Fran n-a \u00een\u021beles niciodat\u0103 cum reu\u0219ea s\u0103 le protejeze de atacurile aspiratorului Hoover al nevesti-sii. \u2014 Franny, scumpo, tres\u0103ri Ralph, nu te-am auzit intr\u00e2nd. Ce bucurie s\u0103 te v\u0103d. Cum e via\u021ba \u00een lumea agitat\u0103 a presei? \u2014 Agitat\u0103. Ai avut dreptate \u00een privin\u021ba lui Jack Allen. Stevie ast\u0103zi m-a pus s\u0103 ridic moralul trupelor. Auziser\u0103 \u0219i ei zvonul. Apropo, se uit\u0103 \u0219iret la el, care-i treaba cu dup\u0103-amiezele prin baruri \u0219i stripteuzele neru\u0219inate? Nu asta e imaginea pe care am p\u0103strat-o cu afec\u021biune despre tat\u0103l meu, redactorul-\u0219ef deschiz\u0103tor de drumuri. \u2014 Ah, se lumin\u0103 tat\u0103l ei, cuprins de nostalgie. Susan \u201ePoam\u0103-acr\u0103\u201c. Ce femeie. C\u00e2te dansatoare exotice pot s\u0103-\u0219i scoat\u0103 sutienul \u00een timp ce fac praf fiecare b\u0103rbat din public? \u2014 Mi se pare dezgust\u0103tor. \u2014 De fapt, chiar m-am g\u00e2ndit odat\u0103 sa-i dau o rubric\u0103 la ziar, dar Stevie nici n-a vrut s\u0103 aud\u0103. Afec\u021biunea din vocea lui \u00eei sf\u00e2\u0219ie sufletul lui Fran. \u2014 Tat\u0103... Fran nu \u0219tia cum s\u0103 \u00eentrebe asta. \u2014 Ai iubit-o pe Stevie? Ralph privi spre radiator. \u2014 Ne-am \u00een\u021beles unul pe cel\u0103lalt, dac\u0103 asta \u00eenseamn\u0103 dragoste. \u2014 De ce nu ai plecat atunci? Vreau s\u0103 spun, tu \u0219i mama nu sunte\u021bi chiar perechea ideal\u0103. \u2014 Exist\u0103 ceva ce se nume\u0219te datorie, Francesca. Genera\u021bia voastr\u0103 nu mai crede \u00een asta, \u0219tiu. Fericirea personal\u0103 e Dumnezeul vostru. Dar eu \u0219i Stevie am hot\u0103r\u00e2t c\u0103 e mai bine a\u0219a. \u2014 N-ai regretat niciodat\u0103? Vreau s\u0103 spun, \u00een to\u021bi anii \u0103\u0219tia a\u021bi fost prieteni at\u00e2t de buni, dar a\u021bi fi putut fi mult mai mult. \u2014 Prietenia nu e un lucru de lep\u0103dat, nu crezi. Cine \u0219tie, poate c\u0103 dragostea ne-ar fi trecut \u0219i am fi provocat at\u00e2ta suferin\u021b\u0103 degeaba. Dragostea cl\u0103dit\u0103 pe nefericirea altora rareori d\u0103inuie, nu uita. Fran sim\u021bi c\u0103 era gata s\u0103 izbucneasc\u0103 \u00een pl\u00e2ns. Tat\u0103l ei f\u0103cuse un sacrificiu cumplit. Renun\u021base la \u0219ansa de a avea o via\u021b\u0103 plin\u0103 de dragoste, afec\u021biune \u0219i pasiuni \u00eemp\u0103rt\u0103\u0219ite al\u0103turi de Stevie pentru o existen\u021b\u0103 searb\u0103d\u0103 al\u0103turi de mama ei. Probabil c\u0103 o f\u0103cuse \u0219i de dragul lui Fran, de\u0219i n-ar \u00eempov\u0103ra-o niciodat\u0103 cu un sentiment de vinov\u0103\u021bie spun\u00e2ndu-i asta. \u2014 Mul\u021bumesc, tat\u0103. Pentru c\u0103 m\u0103 iube\u0219ti a\u0219a mult. Ralph o m\u00e2ng\u00e2ie cu bl\u00e2nde\u021be. \u2014 Nu sunt un martir, Fran. Am avut o via\u021b\u0103 mai bun\u0103 dec\u00e2t mul\u021bi al\u021bii. Ziarul, caii, fiica mea minunat\u0103. P\u0103ru s\u0103-i citeasc\u0103 g\u00e2ndurile. \u2014 A meritat s-o fac pentru tine, s\u0103 \u0219tii. Uite ce bine ai ie\u0219it. Dac\u0103 \u021bi-ai g\u0103si \u0219i un b\u0103iat bun ca s\u0103 te a\u0219ezi la casa ta... Urm\u0103 o pauz\u0103. \u2014 Acum hai s\u0103 vorbim despre ceva plicticos, cum ar fi \u0219ansele ca Spring Story s\u0103 c\u00e2\u0219tige cupa. Ce p\u0103rere ai? Discu\u021bia lor animat\u0103 despre curse \u2013 care \u00eei intraser\u0103 \u00een s\u00e2nge de la primele ie\u0219iri pe hipodrom la opt ani \u2013 continu\u0103 p\u00e2n\u0103 c\u00e2nd cina fu gata. Phyllis era o buc\u0103t\u0103reas\u0103 surprinz\u0103tor de bun\u0103, dat fiind c\u0103 g\u0103titul p\u0103rea o art\u0103 care cerea dragoste \u0219i aten\u021bie, dar compensa lucrul \u0103sta pun\u00e2nd pe mas\u0103 por\u021bii nejustificat de mici. Nu era de mirare c\u0103 Ralph era numai piele \u0219i os. Dup\u0103 cin\u0103, Fran \u00ee\u0219i ajut\u0103 mama s\u0103 spele vasele. \u00cen col\u021bul buc\u0103t\u0103riei trona o ma\u0219in\u0103 de sp\u0103lat vase, impecabil\u0103, sp\u0103lat\u0103 zilnic cu gel antibacterian, str\u0103lucind ca un zeu de metal venerat de aborigeni pio\u0219i, ne\u00eentinat\u0103 dec\u00e2t rareori prin uz. Nu are rost s-o folose\u0219ti numai pentru dou\u0103 persoane, repeta constant maic\u0103-sa. \u00cen rarele ocazii c\u00e2nd era folosit\u0103, Phyllis pierdea at\u00e2ta timp cl\u0103tind vasele \u00eenainte de-a le pune \u00een ma\u0219in\u0103, \u00eenc\u00e2t ar fi durat mai pu\u021bin dac\u0103 le sp\u0103la de m\u00e2n\u0103. \u2014 \u00cemi fac griji pentru taic\u0103-t\u0103u, o anun\u021b\u0103 Phyllis, pun\u00e2ndu-\u0219i m\u0103nu\u0219ile de cauciuc cu fine\u021bea unui chirurg pe cale s\u0103 intre \u00een opera\u021bie. De-abia dac\u0103 iese din birou. Mai ales acum, de c\u00e2nd \u0219i-a pus pacostea asta de televiziune prin cablu. Fran \u00eel \u00een\u021belegea \u0219i pe el. Dac\u0103 ar fi stat aici, ea una \u0219i-ar fi mutat \u0219i patul acolo. \u2014 E o camer\u0103 comod\u0103, r\u0103spunse pe un ton neutru. Probabil c\u0103 \u00eei aminte\u0219te de serviciu. \u2014 De ce nu se apuc\u0103 de gr\u0103din\u0103rit, ca majoritatea so\u021bilor? Numai Dumnezeu \u0219tie c\u00e2t de mult avem nevoie de cineva care s\u0103 smulg\u0103 buruienile. \u2014 Mam\u0103, e tot at\u00e2t de interesat de flori pe c\u00e2t ar fi o goril\u0103 de operele lui Flaubert. E la fel ca mine. Ar fi \u00een stare s\u0103 omoare o plant\u0103 de la zece pa\u0219i. \u2014 Ar putea s\u0103 fac\u0103 pu\u021bin bricolaj atunci. Fran r\u00e2se. Cum putuse maic\u0103-sa s\u0103 tr\u0103iasc\u0103 treizeci \u0219i \u0219ase de ani al\u0103turi de tat\u0103l ei \u0219i s\u0103-l cunoasc\u0103 at\u00e2t de pu\u021bin? \u2014 E un dezastru la lucruri de genul \u0103sta. De ce pensionarea ar trebui s\u0103-l fac\u0103 s\u0103 se priceap\u0103 la pus rafturi? Dar mama ei era de neoprit. \u2014 \u0218i apoi, deun\u0103zi, \u0219tii ce a f\u0103cut? Fran era surprins\u0103 c\u0103 singura persoan\u0103 din lume care p\u0103rea imun\u0103 la farmecul \u0219i c\u0103ldura tat\u0103lui ei era propria lui so\u021bie. \u2014 Nu, dar sunt sigur\u0103 c\u0103 o s\u0103-mi spui. \u2014 S-a oferit s\u0103 mearg\u0103 el la cump\u0103r\u0103turi. Tonul lui Phyllis era at\u00e2t de revoltat, \u00eenc\u00e2t Fran izbucni \u00een r\u00e2s. \u2014 P\u0103i credeam c\u0103 voiai s\u0103 te-ajute mai mult. \u2014 Cum m\u0103 ajut\u0103 dac\u0103 se \u00eentoarce cu altceva dec\u00e2t l-am rugat? A\u0219a fac b\u0103rba\u021bii c\u00e2nd nu vor s\u0103 mai fie pu\u0219i s\u0103 fac\u0103 ceva, se g\u00e2ndi Fran. \u2014 \u0218i apoi a fost povestea cu rinichii. \u2014 Ce poveste? \u00eentreb\u0103 Fran cu inima \u00eendoit\u0103. \u2014 A cump\u0103rat dou\u0103 kilograme de rinichi. \u2014 Dar nu-i plac rinichii. \u2014 Tocmai! Phyllis sim\u021bea evident c\u0103 trebuia s\u0103 i se dea dreptate. \u2014 \u0218i c\u00e2nd i-am preg\u0103tit mi-a zis c\u0103, de bun\u0103 seam\u0103, dup\u0103 at\u00e2ta timp trebuie s\u0103 \u0219tiu c\u0103 rinichii sunt singura m\u00e2ncare pe care o detest\u0103. Fran era la fel de nedumerit\u0103 ca maic\u0103-sa. Dac\u0103 nu cumva taic\u0103-s\u0103u regizase totul ca o form\u0103 subtil\u0103 de r\u0103zbunare, iar Fran nu l-ar fi \u00eenvinov\u0103\u021bit dac\u0103 o f\u0103cuse, atunci era cu siguran\u021b\u0103 bizar. Dar, pe de alt\u0103 parte, avea dreptul la pu\u021bin\u0103 excentricitate. Probabil c\u0103 maic\u0103-sa exagera. Totu\u0219i fu cuprins\u0103 de o u\u0219oar\u0103 nelini\u0219te. ", " \nSec\u021bia pentru tratarea infertilit\u0103\u021bii din Woodbury nu era deloc cum se a\u0219teptase Fran. F\u0103r\u0103 s\u0103 vrea, \u00ee\u0219i \u00eenchipuise un loc sumbru, deprimant, cu un aer oficial, u\u0219or amenin\u021b\u0103tor. Poate chiar cu o umbr\u0103 din acel sentiment de vinov\u0103\u021bie dintr-o clinic\u0103 de boli venerice, unde nimeni nu prea vrea s\u0103 recunoasc\u0103 motivul pentru care se afl\u0103 acolo. Muzica pop care o \u00eent\u00e2mpin\u0103 la recep\u021bie \u00eei risipi imediat g\u0103ndurile astea. Aripa nu foarte mare a spitalului care g\u0103zduia sec\u021bia pentru tratarea infertilit\u0103\u021bii era primitoare \u0219i viu colorat\u0103. Pere\u021bii erau acoperi\u021bi c\u00e2t vedeai cu ochii de poze cu bebelu\u0219i. Nou-n\u0103scu\u021bi \u00eenf\u0103\u0219a\u021bi at\u00e2t de str\u00e2ns, \u00eenc\u00e2t li se vedea doar o por\u021biune din fa\u021b\u0103, bebelu\u0219i c\u0103rora li se f\u0103cea pentru prima dat\u0103 baie, bebelu\u0219i care sugeau la s\u00e2n, bebelu\u0219i \u00een bra\u021bele mamelor care str\u0103luceau de fericire. Sentimentul de bucurie, u\u0219urare \u0219i recuno\u0219tin\u021b\u0103 pe care \u00eel tr\u0103iau p\u0103rin\u021bii era at\u00e2t de intens, \u00eenc\u00e2t umplea locul de lumin\u0103. Pentru Fran, cea mai emo\u021bionant\u0103 imagine a fost fotografia m\u0103rit\u0103 a uneia dintre cele mai ur\u00e2te perechi pe care o v\u0103zuse vreodat\u0103 \u021bin\u00e2nd \u00een bra\u021be un prunc de o nemaiv\u0103zut\u0103 frumuse\u021be, cu chipurile smerite \u0219i aproape transfigurate de bucuria acestui nea\u0219teptat miracol. Spre ru\u0219inea ei ve\u0219nic\u0103, ochii i se umplur\u0103 de lacrimi. \u2014 Bun\u0103, o salut\u0103 vocea lui Laurence \u0219i se \u00eentoarse spre el, st\u00e2njenit\u0103, \u0219terg\u00e2ndu-se la ochi \u0219i sper\u00e2nd c\u0103 el nu observase. \u2014 Nu-\u021bi face griji, o consol\u0103 el, pun\u00e2nd cu bl\u00e2nde\u021be m\u00e2na pe bra\u021bul ei, are efectul acesta asupra multora. Prefer s\u0103 te v\u0103d mi\u0219cat\u0103 dec\u00e2t s\u0103 am de-a face cu vreo cotoroan\u021b\u0103 f\u0103r\u0103 inim\u0103 care crede c\u0103 femeile infertile sunt persoane obsesive \u0219i egoiste care ar trebui s\u0103 se adune \u0219i s\u0103-\u0219i vad\u0103 de via\u021ba lor. \u2014 Exist\u0103 persoane care cred asta? \u2014 Te-ar surprinde s\u0103 afli c\u00e2t de multe. De pild\u0103 femeia de-asear\u0103. Habar nu au c\u0103 dorin\u021ba de-a avea un copil poate pune \u00een \u00eentregime st\u0103p\u00e2nire pe via\u021ba unei femei. Nici nu-\u021bi \u00eenchipui cu c\u00e2t\u0103 ardoare \u00ee\u0219i doresc unele femei copii. Devine o nevoie sf\u00e2\u0219ietoare, iar negarea ei provoac\u0103 o durere \u0219i o suferin\u021b\u0103 de ne\u00eenchipuit. Se simt efectiv incomplete. \u00cen vocea lui r\u0103suna o indignare \u00eenver\u0219unat\u0103. \u2014 Fiind o femeie de carier\u0103 nec\u0103s\u0103torit\u0103, probabil c\u0103 \u021bi se pare greu de \u00een\u021beles lucrul \u0103sta. Fran t\u00e2njea s\u0103-i spun\u0103 c\u00e2t de bine \u00eel \u00een\u021belegea, dar de-abia dac\u0103 se cuno\u0219teau \u0219i, oricum, se afla acolo \u00een interes profesional. Aerul oarecum sacerdotal al lui Laurence probabil c\u0103 atr\u0103sese oricum nenum\u0103rate confesiuni de acest gen. \u2014 Uite, vino s\u0103 bei o cafea \u0219i s-o cuno\u0219ti pe sora Moira. Ea administreaz\u0103 lucrurile de fapt. Eu sunt doar reprezentantul masculin. Fran z\u0103ri o asistent\u0103 atr\u0103g\u0103toare, cu p\u0103rul ro\u0219u, care le z\u00e2mbea din cap\u0103tul culoarului. \u00ce\u0219i f\u0103cur\u0103 loc pe l\u00e2ng\u0103 b\u0103rbatul timid care \u00eencerca s\u0103 se hot\u0103rasc\u0103 asupra a ce s\u0103 aleag\u0103 dintr-o colec\u021bie de reviste deocheate. \u00cen cele din urm\u0103 disp\u0103ru \u00een spatele u\u0219ii pe care scria \u201eE\u0219antioane de sperm\u0103\u201c, \u021bin\u00e2nd \u00een m\u00e2n\u0103 Football Weekly. \u2014 Exact ca so\u021bul meu, \u00eei f\u0103cu cu ochiul Moira, conduc\u00e2nd-o \u00eentr-o c\u0103m\u0103ru\u021b\u0103 lateral\u0103, nu se poate g\u00e2ndi dec\u00e2t la un singur lucru odat\u0103. Fran se trezi \u00een fa\u021ba unui pat cu suporturi de metal, \u00eenconjurat de o desf\u0103\u0219urare impresionant\u0103 de monitoare. Moira lu\u0103 un ac cu o \u00eenf\u0103\u021bi\u0219are fioroas\u0103 \u0219i \u00eel ata\u0219\u0103 la ceva care sem\u0103na cu un fier de ondulat p\u0103rul. \u2014 Aceasta e sonda pe care-o introducem pentru colectarea de ovule. Folosim un prezervativ, desigur. Sincer, consum\u0103m mai multe prezervative dec\u00e2t Warren Beatty \u00een sec\u021bia asta. Fran chicoti, uimit\u0103 din nou de c\u00e2t de destins\u0103 era atmosfera. \u2014 Punem partenerii s-o fac\u0103, dac\u0103 nu cumva tremur\u0103 ca o frunz\u0103-n v\u00e2nt. De fapt, adesea au nevoie de mai multe sedative dec\u00e2t femeia. Oare de ce nu m\u0103 mir? Deschise o u\u0219\u0103 ce d\u0103dea spre laboratorul de embriologie. \u2014 Ar\u0103ta\u021bi-ne un embrion, b\u0103ie\u021bi. \u0218i ave\u021bi grij\u0103 s\u0103 fie un ovul din cele bune, da? Fran era con\u0219tient\u0103 de prezen\u021ba lui Laurence l\u00e2ng\u0103 ea, ar\u0103t\u00e2nd spre monitor. Pe acesta se ivi o form\u0103 des\u0103v\u00e2r\u0219it\u0103, aidoma unei flori. \u2014 Acesta pare reu\u0219it. Vezi cei doi ochi\u0219ori? Asta \u00eenseamn\u0103 c\u0103 a fost fertilizat. Apoi sunt congelate, spre a fi implantate c\u00e2nd ovarul este preg\u0103tit. \u2014 Laurence, \u00eel \u00eentrerupse Moira, doamna Sampson e pe hol. Vrea s\u0103-\u0219i ia r\u0103mas-bun \u0219i s\u0103-\u021bi mul\u021bumeasc\u0103. Laurence se strecur\u0103 afar\u0103. \u2014 O poveste at\u00e2t de trist\u0103, i se confes\u0103 Moira. S-a chinuit at\u00e2t de mult cu ea. A l\u0103sat-o s\u0103 \u00eencerce de patru ori fertilizarea in vitro \u00een loc de trei, pentru c\u0103 \u00ee\u0219i dorea enorm lucrul \u0103sta. To\u021bi am simpatizat-o foarte mult. E groaznic c\u00e2nd dai gre\u0219 \u00een domeniul \u0103sta. \u2014 Pare extraordinar de dedicat muncii sale, nu se putu ab\u021bine s\u0103 nu spun\u0103 Fran. Era clar c\u0103 atinsese unul din subiectele preferate ale Moirei. \u2014 E un sf\u00e2nt, pe cuv\u00e2nt. Munce\u0219te p\u00e2n\u0103 la epuizare pentru cuplurile astea. Spune \u00eentotdeauna c\u0103 orice e\u0219ec este e\u0219ecul lui personal. \u00centotdeauna ne ambi\u021bioneaz\u0103 pe to\u021bi s\u0103 ob\u021binem c\u00e2t mai multe reu\u0219ite, dar uneori mi-a\u0219 dori s\u0103 se g\u00e2ndeasc\u0103 mai mult la via\u021ba lui. At\u00e2\u021bia copii \u0219i nici unul al lui. \u0218tii, c\u00e2nd una dintre mame a \u00eentrebat dac\u0103 poate s\u0103-i pun\u0103 bebelu\u0219ului numele Laurence, efectiv a \u00eenceput s\u0103 pl\u00e2ng\u0103. Aceast\u0103 imagine aproape c\u0103 o cople\u0219i pe Fran. \u00cen spatele lor u\u0219a se deschise \u00eenainte s\u0103 apuce s\u0103 r\u0103spund\u0103. \u2014 Sper c\u0103 nu i-ai f\u0103cut domni\u0219oarei Tyler capul calendar vorbindu-i despre bun\u0103tatea \u0219i altruismul meu, Moira, o dojeni Laurence. Moira crede c-a\u0219 fi bun de Pap\u0103. \u2014 Z\u0103u c-ai face o treab\u0103 mult mai bun\u0103 dec\u00e2t cel\u0103lalt individ. \u0102la n-a fost \u00een stare nici s\u0103-\u0219i dea aprobarea pentru copiii \u00een eprubet\u0103. A zis c\u0103 asta \u00eencalc\u0103 dreptul divin al crea\u021biei sau o alt\u0103 prostie de genul \u0103sta. Chiar dac\u0103 aceasta las\u0103 c\u00e2teva mii de p\u00e2ntece sterpe \u0219i le fr\u00e2nge inimile celor care le poart\u0103 povara. Ca to\u021bi b\u0103rba\u021bii \u2013 cu excep\u021bia domnului doctor Westcott \u2013, crede c\u0103 femeile ar trebui s\u0103 nu mai fac\u0103 at\u00e2ta v\u00e2lv\u0103 \u0219i s\u0103 accepte ce le-a fost scris. N\u0103t\u0103r\u0103u b\u0103tr\u00e2n. Iertat s\u0103-mi fie sacrilegiul, se \u00eenchin\u0103 pios Moira. \u2014 Moira, e\u0219ti o femeie bun\u0103, dar o catolic\u0103 deplorabil\u0103, o tachin\u0103 Laurence. \u2014 Mai bine a\u0219a, r\u0103spunse Moira \u021b\u00e2fnoas\u0103, dec\u00e2t invers. \u2014 Vino, Francesca, o conduse Laurence spre u\u0219\u0103, vino s\u0103 vezi partea cea mai frumoas\u0103. \u00centr-o fost\u0103 debara recondi\u021bionat\u0103, un tehnician \u00een halat albastru st\u0103tea aplecat asupra unui dispozitiv conectat la un ecran uria\u0219. Scoase un tub din incubator \u0219i turn\u0103 o parte din lichid pe lamel\u0103. Pe ecranul din fa\u021ba lor ap\u0103ru un ovul des\u0103v\u00e2r\u0219it, m\u0103rit de c\u00e2teva mii de ori. \u2014 Acum sperma, spuse Laurence bl\u00e2nd. Tehnicianul lovi cu cotul dispozitivul. \u2014 Ups! r\u0103sufl\u0103 u\u0219urat. C\u00e2t pe-aici s\u0103 pun cap\u0103t unei familii! \u0218ase sau \u0219apte spermatozoizi ap\u0103rur\u0103 pe ecran \u00een timp ce tehnicianul \u00eencerca s\u0103 prind\u0103 unul \u00een v\u00e2rful acului extrem de sub\u021bire, mi\u0219c\u00e2nd din codi\u021be pe c\u00e2nd \u00eenotau \u00een deriv\u0103 \u00een toate direc\u021biile. De bun\u0103 seam\u0103 instinctul lor primordial de-a g\u0103si ovulul se tocise la un moment dat. \u00cen sf\u00e2r\u0219it prinse unul \u0219i-l inject\u0103 \u00eencet, cu grij\u0103, \u00een centrul ovulului. \u2014 Iat\u0103, ar\u0103t\u0103 Laurence spre ecran, momentul concep\u021biei. Fran \u00ee\u0219i \u021binu respira\u021bia. Era f\u0103r\u0103 \u00eendoial\u0103 cel mai extraordinar lucru pe care-l v\u0103zuse vreodat\u0103. Toate dinastiile \u0219i dramele, cele \u0219ase so\u021bii ale lui Henric al VIII-lea, femeile \u00eenvinov\u0103\u021bite secole de-a r\u00e2ndul de regi \u0219i \u021b\u0103rani deopotriv\u0103 pentru c\u0103 r\u0103m\u00e2neau sterpe, suferin\u021ba \u0219i dezn\u0103dejdea, concentrate toate \u00een acel act miraculos. \u0218i iat\u0103-l produc\u00e2ndu-se \u00eentr-o debara recondi\u021bionat\u0103 din Woodbury. Nu era de mirare c\u0103 politicienii \u0219i episcopii erau at\u00e2t de \u00eengrijora\u021bi. Ce nevoie mai aveai de Dumnezeu dac\u0103 puteai s\u0103 creezi via\u021ba \u00eentr-un laborator? \u2014 Noroc, micu\u021bule! \u0219opti Fran, aplec\u00e2ndu-se peste sp\u0103tarul scaunului pe care st\u0103rea tehnicianul \u0219i chem\u00e2ndu-l la via\u021b\u0103. Sim\u021bi c\u0103 Laurence o privea \u0219i ro\u0219i. \u2014 Chiar \u00ee\u021bi pas\u0103 de asta, nu-i a\u0219a? o \u00eentreb\u0103 el bl\u00e2nd. \u2014 Sigur c\u0103-mi pas\u0103! Cred c\u0103 faci un lucru minunat. Acum mi se pare c\u0103 munca mea e cu totul lipsit\u0103 de importan\u021b\u0103. Laurence r\u00e2se. \u2014 Avem nevoie \u0219i de ziari\u0219ti. Deschise u\u0219a \u0219i o conduse pe hol. \u2014 Mul\u021bumesc pentru c\u0103 ai venit \u0219i pentru c\u0103 crezi \u00een ce facem noi. Uneori \u00eemi amintesc doar e\u0219ecurile \u0219i uit finalurile fericite. Mi-ai redat optimismul. Fran str\u0103lucea de \u00eenc\u00e2ntare. Sim\u021bea o profund\u0103 triste\u021be \u00een fiin\u021ba lui Laurence \u0219i t\u00e2njea s\u0103 afle de unde venea. Poate c\u0103 suferise o decep\u021bie \u00een dragoste sau avusese o copil\u0103rie nefericit\u0103. \u2014 Laurence, \u0219ov\u0103i ea, voiam s\u0103 te rog ceva. \u2014 D\u0103-i drumul. \u2014 Te-ar deranja dac\u0103 a\u0219 scrie despre sec\u021bie \u00een ziar? Poate am putea organiza un fel de campanie pentru str\u00e2ngere de fonduri sau de sponsori. \u2014 Mi-ar face mare pl\u0103cere. Durerea disp\u0103ruse. Ochii lui de un verde-deschis \u00eei \u00eent\u00e2lnir\u0103 pe-ai ei \u0219i sim\u021bi din nou fiorul acela electrizant care \u00ee\u0219i amintea c\u0103-i str\u0103b\u0103tuse tot trupul seara trecut\u0103. \u2014 Mai ales, ad\u0103ug\u0103 el \u00eencet, \u021bin\u00e2nd-o \u00eenc\u0103 de m\u00e2n\u0103, dac\u0103 asta \u00eenseamn\u0103 c-o s\u0103 am ocazia s\u0103 te rev\u0103d. Fran nu se sim\u021bi \u00een stare s\u0103-i r\u0103spund\u0103. P\u00e2n\u0103 acum privise cu dispre\u021b b\u0103rba\u021bii, consider\u00e2ndu-i f\u0103pturi oarecum inferioare. Nu p\u0103rea s\u0103 existe nici unul care s\u0103 se poat\u0103 compara cu tat\u0103l ei. Dar Laurence Westcott nu era doar extraordinar de atr\u0103g\u0103tor. Era un om altruist \u0219i afectuos \u0219i o l\u0103sase s\u0103 \u00eentrez\u0103reasc\u0103 durerea din sufletul lui. Poate c\u0103 i se schimbase norocul. \n\u2014 A\u0219adar cum a fost ginecologul cel chipe\u0219? \u2014 Nu e ginecolog. Pentru prima dat\u0103, umorul sarcastic al lui Stevie o irita pe Fran. \u00ce\u0219i scoase agenda din geanta de um\u0103r \u0219i o tr\u00e2nti cu zgomot pe birou. \u2014 E specialist \u00een tratarea infertilit\u0103\u021bii \u0219i a fost minunat. De fapt, a fost emo\u021bionant. \u2014 Oh, vai. \u00cemi cer scuze c\u0103 tonul meu n-a fost destul de reveren\u021bios. Dar, \u0219tii, am o rezerv\u0103 \u00eenn\u0103scut\u0103 fa\u021b\u0103 de figurile cu autoritate. Mai ales dac\u0103 poart\u0103 halat alb \u0219i \u00eemi v\u00e2r\u0103 chestii de metal \u00een vagin. Sunt sigur\u0103 c\u0103 ai dreptate. Domnul doctor Laurence Westcott este excep\u021bia ce confirm\u0103 regula. A\u0219adar o s\u0103 scrii acest reportaj? \u2014 Ca s\u0103 spun drept, da. \u00cel v\u0103d ca pe un reportaj pe dou\u0103 pagini, poate \u0219i cu un apel la sprijin financiar. Va trebui s\u0103 vorbesc mai pe-ndelete cu Laurence\u0103 Stevie ridic\u0103 u\u0219or din spr\u00e2ncean\u0103 auzind c\u0103 se trecuse brusc la numele de botez \u2013 despre formularea exact\u0103 a acestuia. Mi-a dat deja numerele de telefon pentru c\u00e2teva pove\u0219ti cu final fericit \u0219i pe cel al unei femei \u00een cazul c\u0103reia tratamentul a dat gre\u0219, a\u0219a c\u0103 pot s\u0103 m\u0103 pun pe treab\u0103 \u2014 Te las atunci, m\u0103 duc s\u0103-i bat pe reporteri la cap. B\u0103nuiesc c\u0103 ai nevoie de pu\u021bin\u0103 intimitate. St\u0103tea \u00een prag, gata s\u0103 trag\u0103 u\u0219a \u00een urma ei. \u2014 Vrei un Garibaldi? Am dat iama prin stocul lui Keith. Fran prinse biscuitul cu stafide \u0219i \u00ee\u0219i d\u0103du seama c\u0103 era lihnit\u0103 de foame. Sec\u021bia, precum \u0219i directorul ei, se dovediser\u0103 at\u00e2t de fascinante, \u00eenc\u00e2t uitase de pr\u00e2nz. \u2014 Mersi, Stevie. Po\u021bi s\u0103 te ui\u021bi, te rog, \u00een arhiv\u0103 \u0219i s\u0103 vezi dac\u0103 e ceva despre sec\u021bia de tratare a infertilit\u0103\u021bii? Ar cam fi cazul s\u0103 m\u0103 apuc de treab\u0103. \u2014 Absolut. D\u0103-i drumul c\u00e2t mai mi\u0219c\u0103 spermatozoizii, asta e deviza mea. Fran mai avea un lucru de f\u0103cut \u00eenainte de-a \u00eencepe s\u0103 scrie articolul \u0219i anume s\u0103 le sune pe femeile ale c\u0103ror date i le d\u0103duse Laurence ca studii de caz. Spre enervarea ei, prima femeie nu era acas\u0103, a\u0219a c\u0103 Fran \u00eei l\u0103s\u0103 un mesaj, \u00eens\u0103 a doua nu numai c\u0103 era acas\u0103, dar ar fi putut f\u0103r\u0103 \u00eendoial\u0103 s\u0103-i vorbeasc\u0103 toat\u0103 noaptea despre minunile lui Laurence Westcott. \u2014 Am f\u0103cut trei \u00eencerc\u0103ri de fertilizare in vitro \u0219i nici una n-a reu\u0219it, p\u0103l\u0103vr\u0103gea ea plin\u0103 de entuziasm. Regulamentul cere s\u0103 nu mai \u00eencerci dup\u0103 aceea, dar domnul doctor Westcott i-a convins s\u0103 m\u0103 lase s\u0103 mai \u00eencerc o dat\u0103. Apoi, c\u00e2nd totul era pus la punct, n-am putut ob\u021bine fonduri \u0219i \u0219ti\u021bi ce a f\u0103cut? Sunt sigur\u0103 c\u0103 n-ar vrea s\u0103 v\u0103 spun asta, dar cred c\u0103 a venit momentul s\u0103 i se recunoasc\u0103 meritul. Fran asculta fascinat\u0103. \u2014 A ob\u021binut el fondurile printr-o organiza\u021bie de caritate. Fran era uimit\u0103 \u0219i chiar pu\u021bin descump\u0103nit\u0103. O asemenea generozitate era ie\u0219it\u0103 din comun. \u2014 \u0218i de data asta a func\u021bionat. Cred c\u0103 e b\u0103rbatul cel mai minunat pe care l-am \u00eent\u00e2lnit vreodat\u0103. Fran auzi pe cineva, probabil so\u021bul, coment\u00e2nd \u00een fundal. Bietul om se s\u0103turase probabil s\u0103 tot aud\u0103 de minunatul doctor Westcott. Dosarul de extrase care-i fu tr\u00e2ntit pe birou era surprinz\u0103tor de voluminos, con\u021bin\u00e2nd mai ales articole despre eforturile sec\u021biei de-a ob\u021bine fonduri sau despre na\u0219teri miraculoase. Ron\u021b\u0103indu-\u0219i biscuitul, se apuc\u0103 s\u0103 citeasc\u0103 despre lupta dus\u0103 de Laurence cu administra\u021bia spitalului pentru achizi\u021bionarea unui echipament scump. Nu trebuie s\u0103-nceap\u0103 s\u0103-l vad\u0103 pe acest b\u0103rbat ca pe-un erou. Fran Tyler, \u00ee\u0219i spuse ferm, \u00eenceteaz\u0103. Nu e\u0219ti o feti\u021b\u0103 de zece ani care viseaz\u0103 la solistul de la Boyzone, ai treizeci \u0219i patru de ani, e\u0219ti o femeie liber\u0103, independent\u0103 \u0219i autonom\u0103. \u00cencerc\u0103 s\u0103 se concentreze asupra articolului \u0219i s\u0103-\u0219i scoat\u0103 din minte g\u00e2ndul compromi\u021b\u0103tor c\u0103, oric\u00e2t de liber\u0103 \u0219i independent\u0103 ar fi fost, ceea ce-\u0219i dorea cu adev\u0103rat era s\u0103 fie legat\u0103, \u00eenl\u0103n\u021buit\u0103, \u00eencol\u0103cit\u0103 de o alt\u0103 fiin\u021b\u0103 uman\u0103. Care s\u0103 se numeasc\u0103, dac\u0103 se putea, Laurence. Era aproape opt c\u00e2nd termin\u0103 \u00een sf\u00e2r\u0219it cu luatul notelor \u0219i ajunse la ultimul extras. Spre iritarea ei, era un reportaj de dou\u0103 pagini, nu foarte diferit de cel pe care \u00eel avea ea \u00een minte, \u0219i, culmea, din Express. Se uit\u0103 la col\u021bul din dreapta sus. Slav\u0103 cerului, articolul era de acum \u0219apte ani \u2013 cu destul timp \u00een urm\u0103 spre a fi fost uitat. Editorialul \u00eencepea cu o ap\u0103rare p\u0103tima\u0219\u0103 a activit\u0103\u021bii sec\u021biei. \u0218i pe-atunci trebuie s\u0103 fi avut detractori sau s\u0103 fi suferit din cauza lipsei de fonduri \u0219i urmau trei cazuri ale unor femei care r\u0103m\u0103seser\u0103 \u00eens\u0103rcinate cu ajutorul tratamentului. Fran fu captivat\u0103. Pove\u0219tile erau relatate cu a\u0219a o incredibil\u0103 intensitate, \u00eenc\u00e2t nu puteai s\u0103 nu fii mi\u0219cat. Era un articol minunat; plin de implicare \u0219i tr\u0103d\u00e2nd o vie emo\u021bie. De fapt, era at\u00e2t de plin de tr\u0103ire, \u00eenc\u00e2t b\u0103nui c\u0103 autoarea trebuie s\u0103 fi trecut ea \u00eens\u0103\u0219i prin tratamentul \u00eempotriva infertilit\u0103\u021bii. Cercet\u0103 ziarul \u00een c\u0103utarea numelui reporterului. La un reportaj de asemenea anvergur\u0103 \u0219i calitate te-ai fi a\u0219teptat s\u0103 vezi numele autorului scris cu litere de-o \u0219chioap\u0103. Cu toate astea, nu se z\u0103rea nic\u0103ieri. Ce ciudat. R\u0103sfoi restul ziarului p\u00e2n\u0103 c\u00e2nd g\u0103si indexul pe versoul primei pagini. Fu at\u00e2t de uluit\u0103, \u00eenc\u00e2t trebui s\u0103 citeasc\u0103 de dou\u0103 ori, r\u00e2nd cu r\u00e2nd. Un apel p\u0103tima\u0219 pentru salvarea Sec\u021biei de tratare a infertilit\u0103\u021bii din Woodbury, scria acolo de Jack Allen, redactor-\u0219ef. Fran se uit\u0103 lung la index. Oare Jack \u0219i so\u021bia lui f\u0103cuser\u0103 ei \u00een\u0219i\u0219i tratament \u00eempotriva infertilit\u0103\u021bii sau el avea pur \u0219i simplu darul excep\u021bional de-a \u00een\u021belege emo\u021biile celor care trecuser\u0103 prin asta? Era at\u00e2t de surprins\u0103 de aceast\u0103 latur\u0103 nea\u0219teptat\u0103 a lui Jack, \u00eenc\u00e2t, c\u00e2nd sun\u0103 telefonul l\u00e2ng\u0103 ea, tres\u0103ri, aproape a\u0219tept\u00e2ndu-se s\u0103 fie el, spun\u00e2ndu-i c\u0103 ea, mai mult ca oricine, ar trebui s\u0103 \u0219tie c\u0103 scrisul de calitate \u00eensemna s\u0103 te pui at\u00e2t de bine \u00een pielea altcuiva, \u00eenc\u00e2t cititorul s\u0103 cread\u0103 efectiv c\u0103 ai tr\u0103it tu \u00eensu\u021bi acea experien\u021b\u0103. \u2014 Bun\u0103. Recunoscu imediat vocea lui Laurence. \u2014 Lucrezi p\u00e2n\u0103 t\u00e2rziu. Tonul lui era nea\u0219teptat de \u0219ov\u0103itor. \u2014 Aproape c\u0103 m\u0103 a\u0219teptam s\u0103 r\u0103spund\u0103 robotul. Ar fi trebuit s\u0103 te \u00eentreb dup\u0103-amiaza asta, dar n-am avut curajul. S-ar putea s\u0103 \u021bi se par\u0103 oarecum nepotrivit \u0219i te rog, nu te sim\u021bi obligat\u0103 s\u0103 accep\u021bi, asta n-o s\u0103 schimbe nimic \u2013 Fran se sim\u021bi cuprins\u0103 de speran\u021b\u0103 \u2013, dar m\u0103 \u00eentrebam dac\u0103 n-ai vrea s\u0103 lu\u0103m cina \u00eempreun\u0103 c\u00e2ndva? Fran renun\u021b\u0103 la perioada obi\u0219nuit\u0103 de ezitare. \u2014 Da. Mi-ar pl\u0103cea foarte mult. \u2014 Bine. Asta e foarte bine. S\u0103pt\u0103m\u00e2na viitoare poate? C\u00e2nd ie\u0219i din birou, Fran \u00ee\u0219i \u00eenchipui c\u0103 toat\u0103 lumea plecase acas\u0103 \u0219i c\u0103 n-avea s-o vad\u0103 nimeni dans\u00e2nd de bucurie \u00een jurul filtrului de cafea. \u2014 A sunat a\u0219adar? Stevie ie\u0219i din redac\u021bia de sport, \u021bin\u00e2nd \u00een m\u00e2n\u0103 un \u0219palt. \u2014 Ai de g\u00e2nd s\u0103 te mai ostene\u0219ti s\u0103 scrii reportajul? \u2014 Sigur c\u0103 da. Am g\u0103sit deja aproape tot ce-mi trebuie ca s\u0103 m\u0103 apuc de lucru. Asta e cu totul altceva. \u2014 \u00cen\u021beleg. Apropo, a sunat tat\u0103l t\u0103u mai devreme. Am uitat s\u0103-\u021bi spun. A zis c\u0103 e un cal pe care trebuie s\u0103 pariezi la cursa de m\u00e2ine. Cred c\u0103 se nume\u0219te Twinkle Toes. \u2014 Promit. Noapte bun\u0103, Stevie, nu mai sta mult. Fran \u00ee\u0219i arunc\u0103 pe um\u0103r geanta uria\u0219\u0103 \u0219i ajunse, aproape dintr-un salt, \u00een pragul redac\u021biei de \u0219tiri. Ponturile tat\u0103lui ei o nimereau aproape \u00eentotdeauna \u0219i, chiar dac\u0103 paria doar c\u00e2teva lire, tot \u00eei ajungeau ca s\u0103 pl\u0103teasc\u0103 urm\u0103toarea lor ie\u0219ire la restaurantul indian. \u00cen ziua urm\u0103toare, la pr\u00e2nz, d\u0103du fuga la casa de pariuri \u0219i \u00ee\u0219i puse banii chiar \u00een ultima clip\u0103. Dintr-un motiv inexplicabil, lui Fran \u00eei pl\u0103ceau la nebunie casele de pariuri. Atmosfera era tensionat\u0103, insalubr\u0103 \u0219i plin\u0103 de fum, \u0219i majoritatea oamenilor normali din clasa mijlocie mai degrab\u0103 s-ar fi l\u0103sat c\u0103lca\u021bi de propriul Range Rover dec\u00e2t s\u0103 le calce pragul. Dar aveau un fel de entuziasm febril, care era semnul lor distinctiv. \u00cen parte era din cauza faunei \u2013 indivizi dubio\u0219i care veneau de la c\u00e2rcium\u0103, \u021bin\u00e2nd \u00een m\u00e2n\u0103 exemplare \u00eendelung frunz\u0103rite din Racing Post sau Greyhound News, cu to\u021bii exper\u021bi mondiali judec\u00e2nd dup\u0103 rezultatele ob\u021binute; b\u0103tr\u00e2ne care puneau o lir\u0103 pe cai necunoscu\u021bi, sper\u00e2nd c\u0103 vor ajunge \u00eentre primii trei; tineri care o \u0219tergeau de la serviciu ca s\u0103 fac\u0103 pariul ce i-ar fi putut scuti de obliga\u021bia de a se mai \u00eentoarce vreodat\u0103 acolo. Dar mai ales, \u00eei amintea de c\u00e2teva dintre momentele cele mai speciale pe care le petrecuse \u00eempreun\u0103 cu tat\u0103l ei, uit\u00e2ndu-se la curse la televizor, ea a\u0219ezat\u0103 pe un taburet de piele \u00eentre genunchii lui, Ralph cu pachetul de Players\u2019 Navy Cut mediu, de 20, l\u00e2ng\u0103 el. Chiar \u0219i acum, amestecul ame\u021bitor alc\u0103tuit din mirosul de tutun tare \u0219i de piele \u0219i din sunetul comentariilor la curse, cu crescendoul lor plin de suspans, o f\u0103cea pe Fran s\u0103 se simt\u0103 \u00een culmea fericirii. Se a\u0219ez\u0103 \u00eentre dou\u0103 b\u0103tr\u00e2nele care st\u0103teau cu ochii zg\u00e2i\u021bi la televizorul prin satelit. Twinkle Toes nu p\u0103rea s\u0103 aib\u0103 \u0219anse de c\u00e2\u0219tig, dar Fran \u0219tia bine c\u0103 nu trebuie pun\u0103 la \u00eendoial\u0103 autoritatea tat\u0103lui ei c\u00e2nd era vorba de cai. \u00cens\u0103 de data asta se p\u0103rea c\u0103 Ralph se \u00een\u0219elase. Twinkle Toes ratase startul \u0219i nu reu\u0219ea s\u0103 recupereze handicapul. \u00cenaintea lui erau cinci al\u021bi cai. Dar, \u00een apropierea liniei de sosire, un c\u0103l\u0103re\u021b c\u0103zu \u0219i calul lui le t\u0103ie calea celor afla\u021bi \u00een frunte. Twinkle Toes veni impasibil din urm\u0103 \u0219i trecu primul linia de sosire. C\u00e2\u0219tigase! \u00cen starea de euforie \u00een care se afla Fran, p\u0103rea un semn bun \u00een ceea ce privea rela\u021bia ei cu Laurence. Se sim\u021bi cuprins\u0103 de calma certitudine c\u0103 aveau s\u0103 se \u00eendr\u0103gosteasc\u0103 \u0219i c\u0103 un capitol nou-nou\u021b avea s\u0103 \u00eenceap\u0103 \u00een via\u021ba ei. Exaltarea ei era at\u00e2t de puternic\u0103 \u00eenc\u00e2t sim\u021bi c\u0103 trebuia s\u0103-i spun\u0103 tat\u0103lui ei despre Laurence chiar \u00een momentul acela. Avea timp exact c\u00e2t s\u0103 se repead\u0103 p\u00e2n\u0103 acolo \u0219i s\u0103 se-ntoarc\u0103 pentru urm\u0103toarea \u00eent\u00e2lnire. \n\n\u00cel g\u0103si pe Ralph a\u0219ezat pe o banc\u0103 din gr\u0103din\u0103, aparent cufundat \u00een contemplarea rondurilor de flori ale mamei ei. Dat fiind c\u0103 taic\u0103-s\u0103u nu era \u00een stare s\u0103 deosebeasc\u0103 un bujor de o petunie, Fran presupuse c\u0103 era cu g\u00e2ndul la altceva. Era gata s\u0103 alerge spre el \u0219i s\u0103-l ia prin surprindere, dar ceva din atitudinea lui o f\u0103cu s\u0103 se opreasc\u0103. Nu avea nimic din for\u021ba obi\u0219nuit\u0103 \u0219i veselia neast\u00e2mp\u0103rat\u0103 pe care Fran ajunsese s\u0103 i le asocieze prin defini\u021bie. Ar\u0103ta ca un b\u0103tr\u00e2n ostenit a\u0219ezat pe o banc\u0103 \u00een parc. G\u00e2ndul c\u0103 \u00eemb\u0103tr\u00e2nea \u0219i c\u0103 n-avea s\u0103 fie \u00eentotdeauna al\u0103turi de ea o izbi ca o pal\u0103 de v\u00e2nt rece. O lume f\u0103r\u0103 el, pe de alt\u0103 parte, era ceva de neconceput, ca soarele ascuns de o eclips\u0103 ve\u0219nic\u0103. Fugi spre el \u0219i-\u0219i puse bra\u021bele \u00een jurul g\u00e2tului lui. \u2014 Franny! Soarele ie\u0219i de dup\u0103 nori. \u2014 Ce bucurie s\u0103 te v\u0103d. Ce te-aduce aici la ora asta? \u2014 Am trecut doar \u00een fug\u0103. Dou\u0103 lucruri. Unu: am \u00eent\u00e2lnit un b\u0103rbat \u0219i, de\u0219i suntem abia la \u00eenceput, trebuia s\u0103-\u021bi spun. Ralph z\u00e2mbi larg, rec\u0103p\u0103t\u00e2ndu-\u0219i ceva din \u0219armul de odinioar\u0103. \u2014 E un om foarte norocos atunci. \u00cemi fac uneori griji c\u0103 \u021bi-am subminat \u0219ansele la c\u0103s\u0103torie. \u021ai-am transmis toate defectele mele: o preocupare obsesiv\u0103 pentru ziar, n\u0103ravul curselor, mai mult cinism dec\u00e2t ar fi fost de dorit. \u2014 Prostii! Fran \u00eel s\u0103rut\u0103 pe cre\u0219tet. \u2014 Problema mea e c\u0103 sunt o romantic\u0103 incurabil\u0103. Pur \u0219i simplu p\u00e2n\u0103 acum n-am \u00eent\u00e2lnit pe nimeni la fel de dr\u0103gu\u021b ca tine \u0219i, dac\u0103 am \u00eenv\u0103\u021bat \u00eentr-adev\u0103r ceva de la tine, a fost s\u0103 nu fac compromisuri \u00een ceea ce prive\u0219te lucrurile cu adev\u0103rat importante. \u2014 Deci fl\u0103c\u0103ul \u0103sta al t\u0103u o s\u0103-mi plac\u0103? Fran se g\u00e2ndi pu\u021bin. Erau extraordinar de diferi\u021bi. Se trezi \u00eentreb\u00e2ndu-se cum ar fi Laurence ca tat\u0103. Ar fi oare ca tat\u0103l ei, incredibil de generos cu afec\u021biunea \u0219i timpul lui, dedicat \u00eencerc\u0103rii de a-\u0219i face copiii s\u0103 se simt\u0103 bine \u00een propria piele? \u2014 Da, cred c\u0103 \u00ee\u021bi va pl\u0103cea foarte mult. \u2014 Asta e o u\u0219urare. N-a\u0219 suporta s\u0103 te pierd \u00een favoarea unui b\u0103rbat care nu mi-ar pl\u0103cea. Fran r\u00e2se. \u2014 E \u00eenc\u0103 prea devreme. De-abia m-a invitat s\u0103 lu\u0103m cina \u00eempreun\u0103. \u2014 Lucrurile se pot \u00eent\u00e2mpla foarte repede c\u00e2nd sunte\u021bi oameni \u00een toat\u0103 firea. Sper, se surprinse Fran dorindu-\u0219i, sper sincer s\u0103 fie a\u0219a. \u2014 \u0218i acum, cel\u0103lalt lucru pe care voiam s\u0103 \u021bi-l spun. De ce am venit de fapt. Ralph o privi cu un z\u00e2mbet vag expectativ. \u2014 Calul pe care mi l-ai recomandat, Twinkle Toes, a ie\u0219it primul. Am c\u00e2\u0219tigat treizeci de lire. Ce facem cu ei? Ralph se \u00eentoarse, cuprins de o team\u0103 \u0219i o panic\u0103 nea\u0219teptate, \u00een timp ce de pe chipu-i sub\u021bire, \u00eenc\u0103 de b\u0103ie\u021ba\u0219, bucuria se stingea. Dac\u0103 n-ar fi fost cu totul imposibil, Fran ar fi zis c\u0103 n-a auzit \u00een via\u021ba lui de Twinkle Toes. ", " \u2014 Sofisticare discret\u0103, asta e impresia pe care vrei s-o creezi. Henrietta c\u0103ut\u0103 prin vasta ei garderob\u0103 o \u021binut\u0103 pentru prietena sa. \u2014 A\u0219a ceva. Scoase o rochie neagr\u0103 mulat\u0103, cu paiete, care n-ar fi f\u0103cut not\u0103 discordant\u0103 \u00een garderoba Dianei Ross. Fran \u0219i Sophie schimbar\u0103 priviri cu sub\u00een\u021beles. Henrietta avea o accep\u021bie a cuv\u00e2ntului \u201ediscret\u201c nu foarte diferit\u0103 de cea a unei trupe de heavy metal. Fran se a\u0219ez\u0103 descurajat\u0103. \u2014 Nu cred c\u0103 Woodbury e preg\u0103tit s\u0103 fac\u0103 fa\u021b\u0103 la asta \u00eentr-o sear\u0103 de miercuri. Mergem doar la Old Bell & Crown. N-ar fi trebuit nici m\u0103car s\u0103-i pomeneasc\u0103 Henriettei despre invita\u021bia la cin\u0103, cu at\u00e2t mai pu\u021bin s\u0103-i cear\u0103 ajutorul \u00een alegerea \u021binutei. \u2014 Un tricou mulat alb \u0219i o fust\u0103 mini neagr\u0103, o sf\u0103tui Sophie, cu cercelul din nas sclipind \u00een lumin\u0103, at\u00e2t de scurt\u0103 \u00eenc\u00e2t s\u0103 \u021bi se vad\u0103 chilo\u021bii c\u00e2nd te apleci. Chelneri\u021bele de la noul bar de vinuri trebuie s\u0103 poarte a\u0219a ceva ca uniform\u0103 \u0219i b\u0103rba\u021bii stau la cozi de un kilometru. \u2014 Sunt convins\u0103, se cutremur\u0103 Fran, dar nu crezi c\u0103 asta ar fi pu\u021bin cam b\u0103t\u0103tor la ochi la prima \u00eent\u00e2lnire? \u2014 Sigur c\u0103 nu. Zilele c\u00e2nd femeile trebuiau s\u0103 fie sfioase \u0219i rezervate au apus de mult. Trebuie s\u0103 pui totul la b\u0103taie, m\u0103tu\u0219ic\u0103 Fran. \u2014 Po\u021bi s\u0103 \u00eemprumu\u021bi juponul meu dac\u0103 vrei, \u00eei propuse Lottie cu generozitate. Fran fu mi\u0219cat\u0103 la culme. Juponul de dantel\u0103 era comoara cea mai de pre\u021b a lui Lottie. \u2014 Mul\u021bumesc, Lots. Fran o ridic\u0103 pe micu\u021b\u0103 \u0219i o a\u0219ez\u0103 pe genunchi. \u2014 Asta e cea mai frumoas\u0103 ofert\u0103 pe care am primit-o pe ziua de azi, dar \u00ee\u021bi st\u0103 at\u00e2t de bine, c\u0103 n-a\u0219 vrea s\u0103-l stric. \u2014 Da, aprob\u0103 Lottie, va trebui s\u0103 ai mare grij\u0103 de, mai ales dac\u0103 o s\u0103 face\u021bi sex. Fran se ab\u021binu s\u0103 nu izbucneasc\u0103 \u00een r\u00e2s. \u2014 Cred c\u0103 de data asta o s\u0103 m\u0103 mul\u021bumesc doar s\u0103 stau de vorb\u0103 cu el. N-ar strica s\u0103 \u00eencerc s\u0103-l cunosc mai \u00eent\u00e2i. \u2014 Sophie nu crede asta. Zice c\u0103 s\u0103 faci sex e mai pl\u0103cut dec\u00e2t s\u0103 stai de vorb\u0103 \u0219i c\u0103 majoritatea b\u0103ie\u021bilor g\u00e2ndesc cu\u0103 \u2014 Mul\u021bumesc, Lottie. Sophie, \u0219uier\u0103 Henrietta ca o cobr\u0103, sper c\u0103 \u00eencerci doar s\u0103 \u0219ochezi, ca de obicei. \u00cen ochii mari \u0219i lumino\u0219i ai lui Sophie se ivi o sclipire sfid\u0103toare, tipic\u0103 v\u00e2rstei de \u0219aisprezece ani. \u2014 Cum o s\u0103-\u021bi dai seama? O s\u0103-mi pui \u00eentreb\u0103ri din Kama Sutra? Henrietta hot\u0103r\u00ee s-o ignore. \u2014 \u0218i la ce or\u0103 vine s\u0103 te ia m\u00e2ine de-acas\u0103? \u2014 Ne \u00eent\u00e2lnim acolo. \u2014 C\u00e2t de modern. Nu uita s\u0103 iei m\u0103run\u021bi\u0219 pentru telefon \u0219i pentru taxiul de \u00eentoarcere, asta-mi spunea mereu mama. \u201ePune-\u021bi o bancnot\u0103 de cinci lire \u00een cizm\u0103, Henrietta, a\u0219a o s\u0103 ai \u00eentotdeauna pe ce conta dac\u0103 b\u0103rbatul \u00ee\u0219i ia nasul la purtare \u0219i trebuie s\u0103 pleci brusc.\u201c A\u0219a am f\u0103cut \u00eentotdeauna de-atunci. \u2014 Chiar \u0219i c\u00e2nd ie\u0219i cu tata \u00een ora\u0219? \u00eentreb\u0103 Sophie r\u00e2njind. Mi-l \u0219i \u00eenchipui lu\u00e2ndu-\u0219i nasul la purtare, iar pe tine lu\u00e2nd autobuzul 29 spre cas\u0103. \u2014 Nu-\u021bi bate joc de mine, domni\u0219oar\u0103. La cum te \u00eembraci, nu \u021bi-ar strica o bancnot\u0103 de cinci lire \u00een cizm\u0103 c\u00e2t de cur\u00e2nd. \u2014 Dar de ce a\u0219 avea nevoie de o bancnot\u0103 de cinci lire? Tata mi-a f\u0103cut cadou un telefon mobil \u0219i un credit deschis la Readycabs. \u2014 Apuc\u0103-te de orice, \u00ee\u0219i sf\u0103tui Henrietta, exasperat\u0103, prietena, numai de f\u0103cut copii nu. \u2014 Corecteaz\u0103-m\u0103 dac\u0103 gre\u0219esc, mam\u0103, zise Sophie cu mult\u0103 r\u0103bdare, dar nu asta era ideea \u00eentregii afaceri? \u2014 Mda, m\u0103 rog. Fran \u00eencepea s\u0103 se simt\u0103 st\u00e2njenit\u0103 la culme de toate astea. \u2014 Sophie, \u0219uier\u0103 amenin\u021b\u0103tor maic\u0103-sa, dispari. F\u0103r\u0103 \u00eendoial\u0103 trebuie s\u0103 fie la televizor ceva nerecomandat minorilor la care s\u0103 te ui\u021bi. Sophie o \u0219terse, tr\u0103g\u00e2nd-o dup\u0103 ea pe Lottie \u00eembr\u0103cat\u0103 \u00een juponul de dantel\u0103. \u2014 Distrac\u021bie pl\u0103cut\u0103, m\u0103tu\u0219ic\u0103 Fran. \u2014 Da, aprob\u0103 Lottie, care era o fiin\u021b\u0103 \u0219i mai hot\u0103r\u00e2t\u0103 dec\u00e2t sora ei mai mare, \u0219i dac\u0103 ai nevoie de sfaturi despre sex, \u00eentreab-o pe Soph. \n\nMiercuri nu era numai ziua cinei cu Laurence, ci \u0219i aceea \u00een care ziarul intra la tipar, dar spre marea u\u0219urare a lui Fran se scurse \u00een agita\u021bia obi\u0219nuit\u0103 \u0219i familiar\u0103. Uneori, se ivea c\u00e2te un eveniment important pe plan local chiar \u00een toiul dimine\u021bii \u0219i trebuiau s\u0103 schimbe prima pagin\u0103, ceea ce era infernal, dar le oferea rara pl\u0103cere de-a le-o lua \u00eenainte ziarelor de sear\u0103 \u0219i cotidienelor. \u00cen schimb, dac\u0103 ap\u0103rea ceva dup\u0103 ce ziarul intrase la tipar, erau nevoi\u021bi s\u0103 fiarb\u0103 \u00een suc propriu, neputincio\u0219i, o s\u0103pt\u0103m\u00e2n\u0103 \u00eentreag\u0103, privind cum rivalii lor devorau fiecare detaliu, p\u00e2n\u0103 nu mai r\u0103m\u00e2nea nimic \u0219i pentru ei. Ast\u0103zi mai erau de adus doar retu\u0219urile minore obi\u0219nuite, \u201e\u0218tirile pe scurt\u201c de ultim\u0103 or\u0103 \u0219i articolul luiKeith Wilson care se \u00eenv\u00e2rtea ca o g\u0103in\u0103 f\u0103r\u0103 cap cu rezultatele sportive. La pr\u00e2nz ziarul intrase f\u0103r\u0103 probleme la tipar. \u2014 Ce-ar fi s\u0103 te aduci acas\u0103, o sf\u0103tuise Stevie la sf\u00e2r\u0219itul dup\u0103-amiezii, \u0219i s\u0103 leneve\u0219ti pe \u00eendelete \u00een cad\u0103 \u00eenainte de Marea Cin\u0103? Fran hot\u0103r\u00ee c\u0103 n-avea rost s\u0103 opun\u0103 rezisten\u021b\u0103. Avea impresia c\u0103 toat\u0103 lumea din Woodbury o \u00eenso\u021bea la aceast\u0103 \u00eent\u00e2lnire. Putea foarte bine s\u0103 cedeze cu elegan\u021b\u0103 \u0219i s\u0103 accepte sfatul lui Stevie. M\u00e2ine avea tot timpul s\u0103 se apuce de \u0219tirile pentru s\u0103pt\u0103m\u00e2na viitoare. \u2014 Distrac\u021bie pl\u0103cut\u0103, strigase Stevie \u00een urma ei, \u0219i nu-i cere un e\u0219antion de sperm\u0103 de la prima \u00eent\u00e2lnire. N-o s\u0103 te mai respecte dup\u0103 aceea. C\u00e2nd ajunse \u00een sf\u00e2r\u0219it la Bell and Crown, \u00eembr\u0103cat\u0103 \u00eentr-un costum cu pantaloni simplu, negru, f\u0103r\u0103 urm\u0103 de paiete sau chilo\u021bi la vedere, era at\u00e2t de emo\u021bionat\u0103, \u00eenc\u00e2t \u00eei venea s\u0103 se \u00eentoarc\u0103 acas\u0103. Dar v\u0103z\u00e2ndu-l pe Laurence, a\u0219ezat deja \u00eentr-un fotoliu l\u00e2ng\u0103 \u0219emineul din salon, uit\u00e2ndu-se emo\u021bionat la ceas, se sim\u021bi deopotriv\u0103 mi\u0219cat\u0103 \u0219i lini\u0219tit\u0103. Se a\u0219teptase ca el s\u0103 se simt\u0103 mai \u00een largul lui \u00een astfel de locuri, dar poate c\u0103 sec\u021bia nu prea-i l\u0103sa r\u0103gazul s\u0103 ia cina \u00een ora\u0219. Lumina focului \u00eei punea \u00een eviden\u021b\u0103 deopotriv\u0103 aurul mat a p\u0103rului \u0219i ridurile ad\u00e2nci de pe obraji, care d\u0103deau o not\u0103 de imperfec\u021biune \u0219i umanitate, ce o \u00eenduio\u0219\u0103 nespus pe Fran, tr\u0103s\u0103turilor lui des\u0103v\u00e2r\u0219ite. \u00cei pl\u0103cea faptul c\u0103 nu f\u0103cea parad\u0103 de \u00eenf\u0103\u021bi\u0219area sa, c\u0103 p\u0103rea chiar pu\u021bin st\u00e2njenit de ea, ca \u0219i cum ar fi fost mai degrab\u0103 o povar\u0103 dec\u00e2t o binecuv\u00e2ntare. \u2014 Laurence, bun\u0103. El tres\u0103ri, gata s\u0103-\u0219i verse b\u0103utura. \u2014 Fran. C\u00e2t pe-aci s\u0103 fac risip\u0103 de Macallan. Ce vrei s\u0103 bei? Observ\u0103 cu o pl\u0103cere nem\u0103rturisit\u0103 c\u0103 bea whisky-ul preferat al tat\u0103lui ei. \u0218tia c\u0103 era o prostie s\u0103 vad\u0103 un semn \u00een asta. Ar fi putut la fel de bine s\u0103 observe c\u0103 purta pantofi Church\u2019s, \u00eentocmai ca tat\u0103l ei, sau c\u0103 fuma trabucuri extravagante Romeo y Julieta, c\u00e2nd \u0219i le permitea. Dar whisky-ul p\u0103rea ceva personal. \u00cei era groaz\u0103 s\u0103 se g\u00e2ndeasc\u0103 la ce-ar fi zis Stevie despre asemenea copil\u0103rii. \u00cei aduse un pahar cu vin chiar \u00een momentul \u00een care chelnerul sosi cu meniurile. Erau at\u00e2t de uria\u0219e, \u00eenc\u00e2t nici unul din ei nu ajungea s\u0103 vad\u0103 pe deasupra lor. \u2014 Tata spune \u00eentotdeauna: \u201eCu c\u00e2t e mai mare meniul, cu at\u00e2t e mai proast\u0103 m\u00e2ncarea\u201c. \u00ce\u0219i d\u0103du seama, prea t\u00e2rziu c\u0103 insulta restaurantul pe care-l alesese el \u0219i \u00eencerc\u0103 s-o dreag\u0103. Dar Laurence r\u00e2se. \u2014 Are perfect\u0103 dreptate. \u0218i cu c\u00e2t sunt mai exotice m\u00e2nc\u0103rurile, cu at\u00e2t mai indicat e s\u0103 alegi ceva simplu. \u2014 Asta spune tat\u0103l t\u0103u? \u00eel tachin\u0103 Fran, \u00eens\u0103 chipul lui Laurence se \u00eentunec\u0103 brusc. Fran fu fericit\u0103 de diversiunea oferit\u0103 de apari\u021bia chelnerului. \u2014 Masa dumneavoastr\u0103 e preg\u0103tit\u0103, domnule, zise individul, aproape t\u00e2r\u00e2ndu-se \u00een fa\u021ba lor \u00een umilin\u021ba lui \u00eendelung exersat\u0103. C\u00e2nd se ridic\u0103, Fran se ab\u021binu cu greu s\u0103 nu \u00eenjure. La cel\u0103lat cap\u0103t al salonului, chiar dincolo de scara \u00een spiral\u0103 cu covor ro\u0219u ce ducea spre interiorul hotelului, Jack Allen era prins \u00eentr-o conversa\u021bie animat\u0103 cu \u0219eful lui, Murray Nelson. G\u00e2ndul c\u0103 prima ei cin\u0103 cu Laurence avea s\u0103 fie tulburat\u0103 de prezen\u021ba \u00een carne \u0219i oase a lui Jack o \u00eensp\u0103im\u00e2n\u0103 pe Fran. Cu delicate\u021bea lui recunoscut\u0103, lui Jack s-ar putea chiar s\u0103-i treac\u0103 prin cap s\u0103 li se al\u0103ture la cafea sau s\u0103 fac\u0103 altceva la fel de groaznic. Spre ve\u0219nica recuno\u0219tin\u021b\u0103 a lui Fran, st\u0103teau cu spatele la ea. \u2014 De fapt, \u00eei suger\u0103 ea chelnerului, care \u00eentinsese bra\u021bul cu o afectare oarecum de prisos ca s\u0103 \u00eei \u00eendrume spre sala restaurantului, a\u0219 prefera s\u0103 o lu\u0103m prin gr\u0103din\u0103. Narcisele galbene arat\u0103 minunat. Cei doi b\u0103rba\u021bi ezitar\u0103 o clip\u0103. Erau \u00een martie \u0219i afar\u0103 era ger. \u2014 Sigur, doamn\u0103, zise acesta \u00een timp ce cuvintele nerostite l\u0103sau s\u0103 se sub\u00een\u021beleag\u0103 c\u0103 doar o persoan\u0103 f\u0103r\u0103 minte s-ar putea g\u00e2ndi la un asemenea ocol, cum dori\u021bi. \u2014 \u00cemi doresc \u00eentr-adev\u0103r lucrul \u0103sta. Fran se strecur\u0103 gr\u0103bit\u0103 spre u\u0219a lateral\u0103, rug\u00e2ndu-se s\u0103 fie deschis\u0103. Era. \u2014 A\u0219adar s\u0103-n\u021beleg c\u0103-\u021bi place s\u0103 te plimbi prin gr\u0103dini \u00eenghe\u021bate \u0219i pline de noroi \u00een pantofi negri de satin? r\u00e2se Laurence pe c\u00e2nd ie\u0219eau \u00een aerul rece \u0219i umed. Fran \u00eencerc\u0103 s\u0103 mearg\u0103 pe pietri\u0219. Uitase de blestema\u021bii de pantofi. \u2014 Nu-i a\u0219a c\u0103 aerul e minunat de proasp\u0103t? \u2014 De fapt, tot ce simt sunt gazele de e\u0219apament din parcare, dar b\u0103nuiesc c\u0103 \u021bie \u00ee\u021bi plac. Tocmai d\u0103deau col\u021bul spre restaurant c\u00e2nd Jack \u0219i Murray ie\u0219ir\u0103, prin\u0219i \u00een discu\u021bie, \u0219i o luar\u0103 spre ma\u0219inile lor. Slav\u0103 Domnului. Acum putea \u00een sf\u00e2r\u0219it s\u0103 se relaxeze. \u2014 Absolut. \u00cel \u021binu o clip\u0103 de bra\u021b, p\u00e2n\u0103 c\u00e2nd cei doi disp\u0103ruser\u0103. \u2014 Gaze de e\u0219apament. Benzin\u0103. Tutun de pip\u0103. Nu cred c\u0103 sunt o fat\u0103 foarte feminin\u0103. \u2014 O s\u0103 \u021bin minte asta \u00een caz c\u0103 va trebui vreodat\u0103 s\u0103-\u021bi iau un cadou. O cutie cu unsoare pentru osie. Toate temerile lui Fran legate de prima \u00eent\u00e2lnire se risipir\u0103 cur\u00e2nd. Acel proces de seduc\u021bie \u00een care fiecare las\u0103 s\u0103 se vad\u0103 doar acele aspecte ale propriei persoane pe care le consider\u0103 atr\u0103g\u0103toare se dovedi de prisos \u00een ceea ce-l privea pe Laurence. El \u00ee\u0219i expuse toate calit\u0103\u021bile \u0219i sl\u0103biciunile de parc\u0103 s-ar fi aflat la un interviu pentru o slujb\u0103. \u2014 Cuv\u00e2ntul pe care \u00eel folosesc to\u021bi la adresa mea este \u201ededicat\u201c, \u00eei spuse cu seriozitate, \u0219i e adev\u0103rat, a\u0219a \u0219i sunt. Sec\u021bia asta este centrul vie\u021bii mele. Eu am fondat-o \u0219i eu o fac s\u0103 mearg\u0103 \u00eenainte. Dezavantajul e c\u0103 nu prea am nimic altceva. Schi\u021b\u0103 z\u00e2mbetul lui modest, pl\u0103cut, f\u0103r\u0103 ascunzi\u0219uri. \u2014 De fapt, sunt un tip destul de plicticos. Dar Fran nu credea deloc c\u0103 e plicticos. Energia cu care se dedica lucrurilor \u00een care credea \u00eei amintea de cineva: de tat\u0103l ei. Dovedea acela\u0219i devotament p\u0103tima\u0219 pentru o cauz\u0103 nobil\u0103, aceea\u0219i dorin\u021b\u0103 de-a schimba ceva, de-a face mai bun\u0103 via\u021ba oamenilor. Chiar nu se a\u0219teptase s\u0103 \u00eent\u00e2lneasc\u0103 un b\u0103rbat care, \u00een aceast\u0103 epoc\u0103 materialist\u0103 \u0219i cinic\u0103, s\u0103 vad\u0103 lucrurile a\u0219a. \u0218i iat\u0103 c\u0103 era a\u0219ezat \u00een fa\u021ba ei. \u2014 Sunt con\u0219tient c\u0103, probabil, nu a\u0219a se procedeaz\u0103 \u2013 Fran sim\u021bi c\u0103 \u00eei sare inima din piept auzindu-l \u2013, dar nu am mult timp de pierdut cu via\u021ba social\u0103. Nu-\u021bi cer un angajament ferm, \u0219tiu c\u0103 asta ar fi stupid, dar ai fi \u0103 \u2013 se f\u00e2st\u00e2ci pu\u021bin \u0219i Fran se sim\u021bi \u00eenduio\u0219at\u0103 \u2013 asta \u00een cazul \u00een care descoperim c\u0103 ne potrivim, interesat\u0103 de o rela\u021bie serioas\u0103? Asemenea cuvinte ar fi putut p\u0103rea stupide sau chiar bizare, av\u00e2nd \u00een vedere c\u0103 se cuno\u0219teau de at\u00e2t de pu\u021bin timp, dar sinceritatea evident\u0103 a lui Laurence le transform\u0103 \u00een ceva nespus de emo\u021bionant. Apetisantul calcan de Dover pe care \u00eel adusese chelnerul i se r\u0103cea \u00een farfurie. Doar un b\u0103rbat \u00eentr-adev\u0103r deosebit o putea face pe Fran s\u0103 uite de m\u00e2ncare. \u2014 Da, Laurence, spuse Fran cu bl\u00e2nde\u021be, cred c\u0103 a\u0219 fi. \n\u2014 A\u0219adar, chiar te-a \u00eentrebat ce inten\u021bii ai? Ce lucru minunat de victorian! Henrietta era \u00een culmea fericirii c\u0103 aranjamentul ei mersese mult mai bine \u2013 \u0219i cu siguran\u021b\u0103 mult mai repede \u2013 dec\u00e2t ar fi putut spera vreodat\u0103. \u2014 Chiar a vrut s\u0103 se asigure c\u0103 ai inten\u021bii serioase? \u2014 A\u0219a c\u0103, bine\u00een\u021beles, strecur\u0103 Sophie cu o lumini\u021b\u0103 r\u0103ut\u0103cioas\u0103 \u00een ochii ei negri \u0219i migdala\u021bi, i-ai zis: \u201eEi bine, Larry, o partid\u0103 rapid\u0103 e tot ce voiam de fapt, dar sunt \u00eentotdeauna dispus\u0103 la un compromis\u201c. \u2014 Sophie! exclamar\u0103 Fran \u0219i Henrietta \u00eentr-un glas. \u2014 Ei bine, mie mi se pare ciudat. E ca \u0219i cum ai \u00eencerca s\u0103 ob\u021bii acordul cuiva \u00eenainte ca persoana s\u0103-\u0219i dea seama despre ce e vorba. \u2014 Asta pentru c\u0103 ai \u0219aisprezece ani, remarc\u0103 Fran. La treizeci \u0219i patru de-abia a\u0219tep\u021bi s\u0103 intri \u00eentr-o rela\u021bie serioas\u0103, chiar \u0219i f\u0103r\u0103 s\u0103 cuno\u0219ti toate clauzele. \u2014 Cred c\u0103 e foarte romantic, ad\u0103ug\u0103 Henrietta. \u2014 \u0218i deja m-a invitat din nou \u00een ora\u0219. \u0218i-a scos agenda la sf\u00e2r\u0219itul cinei. \u2014 Doamne! se str\u00e2mb\u0103 Sophie. Tipul \u0103sta merge din r\u0103u \u00een mai r\u0103u. Acum te lipse\u0219te de emo\u021bia de-a a\u0219tepta l\u00e2ng\u0103 telefon. \u2014 Sophie, insist\u0103 Fran ferm, la v\u00e2rsta mea nu-\u021bi dore\u0219ti c\u00e2tu\u0219i de pu\u021bin s\u0103 a\u0219tep\u021bi l\u00e2ng\u0103 telefon pentru oricine ar fi: am lucruri mai bune de f\u0103cut. De pild\u0103 s\u0103 editez un ziar. Sophie cl\u0103tin\u0103 din cap. \u2014 Sper s\u0103 n-ajung niciodat\u0103 la treizeci \u0219i patru de ani. \u2014 Deci... Henrietta se scufund\u0103 \u00een cretonul moale al canapelei, d\u00e2nd la o parte bocancul fiic\u0103-sii de pe pern\u0103. \u2014 Deci, a\u021bi, h\u00e2mm, \u0219tii tu...? \u2014 Nu, sigur c\u0103 nu. \u2014 Ei bine, nu t\u0103r\u0103g\u0103na prea mult. Credeam c\u0103 de-abia a\u0219tep\u021bi s\u0103 pui m\u00e2na pe materialul lui genetic. \u2014 Mam\u0103, explic\u0103 Sophie, asta a fost de-abia prima \u00eent\u00e2lnire. Dup\u0103 cum se poart\u0103 tipul \u0103sta, o s\u0103 fac\u0103 rezervare cu dou\u0103 s\u0103pt\u0103m\u00e2ni \u00eenainte oricum. Fran chicoti. \u2014 Oricum, o \u00eentreb\u0103 Sophie pe maic\u0103-sa, credeam c\u0103 e\u0219ti \u00eempotriva sexului \u00een afara c\u0103s\u0103toriei. Mie \u00eemi spui tot timpul asta. \u2014 Pentru c\u0103 ai \u0219aisprezece ani. N-o s\u0103 mai fiu c\u00e2nd o s\u0103 ai v\u00e2rsta m\u0103tu\u0219ii Fran. Se \u00eentoarse spre prietena ei. \u2014 Deci c\u00e2nd e urm\u0103toarea \u00eent\u00e2lnire? \u2014 De miercuri \u00eentr-o s\u0103pt\u0103m\u00e2n\u0103. E plecat la o conferin\u021b\u0103 \u00een weekendul \u0103sta. \u2014 Oh Doamne, m\u0103tu\u0219ic\u0103 Fran. Sophie \u00ee\u0219i izbi bocancii greoi de podea, l\u0103s\u00e2nd urme de noroi \u00een zigzag pe covorul bej. \u2014 \u00cen locul t\u0103u, a\u0219 fi vrut s\u0103 m\u0103 \u00eengroape sub buchete de flori, s\u0103-mi c\u00e2nte serenade sub balcon, s\u0103 m\u0103 sune din or\u0103 \u00een or\u0103 s\u0103-mi spun\u0103 c\u0103 m\u0103 iube\u0219te. Tu ai intrat \u00eentr-o rela\u021bie de parc\u0103 \u021bi-ai fi f\u0103cut o programare la dentist. \u2014 Da, aprob\u0103 fericit\u0103 Fran, nu e fantastic? Tocmai asta e at\u00e2t de minunat \u00een toat\u0103 povestea. \n\nRalph Tyler trecu pe l\u00e2ng\u0103 marea de zambile de un albastru ca al por\u021belanului de Delft din p\u0103rcule\u021bul de la ie\u0219irea din Woodbury \u0219i inspir\u0103 parfumul lor dulce, intens. Nu \u0219tia niciodat\u0103 ce s\u0103 cread\u0103 despre zambile. Ca \u0219i crinii, aveau un iz discret de moarte, de parc\u0103 ar fi \u00eencercat s\u0103 acopere un miros de putreziciune. Iubea acest p\u0103rcule\u021b \u0219i i-ar fi pl\u0103cut s\u0103 hoin\u0103reasc\u0103 pe-aici \u00een fiecare zi dac\u0103 ar fi putut. O porni agale spre lac \u0219i, \u00een cele din urm\u0103, se a\u0219ez\u0103 pe o banc\u0103 ce, la prima vedere, p\u0103rea ocupat\u0103. Dar studiind-o \u00eendeaproape, Ralph descoperi c\u0103 silueta b\u0103tr\u00e2nului absorbit de hr\u0103nirea p\u0103s\u0103rilor era sculptat\u0103 \u00een bronz. Z\u00e2mbi, amintindu-\u0219i scandalul ce izbucnise c\u00e2nd fusese instalat\u0103 statuia, darul unui t\u00e2n\u0103r sculptor care crescuse \u00een Woodbury \u0219i care era deja pe cale s\u0103 ajung\u0103 celebru. Primiser\u0103 valuri de scrisori care se pl\u00e2ngeau de asta; c\u0103 n-avea nici o leg\u0103tur\u0103 cu arta, c\u0103 silueta stilizat\u0103, \u00eendesat\u0103, era lipsit\u0103 de realism, c\u0103 speria copiii. Lui Ralph i se p\u0103ruse minunat\u0103 \u0219i sus\u021binuse acest lucru \u00een prima pagin\u0103 din Citizen. \u2014 E diabolic\u0103, nu-i a\u0219a? i se adres\u0103 paznicul \u00een uniform\u0103 verde. Am sperat tot timpul c\u0103 o s\u0103 fie vandalizat\u0103 \u0219i c\u0103 astfel o s\u0103 putem sc\u0103pa de ea, dar vandalii o las\u0103 \u00een pace. Se duc \u00een schimb \u0219i scriu tot felul de porc\u0103rii pe terenul de joac\u0103. Ralph se uit\u0103 la fa\u021ba sumbr\u0103 \u0219i posomor\u00e2t\u0103 a b\u0103rbatului. Oare de ce astfel de oameni se angajeaz\u0103 \u00eentotdeauna \u00een pozi\u021bii m\u0103runte de autoritate? \u2014 Ca s\u0103 spun drept, am ini\u021biat o campanie pentru p\u0103strarea ei, cred c\u0103 e minunat\u0103. B\u0103rbatul d\u0103du ochii peste cap \u0219i se \u00eendep\u0103rt\u0103, l\u0103s\u00e2ndu-l pe Ralph cu propriile g\u00e2nduri. Ast\u0103zi avea o problem\u0103 pe care voia s-o l\u0103mureasc\u0103. I se \u00eent\u00e2mpla ceva \u00eensp\u0103im\u00e2nt\u0103tor. Debutase cu pierderi sporadice de memorie. Apoi \u00eencepuse s\u0103 \u00eencurce lucrurile m\u0103runte. Se ducea s\u0103 ia lapte \u0219i se trezea c\u0103 se \u00eentoarce cu zah\u0103r sau voia s\u0103 se-apuce de o treab\u0103 \u0219i descoperea c\u0103 o f\u0103cuse deja, de\u0219i nu-\u0219i amintea c\u00e2tu\u0219i de pu\u021bin s-o fi f\u0103cut. Era ca \u0219i cum conexiunile din creierul lui o luau razna. Apoi mai era povestea cu Fran \u0219i calul. Venise cu o sticl\u0103 de whisky s\u0103 s\u0103rb\u0103toreasc\u0103 victoria, iar el nici nu-\u0219i amintea s\u0103-i fi dat vreodat\u0103 vreun pont. Ceva nu era \u00een regul\u0103, \u00ee\u0219i d\u0103dea seama de asta. Dac\u0103 Phyllis ar fi fost altfel de om, ar fi putut s\u0103 discute cu ea, s\u0103-i cear\u0103 ajutorul, dar fusese at\u00e2t de irascibil\u0103 de la ie\u0219irea lui la pensie \u00eenc\u00e2t ar fi zis doar c\u0103 face mult zgomot pentru nimic. Poate c\u0103 ar fi trebuit s\u0103 se duc\u0103 la un consult, dar nu-i pl\u0103cuse niciodat\u0103 s\u0103 mearg\u0103 pe la doctori. Detesta aerul lor de superioritate, de parc\u0103 ar fi fost atot\u0219tiutori \u0219i de parc\u0103 p\u00e2n\u0103 \u0219i s\u0103 pui o \u00eentrebare despre propria ta s\u0103n\u0103tate ar fi fost o impertinen\u021b\u0103, o \u00eenc\u0103lcare a teritoriului lor. Preferase s\u0103 adopte o atitudine de stoicism jovial, care \u00eel ajutase s\u0103 treac\u0103 peste orice p\u00e2n\u0103 acum, \u00eens\u0103 nu \u0219i peste asta. Perspectiva sumbr\u0103 a ceea ce ar fi putut avea p\u00e2ndea la hotarul con\u0219tiin\u021bei sale, dar o goni. \u2014 La naiba, \u00ee\u0219i jur\u0103 reg\u0103sind o urm\u0103 din vechea lui hot\u0103r\u00e2re, orice-ar fi, n-am s\u0103 m\u0103 dau b\u0103tut. \u2014 E primul semn de nebunie, s\u0103 \u0219tii, spuse o voce la c\u00e2\u021biva pa\u0219i de el. Ralph se \u00eentoarse. O pr\u0103jin\u0103 de b\u0103iat, \u00eenalt \u0219i slab, cu o bluz\u0103 de trening l\u0103l\u00e2ie, pantaloni largi, \u0219apc\u0103 de baseball \u0219i patine cu rotile \u00eenguste, aerodinamice, ata\u0219ate la un fel de ghete p\u00e2n\u0103 la genunchi, st\u0103tea la c\u00e2\u021biva centimetri de el \u021bin\u00e2nd un c\u00e2ine \u00een les\u0103. \u2014 Poftim? \u2014 Vorbeai singur. \u0102sta e primul semn de nebunie, a\u0219a se spune. \u2014 \u0218i al doilea trebuie s\u0103 fie s\u0103 por\u021bi patine cu rotile fioroase \u0219i s\u0103 chiule\u0219ti de la \u0219coal\u0103. \u2014 Role, \u00eel corect\u0103 junele. \u0218i nu chiulesc. Recapitulez. Repet conjugarea verbelor \u00een francez\u0103 \u00een timp ce m\u0103 dau cu rolele. \u2014 Poate \u00eemi faci \u0219i mie o demonstra\u021bie. Spune-mi, de ce to\u021bi ceilal\u021bi b\u0103ie\u021bi poart\u0103 chestiile astea \u2013 atinse \u0219apca b\u0103iatului \u2013 cu fa\u021ba \u00een spate \u0219i tu nu? \u2014 Doar n\u0103t\u0103r\u0103ii le poart\u0103 a\u0219a. \u2014 Am \u00een\u021beles. \u00cel studie o clip\u0103 pe b\u0103iat. \u2014 E ciudat dar semeni foarte bine cu cineva. Un z\u00e2mbet r\u0103ut\u0103cios se ivi pe fa\u021ba t\u00e2n\u0103rului. \u2014 Cu tata. A lucrat pentru dumneavoastr\u0103 c\u00e2ndva. \u2014 E\u0219ti cumva Ben, b\u0103iatul lui Jack Allen? Ultima dat\u0103 c\u00e2nd \u00eel v\u0103zuse Ralph, Ben avea \u00een jur de zece ani. Acum trebuie s\u0103 fi avut paisprezece sau cinsprezece. Se sim\u021bi cuprins de invidie. Dac\u0103 ar fi avut \u0219i el un nepot de v\u00e2rsta lui Ben. \u2014 \u0218i el cine e? \u00eentreb\u0103 scutur\u00e2nd laba pe care i-o \u00eentindea potaia. \u2014 E Wild Rover, dar dac\u0103 vrei, \u00eei propuse generos, po\u021bi s\u0103-l strigi doar Rover. \u2014 Ce-ar fi s\u0103-mi faci o demonstra\u021bie de patinat pe role? S\u0103 aju\u021bi un b\u0103tr\u00e2n s\u0103 \u021bin\u0103 pasul. Ben fu \u00eenc\u00e2ntat la culme. Majoritatea celor care veneau \u00een parc \u00eei priveau de obicei pe pu\u0219tii pe role ca pe ni\u0219te huligani \u0219i abia a\u0219tepta ocazia s\u0103 demonstreze c\u0103 patinatul pe role e o art\u0103. Porni \u00een tromb\u0103, apoi s\u0103ri \u00een aer, se roti \u00eentr-o parabol\u0103 ce-\u021bi d\u0103dea fiori \u0219i ateriz\u0103 gra\u021bios pe o singur\u0103 patin\u0103, aproape ca un balerin. Paznicul parcului \u00eel privea posac de la postul lui de observa\u021bie din spatele popic\u0103riei. Din p\u0103cate, patinajul pe role era permis \u00een parc, o gre\u0219eal\u0103 grav\u0103 dup\u0103 p\u0103rerea lui, ce avea s\u0103 duc\u0103 probabil la o deteriorare accentuat\u0103 a standardelor morale. Wild Rover \u021b\u00e2\u0219ni deodat\u0103 din tufi\u0219uri \u0219i se n\u0103pusti spre noul lui st\u0103p\u00e2n at\u00e2t de n\u0103valnic \u0219i plin de entuziasm, \u00eenc\u00e2t Ben fu obligat s\u0103 se fereasc\u0103 \u0219i sf\u00e2r\u0219i \u00eentr-un talme\u0219-balme\u0219 de membre r\u0103\u0219chirate \u00een rondul cu zambile. Paznicul parcului \u00ee\u0219i frec\u0103 m\u00e2inile. Or fi fost rolele permise \u00een parc, dar c\u00e2inii nu erau. \u2014 \u00cemi cer scuze, tinere, interveni f\u0103r\u0103 s\u0103 fac\u0103 risip\u0103 de timp sau compasiune \u00eentreb\u00e2nd dac\u0103 Ben se sim\u021bea bine, e c\u00e2inele t\u0103u? Dac\u0103 da, m\u0103 g\u00e2ndesc serios s\u0103-\u021bi interzic accesul \u00een parc\u0103 \u2014 De fapt, zise Ralph \u00eenh\u0103\u021b\u00e2nd potaia de les\u0103, \u00een ciuda schel\u0103l\u0103ielilor de protest, e al meu. \u00cemi cer scuze, dar habar n-aveam c\u0103 e interzis accesul cu c\u00e2inii. F\u0103r\u0103 \u00eendoial\u0103, o alt\u0103 decizie obtuz\u0103 a distinsului nostru consiliu local. Vino, Ben, e timpul ca noi doi s\u0103 mergem s\u0103 ne lu\u0103m c\u00e2te un Big Mac. \n\nCeea ce o f\u0103cea s\u0103 se simt\u0103 cel mai \u00een largul ei \u00een rela\u021bia cu Laurence, medit\u0103 Fran c\u00e2teva s\u0103pt\u0103m\u00e2ni mai t\u00e2rziu, pe c\u00e2nd t\u0103ia legumele pentru curry \u00een buc\u0103t\u0103ria lui, era c\u00e2t de u\u0219or \u0219i de firesc i se p\u0103rea totul. Avea senza\u021bia c\u0103 g\u0103siser\u0103 un ritm care li se potrivea ca o m\u0103nu\u0219\u0103. Am\u00e2ndoi \u00ee\u0219i puneau profesia pe primul plan \u0219i se delectau cu acelea\u0219i lucruri \u00een timpul liber. Fiecare carte pe care o lua din biblioteca lui era una care \u00eei trezea interesul. Gusturile lor \u00een materie de muzic\u0103 \u0219i film erau at\u00e2t de asem\u0103n\u0103toare, \u00eenc\u00e2t \u0219tiau c\u0103 orice \u00eenchiria unul din ei avea s\u0103-i plac\u0103 \u0219i celuilalt. Apartamentul lui \u00eei produsese un oarecare \u0219oc la \u00eenceput, prinn ascetismul lui monastic, dar f\u0103cea retu\u0219uri discrete spre a-i \u00eembl\u00e2nzi liniile t\u0103ioase. Dup\u0103 doar c\u00e2teva s\u0103pt\u0103m\u00e2ni, Fran avea impresia c\u0103 \u00eel cuno\u0219tea dintotdeauna. Cu o singur\u0103 excep\u021bie. Spre u\u0219oara ei consternare, Laurence nu p\u0103rea s\u0103 se gr\u0103beasc\u0103 s-o ia pe sus \u0219i s-o duc\u0103 \u00een pat. O s\u0103rutase \u00een mai multe reprize, o dat\u0103 sau de dou\u0103 ori cu o pasiune autentic\u0103, dar apoi p\u0103ruse s\u0103 se controleze. Cochetase chiar, \u00een momente de vulnerabilitate \u00eempletit\u0103 cu dorin\u021b\u0103, cu ideea c\u0103 s-ar putea s\u0103 fie homosexual. Observ\u00e2ndu-i aerul preocupat, Laurence se aplec\u0103 brusc \u0219i \u00eei lu\u0103 cu\u021bitul din m\u00e2n\u0103. \u2014 Mi se pare at\u00e2t de firesc s\u0103 te v\u0103d aici, \u00eei spuse bl\u00e2nd. Sim\u021bi cum \u00ee\u0219i \u00eencol\u0103ce\u0219te bra\u021bul \u00een jurul taliei ei \u0219i cum \u00ee\u0219i las\u0103 capul pe um\u0103rul ei. \u00cen aer plutea un parfum exotic \u0219i senzual de mirodenii, chimen \u0219i garam masala. \u2014 Ai umplut un gol despre care nici nu \u0219tiam c\u0103 exista \u00een mine, Francesca. Credeam c\u0103 munca mea \u00eemi e de ajuns, dar de c\u00e2nd te-am cunoscut, \u0219tiu c\u0103 nu e a\u0219a. Fran \u00eenchise ochii \u0219i a\u0219tept\u0103, cu r\u0103suflarea t\u0103iat\u0103. Acesta avea s\u0103 fie momentul pe care-l visase de c\u00e2nd \u00eel v\u0103zuse prima oar\u0103 \u00een noaptea aceea? Foarte meticulos, el stinse focul de la aragaz. \u00cei lu\u0103 m\u00e2na \u00eentr-a lui \u0219i o s\u0103rut\u0103, plimb\u00e2ndu-\u0219i limba pe pielea moale din podul palmei p\u00e2n\u0103 c\u00e2nd Fran \u00eencepu s\u0103 tremure de ner\u0103bdare. O mai s\u0103rutase p\u00e2n\u0103 atunci, dar niciodat\u0103 a\u0219a. \u2014 Cred c\u0103 m\u0103 \u00eendr\u0103gostesc de tine, Francesca Tyler. Bl\u00e2nd, dar ferm, \u00eei scoase \u0219or\u021bul mare \u00een dungi \u0219i o conduse \u00een dormitor. \n", " \nAcum c\u00e2nd venise \u00een sf\u00e2r\u0219it momentul, Fran \u00ee\u0219i \u00eenchipui c\u0103 va fi cuprins\u0103 de timiditate sau st\u00e2njeneal\u0103, dar sim\u021bind respira\u021bia fierbinte a lui Laurence pe g\u00e2tul ei \u0219i atingerea solid\u0103 a trupului lui, nu fu con\u0219tient\u0103 dec\u00e2t de o senza\u021bie de u\u0219urare. O dorea, de fapt. Cu nea\u0219teptat\u0103 \u00eendem\u00e2nare, el \u00eei desf\u0103cu fiecare nasture al rochiei albe de in \u0219i \u00eei l\u0103s\u0103 s\u0103 alunece, pe r\u00e2nd, bretelele de la sutien, apoi o \u00eentoarse ca s\u0103-i desfac\u0103 \u00eencheietoarea. Ea fu c\u00e2t pe-aci s\u0103 fac\u0103 o glum\u0103 despre bunele maniere \u00een pat, dar se opri la timp. Sim\u021bul momentului oportun nu fusese niciodat\u0103 punctul ei forte. \u2014 E\u0219ti minunat\u0103, Francesca Tyler, spuse el cu simplitate, m\u00e2ng\u00e2indu-i s\u00e2nul st\u00e2ng. Se aplec\u0103 \u0219i \u00eei s\u0103rut\u0103 sf\u00e2rcul care se \u00eent\u0103rise. \u2014 \u0218i tu, r\u0103spunse Fran, privindu-l drept \u00een ochi. De\u0219i era \u00eenalt, aveau aproape aceea\u0219i statur\u0103. \u00centinse m\u00e2na spre cureaua de la blugii lui \u0219i el l\u0103s\u0103 s\u0103-i scape un oftat u\u0219or, ca o adiere purtat\u0103 peste ape, tr\u0103g\u00e2nd-o aproape cu violen\u021b\u0103 \u00een bra\u021bele. C\u00e2teva clipe mai t\u00e2rziu, erau \u00eentin\u0219i \u00een pat \u0219i el o p\u0103trunsese, mi\u0219c\u00e2ndu-se \u00een\u0103untrul ei, cu o patim\u0103 pe care nu i-o mai v\u0103zuse niciodat\u0103, cu ochii \u00eenchi\u0219i, cu o expresie aproape mistic\u0103. Apoi ajunse la orgasm \u00eentr-un spasm eliberator, exploziv, \u0219oc\u00e2nd-o pe Fran prin totala deta\u0219are a experien\u021bei lui. De bun\u0103 seam\u0103, Laurence, dintre to\u021bi b\u0103rba\u021bii, n-avea s\u0103 se dovedeasc\u0103 un amant egoist? Dup\u0103 aceea, ca \u0219i cum \u0219i-ar fi amintit de ea \u0219i de obliga\u021biile lui fa\u021b\u0103 de ea, o privi \u00een ochi. \u2014 Iart\u0103-m\u0103. Dar te doream a\u0219a de mult. O \u00eendep\u0103rt\u0103 de el \u0219i \u00eei atinse s\u00e2nii bl\u00e2nd, cu un deget iscoditor, ca un copil care se minuneaz\u0103 \u00een fa\u021ba unei juc\u0103rii noi. Se cutremur\u0103 sub atingerea lui, \u00eemping\u00e2ndu-\u0219i involuntar muntele lui Venus \u00eenspre cealalt\u0103 m\u00e2n\u0103 a lui p\u00e2n\u0103 c\u00e2nd el \u00ee\u0219i strecur\u0103 un deget \u00een\u0103untru \u0219i \u00eei c\u0103ut\u0103 clitorisul. Dup\u0103 c\u00e2teva clipe, ajunse \u0219i ea la orgasm, tremur\u00e2nd. Imediat Laurence trase din nou plapuma peste ei. \u2014 Hei, protest\u0103 Fran, r\u00e2z\u00e2nd, vreau s\u0103 m\u0103 uit la tine. S\u0103 nu-\u021bi \u00eenchipui c\u0103 o s\u0103 m\u0103 culc cu cel mai ar\u0103tos b\u0103rbat pe care l-am cunoscut vreodat\u0103 f\u0103r\u0103 s\u0103-l privesc m\u0103car. \u00cel dezveli \u0219i \u00eei studie trupul cu neru\u0219inare. Era \u00eenalt, slab \u0219i perfect propor\u021bionat, cu pielea \u00eentr-o nuan\u021b\u0103 de caramel ce \u00eei amintea lui Fran de bomboanele Cream-Line, dintotdeauna favoritele ei \u00een materie de dulciuri. \u00cei s\u0103rut\u0103 genunchii \u0219i se preg\u0103ti s\u0103 o ia \u00een sus. \u2014 Pariez c\u0103 erai o vedet\u0103 pe terenul de fotbal. \u2014 Nici vorb\u0103. Eram prea miop \u0219i mult prea timid. M\u0103 tachinau pentru c\u0103 ar\u0103tam ca un b\u0103iat de cor sau, mai r\u0103u, ca un tocilar. Obi\u0219nuiam s\u0103 m\u0103 refugiez \u00een laboratorul de \u0219tiin\u021be ale naturii. \u2014 \u0218i uite unde te-a purtat asta, domnule doctor Westcott. Observ\u0103 o cicatrice lung\u0103 pe unul dintre genunchi. \u2014 Am c\u0103zut de pe biciclet\u0103 la zece ani. \u00ce\u0219i lipi buzele de pielea \u00eenc\u0103 \u00eencre\u021bit\u0103, iubindu-l pentru aceast\u0103 mic\u0103 imperfec\u021biune. \u2014 A s\u0103rutat-o mama ta ca s\u0103 treac\u0103? Laurence se \u00eencrunt\u0103 \u0219i \u00eencerc\u0103 s\u0103 trag\u0103 a\u0219ternutul. \u2014 Cum poate cineva at\u00e2t de chipe\u0219 \u0219i plin de succes s\u0103 se simt\u0103 at\u00e2t de nesigur? \u00eel tachin\u0103 Fran, tr\u0103g\u00e2nd de cuvertura de bumbac \u0219i r\u00e2z\u00e2nd. \u2014 Trebuie s\u0103 sim\u021bi c\u0103 e\u0219ti iubit ca s\u0103 te vezi \u00een oricare din aceste feluri, spuse el \u00eencet. Am\u0103r\u0103ciunea din glasul lui o \u0219oc\u0103 \u0219i o nedumeri. Sentimentul matern p\u0103tima\u0219 din inima lui Fran se aprinse deodat\u0103 ca o v\u0103paie \u0219i \u00ee\u0219i dori s\u0103 aline orice durere care \u00eentuneca via\u021ba \u0219i fericirea lui Laurence. El ridic\u0103 ochii spre ea \u0219i o fix\u0103 cu privirea aceea intens\u0103 care \u00eei devenise at\u00e2t de familiar\u0103. \u2014 Tu e\u0219ti at\u00e2t de plin\u0103 de via\u021b\u0103 \u0219i de culoare, at\u00e2t de str\u0103lucitoare \u0219i de curajoas\u0103. Uneori singura culoare pe care o percep eu este griul. Asta din cauz\u0103 c\u0103 munce\u0219ti tot timpul, \u00eei veni s\u0103-i spun\u0103, \u0219i nu ai nimic altceva care s\u0103 umple golurile din via\u021ba ta. Ceea ce \u00ee\u021bi lipse\u0219te e forfota \u0219i agita\u021bia, o familie. Dar nu o spuse. Era prea devreme. \u00cen schimb, \u00ee\u0219i puser\u0103 halatele pe ei \u0219i, h\u0103mesi\u021bi deodat\u0103, devorar\u0103 cina pe care o preg\u0103tise Fran \u00eenainte s\u0103 mearg\u0103 sus. \u00cen timp ce st\u0103teau la masa din buc\u0103t\u0103rie, hr\u0103nindu-se unul pe cel\u0103lalt, Fran decise c\u0103 niciodat\u0103 nu fusese curry-ul ei cu pui mai gustos \u0219i niciodat\u0103 nu fuseser\u0103 p\u00e2inicile ei mai crocante. Era hrana zeilor. La unsprezece Laurence se uit\u0103 la ceas. \u2014 Cred c\u0103 e ora de culcare. Trebuie s\u0103 ajung devreme la clinic\u0103 m\u00e2ine. Se opri o clip\u0103 \u00eenainte s\u0103 adauge: \u2014 Vrei s\u0103 r\u0103m\u00e2i peste noapte? \u0218i \u00een spatele acestei pauze Fran ghici o u\u0219oar\u0103 de ezitare. Laurence era obi\u0219nuit s\u0103-\u0219i p\u0103streze libertatea. Urc\u0103 \u0219i-\u0219i str\u00e2nse lucrurile de pe podea, unde, aruncate \u00een euforia momentului, f\u0103ceau not\u0103 discordant\u0103. P\u00e2n\u0103 \u0219i Sally Bowles \u0219i-ar \u00eemp\u0103turi hainele \u00een dormitorul lui Laurence. O cuprinse o panic\u0103 ira\u021bional\u0103. Asta a fost tot? O partid\u0103 rapid\u0103 \u0219i apoi fiecare la casa lui? Ce straniu era c\u0103 a face dragoste p\u0103rea un lucru mai pu\u021bin intim dec\u00e2t a r\u0103m\u00e2ne peste noapte la cel\u0103lalt. Jos Laurence z\u00e2mbea. Ar\u0103ta \u0219i mai chipe\u0219 \u00een halatul de baie dec\u00e2t \u00een hainele lui obi\u0219nuite. \u2014 M\u0103 \u00eentrebam, timiditatea \u00eei revenise, dar acum p\u0103rea cea unui b\u0103ie\u021bel, fermec\u0103toare, nu cum fusese, cu o clip\u0103 \u00een urm\u0103, un mijloc de-a o \u021bine la distan\u021b\u0103, dac\u0103 \u021bi-ar pl\u0103cea s\u0103 vii s\u0103 faci cuno\u0219tin\u021b\u0103 cu mama. Fran sim\u021bi, ru\u0219inat\u0103, un val de u\u0219urare. Acesta era un pas important, intui ea. \u00cen noaptea aceea, propriul ei pat, de obicei at\u00e2t de cald \u0219i primitor, i se p\u0103ru mare \u0219i rece. Se g\u00e2ndi la Laurence \u0219i la vulnerabilitatea lui nea\u0219teptat\u0103 \u0219i-\u0219i d\u0103du seama c\u0103 dorea s\u0103 umple orice gol din fiin\u021ba lui \u0219i s\u0103-l fac\u0103 s\u0103 se simt\u0103 iubit. De data asta, \u00ee\u0219i spuse hot\u0103r\u00e2t\u0103, nimic n-avea s-o fac\u0103 s-o dea \u00een bar\u0103. \n\n\u00cen s\u0103pt\u0103m\u00e2nile care urmar\u0103, Fran \u00eencerc\u0103 s\u0103 afle de la Laurence c\u00e2t putu de multu despre mama lui \u00eenainte de a o \u00eent\u00e2lni, dar el p\u0103rea ciudat de re\u021binut c\u00e2nd venea vorba s\u0103 intre \u00een am\u0103nunte. O chema Camilla, descoperi Fran, \u0219i tr\u0103ia singur\u0103 de la moartea so\u021bului ei, acum zece ani. C\u00e2nd veni \u00een sf\u00e2r\u0219it, invita\u021bia era pentru ziua de duminic\u0103, la pr\u00e2nz. Se \u00eent\u00e2mpl\u0103 s\u0103 fie o diminea\u021b\u0103 splendid\u0103, unul din acele daruri nea\u0219teptate de pe la mijlocul lui aprilie, c\u00e2nd ai impresia c\u0103 e aproape var\u0103. Locuia \u00eentr-un sat \u00eenc\u00e2nt\u0103tor, cu vile cu fa\u021bade albe \u0219i cenu\u0219ii, din lemn, la cinci mile de Woodbury. Casa se afla la o oarecare dep\u0103rtare de drum \u0219i avea \u00een fa\u021b\u0103 o alee elegant\u0103, m\u0103rginit\u0103 de dou\u0103 ronduri mari de flori. Camilla, \u00eei explic\u0103 Laurence, c\u00e2\u0219tiga \u00een fiecare an premiul \u00eent\u00e2i la sec\u021biunile pentru flori \u0219i produse agricole ale Expozi\u021biei din Woodbury. De\u0219i extrem de cochet\u0103, vila era minuscul\u0103. \u2014 Nu-i spune asta mamei, o sf\u0103tui Laurence. Pentru ea, P\u0103strarea Aparen\u021belor e o adev\u0103rat\u0103 religie. M\u0103 tem c\u0103 e o snoab\u0103 de prim\u0103 clas\u0103. Colegii o nec\u0103jeau la \u0219coal\u0103 pentru c\u0103 nu era la fel de bun\u0103 ca ei \u0219i de-atunci \u00ee\u0219i tot ia revan\u0219a. De fapt, ea e singura persoan\u0103 care are de suferit din cauza asta, pentru c\u0103 e greu s\u0103 ajungi s\u0103 o cuno\u0219ti cu-adev\u0103rat. A\u0219a c\u0103 nu te \u00eengrijora dac\u0103 e pu\u021bin cam distant\u0103. C\u00e2tu\u0219i de pu\u021bin lini\u0219tit\u0103, Fran \u00eel urm\u0103 pe alee. Camilla \u00eei a\u0219tepta. F\u0103r\u0103 s\u0103 vrea, Fran se g\u00e2ndi c\u0103 mama lui Laurence s-ar fi integrat mai bine \u00een peisajul din Sloane Street dec\u00e2t \u00eentr-un s\u0103tuc din estul Angliei. P\u0103rul ei, de\u0219i \u00eenc\u0103run\u021bit, era tuns impecabil, p\u00e2n\u0103 la nivelul b\u0103rbiei, \u0219i prins cu o benti\u021b\u0103 de catifea albastru-\u00eenchis, l\u0103s\u00e2nd s\u0103 se vad\u0103 cerceii mari, perfect asorta\u021bi cu bluza de m\u0103tase \u0219i fusta, ce realizau un contrast rafinat cu blazerul de ca\u0219mir crem-deschis. Fran \u00ee\u0219i dori s\u0103 nu fi ascultat sfatul lui Laurence \u0219i s\u0103 fi purtat ceva mai elegant dec\u00e2t blugii \u0219i puloverul despre care el spusese c\u0103-i veneau de minune. Camilla \u00eei \u00eent\u00e2mpin\u0103 \u00een prag \u0219i \u00eei \u00eentinse lui Fran un obraz fardat cu pudr\u0103 scump\u0103. P\u0103rea destul de prietenoas\u0103, dar \u00eentreaga ei fiin\u021b\u0103 era concentrat\u0103 asupra lui Laurence. Sem\u0103na, hot\u0103r\u00ee Fran, cu un bec care se aprindea doar \u00een prezen\u021ba lui. Laurence era, f\u0103r\u0103 \u00eendoial\u0103, centrul universului ei extrem de ordonat. \u0218i totu\u0219i, \u00een chip straniu, Laurence nu p\u0103rea s\u0103 r\u0103spund\u0103 acestei rev\u0103rs\u0103ri de afec\u021biune, ci doar s\u0103 o lase s\u0103 curg\u0103 \u00een jurul lui, ca o piatr\u0103 prins\u0103 \u00een mijlocul unui v\u00e2rtej. Privindu-i, Fran \u00ee\u0219i aminti de cuvintele pe care le rostise el \u00een prima noapte petrecut\u0103 \u00eempreun\u0103. Cum po\u021bi s\u0103 te crezi chipe\u0219 \u0219i plin de succes dac\u0103 nu te sim\u021bi iubit? \u0218i totu\u0219i Camilla p\u0103rea s\u0103-l iubeasc\u0103, ba chiar prea mult. Se agita \u00een jurul lui, f\u0103r\u0103 s\u0103 observe c\u0103 fiecare m\u00e2ng\u00e2iere, fiecare cuv\u00e2nt m\u0103gulitor, p\u0103reau doar s\u0103-l st\u00e2njeneasc\u0103. Fran \u00ee\u0219i dori ca el s\u0103 se fi putut preface m\u0103car c\u0103 r\u0103spunde la dragostea ei, dar Camilla nici nu p\u0103rea s\u0103 observe. \u2014 Pr\u00e2nzul e gata. Felurile tale preferate. Friptur\u0103 de vit\u0103 \u00een s\u00e2nge, p\u00e2inici de Yorkshire, cartofi cop\u021bi \u0219i hrean. P\u0103rea c\u0103-\u0219i depune ofrandele dinaintea unui suveran. \u2014 Ai adus lucrurile pe care le ai de sp\u0103lat? A\u0219 putea s\u0103 le pun la ma\u0219in\u0103 acum \u0219i vor fi gata p\u00e2n\u0103 c\u00e2nd pleca\u021bi. \u2014 Mam\u0103, \u00eei reaminti Laurence pe un ton r\u0103bd\u0103tor, am treizeci \u0219i \u0219apte de ani. \u00cemi duc hainele la sp\u0103l\u0103torie. \u00cen sufragerie masa era a\u0219ezat\u0103 impecabil, cu vase de cristal \u0219i \u0219ervete de in, f\u0103c\u00e2nd-o pe Fran s\u0103 se simt\u0103 \u0219i mai st\u00e2njenit\u0103 de \u021binuta ei nepotrivit\u0103. Avu \u00eens\u0103 impresia c\u0103, Camilla abia a\u0219tepta s\u0103 g\u0103seasc\u0103 ceva de criticat. Fran se a\u0219ez\u0103 la masa lustruit\u0103, minun\u00e2ndu-se c\u0103 toate femeile din via\u021ba lui Laurence p\u0103reau s\u0103-l considere un dar ceresc. Ea va trebui s\u0103 fie excep\u021bia, cea care s\u0103-l aduc\u0103 pu\u021bin cu picioarele pe p\u0103m\u00e2nt. Sau cel pu\u021bin s\u0103-i aminteasc\u0103 faptul c\u0103 e doar o divinitate de rang mijlociu. \u2014 Lucrezi la ziarul local, draga mea. Fran sim\u021bi c\u0103 vestea c\u0103 era de fapt redactorul-\u0219ef n-ar fi primit\u0103 foarte bine. \u2014 Nu e \u00eenfior\u0103tor de plicticos? At\u00e2tea nun\u021bi \u0219i at\u00e2\u021bia dovlecei uria\u0219i. \u2014 Din c\u00e2nd \u00een c\u00e2nd mai avem \u0219i alte subiecte. Ironia ei \u00eei sc\u0103p\u0103 Camillei. \u2014 Oricum, \u00een\u021beleg c\u0103 scrii un articol despre Laurence. \u2014 Nu despre mine, mam\u0103, o \u00eentrerupse prompt Laurence, despre sec\u021bie. \u2014 Nu e apreciat \u00eendeajuns, insist\u0103 Camilla. \u2014 Dar trebuie s\u0103 fie minunat s\u0103 sim\u021bi c\u0103 to\u021bi copiii aceia se afl\u0103 acolo doar datorit\u0103 lui. \u2014 Mi-a\u0219 dori doar s\u0103 produc\u0103 unii prin mijloace mai conven\u021bionale. Fran ro\u0219i \u0219i \u00eentoarse privirea. \u2014 \u00cemi pare r\u0103u, spuse Laurence cobor\u00e2nd vocea \u00een timp ce str\u00e2ngeau masa. Nu-mi aduc prea des prietenele pe-acas\u0103, a\u0219a c\u0103 \u00eentinde antene peste tot. \u2014 C\u00e2t de des \u00eenseamn\u0103 nu prea des? \u00eel tachin\u0103 Fran. \u2014 Dac\u0103 tot veni vorba, n-am mai adus pe nimeni acas\u0103 de \u0219apte ani. Fran fu intrigat\u0103 de c\u00e2t de bine \u00ee\u0219i amintea. \u2014 \u0218i ce i s-a \u00eent\u00e2mplat? Cum a sc\u0103pat? Laurence se \u00eentoarse brusc, lovind din gre\u0219eal\u0103 o caraf\u0103 de cristal plin\u0103 cu sherry, care se f\u0103cu \u021b\u0103nd\u0103ri pe pardoseala de piatr\u0103 din buc\u0103t\u0103rie. \u2014 Scuze, zise el aplec\u00e2ndu-se s\u0103 str\u00e2ng\u0103, sunt foarte neatent uneori. Uite, Francesca, voiam s\u0103 te \u00eentreb ceva. Ai fi de acord s\u0103 plec\u0103m undeva \u00een weekend? \u0218tiu un loc foarte special unde am putea s\u0103 uit\u0103m de toate \u0219i s\u0103 petrecem \u00eentr-adev\u0103r ceva timp \u00eempreun\u0103. Ai vrea s\u0103 vii? Fran se aplec\u0103 \u0219i \u00eel ajut\u0103 s\u0103 adune cioburile, iar capetele li se atinser\u0103. \u2014 Sigur. Nu-mi pot \u00eenchipui ceva mai pl\u0103cut dec\u00e2t s\u0103 petrec dou\u0103 zile cu tine. \u0218i dou\u0103 nop\u021bi, \u00ee\u0219i zise ea, dar nu \u00eendr\u0103zni s-o spun\u0103 cu voce tare. \n\u2014 Ei bine, pu\u0219toaico, dac\u0103 nu-\u021bi f\u0103ceai griji \u00een leg\u0103tur\u0103 cu noul proiect al lui Jack Allen, acum ar fi cazul s\u0103-ncepi. E o chestie a naibii de de\u0219teapt\u0103! Stevie tr\u00e2nti pe biroul lui Fran un exemplar demonstrativ al noului ziar. \u2014 Uite, zise ar\u0103t\u00e2ndu-i prima pagin\u0103 care anun\u021ba, cu litere de tipar, campania \u201eS\u0102 NE CUR\u0102\u021a\u0102M STR\u0102ZILE\u201c ini\u021biat\u0103 de ziar. Pur \u0219i simplu le spune cititorilor s\u0103 adune orice fel de gunoi g\u0103sesc pe strad\u0103 \u0219i s\u0103-l depun\u0103 \u00een fa\u021ba u\u0219ii de-acas\u0103 a Directorului Regiei de Salubrizare. Stevie pufni \u00een r\u00e2s g\u00e2ndindu-se la haosul pe care avea s\u0103-l provoace campania. \u2014 Nemernicii. A\u0219a le trebuie. \u2014 Stevie. Nu-mi veni cu povestea c\u0103 Toate Consiliile sunt Malefice. \u00cen tot cazul, studie ziarul, e un lucru extrem de iresponsabil. \u2014 Oarecum. \u2014 \u0218i ilegal probabil. \u2014 Totu\u0219i, e o strategie al naibii de bun\u0103. Stevie se a\u0219ez\u0103 pe marginea biroului lui Fran. \u2014 S-ar putea s\u0103 depun \u0219i eu c\u00e2te ceva. Groz\u0103via era c\u0103 Fran trebuia s\u0103-i dea dreptate. P\u0103rea o continuare logic\u0103, de\u0219i oarecum extrem\u0103, a ideilor pe care le promovase ea \u00eens\u0103\u0219i. Anume, c\u0103 ziarele locale n-ar trebui s\u0103 se ocupe doar de demascare r\u0103uf\u0103c\u0103torilor, la nivel individual sau municipal, ci ar trebui s\u0103 implice direct comunitatea \u00een ac\u021biunea de a schimba lucrurile \u00een bine. Se trezi z\u00e2mbind \u00eenchipuindu-\u0219i-l pe Directorul Regiei de Salubrizare, un individ nesuferit, despre care se \u0219tia c\u0103 detest\u0103 \u0219i s\u0103 dea ochii cu ziari\u0219tii, deschiz\u00e2nd u\u0219a de la intrare \u0219i descoperind-o blocat\u0103 de o movil\u0103 de gunoi. \u2014 Propune campania asta doar pentru c\u0103 e un exemplar promo\u021bional. N-ar face-o dac\u0103 ar fi pe bune. \u2014 Pui pariu? Indiferent dac\u0103 Jack ar fi \u00eendr\u0103znit cu-adev\u0103rat s\u0103 instige oamenii \u00een felul acela sau nu, Fran \u00ee\u0219i d\u0103du seama c\u0103 venise momentul s\u0103 \u00eenfrunte realitatea reprezentat\u0103 de de apari\u021bia noului ziar \u0219i de impactul pe care l-ar putea avea asupra Citizen-ului. Acesta din urm\u0103 se chinuia deja s\u0103 se men\u021bin\u0103 \u00eenaintea Express-ului, de\u0219i nu avea dec\u00e2t o mic\u0103 parte din fondurile sale. Putea oare s\u0103 supravie\u021buiasc\u0103 acestui nou atac? Afurisitul de Jack Allen. Cum se f\u0103cea c\u0103 sincronizarea lui era at\u00e2t de perfect\u0103, \u00eenc\u00e2t o prinsese la cotitur\u0103 chiar c\u00e2nd pl\u0103nuia un weekend romantic cu Laurence? Oricine ar fi zis c\u0103 \u0219tia lucrul \u0103sta. De fapt, la cel\u0103lalt cap\u0103t al ora\u0219ului, \u00een birourile selecte pe care Fran le invidia at\u00e2t de mult, afurisitul de Jack Allen purta propria b\u0103t\u0103lie, a c\u0103rei miz\u0103 nu era cu totul str\u0103in\u0103 de persoana lui Fran. \u2014 Cum adic\u0103, nu vii? url\u0103 Murray Nelson la redactorul s\u0103u, \u00eencep\u00e2nd s\u0103 se \u00eenvine\u021beasc\u0103 la fa\u021b\u0103. Am programat special pr\u00e2nzul \u0103sta cu Ronnie Newlands ca s\u0103-l putem duce cu z\u0103h\u0103relul. Agen\u021bia imobiliar\u0103 Newlands e cel mai mare client al Citizen-ului, doar ea \u00eel mai \u021bine pe linia de plutire, \u0219i aproape c\u0103 l-am convins s\u0103 se mute cu publicitatea la noi. Am dat lovitura. Nu vrea dec\u00e2t s\u0103 v\u0103 \u00eent\u00e2lni\u021bi \u0219i s\u0103 discuta\u021bi c\u00e2teva lucruri. Care-i problema? Jack r\u0103mase neclintit \u00een spatele biroului lui dezordonat, dar surprinz\u0103tor de eficient. N-avea nici un chef s\u0103 se bage \u00een a\u0219a ceva. S\u0103 concureze cu Citizen \u00een materie de subiecte era un lucru. Chiar \u0219i lansarea unui ziar rival p\u0103rea s\u0103 fac\u0103 parte din cruda realitate. Dac\u0103 Fran nu putea \u00eenfrunta v\u0103paia pe care o presupunea activitatea de ziarist, atunci nu trebuia s\u0103 stea l\u00e2ng\u0103 foc. Dar asta era cu totul altceva. S\u0103 \u00eel ademeneasc\u0103 inten\u021bionat pe cel mai mare client al Citizen-ului \u00eei mirosea a treab\u0103 necurat\u0103, mai ales c\u0103, din c\u00e2te \u00een\u021belegea, Express-ul n-avea prea mult de c\u00e2\u0219tigat din asta. Era pur \u0219i simplu sabotaj. Afar\u0103, \u00een agita\u021bia din redac\u021bia de \u0219tiri, Miriam Wolsey l\u0103s\u0103 telefonul din m\u00e2n\u0103 ca s\u0103 trag\u0103 cu urechea prin u\u0219a mereu deschis\u0103 a biroului lui Jack. \u0218tia, dup\u0103 calmul lui exagerat, c\u0103 era vorba de un lucru care conta \u00eentr-adev\u0103r pentru el. \u2014 De ce e\u0219ti at\u00e2t de preocupat de Citizen? Murray studie exemplarul promo\u021bional al noului ziar. \u2014 Lucrezi pentru noi. \u0218i, dup\u0103 cum \u0219tii prea bine, soarta noului ziar depinde de reclame. Ai nevoie de Ronnie Newlands la fel de mult ca ei. \u2014 Nu, nu am. Uite ce e, Murray, c\u00e2nd am pl\u0103nuit ziarul, \u021bi-am spus c\u0103 o s\u0103 g\u0103sesc noi pie\u021be de desfacere, c\u0103 nu trebuie s\u0103 faliment\u0103m Citizen-ul. \u2014 E\u0219ti un romantic, nu-i a\u0219a, Allen? \u2014 Nu. Jack detesta ideea c\u0103 ar fi fost un imbecil sentimental. Muncise din greu la planul de afaceri al noului ziar. \u2014 Nu sunt un romantic. \u00cent\u00e2mpl\u0103tor, sunt de p\u0103rere c\u0103 e spre binele acestui ora\u0219 s\u0103 aib\u0103 \u00een continuare Citizen-ul \u0219i Express-ul. Ne motiv\u0103m reciproc. F\u0103r\u0103 Citizen, Express-ul ar putea s\u0103 scoat\u0103 \u2013 scuz\u0103-mi expresia \u2013 orice porc\u0103rie de la naftalin\u0103. \u2014 Nu contramandez pr\u00e2nzul \u0103sta, s\u0103 \u0219tii. Jack se \u00eentreb\u0103 o frac\u021biune de secund\u0103 dac\u0103 n-ar trebui totu\u0219i s\u0103 se duc\u0103, dac\u0103 Nelson n-avea s\u0103 fac\u0103 mai mult lipsit de influen\u021ba plin\u0103 de \u00een\u021belepciune a redactorului s\u0103u, dar nu voia s\u0103 aib\u0103 nimic de-a face cu toat\u0103 povestea. \u2014 Dac\u0103 ziarul \u0103sta o s\u0103 dea faliment, Allen, o s\u0103 te scufunzi odat\u0103 cu el. Nu-\u021bi face nici o iluzie \u00een privin\u021ba asta. \u2014 Mul\u021bumesc pentru votul de \u00eencredere, Murray. Am spus \u00eentotdeauna c\u0103 e\u0219ti un lider care ne inspir\u0103. Admir mai ales faptul c\u0103 solici\u021bi p\u0103rerile altora ca s\u0103-\u021bi bagi picioarele \u00een ele. \u2014 Ar fi mai bine s\u0103 ai grij\u0103, pui\u0219or. Jack avu impresia c\u0103 petele ro\u0219ii de pe nasul de be\u021bivan al lui Murray aveau s\u0103 plesneasc\u0103 \u0219i se \u00eentreb\u0103 ce avea s\u0103 ias\u0103. Vin Porto \u00eembuteliat t\u00e2rziu? \u2014 Nimeni nu e de ne\u00eenlocuit, s\u0103 \u0219tii. \u2014 Cum a\u0219a, Murray, \u00eentreb\u0103 Jack candid, nici m\u0103car tu? Un chicotit \u00eenfundat venind din redac\u021bia de \u0219tiri \u00eel f\u0103cu pe Murray s\u0103 se ridice \u00een picioare, la impresionanta lui \u00een\u0103l\u021bime de 1,50 metri, \u0219i s\u0103-\u0219i \u00eencheie nasturii costumului petrecut care, cu toate c\u0103 era scump \u0219i f\u0103cut la comand\u0103, nu reu\u0219ea s\u0103 ascund\u0103 originile de care \u00eencerca cu disperare s\u0103 se lepede. \u2014 Ar trebui s\u0103 ai mai mult\u0103 grij\u0103 cu el, s\u0103 \u0219tii. Jack ridic\u0103 privirea \u0219i o descoperi pe Miriam sprijinindu-se de tocul u\u0219ii. \u2014 Oh, z\u0103u acum, Miriam, Express a avut deja doi patroni de c\u00e2nd sunt eu aici. Nelson n-o s\u0103 reziste mult. O s\u0103 g\u0103seasc\u0103 o investi\u021bie mai bun\u0103 spre care s\u0103 se orienteze. Nu-i pas\u0103 dac\u0103 produce ziare sau h\u00e2rtie igienic\u0103. Mi-a\u0219 dori doar s\u0103 opteze pentru a doua variant\u0103. Miriam r\u00e2se. \u00cengrijorarea din ochii ei mari, negri, \u00eel \u00eenduio\u0219\u0103. \u00cencercarea de a fi \u00een acela\u0219i timp un bun tat\u0103 pentru Ben \u0219i un redactor-\u0219ef capabil \u00eei umplea aproape tot timpul, dar existau momente \u00een care singur\u0103tatea \u00eei d\u0103dea t\u00e2rcoale, ca \u0219i c\u00e2nd cineva ar fi p\u0103\u0219it peste morm\u00e2ntul lui, amintindu-i c\u00e2t de repede trecea timpul. \u0218tia c\u0103 avea o reputa\u021bie de fustangiu, interesat doar de rela\u021bii de scurt\u0103 durat\u0103, dar asta era din cauza fiului s\u0103u. Nu voia s\u0103-i bage pe g\u00e2t lui Ben o alt\u0103 mam\u0103 \u00eenainte s\u0103 fi trecut m\u0103car peste \u0219ocul de-a o fi pierdut pe cea adev\u0103rat\u0103, a\u0219a c\u0103 \u00ee\u0219i p\u0103stra rela\u021biile amoroase scurte \u0219i amicale. Printr-o coinciden\u021b\u0103 extraordinar\u0103, Miriam \u00eei amintea de Carrie \u2013 avea aceea\u0219i frumuse\u021be delicat\u0103 \u0219i aceea\u0219i conforma\u021bie firav\u0103, aproape de copil. \u00cei \u00eentoarse z\u00e2mbetul. \u2014 Mul\u021bumesc pentru grij\u0103, spuse bl\u00e2nd. \u0218i nu era sigur de ce s-ar fi putut \u00eent\u00e2mpla \u00een continuare dac\u0103 redactorul de \u0219tiri n-ar fi b\u0103gat capul pe u\u0219\u0103. \u2014 Jack, avem un mic necaz cu articolul despre terenurile de construc\u021bii. Ai o clip\u0103 liber\u0103? \n\u2014 Nu e gata \u00eenc\u0103 articolul despre sec\u021bia pentru tratarea infertilit\u0103\u021bii? o dojeni Stevie. Speram s\u0103-l dau la cules \u00een dup\u0103-amiaza asta. Fran, care se afla la birou de la \u0219apte, \u00eencerc\u00e2nd s\u0103 termine articolul, s\u0103 pun\u0103 la punct ziarul de s\u0103pt\u0103m\u00e2na viitoare, s\u0103 ob\u021bin\u0103 un supliment despre \u201eCel mai bun t\u00e2n\u0103r buc\u0103tar al anului\u201c \u0219i s\u0103 trag\u0103 de Keith Wilson s\u0103 emit\u0103 cel pu\u021bin o idee nou\u0103 \u0219i dinamic\u0103 despre rugbiul feminin care s\u0103 nu fac\u0103 nici o aluzie la O Sir Jasper, era extenuat\u0103. O durea a\u0219a de tare g\u00e2tul, \u00eenc\u00e2t terminase un pachet \u00eentreg de Fishermen\u2019s Friends, foarte mentolate, ceea ce e mai mult dec\u00e2t reu\u0219esc s\u0103 fac\u0103 majoritatea pescarilor. O \u00een\u021bepau toate \u00eencheieturile, un semn sigur c\u0103 o p\u0103\u0219tea un guturai. \u2014 Ba da. Uite-l. \u2014 A\u0219adar unde te duce preabunul doctor? \u2014 Habar n-am, dar a zis c\u0103 e un loc foarte special pentru el. Parc\u0103 era un f\u0103cut, bomb\u0103ni Fran, s\u0103 se simt\u0103 \u00een halul \u0103sta tocmai c\u00e2nd plecau s\u0103 petreac\u0103 un weekend romantic \u00eempreun\u0103. De ce se \u00eent\u00e2mpla s\u0103 faci guturai sau s\u0103 \u021bi se umfle amigdalele c\u00e2t casa sau, \u0219i mai bine, s\u0103 \u00ee\u021bi vin\u0103 pacostea tocmai \u00een momente ca astea? De bun\u0103 seam\u0103, Dumnezeu avea ceva \u00eempotriva m\u00e2nc\u0103rii bune \u0219i a sexului de calitate \u0219i nimic nu-i f\u0103cea mai mare pl\u0103cere dec\u00e2t s\u0103 \u00eenv\u00e2rt\u0103 roti\u021bele cu cheia lui divin\u0103. Sex! \u00cen clipa asta ar prefera un Lemsip. \u2014 La ce or\u0103 vine s\u0103 te ia? Fran se uit\u0103 la ceas. \u2014 \u00cen zece minute, gemu. \u2014 Atunci ar fi cazul s\u0103 te duci s\u0103-\u021bi aranjezi p\u0103rul. Ar\u0103\u021bi ca Morticia Addams \u00een zilele ei proaste. Fran \u00ee\u0219i d\u0103du frenetic cu peria prin p\u0103r \u0219i-\u0219i \u00een\u0219f\u0103c\u0103 haina. \u2014 Apropo, vocea lui Stevie era mai mieroas\u0103 ca oric\u00e2nd, l-am v\u0103zut pe Jack Allen deun\u0103zi. Era cu o fat\u0103 firav\u0103, brunet\u0103. \u0218tii cine-o fi? \u2014 N-am nici cea mai vag\u0103 idee cu cine \u00ee\u0219i petrece Jack Allen timpul \u0219i nici nu m\u0103 intereseaz\u0103. Probabil le g\u0103se\u0219te \u00een Pagini Aurii, la D, de la Disponibile. \u2014 Mia-aau! o tachin\u0103 Stevie. B\u0103nuiesc c\u0103-i mai bine s\u0103 nu \u00eemp\u0103rt\u0103\u0219e\u0219ti sentimentele lui Jack. Stevie smulse c\u00e2teva din scamele de pe puloverul ei antic \u0219i de demult, \u00eens\u0103 era ca \u0219i cum ar fi c\u0103rat ap\u0103 cu sita, pentru c\u0103 p\u0103rea s\u0103 aib\u0103 la fel de de multe \u0219i dup\u0103 aceea. \u2014 La urma urmei, \u0219tii vorba din b\u0103tr\u00e2ni, nu te c\u0103s\u0103tori niciodat\u0103 cu un ziarist. \u2014 Ce ai spus adineauri despre Jack Allen? \u2014 M-ai auzit, morm\u0103i Stevie, \u00eentinz\u00e2ndu-i geanta \u0219i \u00eemping\u00e2nd-o spre u\u0219\u0103. Acum, pentru numele lui Dumnezeu, gr\u0103be\u0219te-te sau o s\u0103 te duci degeaba. Apropo, scotoci ea \u00een fundul buzunarului, uite ni\u0219te ulei de Olbas pentru tine. Fran inspir\u0103 mirosul puternic \u0219i sim\u021bi c\u0103 o ia cu ame\u021beal\u0103. \u2014 Ce-i asta, un fel de afrodisiac? \u2014 E pentru guturai, de fapt, ca s\u0103 nu str\u0103nu\u021bi pe el \u00een momentul de maxim extaz. \u2014 Singurul moment de extaz la care visez e s\u0103 m\u0103 culc devreme, dup\u0103 un pahar zdrav\u0103n de grog fiert. \u2014 S\u0103 sper\u0103m atunci c\u0103 \u0219i-a luat o carte bun\u0103 cu el sau o s\u0103-l a\u0219tepte o surpriz\u0103 nepl\u0103cut\u0103, nu-i a\u0219a? \n\nLocul special al lui Laurence se dovedi a fi un mic hotel de pe vremuri, cu b\u00e2rne de stejar, a\u0219ezat \u00een mijlocul unui parc \u00een care se afla un mic lac. Chiar c\u00e2nd sosir\u0103, un stol de g\u00e2\u0219te s\u0103lbatice se ridicar\u0103 \u00een zbor \u0219i disp\u0103rur\u0103 \u00een forma\u021bie complet\u0103 \u00een amurg, cu aripile tivite cu ro\u0219u. \u2014 E splendid, \u0219opti Fran respir\u00e2nd greu, \u00eencerc\u00e2nd s\u0103 uite ce r\u0103u se sim\u021bea. \u2014 Mersi. Am comandat g\u00e2\u0219tele special pentru tine. Cred c\u0103 avem timp exact at\u00e2t c\u00e2t s\u0103 urc\u0103m \u0219i s\u0103 ne schimb\u0103m pentru cin\u0103. Masa fu delicioas\u0103 \u0219i dup\u0103 aceea Laurence \u00eei oferi un pahar de coniac, garantat s\u0103 o fac\u0103 s\u0103 se simt\u0103 mai bine. \u00cen schimb, \u00eei d\u0103du o durere de cap crunt\u0103. \u00cencepu s\u0103 aib\u0103 frisoane \u0219i \u0219tiu c\u0103 trebuia s\u0103 se bage \u00een pat. \u2014 \u00cemi pare r\u0103u c\u0103-\u021bi fac asta \u00een weekendul t\u0103u special, se scuz\u0103. \u2014 Nu-\u021bi face griji. Ce era uimitor la Laurence era c\u0103 p\u0103rea cu adev\u0103rat netulburat. Jack, care era cu mult mai pu\u021bin cavaler, s-ar fi \u00eenfuriat la culme. Fran nu observ\u0103 perdelele cochete de creton de la patul dublu sau faptul c\u0103 a\u0219ternutul fusese desf\u0103cut \u0219i c\u0103ma\u0219a ei de noapte a\u0219ezat\u0103 pe pern\u0103 \u00een form\u0103 de floare. \u00cen schimb, stinse toate luminile \u0219i alunec\u0103 \u00een lumea ispititoare a viselor, unde r\u0103mase nou\u0103 ore b\u0103tute pe muchie. C\u00e2nd se trezi \u00een sf\u00e2r\u0219it \u00een diminea\u021ba urm\u0103toare \u00ee\u0219i d\u0103du seama c\u0103 era t\u00e2rziu. Laurence se trezise deja. Se ridic\u0103 timid \u00een capul oaselor, duc\u00e2nd m\u00e2na la cap. \u00cei era mai bine. \u0218i respira mai liber. De fapt, se sim\u021bea minunat. \u2014 Am sc\u0103pat micul dejun? \u2014 Eu am cobor\u00e2t mai devreme. M-am g\u00e2ndit c\u0103 ai nevoie de somn. Vrei s\u0103-\u021bi comand ceva? \u2014 A\u0219 prefera altceva \u00een loc de m\u00e2ncare, zise Fran, surprins\u0103 de propria-i \u00eendr\u0103zneal\u0103. Laurence puse pe u\u0219\u0103 semnul \u201eNu deranja\u021bi\u201c \u0219i r\u0103mase \u00een prag, uit\u00e2ndu-se la ea. Privirea lui f\u0103cu s\u0103-i alunece instantaneu bretelele de la c\u0103ma\u0219a de noapte. C\u00e2nd ie\u0219ir\u0103 din camer\u0103, dou\u0103 ore mai t\u00e2rziu, soarele dogorea at\u00e2t de tare \u00eenc\u00e2t putur\u0103 s\u0103 bea un pahar pe malul lacului. \u2014 E perfect, decret\u0103 Fran, privind o pereche de lebede ce plutea pe lac. \u0218tii c\u0103 lebedele\u0103 \u2014 Se \u00eemperecheaz\u0103 pe via\u021b\u0103? \u00eei complet\u0103 Laurence propozi\u021bia, r\u00e2z\u00e2nd. Fran ro\u0219i, d\u00e2ndu-\u0219i seama c\u00e2t de previzibil\u0103 devenise. \u2014 Sunt totodat\u0103 gata oric\u00e2nd s\u0103 violeze \u00een grup o femel\u0103 f\u0103r\u0103 partener p\u00e2n\u0103 c\u00e2nd o fac s\u0103 se \u00eenece, a\u0219a c\u0103 nu sunt sigur c\u0103 le-a\u0219 considera cel mai bun model de comportament. \u2014 Aaah, protest\u0103 Fran, mi-ai spulberat iluziile romantice. \u00cen spatele lor, un cuplu t\u00e2n\u0103r se chinuia s\u0103 dea de m\u00e2ncare unui copil mic, a\u0219ezat \u00eentr-un c\u0103rucior, pl\u00e2ng\u00e2ndu-se cu voce sc\u0103zut\u0103 c\u0103 nu existau scaune \u00eenalte. \u2014 Z\u0103u acum, remarc\u0103 Laurence, ai crede c\u0103 m\u0103car aici nu primesc persoane cu copii. \u2014 Laurence! Fran era \u0219ocat\u0103. O alt\u0103 iluzie romantic\u0103 se risipea. \u2014 N-a\u0219 fi crezut ca tocmai tu s\u0103 ai obiec\u021bii \u00een privin\u021ba copiilor. \u2014 At\u00e2ta timp c\u00e2t stau unde le e locul. Nu \u00eentr-un hotel de cinci stele. Fran \u00eentoarse din nou privirea spre lebede, sim\u021bind c\u0103 un nor de dezam\u0103gire umbrea frumuse\u021bea zilei. Chiar nu-l cuno\u0219tea deloc pe Laurence. \u00ce\u0219i \u00eenchipuise pur \u0219i simplu c\u0103, deoarece se implicase cu at\u00e2ta patim\u0103 \u00een problema fertilit\u0103\u021bii, iubea copiii \u0219i se purta minunat cu ei. \u00cen schimb, p\u0103reau s\u0103-l fac\u0103 posac \u0219i irascibil. Mai t\u00e2rziu pe c\u00e2nd se plimbau de-a lungul c\u00e2mpurilor \u00eenc\u0103lzit de soare dup\u0103-amiezii, Fran \u00ee\u0219i spuse c\u0103 n-ar trebui s\u0103 acorde importan\u021b\u0103 unui incident at\u00e2t de m\u0103runt \u0219i stupid. Era adev\u0103rat c\u0103 oamenii veneau \u00een astfel de locuri ca s\u0103 se relaxeze, iar copiii altora puteau deveni agasan\u021bi. Laurence voia pur \u0219i simplu s\u0103 nu-i tulbure nimeni lini\u0219tea bine meritat\u0103. Totu\u0219i ar fi preferat ca el s\u0103 fi felicitat familia pentru curajul de care d\u0103dea dovad\u0103. La sf\u00e2r\u0219itul dup\u0103-amiezii se \u00eentoarser\u0103 \u00een camer\u0103, chiar c\u00e2nd soarele \u00eencepea s\u0103 dispar\u0103 dup\u0103 copaci. Fran r\u0103mase t\u0103cut\u0103 \u00een picioare, uit\u00e2ndu-se cu o privire pierdut\u0103 pe fereastr\u0103. Laurence veni deodat\u0103 \u00een spatele ei. \u2014 \u00cemi pare r\u0103u c\u0103 m-am enervat din cauza copilului \u0103luia, se scuz\u0103 el. E limpede c\u0103 asta te-a sup\u0103rat. Fran se \u00eentoarse \u0219i \u00eei cercet\u0103 fa\u021ba frumoas\u0103, bucuroas\u0103 c\u0103 el deschisese discu\u021bia. \u2014 Doar pentru c\u0103 te por\u021bi at\u00e2t de minunat cu bebelu\u0219ii. Nu-\u021bi dore\u0219ti unul al t\u0103u? El se retrase brusc, de parc\u0103 l-ar fi picat cu cear\u0103. Trecu mult timp p\u00e2n\u0103 c\u00e2nd vorbi din nou. \u2014 Uite ce e, Francesca \u2013 cuvintele lui \u00eei sf\u00e2\u0219iar\u0103 sufletul \u2013, dac\u0103 \u00ee\u021bi dore\u0219ti copii, poate c\u0103 nu sunt b\u0103rbatul potrivit pentru tine. A doua zi str\u0103b\u0103tur\u0103 \u00een t\u0103cere drumul \u00eenapoi spre Woodbury. Fran se sim\u021bea de parc\u0103 ar fi fost desp\u0103r\u021bi\u021bi de un paravan. Fusese oare prea devreme pentru rela\u021bia lor s\u0103 aduc\u0103 vorba despre copii \u0219i \u00eel speriase? Sau Laurence era, \u00een ciuda bun\u0103t\u0103\u021bii \u0219i generozit\u0103\u021bii pe care o ar\u0103ta fa\u021b\u0103 de copiii altora, prea afectat de suferin\u021ba \u00eel m\u0103cina \u00eenc\u0103, oricare era aceea, spre a-\u0219i dori proprii s\u0103i copii? \n\u2014 Ei bine, zise Sean McGee, t\u00e2n\u0103rul stagiar blajin, d\u00e2ndu-\u0219i toat\u0103 silin\u021ba s\u0103 par\u0103 agresiv, cine mi-a furat curelu\u0219ele de la biciclet\u0103? \u2014 Auzi, \u0219efa, nu vrei mai bine s\u0103 scriu despre Masacrul de Sf\u00e2ntul Valentin? o \u00eentreb\u0103 Mike Wooley cel plin de fi\u021be pe Stevie, imit\u00e2nd accentul t\u0103r\u0103g\u0103nat al ziari\u0219tilor din Chicago, \u00een timp ce de sub man\u0219etele c\u0103m\u0103\u0219ii i se i\u021beau curelu\u0219ele cu pricina. Dar asta s-a \u00eent\u00e2mplat acum mai bine de o sut\u0103 de ani. Express s-ar putea s\u0103 fi ajuns acolo \u00eenaintea noastr\u0103. Toat\u0103 lumea din birou izbucni \u00een r\u00e2s \u0219i Fran reu\u0219i s\u0103 se strecoare \u00een\u0103untru neobservat\u0103 de nimeni \u00een afar\u0103 de Stevie. \u0218edin\u021ba avea s\u0103 \u00eenceap\u0103 \u00eentr-o clip\u0103 \u0219i spera din ad\u00e2ncul inimii s\u0103 poat\u0103 evita privirea p\u0103trunz\u0103toare a lui Stevie p\u00e2n\u0103 atunci. Slabe speran\u021be. Stevie avea un radar care detecta triste\u021bea de la zece mile. Mai ales c\u00e2nd era vorba de Fran. \u2014 A\u0219adar lucrurile n-au mers de minune cu doctorul Kildare. \u2014 A\u0219 prefera s\u0103 nu-i mai spui a\u0219a. \u2014 Poate c-ar fi trebuit totu\u0219i s\u0103-i faci masaj cu uleiul de Olbas. A fost din cauza m\u00e2nc\u0103rii? A conversa\u021biei? A sexului? Are obiceiuri dezgust\u0103toare pe care pacien\u021bii lui nici nu le b\u0103nuiesc? \u2014 Totul a fost minunat, zise Fran \u00eenchiz\u00e2nd u\u0219a. Marea mea gre\u0219eal\u0103 a fost s\u0103-l \u00eentreb dac\u0103 vrea copii. \u2014 O Doamne, cl\u0103tin\u0103 Stevie din cap. Iar el a aruncat o singur\u0103 privire la reclamele Pampers din ochii t\u0103i \u0219i a disp\u0103rut \u00een cea\u021b\u0103? \u2014 Dar nu am reclame la Pampers \u00een ochi, insist\u0103 Fran, nu-i a\u0219a? Stevie ignor\u0103 \u00eentrebarea. \u2014 Hai! E timpul s\u0103 mergem s\u0103 edit\u0103m un ziar. Spre marea sa u\u0219urare, responsabilit\u0103\u021bile redac\u021biei o acaparar\u0103, l\u0103s\u00e2nd-o la sf\u00e2r\u0219itul zilei prea epuizat\u0103 ca s\u0103 mai poat\u0103 face altceva. Abia dup\u0103 o s\u0103pt\u0103m\u00e2n\u0103, hot\u0103r\u00ee c\u0103, dac\u0103 Laurence avea de g\u00e2nd s\u0103-i dea papucii, putea m\u0103car s-o fac\u0103 a\u0219a cum se cuvine. Nici nu puse bine m\u00e2na pe telefon, c\u0103 Stevie b\u0103tu la u\u0219\u0103 tr\u0103g\u00e2nd dintr-o \u021bigar\u0103 Players \u0219i flutur\u00e2nd o scrisoare. \u2014 Tocmai a sosit asta pentru tine, zise \u00eentinz\u00e2ndu-i-o. O scrisoare de adio, f\u0103r\u0103 umbr\u0103 de \u00eendoial\u0103, tic\u0103losul. \n", " \nStevie avea dreptate. \u00centr-o pagin\u0103 acoperit\u0103 cu un scris \u00eenclinat, impecabil, Laurence o informa c\u0103 lucrurile se mi\u0219caser\u0103 pu\u021bin cam prea repede pentru el, c\u0103 o considera o femeie minunat\u0103, dar c\u0103 sim\u021bea nevoia s\u0103 le lase s\u0103 se mai lini\u0219teasc\u0103, cel pu\u021bin deocamdat\u0103. Stevie ridic\u0103 h\u00e2rtia. \u2014 De ce o fac \u00eentotdeauna printr-o scrisoare? Oricum, uit\u0103-te la scrisul lui, e mult prea cite\u021b, nu poate s\u0103 fie doctor. E clar c\u0103 individul e un impostor. Poate c\u0103 e un instalator \u00een halat alb. Cred c\u0103 ar trebui s\u0103-l demasc\u0103m. Fran mototoli scrisoarea \u0219i o arunc\u0103 la co\u0219. Pentru prima dat\u0103, rat\u0103. \u2014 \u0218tii ce, insist\u0103 Stevie la sf\u00e2r\u0219itul programului, \u00eenchiz\u00e2nd u\u0219a \u00een urma ei, cred sincer c\u0103 ar trebui s\u0103 te duci acas\u0103. \u2014 Nu, replic\u0103 Fran. M\u0103 simt bine, sincer. \u2014 Atunci de ce-o fi \u0219paltul \u0103la \u00eembibat de lacrimi? Articolul lui Sean despre pisicu\u021ba t\u0103rcat\u0103 r\u0103mas\u0103 \u00een copac e \u00eenduio\u0219\u0103tor, dar nici chiar a\u0219a. \u2014 Oh, Stevie... Stevie \u00eentinse bra\u021bele \u0219i Fran se cufund\u0103 \u00een moliciunea vechiului pulover al lui Stevie. Mirosul lui bine cunoscut de tutun \u0219i balsam de rufe era nespus de lini\u0219titor. \u2014 Du-te. Du-te acas\u0103. Mai avem c\u00e2teva zile bune p\u00e2n\u0103 c\u00e2nd intr\u0103 ziarul la tipar \u0219i, dac\u0103 am scoate tot num\u0103rul de s\u0103pt\u0103m\u00e2na trecut\u0103, doar jum\u0103tate din cititori ar observa. Numai un singur lucru: promite-mi c\u0103 o s\u0103 vii s\u0103 bei ceva cu noi de ziua lui Sean, joi la \u0219ase. Nu vreau s\u0103 stai s\u0103-\u021bi pl\u00e2ngi de mil\u0103. Nici un b\u0103rbat nu merit\u0103 asta. Nici m\u0103car taic\u0103-t\u0103u. \u2014 Bine. Promit. Joi la \u0219ase. A doua zi, Fran revenise la normal. Redac\u021bia era ca un p\u00e2ntec, vibr\u00e2nd de via\u021b\u0103. \u021a\u00e2r\u00e2itul telefoanelor, \u00eentreb\u0103rile urlate de la un cap\u0103t al camerei la cel\u0103lalt, reporterii care \u00eenjurau filtrul de cafea ce fierbea \u00een gol, pentru c\u0103 le era de fapt prea lene s\u0103-l umple din nou, deciziile care \u00eei erau solicitate \u00eentruna nu l\u0103sau loc pentru nefericire. O atitudine hot\u0103r\u00e2t\u0103, \u00eei spusese tat\u0103l ei odat\u0103, era cheia succesului pentru un redactor-\u0219ef. Nu spune niciodat\u0103: \u201easta e o \u00eentrebare \u00eencuietoare\u201c. Nu conta nici m\u0103car dac\u0103 luai decizia gre\u0219it\u0103, cu condi\u021bia s\u0103 iei una. Fran descoperi c\u0103, dac\u0103 se concentra pe a avea o atitudine hot\u0103r\u00e2t\u0103, putea s\u0103 \u021bin\u0103 la distan\u021b\u0103 valul cenu\u0219iu de am\u0103r\u0103ciune care o cople\u0219ea v\u0103z\u00e2nd c\u0103 o alt\u0103 rela\u021bie \u2013 una despre care credea c\u0103 era cea potrivit\u0103 \u2013 e\u0219uase. \n\nJoi num\u0103rul pe s\u0103pt\u0103m\u00e2na \u00een curs ap\u0103ruse f\u0103r\u0103 probleme \u2013 unul chiar bunicel de fapt \u2013 \u0219i se distribuiser\u0103 sarcinile pentru s\u0103pt\u0103m\u00e2na urm\u0103toare, urm\u00e2nd s\u0103 fie verificate din nou luni diminea\u021b\u0103. Fran sim\u021bi o g\u00e2dil\u0103tur\u0103 de r\u0103u agur \u00een g\u00e2t. Probabil c\u0103 \u00eei revenea afurisitul de guturai. Mai mult ca sigur, avea s\u0103-\u0219i piard\u0103 weekendul z\u0103c\u00e2nd \u00een pat, perspectiv\u0103 care o \u00eembia \u0219i o \u00eengrozea deopotriv\u0103. Ultimul lucru pe care \u0219i-l dorea era s\u0103 ias\u0103 la un pahar de ziua lui Sean. Dar Sean s-ar fi sim\u021bit r\u0103nit dac\u0103 ar fi lipsit \u0219i \u021binea mult la el. Era ceva nespus de \u00eenduio\u0219\u0103tor \u00een modul \u00een care ignora ironiile macho ale celorlal\u021bi reporteri \u0219i r\u0103m\u00e2nea fidel convingerilor sale ecologiste. Fran spera doar ca restul s\u0103 nu fi pus la cale vreo surpriz\u0103 oribil\u0103 pentru el, cum ar fi o stripteuz\u0103 personalizat\u0103 costumat\u0103 \u00een militant ecologist, care s\u0103-i desfac\u0103 hanoracul \u0219i s\u0103-l ung\u0103 cu ulei pentru bebelu\u0219i. Probabil c\u0103 n-ar \u00eendr\u0103zni s\u0103 fac\u0103 asta de fa\u021b\u0103 cu Stevie. De\u0219i mereu gata s\u0103 se distreze, Stevie riposta pe loc c\u00e2nd se glumea pe seama celor mai slabi \u0219i i-ar condamna pe autorii farsei la trei luni de reportaje despre \u00eent\u00e2lnirile consiliului parohial sau de recenzii despre reprezenta\u021biile din seria Calamity Jane cu arti\u0219ti amatori. Numai perspectiva unui astfel de purgatoriu era de-ajuns ca s\u0103-i pun\u0103 la punct. C\u00e2nd deschise u\u0219a de la Cathedral Arms, fu pe punctul s\u0103 se \u00eentoarc\u0103 direct acas\u0103. Zgomotul \u0219i agita\u021bia \u00eei izbir\u0103 t\u00e2mplele ca un ciocan. Era unul dintre cele mai populare locuri unde se str\u00e2ngeau oamenii dup\u0103 o zi de lucru. De c\u00e2te ori cineva rostea \u00een\u0219el\u0103toarele cuvinte \u201eAi chef de un p\u0103h\u0103rel \u00eenainte s\u0103 mergem acas\u0103?\u201c, toat\u0103 lumea se \u00eendrepta negre\u0219it spre bodega lui Cathy. Mai multe c\u0103snicii fuseser\u0103 probabil pusese la \u00eencercare de aceast\u0103 cr\u00e2\u0219m\u0103 dec\u00e2t de toate amantele din lume. Fran \u00eei c\u0103ut\u0103 prin mul\u021bime pe cei de la Citizen \u0219i \u00eei z\u0103ri din cele din urm\u0103 cuib\u0103ri\u021bi \u00een col\u021bul opus. Cele dou\u0103 mese \u00een jurul c\u0103rora se str\u00e2nseser\u0103 erau deja pline de pahare goale \u0219i Sean, \u021bin\u00e2nd \u00een m\u00e2n\u0103 o caraf\u0103 cu un lichid portocaliu, care prevestea ce era mai r\u0103u, tocmai le umplea. \u2014 Vrei o sangria, Fran? Fac cinste. Fran se cutremur\u0103 la g\u00e2ndul de-a gusta din licoarea dezgust\u0103toare, care, dup\u0103 p\u0103rerea ei, ar fi trebuit s\u0103 r\u0103m\u00e2n\u0103 bine mersi \u00een Spania, \u0219i pofti \u00een schimb la pu\u021bin vin alb sau, \u0219i mai bine, la o ap\u0103 mineral\u0103, dar Sean \u021binea \u00eenc\u0103 \u00een m\u00e2n\u0103 carafa, privind-o cu ni\u0219te ochi plini de speran\u021b\u0103. \u2014 Bine, se trezi Fran rostind cuvintele bine cunoscute proprietarului oric\u0103rui asemenea l\u0103ca\u0219, doar un pic. De fapt, nu era prea rea la gust. Dulcea\u021ba \u0219i aroma ei subtil\u0103 de portocal\u0103 erau o nea\u0219teptat\u0103 alinare pentru g\u00e2tul ei. \u2014 Vino \u0219i stai cu noi, Fran, \u00eei f\u0103cu Stevie loc pe banchet\u0103. Ace\u0219ti doi reporteri dedica\u021bi \u2013 ar\u0103t\u0103 spre Mike Wooley \u0219i Keith Wilson cu paiul fistichiu pentru cocteil ce fusese adus \u00eempreun\u0103 cu carafa de sangria \u2013 \u00eencerc\u0103 s\u0103 decid\u0103 care a fost cel mai prost articol pe care l-au scris vreodat\u0103. Un reportaj despre hot\u0103r\u00e2rea consiliului parohial din Woodbury Dene de-a achizi\u021biona o nou\u0103 stropitoare \u00een urma unei discu\u021bii de doar dou\u0103 ore sau unul despre reprezentan\u021bii cu Sunetul muzicii care au avut loc \u00een aceea\u0219i s\u0103pt\u0103m\u00e2n\u0103? \u2014 \u0218i, \u00een loc s\u0103 spui c\u0103 am\u00e2ndou\u0103 au fost varz\u0103 \u0219i c\u0103 teatrul pentru amatori ar trebui scos \u00een afara legii, al\u0103turi de condusul \u00een stare de ebrietate \u0219i plimb\u0103rile cu ma\u0219ina pentru a ag\u0103\u021ba prostituate, e\u0219ti nevoite s\u0103 g\u0103se\u0219ti cuvinte inofensive ca \u201eentuziast\u201c pentru a descrie jocul actoricesc! Keith Wilson, observ\u0103 Fran, era deja destul de bine dispus. \u2014 \u0218i \u201eanimat\u201c, nu uita de \u201eanimat\u201c, \u00eel \u00eentrerupse Mike, trupa din Woodbury Dene a dat o reprezenta\u021bie animat\u0103 a spectacolului Annie Ia-\u021bi Naibii Pu\u0219ca. Fran chicoti. \u2014 Dar v\u0103 mai aminti\u021bi c\u00e2nd a sunat cineva s\u0103 anun\u021be c\u0103 a avut loc un accident pe \u0219oseaua de centur\u0103 \u0219i Stevie a \u00eentrebat: \u201eC\u00e2\u021bi mor\u021bi?\u201c. \u0218i c\u00e2nd tipul a r\u0103spuns \u201eNici unul, slav\u0103 Domnului\u201c, Stevie a zis: \u201eAtunci nu ne intereseaz\u0103\u201c. Stevie ro\u0219i cu nasul \u00een paharul de sangria. \u2014 \u0218ti\u021bi ce-am vrut s\u0103 spun, n-am vrut s\u0103 par lipsit\u0103 de inim\u0103. \u2014 Da, Fran \u00ee\u0219i turn\u0103 din nou \u00een pahar din carafa care, asemenea co\u0219urilor cu p\u00e2ine \u0219i pe\u0219te, p\u0103rea s\u0103 se fi umplut iar \u00een chip miraculos \u2013 dar asta face totul \u0219i mai nostim. \u0218tim cu to\u021bii exact ce ai vrut s\u0103 spui. Fran, observ\u0103 Stevie u\u0219urat\u0103, se destindea \u00een sf\u00e2r\u0219it. Nu-i st\u0103tea \u00een fire s\u0103 ias\u0103 la un pahar cu toat\u0103 trupa, cu at\u00e2t mai pu\u021bin s\u0103 \u00eel dea pe g\u00e2t dintr-o suflare, dar asta era probabil exact ce-i trebuia acum. Pe de alt\u0103 parte, poate era mai bine s\u0103 mearg\u0103 cu to\u021bii s\u0103 m\u0103n\u00e2nce ceva \u00een cur\u00e2nd, ca s\u0103 atenueze efectul afurisitului \u0103la de punci. Se preg\u0103tea s\u0103 le propun\u0103 asta, dar ap\u0103ru din senin \u00eenc\u0103 o caraf\u0103. C\u00e2nd ea protest\u0103 c\u0103 n-o comandaser\u0103, barmanul ar\u0103t\u0103 spre cineva din mul\u021bimea zgomotoas\u0103. \u2014 De la domnul de colo! Stevie \u00eentinse g\u00e2tul \u0219i \u00een cele din urm\u0103 \u00eel z\u0103ri pe Jack Allen la o m\u0103su\u021b\u0103 de l\u00e2ng\u0103 u\u0219\u0103. Era \u00eempreun\u0103 cu Miriam Wolsey care \u00eei sorbea fiecare cuv\u00e2nt. \u2014 E de la Jack. Uite-l, e tot cu fata aia. Fran, \u00eencep\u00e2nd s\u0103 se simt\u0103 \u00een egal\u0103 m\u0103sur\u0103 cherchelit\u0103 \u0219i gripat\u0103, dar hot\u0103rat\u0103 s\u0103 nu lase asta s\u0103 se vad\u0103, se holb\u0103 \u00een direc\u021bia \u00een care ar\u0103ta Stevie. \u2014 Z\u0103u a\u0219a, exclam\u0103 Fran pe un ton foarte afectat deodat\u0103, care \u00eei st\u00e2rni z\u00e2mbetul lui Stevie, lui Jack ar trebui s\u0103-i fie ru\u0219ine. N-are mai mult de dou\u0103zeci \u0219i unu de ani \u0219i e subalterna lui. Asta \u00eenseamn\u0103, practic, h\u0103r\u021buire sexual\u0103. \u2014 Mie nu mi se pare c\u0103 ar fi prea h\u0103r\u021buit\u0103. Fran trebui s\u0103-i dea dreptate. Miriam purta un costum elegant, de reporter, cu taior str\u00e2ns \u00een talie \u0219i fust\u0103 scurt\u0103, dar \u00een locul dresurilor mate pe care le prefer\u0103 cele mai multe dintre femei, la jum\u0103tatea coapsei sale se z\u0103rea o jartier\u0103 din dantel\u0103. Fran, care apar\u021binea unei genera\u021bii ce considera c\u0103 a purta ciorapi cu jartiere era emblema supunerii \u0219i disconfortului, pe l\u00e2ng\u0103 urmele pe care le l\u0103sau pe coapse, fu revoltat\u0103. Pentru ce luptaser\u0103 Emmeline Pankhurst \u0219i Gloria Steinem? Probabil, \u0219opti o voce \u00een mintea ei, pentru dreptul de a alege dup\u0103 pofta inimii \u00eentre ciorapii cu jartiere \u0219i dresurile ca de uniform\u0103, dar dup\u0103 \u0219ase pahare de sangria, Fran se hot\u0103r\u00ee s-o ignore. Se sprijini deodat\u0103 cu spatele de peretele care, fiind l\u00e2ng\u0103 cuier, era c\u0103ptu\u0219it cu pardesie \u0219i paltoane \u0219i aproape c\u0103 o fur\u0103 somnul. Trebuia s\u0103 se adune. Avea guturai, asta era tot. \u2014 O, Doamne, \u0219uier\u0103 c\u00e2nd Jack Allen se smulse din ghearele diafanei f\u0103pturi \u0219i se \u00eendrept\u0103 spre ei, vine \u00eencoace! Stevie o b\u0103tu \u00eencurajator pe um\u0103r. \u2014 Nu-\u021bi face griji, nu e periculos \u00een public. N-o s\u0103 p\u0103\u021be\u0219ti nimic. \u2014 S\u0103rb\u0103tore\u0219ti ceva? \u00eentreb\u0103 Jack, uit\u00e2ndu-se amuzat la Fran. Sau cam at\u00e2t bei de obicei \u00eentr-o sear\u0103 de joi? Trebuie s\u0103 recunosc c\u0103-mi plac femeile care pot \u021bine pasul cu b\u0103ie\u021bii. Cu toat\u0103 hot\u0103r\u00e2rea de care se sim\u021bi \u00een stare, Fran se ridic\u0103 \u00een capul oaselor. \u2014 Noi, r\u0103spunse Stevie \u00een locul ei, e ziua lui Sean, aici de fa\u021b\u0103. Sean schi\u021b\u0103 un z\u00e2mbet nesigur. \u2014 De fapt, tocmai voiam s\u0103 plec\u0103m la Mamma Cucina s\u0103 m\u00e2nc\u0103m ceva. De ce nu vii \u0219i tu? Stevie ridic\u0103 din spr\u00e2ncean\u0103. \u2014 \u0218i prietena ta, bine\u00een\u021beles. \u2014 Sun\u0103 minunat. \u00cen cel\u0103lalt cap\u0103t al barului, Miriam ar\u0103ta de parc\u0103 \u0103sta era ultimul lucru pe care s-ar fi g\u00e2ndit s\u0103-l fac\u0103, dar era clar c\u0103 n-avea s\u0103-l lase pe Jack singur \u00eentr-o companie at\u00e2t de periculoas\u0103. Fran se ridic\u0103 \u0219i \u00ee\u0219i concentr\u0103 toat\u0103 energia asupra \u00eencerc\u0103rii problematice de a-\u0219i pune haina pe ea. \u2014 Stai, d\u0103-mi voie s\u0103 te ajut, se oferi Jack, \u00eencerc\u00e2nd s\u0103-\u0219i p\u0103streze seriozitatea. \u2014 M\u0103 descurc, mul\u021bumesc. E doar un \u00eenceput de guturai care-mi d\u0103 ame\u021beli. \u2014 Am \u00een\u021beles. Deci, mergem pe jos? E probabil mai bine av\u00e2nd \u00een vedere \u2013 se opri, prinz\u00e2nd privirea lui Stevie \u2013 \u00eenceputul t\u0103u de guturai. Fran se sim\u021bi recunosc\u0103toare pentru v\u00e2ntul rece de sear\u0103 \u0219i avu grij\u0103 s\u0103 se \u021bin\u0103 departe de Jack \u0219i de ochii lui p\u0103trunz\u0103tori. \u00ce\u0219i d\u0103du seama c\u0103 nu m\u00e2ncase nimic la pr\u00e2nz, nici m\u0103car un sendvi\u0219. Nu era de mirare c\u0103 se sim\u021bea ciudat. O luar\u0103 pe \u00eengustele str\u0103du\u021be l\u0103turalnice din Woodbury, pe l\u00e2ng\u0103 catedral\u0103 \u0219i prin vechea pia\u021b\u0103 de l\u00e2n\u0103, p\u00e2n\u0103 c\u00e2nd z\u0103rir\u0103 luminile str\u0103lucitoare \u0219i \u00eembietoare ale restaurantului italian. \u201eMamma\u201c de la Mamma Cucina se dovedi a fi o femeie sfrijit\u0103 \u0219i acr\u0103 la vreo cincizeci de ani \u0219i nu p\u0103ru c\u00e2tu\u0219i de pu\u021bin \u00eenc\u00e2ntat\u0103 s\u0103 vad\u0103 o duzin\u0103 de persoane zgomotoase care d\u0103deau n\u0103val\u0103 \u00een restaurantul ei pu\u021bin \u00eenainte de ora unsprezece, \u00eentr-o sear\u0103 de joi. \u2014 \u00cemi pare r\u0103u, \u00eencepu ea, a\u021bi venit prea t\u00e2rziu. Buc\u0103tarul a plecat deja acas\u0103. Fran gemu. Singurul lucru care o mai putea salva acum, hot\u0103r\u00e2se, era o por\u021bie de paste. Tocmai se preg\u0103teau s\u0103 ias\u0103 ab\u0103tu\u021bi, unul c\u00e2te unul, c\u00e2nd Mamma C d\u0103du cu ochii de Jack, care st\u0103tea de vorb\u0103 cu Stevie \u00een spatele grupului. \u2014 Domnu\u2019 Jack! strig\u0103 ea. Sunt prietenii dumneavoastr\u0103? Intra\u021bi! Intra\u021bi! Grupul vesel n\u0103v\u0103li \u00eenapoi \u00een\u0103untru, iar proprietara, cu chipul usc\u0103\u021biv luminat deodat\u0103 de \u00eenc\u00e2ntare, le promise c\u0103 o se le g\u0103teasc\u0103 ea \u00eens\u0103\u0219i c\u00e2te o por\u021bie de paste. Privind \u00een urm\u0103, Fran decise c\u0103 acel ultim pahar de vin \u00eei pusese capac. \u00cencercase s\u0103-l refuze, dar femeia p\u0103ruse at\u00e2t de jignit\u0103, repet\u00e2nd c\u0103 era chiar din podgoria familiei sale, \u00eenc\u00e2t trebuise s\u0103 cedeze. Auzea ca un zumzet conversa\u021bia din jurul ei, \u00een timp ce Keith \u0219i Mike dep\u0103nau pove\u0219ti despre nivelul la care fuseser\u0103 nevoi\u021bi s\u0103 se coboare pentru a ob\u021bine un subiect. Cu mult \u00eenainte s\u0103 vin\u0103 pastele, lui Fran \u00eencepur\u0103 s\u0103 i se \u00eenchid\u0103 ochii, capul \u00eei alunec\u0103 pe bancheta moale \u0219i, dup\u0103 un minut sau dou\u0103, adormi bu\u0219tean. Jack, care o privise amuzat, se aplec\u0103 spre Stevie. \u2014 Cred c\u0103 ar trebui s\u0103 o duc\u0103 cineva acas\u0103 pe domni\u0219oara redactor-\u0219ef. Stevie oft\u0103 \u0219i se \u00eentinse s\u0103-\u0219i ia haina. Din buc\u0103t\u0103rie veneau cele mai \u00eembietoare arome. \u2014 Ai dreptate. I-a dat t\u00e2rcoale o r\u0103ceal\u0103 toat\u0103 s\u0103pt\u0103m\u00e2na \u0219i a l\u0103sat-o f\u0103r\u0103 vlag\u0103, mititica. \u2014 \u0102sta e cel mai frumos mod de-a descrie pierderea cuno\u0219tin\u021bei pe care l-am auzit vreodat\u0103. Jack \u00eei lu\u0103 haina din m\u00e2n\u0103. \u2014 \u0218tii ce, Stevie, tu nici m\u0103car n-ai ma\u0219in\u0103. Ai de g\u00e2nd s-o cari \u00een bra\u021be p\u00e2n\u0103 acas\u0103? O duc eu. Miriam se \u00eentinse instinctiv s\u0103-\u0219i ia geanta. \u2014 Te superi dac\u0103 te rog s\u0103 r\u0103m\u00e2i aici? Cu c\u00e2t are cineva mai pu\u021bini martori c\u00e2nd e \u00een halul \u0103sta, cu at\u00e2t mai bine. \u0218i Mamma Cucina m\u0103 sp\u00e2nzur\u0103 dac\u0103 o \u0219tergem cu to\u021bii. \u2014 Fac eu cinste. La mul\u021bi ani, Sean. \u00cei strecur\u0103 o bancnot\u0103 mare lui Stevie. \u2014 N-o asculta c\u00e2nd o s\u0103 spun\u0103 c\u0103 e din partea casei. Aminte\u0219te-i c\u0103 fiul ei n-o s\u0103 reu\u0219easc\u0103 niciodat\u0103 s\u0103 termine facultatea dac\u0103 d\u0103 m\u00e2ncare pe gratis. M\u0103 \u00eentorc c\u00e2t de repede pot, dar nu cred c-o s\u0103 v\u0103 mai prind. \u0218i, fii dr\u0103gu\u021b\u0103 \u0219i nu te mai uita a\u0219a la mine, Stevie, bine? Nemaifiind con\u0219tient\u0103 de nimic altceva dec\u00e2t de senza\u021bia pl\u0103cut\u0103 pe care i-o d\u0103dea faptul de a fi pe jum\u0103tate purtat\u0103 \u00een bra\u021be, pe jum\u0103tate t\u00e2r\u00e2t\u0103 dup\u0103 el, sim\u021bind pe obraz atingerea aspr\u0103 a unui um\u0103r \u00eembr\u0103cat \u00een tweed, Fran ar fi intrat bucuroas\u0103 \u00een ma\u0219ina oricui, indiferent de inten\u021biile sale. F\u0103r\u0103 a b\u0103nui, pentru c\u0103 nu se mai sim\u021bise niciodat\u0103 a\u0219a, c\u0103 aceast\u0103 vesel\u0103 iresponsabilitate era cea care alimenta v\u00e2nz\u0103rile de b\u0103ut\u0103ri alcoolice \u0219i explica, \u00een bun\u0103 parte, ce \u00eei f\u0103cea pe b\u0103rba\u021bi dea banii pe ele, se cuib\u0103ri pur \u0219i simplu pe locul moale \u0219i confortabil de l\u00e2ng\u0103 Jack. \u2014 Unde mergem? \u00eentreb\u0103 \u00een cele din urm\u0103, de parc\u0103 s-ar fi a\u0219teptat ca r\u0103spunsul s\u0103 fie \u201eParis\u201c sau \u201eMonte Carlo\u201c. \u2014 Acas\u0103, spuse Jack ferm, \u00een pat. \u2014 O, ce bine, \u00eei \u00eentinse Fran m\u00e2na, vii \u0219i tu? Oprir\u0103 \u00een fa\u021ba casei lui Fran \u0219i Jack se aplec\u0103 s\u0103 \u00eei deschid\u0103 portiera. Se d\u0103du jos, cu mult\u0103 grij\u0103, ca o mors\u0103 pe tocuri cui. \u2014 M\u0103 descurc de-aici, declar\u0103, po\u021bi s\u0103 te \u00eentorci la ceilal\u021bi. \u2014 A\u0219 prefera s\u0103 m\u0103 asigur c\u0103 ai intrat cu bine. O urm\u0103 discret de-a lungul aleii p\u0103str\u00e2nd o oarecare distan\u021b\u0103, iar Fran c\u0103ut\u0103 \u00een geant\u0103, dornic\u0103 s\u0103 demonstreze c\u0103 era mai st\u0103p\u00e2n\u0103 pe ea dec\u00e2t credea el. Chiar \u0219i \u00een starea ei de ame\u021beal\u0103 \u0219tia c\u0103 locul cheilor era \u00eentr-un buzunar special de sub fermoar. Dar acesta era, \u00een mod \u0219ocant, gol. Scotoci din nou. Nimic. \u0218i apoi i se ivi dinaintea ochilor, at\u00e2t de vie \u00eenc\u00e2t p\u0103rea \u00eenv\u0103luit\u0103 \u00eentr-o lumin\u0103 orbitoare, ca o viziune, imaginea cheilor ei l\u0103sate pe masa de lucru a lui Stevie dup\u0103 ce-\u0219i \u00eencuiase biroul. \u2014 \u0218tiu, propuse ea, ce-ar fi s\u0103 m\u0103 urc pe-aici? \u00centinse m\u00e2na spre vi\u021ba s\u0103lbatic\u0103, ce acoperea fa\u021bada casei. \u2014 Nu! strig\u0103 Jack. \u00cen momentul de fa\u021b\u0103 e\u0219ti doar beat\u0103. Nu cred c\u0103 vrei s\u0103 te treze\u0219ti \u0219i beat\u0103 \u0219i cu un picior rupt. \u2014 Se \u0219tie c\u0103 be\u021bivii cad de la geam \u0219i nu p\u0103\u021besc nimic. Sunt doar c\u00e2\u021biva metri. Se ag\u0103\u021b\u0103 de vi\u021b\u0103 \u0219i \u00eencepu s\u0103 urce. \u2014 Oricum, privi \u00een jos spre el de unde se oprise, la dou\u0103 picioare deasupra p\u0103m\u00e2ntului, nu sunt beat\u0103. Hot\u0103r\u00e2nd c\u0103 pu\u021bin\u0103 muzic\u0103 ar ajuta-o \u00een ascensiune, Fran porni s\u0103 intoneze cu mult elan o strof\u0103 din \u00cenainte, o\u0219teni cre\u0219tini \u0219i \u00eenc\u0103 mai c\u00e2nta c\u00e2nd vi\u021ba s\u0103lbatic\u0103 se desprinse de zid, iar ea se pr\u0103bu\u0219i de la o \u00een\u0103l\u021bime de \u0219ase picioare, tr\u00e2ntindu-l \u0219i pe Jack la p\u0103m\u00e2nt. \u2014 Ar fi mai bine s\u0103 te \u00eentorci \u00eempreun\u0103 cu mine \u00eenainte s\u0103 ne faci felul am\u00e2ndurora, declar\u0103 el pe un ton sumbru, \u0219chiop\u0103t\u00e2nd u\u0219or pe c\u00e2nd o conducea \u00eenapoi la ma\u0219in\u0103. La jum\u0103tatea drumului spre casa lui, entuziasmul lui Fran se risipi \u0219i \u00eencepu s\u0103 se simt\u0103 r\u0103u. Tocmai erau angaja\u021bi \u00eentr-o dep\u0103\u0219ire c\u00e2nd ea \u021bip\u0103, f\u0103c\u00e2ndu-l s\u0103 se vireze periculos \u0219i s\u0103 intre aproape \u00een cealalt\u0103 ma\u0219in\u0103. \u2014 Pentru numele lui Dumnezeu! Ce s-a \u00eent\u00e2mplat? \u2014 Cred c\u0103 o s\u0103 vomit. Nu mai aveau timp s\u0103 trag\u0103 pe dreapta sau s\u0103 deschid\u0103 fereastra. Jack d\u0103du dovad\u0103 de prezen\u021ba de spirit care \u00eel f\u0103cuse s\u0103 ajung\u0103 \u00een fruntea echipei de la Express. \u00cen\u0219f\u0103c\u0103 po\u0219eta lui Fran, r\u0103sturn\u0103 tot ce era \u00een ea pe podea, f\u0103r\u0103 nici un fel de fasoane, \u0219i i-o \u021binu dinainte. Fran, prea recunosc\u0103toare pentru a mai observa altceva \u00een afar\u0103 de faptul c\u0103 ap\u0103ruse o solu\u021bie la problema ei, o folosi cum se cuvenea \u0219i apoi, imediat, \u00ee\u0219i pierdu cuno\u0219tin\u021ba Jack opri ma\u0219ina l\u00e2ng\u0103 bordur\u0103 \u0219i arunc\u0103 po\u0219eta pe bancheta din spate. Apoi se uit\u0103 lung la Fran, cu tandre\u021be \u0219i exasperare. \u2014 A\u0219adar, preafrumoas\u0103 Francesca, ce naiba m\u0103 fac cu tine acum? ", " \nO gean\u0103 de lumin\u0103 se strecur\u0103 necru\u021b\u0103toare prin perdelele groase \u0219i lic\u0103ri pe peretele din spatele lui Fran, asemenea unui ghid egiptean care folosea o oglind\u0103 pentru a reflecta lumina soarelui de-a lungul unui coridor \u00eentunecat. Numai c\u0103 acel coridor nu era \u00eendeajuns de ad\u00e2nc sau de \u00eentunecat pentru Fran. Deschise un ochi, dar o durea capul at\u00e2t de tare, \u00eenc\u00e2t \u00eel \u00eenchise la loc. \u0218tia doar c\u0103 se usca de sete \u0219i c\u0103 \u00ee\u0219i dorea s\u0103 moar\u0103. Apoi amintirile \u00eei revenir\u0103 \u00eencet \u00een minte, asemenea ac\u021biunii \u00een desf\u0103\u0219urare a unui film de groaz\u0103. Se \u00eemb\u0103tase. At\u00e2t de tare \u00eenc\u00e2t trebuise s-o duc\u0103 cineva acas\u0103 de la restaurantul italian. O v\u0103zuser\u0103 cu to\u021bii. Stevie, Mike Wooley, Keith Wilson, Sean \u0219i toat\u0103 lumea din redac\u021bie. N-o s\u0103 mai fie niciodat\u0103 \u00een stare s\u0103 le spun\u0103 ce au de f\u0103cut. Pur \u0219i simplu i-ar r\u00e2de \u00een fa\u021b\u0103. Dar asta era doar prima parte. Urma ceva \u0219i mai \u0219i \u2013 tocmai \u00ee\u0219i amintise cine o condusese acas\u0103. Instinctiv \u00ee\u0219i pip\u0103i hainele. \u00cenc\u0103 le mai avea pe ea. O \u00eentinsese doar pe pat \u0219i o \u00eenvelise cu o cuvertur\u0103. U\u0219a se cr\u0103p\u0103 \u0219i Jack Allen intr\u0103, cu un aer nefiresc de vesel, \u021bin\u00e2nd \u00een m\u00e2n\u0103 o cea\u0219c\u0103 de ceai. \u2014 Mi-am g\u00e2ndit c\u0103 \u021bi-ar prinde bine. O a\u0219ez\u0103 l\u00e2ng\u0103 ea, \u00eempreun\u0103 cu dou\u0103 pastile de paracetamol. \u2014 Mi-a trecut prin cap s\u0103-\u021bi v\u00e2r pe g\u00e2t un Alka Seltzer azi-noapte, dar ai fi fost \u00een stare s\u0103 m\u0103 t\u00e2r\u0103\u0219ti la tribunalul de la Haga, sub acuza\u021bia de tratament crud \u0219i inuman. Cum te sim\u021bi? Se a\u0219ez\u0103 la capul patului \u2013 patul lui, \u00ee\u0219i d\u0103du seama, \u0219ocat\u0103. \u2014 Nu \u0219tiu sigur. Pari foarte priceput \u00een domeniu. \u2014 Am ani de antrenament. Era at\u00e2t de bine dispus, \u00eenc\u00e2t \u00eei venea s\u0103-l omoare. \u2014 Jack \u0103 Un g\u00e2nd cu adev\u0103rat \u00eengrozitor \u00eei r\u0103s\u0103ri \u00een minte, f\u0103c\u00e2nd-o aproape s\u0103-\u0219i verse ceaiul. \u2014 Da? \u2014 Azi-noapte, noi doi, n-am, \u0103\u0103\u0103\u0103? se opri, cuprins\u0103 de o st\u00e2njeneal\u0103 teribil\u0103. \u2014 F\u0103cut dragoste p\u0103tima\u0219? Nu-\u021bi aminte\u0219ti de suportul de sp\u0103lat vasele? Fran p\u0103li. \u2014 Ce suport de sp\u0103lat vasele? \u2014 Scena aceea din Atrac\u021bie fatal\u0103. Ai zis c\u0103 vrei s-o recreezi. \u2014 N-am zis asta! \u2014 Nu, confirm\u0103 el, distr\u00e2ndu-se de minune, n-ai zis. \u0218i po\u021bi s\u0103 m\u0103 consideri demodat, dar prefer ca partenera mea s\u0103 fie con\u0219tient\u0103. \u2014 Deci, n-am f\u0103cut absolut nimic? Lui Jack i se p\u0103ru c\u0103 simte o not\u0103 infinitezimal\u0103 de regret \u00een vocea ei. \u2014 Nimic-nimicu\u021b. De fapt, mi s-a p\u0103rut c\u0103 erai foarte nefericit\u0103. Vrei s\u0103 vorbe\u0219ti despre asta? C\u0103ldura compasiunii lui se rev\u0103rsa asupra ei \u00een valuri ad\u00e2nci, \u00eembietoare. Tot ce-\u0219i dorea era s\u0103 se cufunde \u00een ele \u0219i s\u0103 le simt\u0103 desf\u0103tarea. \u2014 Aveam o rela\u021bie. \u00cemi \u00eenchipuiam c\u0103 o s\u0103 devin\u0103 ceva permanent\u0103 Nu-i venea s\u0103 cread\u0103 c\u0103 i se dest\u0103inuia \u00een felul \u0103sta lui Jack Allen, ziarist, expert \u00een a stoarce pove\u0219ti lacrimogene de la mame greu \u00eencercate, infractori \u00eenr\u0103i\u021bi \u0219i func\u021bionari din administra\u021bie obi\u0219nui\u021bi s\u0103 o dea cotit\u0103. \u2014 Dar n-a fost a\u0219a. Mi-a scris \u0219i m-a anun\u021bat c\u0103 totul s-a sf\u00e2r\u0219it. \u2014 Frumoas\u0103 modalitate. F\u0103r\u0103 \u00eendoial\u0103 e un b\u0103rbat cu principii. Lacrimile \u00eencepur\u0103 s\u0103 se preling\u0103 pe obrajii lui Fran \u0219i le \u0219terse furioas\u0103. \u2014 Chiar e un b\u0103rbat cu principii. Asta m-a atras la el. \u2014 Atunci principiile lui trebuie s\u0103-l fi orbit. \u00cei m\u00e2ng\u00e2ie fa\u021ba cu un deget. \u2014 Dac\u0103 ai fi \u00eendr\u0103gostit\u0103 de mine, eu nu \u021bi-a\u0219 da niciodat\u0103 drumul. Nu te-a\u0219 sc\u0103pa din ochi nici m\u0103car o clip\u0103. Foarte bl\u00e2nd, se aplec\u0103 spre ea \u0219i o s\u0103rut\u0103 pe buze. Fran sim\u021bi atingerea plin\u0103 de prospe\u021bime a pielii lui de-abia b\u0103rbierite, nea\u0219teptat de catifelat\u0103, inspir\u0103 parfumul ame\u021bitor de colonie sofisticat\u0103, amestecat cu mirosul c\u0103m\u0103\u0219ii proasp\u0103t sp\u0103late, \u0219i \u00ee\u0219i d\u0103du seama c\u0103 \u00eei r\u0103spundea la s\u0103rut, f\u0103r\u0103 s\u0103 \u0219tie dac\u0103 o f\u0103cea doar din nevoia de alinare sau din propria ei dorin\u021b\u0103. Apoi o s\u0103rut\u0103 intens, lipindu-i trupul de al lui, l\u0103s\u00e2ndu-i iar capul s\u0103 alunece pe pern\u0103. \u2014 E\u0219ti sigur\u0103 c\u0103 e\u0219ti pe deplin con\u0219tient\u0103 acum? o \u00eentreb\u0103 \u00eencet. Fran \u00eel trase din nou l\u00e2ng\u0103 ea. Nici unul din ei nu mai \u0219ov\u0103i dup\u0103 asta. Reu\u0219ir\u0103 cumva s\u0103 se dezbrace de haine \u0219i s\u0103 se strecoare \u00een a\u0219ternut, iar ea sim\u021bi c\u0103ldura trupului lui Jack, lipit de al ei. \u00cei s\u0103ruta pielea catifelat\u0103 de la baza g\u00e2tului, o m\u00e2ng\u00e2ia, \u00eei alunga durerea cu dorin\u021ba lui p\u0103tima\u0219\u0103. \u00cei sim\u021bea deja erec\u021bia, \u00eens\u0103 el se ab\u021binu, am\u00e2n\u00e2nd momentul, iar m\u00e2na \u00eei alunec\u0103 \u00een jos, g\u00e2ndindu-se la pl\u0103cerea ei. \u00cen schimb, ea \u00eel cuprinse \u00een bra\u021be \u0219i-l c\u0103l\u0103uzi p\u00e2n\u0103 c\u00e2nd p\u0103trunse \u00een\u0103untrul ei, umpl\u00e2nd-o, cufund\u00e2ndu-se \u00een ea, p\u00e2n\u0103 c\u00e2nd uitar\u0103 de orice altceva \u00een afara clipei pe care o tr\u0103iau. Apoi se desprinser\u0103 unul de cel\u0103lalt, f\u0103r\u0103 a-\u0219i putea lua \u00eens\u0103 privirile unul de la cel\u0103lalt. \u2014 Francesca Tyler, \u2013 Jack \u00eei lu\u0103 m\u00e2na \u00eentr-a lui \u0219i o lipi de obraz \u2013 nici nu \u0219tii de c\u00e2nd \u00eemi doream s\u0103 fac asta. E singura mea scuz\u0103 pentru aceast\u0103 grab\u0103 scandaloas\u0103. A fost de neiertat, chiar dac\u0103 justificat\u0103. Fran \u00eel privi cu \u00eendr\u0103zneal\u0103. \u2014 Dac\u0103 de data asta a fost r\u0103u, \u00eei r\u0103spunse cu sinceritate, abia a\u0219tept s\u0103 v\u0103d cum va fi binele. El izbucni \u00een r\u00e2s. \u2014 \u0218i c\u00e2nd te g\u00e2nde\u0219ti c\u0103 te crezusem o fiin\u021b\u0103 nevinovat\u0103. Urm\u0103ri cu degetul conturul pieptului lui. Era mai solid dec\u00e2t Laurence, \u00eens\u0103 emana o for\u021b\u0103 compact\u0103, masculin\u0103, care i se p\u0103rea nea\u0219teptat de atr\u0103g\u0103toare. \u2014 E\u0219ti mult mai \u00een form\u0103 dec\u00e2t m\u0103 a\u0219teptam. Av\u00e2nd \u00een vedere munca ta sedentar\u0103 \u0219i consumul masiv de bere, m\u0103 a\u0219teptam s\u0103 ai burt\u0103. Se aplec\u0103 spre ea. \u2014 Merg la sal\u0103. S\u0103 nu-i spui lui Stevie sau n-o s\u0103-mi mai vorbeasc\u0103 \u00een veci. Ea crede c\u0103 suntem am\u00e2ndoi premian\u021bi la cursa pentru c\u00e2t mai pu\u021bine eforturi ca s\u0103 te men\u021bii \u00een form\u0103. \u2014 Nu-\u021bi face griji. Secretul t\u0103u e \u00een siguran\u021b\u0103. Fran se l\u0103s\u0103 pe pern\u0103, nevenindu-i s\u0103 cread\u0103 c\u00e2t de \u00een largul ei se sim\u021bea cu nimeni altcineva dec\u00e2t cu Jack. A\u0219tepta ca ru\u0219inea s\u0103 i se a\u0219eze sumbru pe um\u0103r \u0219i s\u0103 \u00eenceap\u0103 s-o road\u0103 pentru c\u0103 se comportase at\u00e2t de scandalos, dar tot ce sim\u021bea era o fericire ame\u021bitoare, compromi\u021b\u0103toare. Apoi buzele lui \u00eei s\u0103rutar\u0103 s\u00e2nul, sf\u00e2rcul trandafiriu se \u00eent\u0103ri sub atingerea limbii lui, iar degetul lui \u00eei explor\u0103 cu delicate\u021be regiunea umed\u0103, str\u0103juit\u0103 de p\u0103r pubian. Fran avu senza\u021bia c\u0103 un impuls electric unise cele dou\u0103 centre ale pl\u0103cerii, \u00eendoindu-i desf\u0103tarea, p\u00e2n\u0103 c\u00e2nd sim\u021bi c\u0103 nu mai poate rezista \u0219i \u00eel implor\u0103 s\u0103 o p\u0103trund\u0103. De data asta orgasmul nu sem\u0103n\u0103 cu nici un altul pe care-l cunoscuse vreodat\u0103. Ca o pietricic\u0103 aruncat\u0103 \u00eentr-un lac, reverber\u0103 \u00eendelung. Epuiza\u021bi de intensitatea lui, se pr\u0103bu\u0219ir\u0103 \u00een cele din urm\u0103 unul \u00een bra\u021bele celuilalt. \u2014 Cred c\u0103 se poate s\u0103 m\u0103 fi \u00een\u0219elat \u00een privin\u021ba ta, Jack Allen, recunoscu ea. \u2014 Vei s\u0103 spui c\u0103 m-ai considerat \u00eentotdeauna chipe\u0219 \u0219i spiritual, iar acum descoperi c\u0103 sunt \u0219i mai chipe\u0219 \u0219i mai spiritual? Dar am \u0219tiut \u00eentotdeauna ce p\u0103rere ai de fapt despre mine. Tonul i se \u00een\u0103spri o clip\u0103. \u2014 Crezi c\u0103 sunt un fustangiu iresponsabil care profit\u0103 de inocen\u021ba tinerelor reportere \u0219i care \u0219i-a pierdut, probabil pe bun\u0103 dreptate, so\u021bia \u0219i copilul. Fran tres\u0103ri uimit\u0103 de nota de am\u0103r\u0103ciune din glasul lui. Ar fi vrut s\u0103-l poat\u0103 contrazice, s\u0103 poat\u0103 nega acuza\u021bia, dar nu putea. Era adev\u0103rat. Asta era exact ce g\u00e2ndise despre el. P\u00e2n\u0103 acum. Dovedind un sim\u021b infailibil de coordonare, Fran \u00ee\u0219i d\u0103du seama c\u0103 trebuia s\u0103 se ocupe de o problem\u0103 mai important\u0103 chiar dec\u00e2t p\u0103rerea ei gre\u0219it\u0103 despre Jack. Avea nevoie la baie. Neap\u0103rat. Se strecur\u0103 afar\u0103 din a\u0219ternut, observ\u00e2nd pentru prima oar\u0103 c\u00e2t de plin\u0103 de personalitate era camera. Nu l-ar fi asociat pe Jack cu pere\u021bi ro\u0219ii \u0219i picturi vii \u00een ulei, dar Jack se dovedise plin de surprize \u00een mai multe privin\u021be. \u2014 Unde te duci? Tonul lui circumspect sugera c\u0103 nu \u0219tiai niciodat\u0103 la ce s\u0103 te a\u0219tep\u021bi de la Fran. Putea foarte bine s\u0103 fie pe punctul de-a trece la dansul celor \u0219apte v\u0103luri sau de-a chema un taxi. \u2014 S\u0103 caut baia. \u2014 A doua u\u0219\u0103 pe dreapta, r\u0103spunse el u\u0219urat. Vezi s\u0103 nu te \u00eempiedici de biciclet\u0103 \u0219i de skateboard. Fran se sim\u021bea at\u00e2t de fericit\u0103 \u0219i de sigur\u0103 de tandre\u021bea din vocea lui Jack \u00eenc\u00e2t, pentru prima dat\u0103, nu se g\u00e2ndi s\u0103-\u0219i acopere goliciunea. \u00cen ochii lui Jack, era frumoas\u0103. \u2014 M\u0103 \u00eentorc repede. \u2014 Gr\u0103be\u0219te-te, atinse el locul r\u0103mas gol, mi-e dor de tine. Fran \u00eencepu s\u0103 fredoneze merg\u00e2nd cu pa\u0219i mari pe mocheta din hol \u0219i deschise larg u\u0219a b\u0103ii. \u00cen fa\u021ba chiuvetei st\u0103tea un t\u00e2n\u0103r \u00eenalt, \u00eembr\u0103cat \u00eentr-un tricou cu Oasis \u0219i ni\u0219te pantaloni scur\u021bi largi, cu c\u0103\u0219tile de la walkman pe urechi, care se privea \u00een oglind\u0103 c\u00e2nt\u00e2nd You\u2019re my Wonder Waa-alll! La apari\u021bia lui Fran, se \u00eentoarse brusc, c\u00e2t pe-aci s\u0103 r\u0103stoarne suportul de lemn pentru prosoape, f\u0103c\u00e2ndu-se ro\u0219u ca racul. Con\u0219tient\u0103 dintr-odat\u0103 de goliciunea ei, Fran \u00een\u0219f\u0103c\u0103 un prosop \u0219i se acoperi. \u2014 \u00cemi pare r\u0103u, se scuz\u0103 Ben, adun\u00e2ndu-\u0219i \u00een grab\u0103 lucrurile. \u00cei spusese tat\u0103lui s\u0103u c\u0103 r\u0103m\u00e2ne peste noapte la prietenul lui, Mark, dar mama lui Mark \u00eei d\u0103duse pe u\u0219\u0103 afar\u0103 pentru c\u0103 \u00eei prinsese b\u00e2nd bere. Nu voise s\u0103-i m\u0103rturiseasc\u0103 acest lucru lui Jack, a\u0219a c\u0103 se g\u00e2ndise c\u0103 ar fi mai bine s\u0103 se strecoare pe furi\u0219 \u00een cas\u0103. Acum d\u0103duse de dracu\u2019. \u00cencerc\u0103 s\u0103-\u0219i ascund\u0103 st\u00e2njeneala, lu\u00e2ndu-\u0219i un aer exagerat de relaxat. \u2014 \u00cemi pare bine de cuno\u0219tin\u021b\u0103. Eu sunt Ben. \u0218i apoi, de parc\u0103 nu mai g\u0103sea alte subiecte de conversa\u021bie: \u2014 Vrei o periu\u021b\u0103 de din\u021bi? Tata are mai multe de rezerv\u0103 \u00een dul\u0103pior. O, \u0219i e \u0219i un halat de baie ag\u0103\u021bat pe u\u0219\u0103. Nu-i trecu prin minte s\u0103 adauge c\u0103 era al surorii lui Jack care st\u0103tuse de cur\u00e2nd la ei. Epuiz\u00e2nd toate strategiile de conversa\u021bie, \u00ee\u0219i \u00een\u0219f\u0103c\u0103 walkmanul \u0219i o tuli din baie, cel pu\u021bin la fel de st\u00e2njenit ca Fran. Dac\u0103 ar fi \u0219tiut c\u0103 taic\u0103-s\u0103u venise cu o prieten\u0103 acas\u0103, ar fi \u00eencercat s-o conving\u0103 pe mama lui Mark, oric\u00e2t de furioas\u0103 era, s\u0103-l lase s\u0103 r\u0103m\u00e2n\u0103 acolo. Dar de unde era s\u0103 \u0219tie? \u00cen ultimii \u0219apte ani, taic\u0103-s\u0103u nu adusese nici m\u0103car o singur\u0103 dat\u0103 o femeie aici peste noapte. O f\u0103cuse de dragul lui, \u0219tia, \u0219i ar fi vrut s\u0103-i spun\u0103: \u201eNu-\u021bi face griji, tat\u0103, nu m\u0103 deranjeaz\u0103,\u201c dar de fapt, chiar \u00eei pl\u0103cuse lucrul \u0103sta, s\u0103 \u0219tie c\u0103, \u00eentotdeauna, casa era numai a lor. Acum taic\u0103-s\u0103u \u00ee\u0219i \u00eenc\u0103lcase propria regul\u0103. Trebuia s\u0103 fie ceva serios. Ben ro\u0219i din nou amintindu-\u0219i trupul gol al lui Fran. Nu reu\u0219ise niciodat\u0103 s\u0103 surprind\u0103 mai mult dec\u00e2t o imagine fugar\u0103 p\u00e2n\u0103 atunci, tr\u0103g\u00e2nd cu ochiul \u00eempreun\u0103 cu un alt b\u0103iat \u00een vestiarul fetelor, \u00een urma unui pariu. Spera sincer s\u0103 nu se fi purtat ca un n\u0103t\u0103r\u0103u sau s\u0103 nu fi spus vreo prostie. \u0218ocul de-a o vedea pe Fran fusese at\u00e2t de mare, \u00eenc\u00e2t nici nu-\u0219i mai amintea ce spusese de fapt. \u00cenc\u0103 n\u0103ucit\u0103 de \u00eent\u00e2lnire, Fran deschise dul\u0103piorul de baie \u0219i z\u0103ri un \u0219ir ordonat de periu\u021be noi-nou\u021be. Era \u0219i un deodorant pe raft. White Musk. Nu tocmai genul pe care l-ar folosi un b\u0103iat adolescent sau tat\u0103l lui. Se a\u0219ez\u0103 pe marginea c\u0103zii, sim\u021bind c\u0103 \u00eei piere bucuria, asemenea apei care se scurgea clipocind din cad\u0103. Probabil c\u0103 face asta frecvent. Fiul lui nici m\u0103car nu clipise la vederea unei femei str\u0103ine, goale pu\u0219c\u0103, tocmai ie\u0219it\u0103 din patul tat\u0103lui s\u0103u. Ce v\u00e2rst\u0103 avea? Paisprezece? Cincisprezece ani? V\u00e2rsta la care cei mai mul\u021bi b\u0103ie\u021bi ar muri de ru\u0219ine auzind doar cuv\u00e2ntul \u201es\u00e2n\u201c, dar\u0103mite s\u0103 mai fie \u00een stare s\u0103 \u00eenfrunte, f\u0103r\u0103 a clipi m\u0103car, realitatea pe care o denumea. Cum putea Jack s\u0103 fie at\u00e2t de iresponsabil? S\u0103 aduc\u0103 femei acas\u0103 \u0219i s\u0103 le lase s\u0103 umble bine mersi \u00een pielea goal\u0103 c\u00e2nd avea un fiu adolescent? Jack Allen era probabil exact cum \u00ee\u0219i \u00eenchipuise ea, ba chiar mai r\u0103u. Tandre\u021bea lui fusese doar o pref\u0103c\u0103torie. Jack era numai un seduc\u0103tor extrem de subtil, care \u0219tia cum s\u0103 atrag\u0103 prada. Cu fata aceea, Miriam, probabil c\u0103 folosea o cu totul alt\u0103 strategie. Figura patern\u0103 care o putea ajuta s\u0103 avanseze \u00een carier\u0103, nu \u00een sensul c\u0103 ar fi ob\u021binut o promovare dac\u0103 s-ar fi culcat cu el, ci datorit\u0103 \u00een\u021belepciunii pe care o putea \u00eemp\u0103rt\u0103\u0219i el unei min\u021bi tinere \u0219i deschise. Un sentiment acut de ru\u0219ine legat de propria ei parte de vin\u0103 \u00een \u00eentreaga situa\u021bie o izbi \u00een fa\u021b\u0103 ca un du\u0219 rece. Acum arunca totul pe umerii lui Jack, dar dac\u0103 ea nu s-ar fi pilit \u00een a\u0219a hal, el n-ar fi adus-o aici. \u0218i cine o obligase, la urma urmei, s\u0103 fac\u0103 dragoste cu el? Fusese \u00eentru totul liber\u0103 \u0219i dornic\u0103 s-o fac\u0103. Fran desf\u0103cu una dintre periu\u021be \u0219i se sp\u0103l\u0103 pe din\u021bi p\u00e2n\u0103 c\u00e2nd \u0219terse cu des\u0103v\u00e2r\u0219ire gustul l\u0103sat de noaptea trecut\u0103 sau de ceea ce-i urmase. \u00cenf\u0103\u0219urat\u0103 \u00eenc\u0103 \u00een prosop, \u00ee\u0219i d\u0103du seama cum trebuie s\u0103 se fi sim\u021bit Eva dup\u0103 ce m\u00e2ncase m\u0103rul. Inocen\u021ba pierdut\u0103 \u0219i con\u0219tiin\u021ba subit\u0103 a faptului c\u0103 avea celulit\u0103 erau dou\u0103 lucruri greu de \u00eenfruntat \u00een acela\u0219i timp. Jack era \u00eentins \u00een pat, \u00eenc\u0103 z\u00e2mbind, f\u0103r\u0103 a avea vreun presentiment despre \u00eent\u00e2lnirea ei dezastruoas\u0103 cu Ben, dar o singur\u0103 privire aruncat\u0103 chipului de nep\u0103truns, al lui Fran \u00eel avertiz\u0103 c\u0103 se \u00eent\u00e2mplase ceva. Ar\u0103ta ca o floare rar\u0103 lovit\u0103 brusc de un ger timpuriu. \u00ce\u0219i str\u00e2nse hainele \u0219i se \u00eembr\u0103c\u0103 \u00een grab\u0103. \u2014 Fran, ce s-a \u00eent\u00e2mplat? \u00eentreb\u0103 Jack. \u2014 M-am \u00eent\u00e2lnit cu fiul t\u0103u \u00een baie. Aminte\u0219te-mi s\u0103 pun ceva pe mine data viitoare. \u2014 Lua-l-ar to\u021bi dracii. Trebuia s\u0103 r\u0103m\u00e2n\u0103 peste noapte la un prieten. \u2014 E \u0219i casa lui, b\u0103nuiesc. A fost foarte politicos. \u2014 \u0218i probabil \u0219i mai surprins dec\u00e2t tine. Jack \u00eencerc\u0103 s-o re\u021bin\u0103. \u2014 De fapt, a reac\u021bionat foarte calm. Nu mai pomeni de halat \u0219i de periu\u021bele de din\u021bi. Jack sim\u021bi c\u0103 \u00ee\u0219i \u00eenchidea sufletul \u00een fa\u021ba lui \u0219i \u00eei veni s-o scuture. \u00cen schimb, se \u00eembr\u0103c\u0103 \u0219i cobor\u00e2r\u0103 am\u00e2ndoi \u00een buc\u0103t\u0103rie. Ben nu se vedea pe nic\u0103ieri. \u2014 Vrei s\u0103 m\u0103n\u00e2nci ceva? Dat fiind c\u0103 nu te a\u0219teptam, m\u0103 tem c\u0103 nu avem cornuri \u0219i suc proasp\u0103t stors. Asta dac\u0103 nu cumva te tenteaz\u0103 sucul de varz\u0103 de Bruxelles \u0219i napi. \u00cens\u0103 dup\u0103 c\u00e2te mi se spune, facem ni\u0219te cereale Rice Crispies foarte bune. Dar Fran n-avea chef de glume. Arunc\u0103 o privire de jur-\u00eemprejurul camerei calde \u0219i primitoare \u00een care c\u0103r\u021bi, ziare \u0219i cizme de cauciuc se \u00eenghesuiau al\u0103turi de patine cu rotile \u0219i o roat\u0103 stingher\u0103 de biciclet\u0103. Pe canapeaua \u00eenc\u0103p\u0103toare un c\u00e2ine alb cu negru, o expresie absent\u0103 \u0219i o e\u0219arf\u0103 ro\u0219ie caraghioas\u0103 la g\u00e2t lenevea ca \u00eentr-un paradis canin. Pentru o clip\u0103 perspectiva sucului de napi cu Rice Crispies aproape c\u0103 o ispiti. \u2014 Nu, mul\u021bumesc, am o \u00eent\u00e2lnire. \u2014 \u0218i n-ai vrea s\u0103 \u00eent\u00e2rzii, nu-i a\u0219a? Fran ignor\u0103 nota t\u0103ioas\u0103 din vocea lui \u0219i se uit\u0103 dup\u0103 po\u0219eta ei. Era unul din momentele \u00een care trebuia s\u0103 dispar\u0103 rapid \u0219i \u00eei veni s\u0103-\u0219i dea palme c-o pierduse tocmai acum. \u00cei amintea de faptul c\u0103 la \u0219aptesprezece ani, c\u00e2nd \u00eei d\u0103duse papucii \u00een public prietenului ei pentru c\u0103 \u00eel prinsese giugiulindu-se cu alt\u0103 fat\u0103, trebuise, \u00een mod umilitor, s\u0103 se t\u00e2rasc\u0103 de-a bu\u0219ilea prin camera unde avea loc petrecerea, \u00eentr-un \u00eentuneric bezn\u0103, c\u0103ut\u00e2ndu-\u0219i geanta. \u2014 Mi-ai v\u0103zut, \u00eentreb\u0103, ocolindu-i privirea, tem\u00e2ndu-se de ce ar fi putut descoperi acolo, din \u00eent\u00e2mplare po\u0219eta? Spre surprinderea ei, Jack izbucni \u00een r\u00e2s \u0219i disp\u0103ru pentru o clip\u0103. \u2014 Era \u00een usc\u0103tor, zise el, \u00eentinz\u00e2ndu-i-o. \u2014 Ce naiba c\u0103uta acolo? \u2014 Ai vomitat \u00een ma\u0219in\u0103 \u0219i \u0103sta a fost singurul lucru pe care am putut s\u0103 \u021bi-l dau. Nu-\u021bi face griji, am sp\u0103lat-o. De data asta Fran nu-\u0219i putu st\u0103p\u00e2ni un \u00eenceput de z\u00e2mbet. \u2014 Ce inspirat. \u2014 Leonard Woolf a f\u0103cut acela\u0219i lucru pentru Virginia sau, cel pu\u021bin, a\u0219a am citit. Doar c\u0103 ea avea nevoie la baie ca s\u0103 fac\u0103 pipi, iar el i-a dat un ziar f\u0103cut sul. Dup\u0103 c\u00e2te se pare, asta le-a pecetluit rela\u021bia. \u2014 \u00cemi \u00eenchipui. Uite ce e, Jack\u0103 eu\u0103 \u0218i poate c\u0103 Fran \u0219i-ar fi cerut scuze \u0219i totul s-ar fi rezolvat dac\u0103 Ben, Ben cel sfios, cu suflet mare, n-ar fi dat iar totul peste cap d\u00e2nd buzna tocmai \u00een acest moment \u00een camer\u0103 \u00een c\u0103utarea c\u00e2inelui. \u2014 Rover! strig\u0103 el, scutur\u00e2nd lesa \u00eembietor. Rover se b\u0103g\u0103 sub canapea \u0219i \u00eencerc\u0103 s-o fac\u0103 pe juc\u0103ria de plu\u0219. \u2014 Cursuri de bun\u0103 purtare! Wild Rover se n\u0103pusti spre u\u0219a din spate \u0219i se strecur\u0103 cu greu prin gaura pentru pisici, r\u0103mas\u0103 de la proprietarul dinainte. \u2014 Face progrese, nu-i a\u0219a? \u00eentreb\u0103 Jack. Ben, cu Wild Rover \u00een bra\u021be, se \u00eentoarse \u00een sf\u00e2r\u0219it \u00een buc\u0103t\u0103rie. \u2014 O, apropo, tat\u0103, a sunat fata aia, Miriam, de la ziar. A zis c\u0103 vrea s\u0103-\u021bi cear\u0103 sfatul \u00een privin\u021ba unui interviu urgent \u0219i a \u00eentrebat dac\u0103 poate s\u0103 treac\u0103 pe-aici. \u2014 Pa, Jack, spuse Fran pe un ton sarcastic, n-a\u0219 vrea s\u0103 stau \u00een calea unui interviu urgent. V\u0103z\u00e2nd expresia crunt\u0103 de pe chipul tat\u0103lui s\u0103u, Ben o porni \u00eempreun\u0103 cu c\u00e2inele direct spre u\u0219a din spate. Adulmec\u00e2nd pe loc pericolul, Rover f\u0103cu m\u0103car o dat\u0103 ceea ce i se spunea \u0219i am\u00e2ndoi o tulir\u0103, l\u0103s\u00e2ndu-l pe Jack \u00een fa\u021ba frigiderului gol, av\u00e2nd \u00een gur\u0103 un gust amar, de dezam\u0103gire. Oare Ben \u00eei spulberase dinadins \u0219ansa unei rela\u021bii cu Fran? \n\n\u00centotdeauna o profesionist\u0103, Fran n-avea de g\u00e2nd s\u0103-l lase pe Jack s\u0103 stea \u00een calea \u00eent\u00e2lnirii ei cu Stevie, dar pe la jum\u0103tatea drumului \u00ee\u0219i d\u0103du seama c\u0103 o durea capul \u0219i c\u0103 uitase complet motivul \u00eent\u00e2lnirii. Ignor\u00e2nd orice g\u00e2nduri despre ce avea, s\u0103-\u0219i \u00eenchipuie Stevie dac\u0103 nu ap\u0103rea, porni spre cas\u0103, hot\u0103r\u00e2t\u0103 s\u0103 se bage \u00een pat. Abia \u00een fa\u021ba u\u0219ii de la intrare \u00ee\u0219i aminti motivul pentru care ajunsese de fapt la Jack. \u00ce\u0219i uitase cheile. Se sprijini de u\u0219a de la intrare, gata s\u0103-\u0219i dea palme. Nu putea s\u0103 fac\u0103 nimic ca lumea? G\u00e2ndul subit c\u0103 vecinul ei avea o cheie de rezerv\u0103 \u00eei ridic\u0103 moralul, dar apoi \u00ee\u0219i aduse aminte c\u0103 nu era niciodat\u0103 acas\u0103 la ora asta. Totu\u0219i sf\u00e2nta patroan\u0103 a cauzelor pierdute era, cu siguran\u021b\u0103, pe recep\u021bie 24 de ore din 24, pentru c\u0103, nu numai c\u0103 vecinul era acas\u0103, dar \u00ee\u0219i \u0219i aminti c\u0103 \u021binea cheia ei de rezerv\u0103 \u00een ceainicul \u00een form\u0103 de pisic\u0103. De cum intr\u0103, se b\u0103g\u0103 direct sub plapum\u0103 \u0219i, cu un fel de masochism, \u00eencerc\u0103 s\u0103 rememoreze cuvintele pe care le folosise Laurence \u00een scrisoarea de adio. Dar nu-i venea \u00een minte nici unul. \u00cen schimb, nu-\u0219i putea lua g\u00e2ndul de la chipul lui Jack c\u00e2nd \u00eei povestise cum Virginia Woolf f\u0103cuse pipi \u00een ziar. \u0218i \u00ee\u0219i d\u0103du seama ce for\u021b\u0103 incredibil\u0103 avea dragostea, puteai s\u0103 vezi pe cineva \u00eentr-o situa\u021bie dintre cele mai st\u00e2njenitoare \u0219i, cu toate astea, s\u0103-l pre\u021buie\u0219ti \u0219i mai mult. Ca o confirmare, Fran sim\u021bi cum i se \u00eenv\u00e2rte stomacul, reamintindu-i felul \u00een care-l pusese la \u00eencercare b\u00e2nd sangria, \u0219i trebui s\u0103 se repead\u0103 la baie. \u00cen timp ce v\u0103rsa restul de vin, suc de portocale \u0219i coniac spaniol ordinar \u00een vasul de toalet\u0103, un g\u00e2nd i se \u00eenfirip\u0103 \u00een minte. Era singur\u0103 din nou. Nu mai avea pe nimeni care s\u0103-i \u00eentind\u0103 o po\u0219et\u0103. De data asta se dep\u0103\u0219ise pe sine. S\u0103 pierzi un iubit putea p\u0103rea o dovad\u0103 de neglijen\u021b\u0103, dar s\u0103 pierzi doi v\u0103dea un talent \u00eenn\u0103scut. ", " \u2014 \u00cemi pare foarte r\u0103u, tat\u0103, zise Ben strecur\u00e2ndu-se din nou \u00een buc\u0103t\u0103rie dup\u0103 ce o v\u0103zu pe Fran plec\u00e2nd, am impresia c\u0103 \u021bi-am \u00eencurcat planurile r\u0103u de tot. Jack Allen, \u00eencerc\u00e2nd s\u0103 nu ridice privirea de la un bol cu terci de cereale, ced\u0103 \u0219i, v\u0103z\u00e2nd \u00eengrijorarea aproape patern\u0103 din ochii fiului s\u0103u, nu se putu sup\u0103ra pe el. Ben st\u0103tea st\u00e2ngaci \u00een prag, sprijindu-se pe un singur picior, ca un cocor adolescent, t\u00e2njind s\u0103 se maturizeze, dar \u00eensp\u0103im\u00e2ntat, mai ales \u00een astfel de momente, de capcanele periculoase care p\u0103reau s\u0103 p\u00e2ndeasc\u0103 \u00een lumea adul\u021bilor. \u2014 Nu-\u021bi face mustr\u0103ri de con\u0219tiin\u021b\u0103. Probabil c\u0103 eu singur le-am \u00eencurcat. Ar fi trebuit s\u0103 verific dac\u0103 e\u0219ti acas\u0103. Numai c\u0103 eram cu g\u00e2ndul la alte lucruri. \u00centotdeauna atent la sentimentele fiului s\u0103u, Jack \u00eencerc\u0103 s\u0103 vad\u0103 \u00eent\u00e2lnirea din perspectiva lui. \u2014 \u0218i pentru tine trebuie s\u0103 fi fost un \u0219oc s-o \u00eent\u00e2lne\u0219ti pe Fran \u00een felul \u0103sta. Ben se \u00eenro\u0219i tot, amintindu-\u0219i trupul gol al lui Fran, primul pe care-l v\u0103zuse vreodat\u0103 \u00een afara revistelor porno r\u0103sfoite \u00eendelung. Cople\u0219it de sfial\u0103, se a\u0219ez\u0103 la mas\u0103 \u0219i \u00ee\u0219i turn\u0103 \u00een castron jum\u0103tate de pachet de cereale Bran Flakes. \u2014 E foarte frumoas\u0103. \u2014 Da, \u00eencuviin\u021b\u0103 tat\u0103l s\u0103u, este. Foarte. Apropo, nu c-a\u0219 avea ceva \u00eempotriva unei diete s\u0103n\u0103toase, dar \u0219tiu c\u0103 dete\u0219ti Bran Flakes. \u2014 A\u0219a e, \u00eei d\u0103du dreptate Ben, continu\u00e2nd s\u0103 \u00eenfulece. Crezi c\u0103 \u0103 Se opri o clip\u0103. Jack \u00ee\u0219i \u021binu respira\u021bia, \u00eentreb\u00e2ndu-se dac\u0103 venise \u00een sf\u00e2r\u0219it momentul ca Ben s\u0103 pun\u0103 vreo \u00eentrebare \u00eencuietoare legat\u0103 de tehnici de seduc\u021bie sau, mai r\u0103u, de adev\u0103ratul motiv al divor\u021bului p\u0103rin\u021bilor lui. \u2014 Crezi, continu\u0103 Ben, c\u0103 ar putea s\u0103-mi dea ceva de lucru la ziarul ei? Nu te-am rugat niciodat\u0103 pe tine pentru c\u0103 ar p\u0103rea nepotism. Jack izbucni \u00een r\u00e2s, amuzat de rolul pe care-l juca interesul \u00een priorit\u0103\u021bile tinerilor. \u0218i el care-\u0219i f\u0103cea griji c\u0103 Ben va fi traumatizat pe via\u021b\u0103 de aceast\u0103 \u00eent\u00e2lnire oedipian\u0103, \u00een timp ce fiul lui se g\u00e2ndea doar la oportunit\u0103\u021bi profesionale. \u2014 De ce n-o \u00eentrebi? Ben cl\u0103tin\u0103 din cap. \u2014 Tu o cuno\u0219ti mult mai bine. \u2014 Da, recunoscu Jack, dar, \u00een cazul meu, \u0103sta e un dezavantaj. Francesca Tyler e convins\u0103 c\u0103 sunt un nemernic, fermec\u0103tor poate, dar tot un nemernic. \u2014 Credeam c\u0103 femeilor le plac nemernicii fermec\u0103tori. Atunci la ce bun toate articolele alea din revistele pentru femei despre motivele pentru care femeile iubesc tic\u0103lo\u0219ii. Poart\u0103-te ur\u00e2t, \u021bine-le cu inima-n g\u00e2t. Toat\u0103 vr\u0103jeala asta. Poate c\u0103 nu e\u0219ti destul de nemernic. \u2014 Chestia asta s-a demodat, Ben. Genera\u021bia ta trebuie s\u0103 trateze femeia ca pe-o fiin\u021b\u0103 cu drepturi egale. \u2014 De ce? Ben \u00ee\u0219i umplu din nou castronul. M\u00e2ncarea p\u0103rea s\u0103 se evapore c\u00e2nd era el acas\u0103, iar Jack trebuia s\u0103 \u00eencarce \u00eentruna dulapurile de provizii a doua zi dup\u0103 ce le umpluse. \u2014 Fetele de la \u0219coal\u0103 ne trateaz\u0103 ca pe ni\u0219te gunoaie. Sunt mai de\u0219tepte dec\u00e2t noi, mai atente la ore, au medii mai mari. Jodie Smith spune c\u0103 \u00een cur\u00e2nd b\u0103rba\u021bii n-or s\u0103 mai fie necesari. Nu sunt dec\u00e2t ni\u0219te b\u0103nci de sperm\u0103 cu carnete de cecuri \u0219i \u00een cur\u00e2nd femeile n-or s\u0103 mai aib\u0103 nevoie nici de una, nici de cealalt\u0103. Jack se refugie \u00een spatele unui exemplar din Woodbury Express. Era clar c\u0103 r\u0103zboiul dintre sexe luase o nou\u0103 \u00eentors\u0103tur\u0103 nepl\u0103cut\u0103. De data asta, se sim\u021bi recunosc\u0103tor c\u0103 trecuse de prima tinere\u021be. Poate c\u0103 asta explica de ce Fran avea o p\u0103rere at\u00e2t de proast\u0103 despre el, dar avea sentimentul c\u0103 era ceva mai mult la mijloc. Poate c\u0103 o s\u0103-i cear\u0103 sfatul lui Stevie despre cum s\u0103 ac\u021bioneze \u00een continuare. De un lucru era sigur. Dup\u0103 noaptea trecut\u0103 \u2013 \u0219i dup\u0103 aceast\u0103 diminea\u021b\u0103 \u2013 n-avea de g\u00e2nd s\u0103 se dea b\u0103tut. Fran era cea mai \u00eenc\u00e2nt\u0103toare femeie cu care f\u0103cuse dragoste vreodat\u0103. \n\n\u00cen cel\u0103lalt cap\u0103t al ora\u0219ului, Laurence Westcott \u0219i mama lui luau micul dejun \u00een camera ei de zi \u00eenc\u0103rcat\u0103 cu flori de prim\u0103var\u0103 \u0219i citeau num\u0103rul din Woodbury Citizen \u00een care ap\u0103ruse, r\u0103sf\u0103\u021b\u00e2ndu-se pe dou\u0103 pagini, reportajul pe care-l scrisese Fran despre sec\u021bia lui Laurence. \u2014 \u0218tii, drag\u0103, se extazie Camilla, a surprins cu adev\u0103rat esen\u021ba firii tale \u00een acest articol. Altruismul t\u0103u. Generozitatea ta. A\u0219 zice chiar c\u0103 te-a f\u0103cut s\u0103 pari un adev\u0103rat sf\u00e2nt. \u2014 Ce vrei s\u0103 spui de fapt \u2013 Laurence avu decen\u021ba s\u0103 par\u0103 st\u00e2njenit \u2013 e c\u0103 m-a f\u0103cut s\u0103 sem\u0103n cu o combina\u021bie reu\u0219it\u0103 \u00eentre Albert Schweizer \u0219i Bob Geldof. \u2014 Ei bine, asta e\u0219ti, drag\u0103, spuse m\u00e2ndr\u0103 Camilla. Laurence sim\u021bi dragostea \u0219i m\u00e2ndria din glasul Camillei \u0219i-\u0219i dori, ca \u00eentotdeauna, s\u0103-i poat\u0103 r\u0103spunde. Cerea at\u00e2t de pu\u021bin de la el, dar el nu-i putea oferi nici m\u0103car at\u00e2t. \u00ce\u0219i d\u0103duse toat\u0103 silin\u021ba, dar \u00een el nu se trezise niciodat\u0103 un sentiment spontan de afec\u021biune. Pref\u0103c\u0103toria va trebui s\u0103-i \u021bin\u0103 locul. Era, la urma urmei, un lucru mai bun dec\u00e2t adev\u0103rul. \u00centinse m\u00e2na \u0219i o str\u00e2nse pe a ei. \u2014 Sunt doar ceea ce tu ai f\u0103cut din mine. Camilla se \u00eembujor\u0103 de m\u00e2ndrie. \u2014 Nu mi-ai spus niciodat\u0103 de ce v-a\u021bi desp\u0103r\u021bit. Camilla \u0219tia c\u0103 p\u0103\u0219e\u0219te pe un teritoriu periculos. \u2014 Mi s-a p\u0103rut mare p\u0103cat. Chiar ar trebui s\u0103 te a\u0219ezi la casa ta. Laurence rezist\u0103 ispitei de a-i spune c\u0103 n-o privea c\u00e2tu\u0219i de pu\u021bin. Adev\u0103rul era c\u0103 \u00eei sim\u021bise enorm lipsa Francesc\u0103i. Era at\u00e2t de plin\u0103 de via\u021b\u0103, avea at\u00e2tea idei. Era ca \u0219i cum toat\u0103 via\u021ba v\u0103zuse lumea \u00een tonuri fruste de alb \u0219i negru, iar Fran intrase, s\u0103rind \u00eentr-un picior, ap\u0103sase pe un \u00eentrerup\u0103tor \u0219i \u00eei schimbase persepectiva \u00eentr-una plin\u0103 de culoare. C\u00e2nd era sincer cu el \u00eensu\u0219i, Laurence recuno\u0219tea c\u0103 sufletul lui era ca un pu\u021b secat, dar Fran p\u0103rea \u00een stare s\u0103 coboare \u00een ad\u00e2ncul lui \u0219i s\u0103 scoat\u0103 la lumin\u0103 lucruri pe care el nici nu \u0219tia c\u0103 le \u00eenchide \u00een sine. Adev\u0103rul era c\u0103 plecarea ei l\u0103sase un gol \u00een via\u021ba lui, pe care-i venea foarte greu s\u0103-l umple. \u2014 De ce n-o suni? \u00eei suger\u0103 Camilla. S\u0103-i spui c\u0103 \u021bi-a pl\u0103cut articolul? Laurence nu era un om \u00eenclinat spre gesturi emo\u021bionale m\u0103re\u021be, \u00eens\u0103, \u00een aceast\u0103 diminea\u021b\u0103, spre surprinderea lui, ideea \u00eel atrase. Poate c\u0103 se gr\u0103bise. Fusese din cauza \u00eentreb\u0103rii ei despre copii. \u00cel \u00eengrozise. Ar trebui s\u0103 fie cinstit \u0219i s\u0103-i spun\u0103 c\u0103 nici nu se punea problema s\u0103 aib\u0103 copii. Pur \u0219i simplu nu erau inclu\u0219i printre obiectivele lui. Dar dac\u0103 \u00eei spunea acest lucru, b\u0103nuia el, putea s-o piard\u0103 definitiv. \u00ce\u0219i unse felia de p\u00e2ine pr\u0103jit\u0103 cu gem Cooper\u2019s Oxford \u0219i o t\u0103ie exact la jum\u0103tate. Oare ar conta \u00eentr-adev\u0103r at\u00e2t de mult pentru ea? Nu sem\u0103na cu femeile pe care le v\u0103zuse la clinic\u0103, \u00eencordate, disperate, incapabile s\u0103 se g\u00e2ndeasc\u0103 la orice altceva \u00een afar\u0103 de copii. Avea o carier\u0103 \u0219i o via\u021b\u0103 plin\u0103 \u0219i agitat\u0103. \u2014 Nu-i o idee rea, mam\u0103, \u00eencuviin\u021b\u0103 el. Camilla p\u0103rea la fel de \u00eenc\u00e2ntat\u0103 ca un copil \u00een fa\u021ba unei juc\u0103rii noi. Nu i se \u00eent\u00e2mpla prea des ca fiul ei cel minunat s\u0103-i asculte sfatul sau chiar s-o asculte pur \u0219i simplu. \n\nStevie citea \u0219i ea articolul despre Laurence c\u00e2nd Fran ajunse \u00een sf\u00e2r\u0219it la redac\u021bie, dar hot\u0103r\u00ee c\u0103 l\u0103sa impresia unei persoane care voia s\u0103 par\u0103, de\u0219i nu era, un sf\u00e2nt. Oamenii cu darul sfin\u021beniei, presupunea Stevie (f\u0103r\u0103 a fi avut ocazia s\u0103 \u00eent\u00e2lneasc\u0103 prea mul\u021bi \u00een cariera ei de ziarist \u00een Woodbury), f\u0103ceau fapte bune f\u0103r\u0103 a a\u0219tepta s\u0103 li se recunoasc\u0103 meritele. Laurence f\u0103cea fapte bune \u0219i \u00ee\u021bi strecura num\u0103rul de telefon al oamenilor pe care-i ajutase. Poate c\u0103 era pentru cauza mai \u00eenalt\u0103 a clinicii lui, dar servea totodat\u0103 propriile interese, dup\u0103 p\u0103rerea ei. \u2014 Am primit vreun telefon? \u00eentreb\u0103 Fran. \u2014 O mul\u021bime, continu\u0103 Stevie, ignor\u00e2nd haosul din redac\u021bia de \u0219tiri, provocat de faptul c\u0103 cineva turnase apa mineral\u0103 a lui Sean McGee \u00een ghiveciul \u00een care se afla Yucca. \u2014 Asta n-o s\u0103 ne strice deloc \u00een competi\u021bia pentru Premiile Presei Regionale. Vreo \u0219tire despre asta, apropo? \u2014 Nu le propunem noi articole, ei le aleg. \u2014 \u0218i \u00een fiecare an c\u00e2\u0219tig\u0103 afurisitul de Express, remarc\u0103 Stevie pe un ton sumbru. \u2014 Nu \u0219i anul \u0103sta. Or fi venit ei cu o \u0219mecherie ieftin\u0103, dar noi am prins compania de autobuze cu m\u00e2\u021ba-n sac. P\u00e2n\u0103 \u0219i juriul trebuie s\u0103 recunoasc\u0103 asta. Amintirea trupului masculin, solid, al lui Jack \u00eei n\u0103v\u0103li \u00een minte pentru o clip\u0103. O alung\u0103 furioas\u0103. \u2014 Afurisitul de Jack Allen. Individul \u0103sta are tot at\u00e2ta sensibilitate c\u00e2t un instrument chirurgical. Stevie se \u00eentreb\u0103 ce anume mersese prost. Totul p\u0103ruse at\u00e2t de promi\u021b\u0103tor. \u2014 Apropo, ad\u0103ug\u0103 Fran ca din \u00eent\u00e2mplare, n-a sunat, nu-i a\u0219a? \u2014 Aha, zise Stevie sc\u0103rpin\u00e2ndu-\u0219i nasul, am uitat s\u0103 \u00eentreb. Cum a fost drumul spre cas\u0103 asear\u0103? Fran \u00eei evit\u0103 privirea, sper\u00e2nd cu disperare c\u0103 Stevie n-avea habar despre ce se \u00eent\u00e2mplase \u0219i c\u0103 nici n-avea s\u0103 afle vreodat\u0103. \u2014 De fapt am vomitat \u00een ma\u0219ina lui. \u2014 Bietul Jack. Sper c\u0103 nu pe pre\u021bioasele banchete de piele. \u2014 Nu-\u021bi face griji pentru pre\u021bioasa ma\u0219in\u0103 a bietului Jack. Mi-a golit po\u0219eta \u0219i mi-a \u00eentins-o pe post de pung\u0103 \u00een care s\u0103 v\u0103rs. Stevie hohoti. \u2014 \u00cemi place! B\u0103iatul \u0103sta are stil! Cunosc\u00e2nd-o foarte bine pe Fran \u0219i \u021bin\u00e2nd extrem de mult la ea, Stevie \u00ee\u0219i d\u0103du seama destul de limpede c\u0103 se \u00eent\u00e2mplase ceva \u00eentre ea \u0219i Jack. O s\u0103 \u00ee\u0219i dea silin\u021ba \u2013 discret, \u00een m\u0103sura \u00een care era \u00een stare de asta \u2013 s\u0103 afle ce anume. Jack \u0219i Fran erau dou\u0103 dintre persoanele foarte dragi ei \u0219i nici de-a naibii n-avea s\u0103-i lase s\u0103 rateze \u0219ansa la fericire la care ea \u0219i Ralph, tat\u0103l lui Fran, renun\u021baser\u0103. Fran porni \u00eentr-un tur rapid al redac\u021biei, ca s\u0103 se asigure c\u0103 totul era \u00een ordine, dar Stevie f\u0103cuse treab\u0103 bun\u0103. Articolele fuseser\u0103 alocate, comunicatele de pres\u0103 verificate, telefoanele sunau f\u0103r\u0103 \u00eentrerupere, conferin\u021ba zilnic\u0103 cu departamentul de poli\u021bie avusese deja loc. Un glume\u021b ag\u0103\u021base un post-it pe care scria \u201eTaie-m\u0103\u201c de codi\u021ba lui Sean McGee. F\u0103r\u0103 s\u0103 b\u0103nuiasc\u0103 m\u0103car, Sean era cufundat \u00eentr-o discu\u021bie despre bugetul sc\u0103zut alocat asisten\u021bei sociale. Via\u021ba continua \u00een ritmul obi\u0219nuit. Fran se retrase \u00een biroul ei \u0219i \u00eenchise u\u0219a. Se sim\u021bea pu\u021bin mai bine. Dac\u0103 ar fi r\u0103mas ceva mai mult la Jack, el i-ar fi administrat f\u0103r\u0103 \u00eendoial\u0103 un remediu infailibil \u00eempotriva mahmurelii. Jack era genul de persoan\u0103 pe care puteai conta c\u0103 se pricepe la chestii din astea. C\u0103\u021bei de usturoi pe n\u0103ri sau opt halbe de ap\u0103 sau poate doar vreo dou\u0103 pastile de Nurofen cu ceai fierbinte, \u00eendulcit. \u00cen schimb, dul\u0103piorul ei din baie se dovedise a fi gol, iar singura sticl\u0103 de coniac pe care o avea \u00een cas\u0103 era un Metaxa vechi de zece ani, care, spre deosebire de m\u0103rci mai rafinate, nu devenea mai savuros cu v\u00e2rsta. Cel mai bun lucru pe care-l puteai face cu el, decise Fran dup\u0103 ce scosese cu grij\u0103 dopul, era s\u0103 cure\u021bi \u021bevile de scurgere. G\u00e2ndindu-se la Jack, se trezi z\u00e2mbind f\u0103r\u0103 s\u0103 vrea. Stevie avea dreptate \u2013 o fi fost el infidel \u0219i flu\u0219turatic, dar avea stil. Amintirea chipului s\u0103u, plin de tandr\u0103 \u00eengrijorare c\u00e2nd \u00eei adusese cea\u0219ca de ceai, avea s\u0103-i r\u0103m\u00e2n\u0103 mult timp \u00een minte. C\u00e2nd \u021b\u00e2r\u00e2itul telefonului o trezi din visare, se \u00eentreb\u0103 chiar dac\u0103 nu cumva era el. \u00cens\u0103 era Ronnie Newlands, unul din partenerii principali de la Newlands, cea mai mare agen\u021bie imobiliar\u0103 din Woodbury \u0219i cel mai important client promovat de Citizen. \u2014 Ronnie, se entuziasm\u0103 Fran, ce surpriz\u0103 pl\u0103cut\u0103! Ceva din tonul lui \u2013 st\u00e2njeneal\u0103? curtoazie exagerat\u0103? alegerea cu grij\u0103 a cuvintelor spre deosebire de tonul amical, f\u0103r\u0103 ascunzi\u0219uri, care \u00eei era tipic lui Newlands \u2013 o avertiz\u0103 c\u0103 urma ceva nea\u0219teptat. Dar nici m\u0103car asta nu o preg\u0103ti pentru \u00eentreaga intensitate a loviturii pe care o primi. Ronnie Newlands o sunase s\u0103-i spun\u0103 c\u0103 era pe cale s\u0103 transfere toate afacerile agen\u021biei de la Citizen la Express. Fran sim\u021bi un val de panic\u0103 pe c\u00e2nd \u00eencerca s\u0103 evalueze \u00een minte c\u00e2t avea s\u0103 piard\u0103 ziarul ei din asta. \u2014 \u00cemi pare r\u0103u, Francesca, \u021bin la tine, iar eu \u0219i Ralph am colaborat mult timp, dar afacerile sunt afaceri. Trustul Express mi-a f\u0103cut o ofert\u0103 pe care n-am putut s-o refuz. Imensitatea tr\u0103d\u0103rii \u00eei ap\u0103ru dinainte ca o gaur\u0103 neagr\u0103. Jack trebuie s\u0103 fi \u0219tiut despre asta. De fapt, pe c\u00e2nd i-o tr\u0103gea \u00een pat, i-o tr\u0103gea totodat\u0103 \u0219i pe plan profesional. Fran se \u00eentreb\u0103 pentru o clip\u0103 dac\u0103 faptul c\u0103 \u0219tia acest lucru \u00eei provocase pl\u0103cere. Dac\u0103 i se p\u0103ruse o lovitur\u0103 extrem de rafinat\u0103. Doamne, \u00eel ura. Dup\u0103 povestea cu compania de autobuze, ar fi trebuit s\u0103 \u0219tie c\u0103 s-ar preta la orice. \u2014 Mul\u021bumesc c\u0103 m-ai anun\u021bat, Ronnie. Fran fu uimit\u0103 c\u0103 nu amu\u021bise cu totul. Lu\u0103 primul lucru care-i pic\u0103 \u00een m\u00e2n\u0103 de pe birou, o can\u0103 pe care scria \u201eNU E\u0218TI UN CET\u0102\u021aEAN ADEV\u0102RAT F\u0102R\u0102 CITIZEN\u201c, o fraz\u0103 destul de st\u00e2ngace dintr-o campanie promo\u021bional\u0103 de pe vremea c\u00e2nd redactor-\u0219ef era tat\u0103l ei, \u0219i o arunc\u0103 de perete, c\u00e2t pe-aci s\u0103 loveasc\u0103 u\u0219a de sticl\u0103 pe care intra Stevie. \u2014 Ce Dumnezeu se \u00eent\u00e2mpl\u0103? \u00eentreb\u0103 ea. \u2014 Afurisitul de Jack Allen! Vrei s\u0103 \u0219tii ce-a mai f\u0103cut onorabilul domn Jack, care nu are obiceiul s\u0103 profite de femei \u00een stare de incon\u0219tien\u021b\u0103? Stevie r\u00e2nji auzind cum i se confirmau b\u0103nuielile \u0219i se \u00eentreb\u0103 ce se \u00eent\u00e2mplase c\u00e2nd femeia cu pricina \u00ee\u0219i rec\u0103p\u0103tase cuno\u0219tin\u021ba. \u2014 Nu, dar am o b\u0103nuial\u0103 c-o s\u0103-mi spui. \u2014 Ne-a furat doar cel mai bun client! Lui Ronnie Newlands i s-a f\u0103cut o ofert\u0103 pe care n-a putut-o refuza \u0219i \u00ee\u0219i mut\u0103 afacerea \u2013 fiecare apartament de vis \u0219i fiecare garsonier\u0103 c\u00e2t o cutie de chibrituri \u2013 la inamic. Stevie trebui s\u0103 admit\u0103 c\u0103 era o lovitur\u0103 crunt\u0103. \u0218tia la fel de bine ca \u0219i Fran cu ce eforturi se \u021binea Citizen pe linia de plutire. O rafal\u0103 ca asta putea s\u0103-i scufunde pe veci. \u2014 \u0218i nici m\u0103car n-a ap\u0103rut noul ziar. Nici asta n-o s\u0103 ne cad\u0103 bine. Va trebui s\u0103 \u00eencepem contraofensiva. \u2014 \u0218tiu. \u0218i trebuie s\u0103 fie ceva radical, nu o schimbare care s\u0103 treac\u0103 neobservat\u0103. Discu\u021bia lor sumbr\u0103 fu \u00eentrerupt\u0103 de sosirea lui Mike Wooley, care o anun\u021b\u0103 pe Fran c\u0103 o c\u0103uta cineva jos de urgen\u021b\u0103. Pentru prima oar\u0103, Fran \u00ee\u0219i dori s\u0103-\u0219i fi putut permite o secretar\u0103 care s\u0103 duc\u0103 cu vorba musafirii nepofti\u021bi ca acesta, dar la Citizen nu se punea problema unui asemenea lux \u0219i nu putea s\u0103-l \u021bin\u0103 pe Mike din articolul la care lucra ca s\u0103 afle ce dorea oaspetele. F\u0103r\u0103 nici o tragere de inim\u0103, cobor\u00ee cele dou\u0103 r\u00e2nduri de sc\u0103ri p\u00e2n\u0103 la recep\u021bie, f\u0103c\u00e2ndu-\u0219i loc pe l\u00e2ng\u0103 mun\u021bi de ziare, bicicleta lui Sean McGee \u0219i un c\u0103rucior care apar\u021binea probabil unei persoane venite s\u0103 dea un anun\u021b la mica publicitate. \u2014 A\u0219teapt\u0103 afar\u0103, \u00eei \u0219opti dramatic Elaine de la recep\u021bie. Dup\u0103 tonul ei reveren\u021bios, Fran presupuse c\u0103 trebuie s\u0103 fie primarul sau cel pu\u021bin vreun star pop \u00een turneu care vizita sta\u021bia local\u0103 de radio. Pentru o clip\u0103 scurt\u0103, de care se ru\u0219in\u0103, se \u00eentreb\u0103 chiar dac\u0103 nu cumva era Jack, venit s\u0103-i explice situa\u021bia cu Newlands. G\u00e2ndul c\u0103 ar putea fi Laurence nici nu-i trecu prin cap. St\u0103tea sprijinit, cu m\u00e2inile \u00een buzunar, de refugiul unei sta\u021bii de autobuz din fa\u021ba cl\u0103dirii redac\u021biei, citind Lancet. C\u00e2nd o v\u0103zu pe Fran ap\u0103r\u00e2nd \u00een prag, z\u00e2mbi sp\u0103\u0219it \u0219i nespus de seduc\u0103tor. Uitase, \u00ee\u0219i d\u0103du seama brusc, c\u00e2t de r\u0103v\u0103\u0219itor ar\u0103ta. Cu p\u0103rul blond \u0219i ochii tulbur\u0103tori, \u00eei aminti deodat\u0103 de un alt Laurence: Laurence al Arabiei. \u2014 Francesca... Peter O\u2019Toole \u00eensu\u0219i nu i-ar fi putut rosti numele cu mai mult\u0103 emo\u021bie, chiar \u0219i dup\u0103 nou\u0103 halbe de Guinness \u0219i un s\u0103rut depus pe piatra de la Blarney. \u2014 Vrei s\u0103 ne plimb\u0103m pu\u021bin? O spuse de parc\u0103 ar fi invitat-o s\u0103 fac\u0103 \u00eempreun\u0103 c\u00e2\u021biva pa\u0219i prin gr\u0103dina Edenului mai degrab\u0103 dec\u00e2t prin Woodbury \u00eentr-o vineri, la ora pr\u00e2nzului. \u2014 Am un ziar de care trebuie s\u0103 m\u0103 ocup. Amintirea felului \u00een care o tratase \u00eei revenise brusc \u00een minte, f\u0103c\u00e2nd-o s\u0103 se men\u021bin\u0103 pe pozi\u021bie. \u2014 \u0218i eu, pentru prima dat\u0103 \u00een via\u021b\u0103, am l\u0103sat balt\u0103 o clinic\u0103 plin\u0103 de pacien\u021bi. Francesca \u00ee\u0219i \u00eenchipui visele \u0219i speran\u021bele tuturor acelor oameni, e\u0219antioanele de sperm\u0103 risipite, ovulele nefertilizate, \u0219i toate astea din cauz\u0103 c\u0103 ... Aici imagina\u021bia ei se \u00eempotmoli. Din ce cauz\u0103 de fapt? \u2014 Trebuia s\u0103 te v\u0103d, Francesca. Trebuia s\u0103-\u021bi spun chiar acum, f\u0103r\u0103 s\u0103 mai a\u0219tept o clip\u0103 m\u0103car, ce prostie am f\u0103cut. Fran sim\u021bi c\u0103-i sare inima din piept. Avea s\u0103-i spun\u0103 c\u0103 o iubea cu-adev\u0103rat. \u2014 Hai s\u0103 ne plimb\u0103m pe l\u00e2ng\u0103 r\u00e2u. Te rog. Fran \u0219ov\u0103i numai o clip\u0103. Problemele ziarului aveau s-o a\u0219tepte tot acolo la \u00eentoarcere, \u00eens\u0103 Laurence nu. \u2014 Bine. Dar nu mai mult de o jum\u0103tate de or\u0103. O pornir\u0103 \u00een t\u0103cere pe \u00eengustele str\u0103du\u021be l\u0103turalnice din Woodbury, bucuro\u0219i c\u0103 erau at\u00e2t de lini\u0219tite \u00eenc\u00e2t rareori \u00eei deranja vreo ma\u0219in\u0103, apoi de-a lungul parcului, str\u0103b\u0103t\u00e2nd paji\u0219tile irigate, p\u00e2n\u0103 ajunser\u0103 pe malul r\u00e2ului. Era extrem de lini\u0219te acolo, doar din c\u00e2nd \u00een c\u00e2nd c\u00e2te o persoan\u0103 care \u00ee\u0219i plimba c\u00e2inele o tulbura, amintindu-le c\u0103 nu erau singuri pe lume. Laurence o lu\u0103 de m\u00e2n\u0103. \u2014 Te iubesc, Francesca. B\u0103nuiesc c\u0103 trebuia s\u0103 fac prostia s\u0103 te las s\u0103 pleci, ca s\u0103-mi dau seama de asta. S\u0103 m\u0103 la\u0219i s\u0103 plec, vru s\u0103 protesteze Fran, las\u0103 vr\u0103jeala, mi-ai dat papucii, s\u0103 spunem lucrurilor pe nume. \u00cens\u0103 Laurence era de neoprit. \u2014 Probabil c\u0103 m\u0103 consideri un tic\u0103los f\u0103r\u0103 inim\u0103 dup\u0103 ce am dat bir cu fugi\u021bii c\u00e2nd ai pomenit de copii, \u2013 spre uimirea ei, \u00een ochii lui luceau lacrimi nev\u0103rsate \u2013 dar exist\u0103 un motiv pentru asta. \u00centoarse privirea ca \u0219i cum ceea ce urma s\u0103-i spun\u0103 era at\u00e2t de dureros, \u00eenc\u00e2t trebuia s\u0103-\u0219i st\u0103p\u00e2neasc\u0103 emo\u021biile spre a g\u0103si puterea de-a o spune. \u2014 Francesca, adev\u0103rul e, c\u0103 am fost adoptat \u0219i am aflat lucrul \u0103sta abia la dou\u0103zeci \u0219i unu de ani. A fost o lovitur\u0103 n\u0103prasnic\u0103. Fusesem \u00eentotdeauna foarte apropiat de mama \u0219i apoi \u2013 vocea i se fr\u00e2nse sub povara durerii \u2013 am aflat c\u0103 nu era de fapt mama mea. Propria mea mam\u0103 m-a dat de suflet. Am sim\u021bit-o ca pe-o tr\u0103dare absolut\u0103. \u00centoarse ochii spre ea, c\u0103ut\u00e2nd \u00een\u021belegere pe chipul ei. \u2014 De aceea am ales profesia asta. B\u0103nuiesc c\u0103 mi-am \u00eenchipuit c\u0103 pot s\u0103 r\u0103scump\u0103r faptul c\u0103 mama nu m-a vrut ajut\u00e2nd femei care \u00ee\u0219i doresc cu disperare un copil. \u00cemi pare nespus de r\u0103u, Francesca, dar lucrul \u0103sta m\u0103 influen\u021beaz\u0103 \u00een tot ce fac, m\u0103 face s\u0103 pun la \u00eencercare oamenii, s\u0103 \u00eei fac s\u0103-\u0219i dovedeasc\u0103 dragostea. Presupun c\u0103 asta am f\u0103cut \u0219i cu tine. \u00cemi pare foarte r\u0103u. Ar fi trebuit s\u0103 \u00eencerc s\u0103-\u021bi explic toate astea, \u00een loc s\u0103 te las s\u0103 crezi c\u0103 e numai vina ta, c\u00e2nd de fapt e\u0219ti femeia cea mai minunat\u0103, cea mai plin\u0103 de via\u021b\u0103, pe care am cunoscut-o vreodat\u0103. \u00centinse m\u00e2na \u0219i o m\u00e2ng\u00e2ie bl\u00e2nd pe a ei. \u2014 M\u0103 po\u021bi ierta vreodat\u0103? Francesca, vreau s\u0103 fii so\u021bia mea. Av\u00e2ndu-te al\u0103turi, totul va fi altfel. Doamne, c\u00e2t de mult mi-ai lipsit. Spune \u201eda\u201c, Francesca, te rog, spune \u201eda\u201c. Francesca nu se \u00eempotrivi \u00eembr\u0103\u021bi\u0219\u0103rii lui, l\u0103s\u00e2ndu-se purtat\u0103 de siguran\u021ba lui \u0219i de voca\u021bia ei de mam\u0103 a r\u0103ni\u021bilor. Suferise mult \u0219i avea nevoie de ea. Era un om bun care avea puterea s\u0103 ajute at\u00e2t de mul\u021bi al\u021bi oameni, s\u0103 \u00eendrepte at\u00e2t de multe tragedii. Era totodat\u0103, sim\u021bi ea instinctiv, un om pe care se putea conta. Nu \u0219i-ar fi pierdut so\u021bia \u0219i copilul, cum f\u0103cuse Jack. Dar exista o problem\u0103 pe care trebuia s-o l\u0103mureasc\u0103 \u00eenainte de a-i da un r\u0103spuns. \u2014 C\u00e2nd am fost pleca\u021bi \u00eempreun\u0103 weekendul trecut ai spus c\u0103, dac\u0103 \u00eemi doresc copii, nu e\u0219ti b\u0103rbatul potrivit pentru mine. Ce-ai vrut s\u0103 spui? C\u0103 nu vrei s\u0103 ai copii? Laurence v\u0103zu expresia \u00eendurerat\u0103 din ochii lui Fran. Acesta era momentul adev\u0103rului, momentul pe care-l anticipase cu groaz\u0103. Dar dac\u0103 era \u00eentru totul sincer cu ea, putea s\u0103 plece, s\u0103-l p\u0103r\u0103seasc\u0103 pentru totdeauna, avea tot dreptul la urma urmei. \u0218i nu voia s\u0103-\u0219i asume acest risc. \u2014 Am vrut s\u0103 spun\u0103 \u2013 \u0219ov\u0103i o clip\u0103 \u2013 am vrut s\u0103 spun c\u0103 s-ar putea s\u0103 nu fiu un tat\u0103 foarte bun. \u2014 Asta e tot? r\u0103sufl\u0103 Fran u\u0219urat\u0103. Toat\u0103 lumea se teme de asta. S-ar putea ca eu s\u0103 fiu o mam\u0103 \u00eengrozitoare, s\u0103 scap copilul \u00een cap, s\u0103 nu-mi dau seama c\u00e2nd face meningit\u0103, s\u0103 fiu nervoas\u0103 c\u00e2nd trebuie s\u0103-mi petrec timpul cu el, dar cu un doctor \u00een cas\u0103... \u00cel lu\u0103 de m\u00e2n\u0103, sim\u021bind c\u0103 i se luase o piatr\u0103 de pe inim\u0103. Se temea doar c\u0103 n-o s\u0103 fac\u0103 fa\u021b\u0103 responsabilit\u0103\u021bii, dar avea s\u0103 fie probabil un tat\u0103 mult mai bun dec\u00e2t se a\u0219tepta. Un copil putea fi exact ce-i trebuia ca s\u0103 redescopere emo\u021biile pe care \u0219i le reprimase. St\u0103tea \u00een firea de lupt\u0103toare a lui Fran s\u0103 se \u00eendr\u0103gosteasc\u0103 de o cauz\u0103, iar Laurence, \u00ee\u0219i d\u0103du seama, era una foarte nobil\u0103. \u00cel putea salva pentru omenire. \u2014 Deci \u2013 o \u00eembr\u0103\u021bi\u0219\u0103 el cu bl\u00e2nde\u021be \u2013, acum c\u0103 am l\u0103murit problema asta, Francesca Tyler, vrei s\u0103 fii so\u021bia mea? ", " \nFran se uit\u0103 \u00een ochii lui Laurence \u00een timp ce acesta a\u0219tepta un r\u0103spuns \u0219i v\u0103zu confrunt\u00e2ndu-se \u00een ei speran\u021ba \u0219i teama. Nu era nici urm\u0103 din siguran\u021ba nezdruncinat\u0103 pe care ar fi afi\u0219at-o Jack, din convingerea c\u0103 orice femeie l-ar dori. C\u00e2nd se \u00eendr\u0103gostea, intui Fran, Laurence o f\u0103cea pentru totdeauna. \u2014 Da, r\u0103spunse ea, sim\u021bindu-se din ce \u00een ce mai sigur\u0103 cu fiecare cuv\u00e2nt pe care-l rostea. Da, Laurence, vreau s\u0103 fiu so\u021bia ta. \u2014 Minunat, minunat, Francesca. \u0218i apoi, f\u0103r\u0103 vreun motiv pe care s\u0103-l fi putut explica ra\u021bional, ad\u0103ug\u0103: \u2014 Nu vei regreta asta niciodat\u0103, \u00ee\u021bi promit. Prima persoan\u0103 c\u0103reia Fran vru s\u0103-i dea fericita veste fu tat\u0103l ei. M\u0103car o dat\u0103, ziarul putea s\u0103 a\u0219tepte, Stevie avea s\u0103 se descurce \u00een lipsa ei \u0219i s\u0103 se bucure de fiecare clip\u0103. La \u00eentoarcere, \u00een drum spre locul de unde l\u0103saser\u0103 ma\u0219ina, se oprir\u0103 la o brut\u0103rie de mod\u0103 veche. Dup\u0103 cum o \u0219tia pe maic\u0103-sa, probabil c\u0103 n-avea nimic bun pe-acas\u0103 sau doar biscui\u021bi degresa\u021bi, cu con\u021binut sc\u0103zut \u00een colesterol \u0219i cu un gust execrabil. De aceea, Fran cump\u0103r\u0103 o pr\u0103jitur\u0103 de cas\u0103 cu nuc\u0103, din aceea cu glazur\u0103 alb\u0103 \u0219i aluatul plin de nuc\u0103 pisat\u0103, a\u0219a de dulce \u00eenc\u00e2t nu puteai m\u00e2nca mai mult de-o felie. Era preferata tat\u0103lui ei. Avea obiceiul s\u0103 se strecoare pe furi\u0219 \u0219i s\u0103 cumpere una aproape \u00een fiecare din plimb\u0103rile lor speciale. Cursele de la Epsom Downs \u0219i Derby ar fi fost de ne\u00eenchipuit f\u0103r\u0103 pr\u0103jitura glazurat\u0103 cu nuc\u0103. Pe por\u021bile \u0219colilor din Woodbury se rev\u0103rsau, \u00een stoluri, elevi guralivi, r\u00e2z\u00e2nd, unii purt\u00e2nd uniforme, al\u021bii \u00eembr\u0103ca\u021bi \u00een uniforme create chiar de ei, alc\u0103tuite din pantaloni largi \u0219i geci de piele purtate peste c\u0103m\u0103\u0219i \u00een carouri. Fran z\u00e2mbi v\u0103z\u00e2ndu-i. Le z\u00e2mbi \u0219i doamnelor care dirijau circula\u021bia, copiilor din c\u0103rucioare chiar \u0219i unui agent de circula\u021bie care fu at\u00e2t de derutat \u00eenc\u00e2t scrise gre\u0219it chitan\u021ba pentru amend\u0103 \u0219i trebui s-o ia de la cap\u0103t. Nu-\u0219i amintea s\u0103 se mai fi sim\u021bit at\u00e2t de caraghios de fericit\u0103 de ani de zile. Sentimentul nu o p\u0103r\u0103si nici m\u0103car c\u00e2nd ajunse la aleea din fa\u021ba casei p\u0103rin\u021bilor ei \u0219i \u00eenvinse chiar \u0219i fiorul de team\u0103 pe care-l sim\u021bea g\u00e2ndindu-se ce aveau s\u0103 cread\u0103 tat\u0103l ei \u0219i Laurence unul despre cel\u0103lalt. \u2014 Francesca, ce surpriz\u0103! Maic\u0103-sa observ\u0103 silueta \u00eenalt\u0103 a lui Laurence l\u00e2ng\u0103 ea \u0219i se \u00eembl\u00e2nzi pu\u021bin. \u2014 Intra\u021bi, intra\u021bi. \u2014 Mam\u0103, el e Laurence Westcott... \u0218ov\u0103i, ne\u0219tiind exact \u00een ce calitate ar trebui s\u0103-l prezinte. \u2014 Unde e tata? Expresia maic\u0103-sii se schimb\u0103 aproape imperceptibil. \u2014 \u00cen biroul lui. \u00ce\u0219i petrece majoritatea timpului acolo. Trecutul \u00eel atrage mai mult dec\u00e2t prezentul. De ce nu-l conduci pe prietenul t\u0103u \u00een camera de zi c\u00e2t pun eu s\u0103 fac un ceai? Dup\u0103 cum se a\u0219teptase Fran, camera de zi era rece, umed\u0103 \u0219i nearisit\u0103. Doar mama ei putea s\u0103 aib\u0103 o cas\u0103 cu gr\u0103din\u0103 \u0219i s\u0103 nu deschid\u0103 niciodat\u0103 fereastra, s\u0103 lase s\u0103 intre lumina sau aerul curat, sau s\u0103 nu culeag\u0103 nici o floare care s\u0103 \u00eenveseleasc\u0103 pervazurile \u0219i m\u0103su\u021bele. Fran deschise larg fereastra cu glasvand \u0219i lumina soarelui de mai \u00eenvior\u0103 de \u00eendat\u0103 camera. Mama ei intr\u0103 cu o tav\u0103 cu ceai \u0219i biscui\u021bi. Nu se z\u0103rea nici urm\u0103 de pr\u0103jitur\u0103. \u2014 M\u0103 duc s\u0103-l chem pe taic\u0103-t\u0103u. C\u00e2nd Ralph intr\u0103 \u00een camer\u0103, Fran trebui s\u0103 se ciupeasc\u0103 de bra\u021b ca s\u0103 se asigure c\u0103 nu visa. Trecuser\u0103 doar c\u00e2teva s\u0103pt\u0103m\u00e2ni de c\u00e2nd \u00eel v\u0103zuse \u0219i totu\u0219i, cumva, se schimbase. P\u0103rea mai b\u0103tr\u00e2n \u0219i mai absent. \u2014 Franny! Prezen\u021ba ei reu\u0219i s\u0103-l smulg\u0103 din visare. \u2014 Ce bucurie! Ce v\u00e2nt te-aduce? N-a venit weekendul, nu? \u2014 Am venit la ceai. Acesta e Laurence, tat\u0103. Cred c\u0103 \u021bi-am pomenit de el. Se ocup\u0103 de sec\u021bia pentru tratarea infertilit\u0103\u021bii de la spitalul din Woodbury. \u2014 Nu e administrator, sper. Nu suport administratorii. Laurence r\u00e2se. \u2014 De fapt, sunt doctor. Era limpede c\u0103 Ralph nu-\u0219i amintea de fapt discu\u021bia despre Laurence. \u2014 Tati, avem o mic\u0103 surpriz\u0103 pentru tine. Se strecur\u0103 \u00een buc\u0103t\u0103rie \u0219i se \u00eentoarse purt\u00e2nd pr\u0103jitura ca pe un trofeu. \u2014 E pr\u0103jitur\u0103 glazurat\u0103 cu nuc\u0103! \u00ce\u021bi aduci aminte c\u00e2nd am cump\u0103rat una pentru cursa de la Derby \u0219i am ajuns s-o \u00eemp\u0103r\u021bim cu to\u021bi juc\u0103torii profesioni\u0219ti, iar ei ne-au condus acas\u0103 \u00een autobuzul lor descoperit? A fost ca minunea cu p\u00e2inile \u0219i pe\u0219tii. Ralph z\u00e2mbi absent \u0219i Fran trebui s\u0103-\u0219i st\u0103p\u00e2neasc\u0103 sentimentul acut de dezam\u0103gire c\u0103 amintirea pe care ea o p\u0103strase cu drag nu-i trezea nici o reac\u021bie. \u2014 Apropo de surprize... eu \u0219i Laurence mai avem una. Tocmai ne-am hot\u0103r\u00e2t s\u0103 ne c\u0103s\u0103torim! \u2014 Minunat! r\u0103spunse Ralph. Sper s\u0103 fi\u021bi foarte ferici\u021bi \u00eempreun\u0103. Fran fu uluit\u0103. Cuvintele erau cele potrivite, dar tat\u0103l ei drag le rostea de parc\u0103 ar fi vorbit cu un str\u0103in. Se a\u0219teptase la o reac\u021bie puternic\u0103. \u00cenc\u00e2ntare, poate, \u0219i o urm\u0103 de \u00eengrijorare din cauz\u0103 c\u0103 nu apucase s\u0103-l cunoasc\u0103 mai bine pe Laurence \u00eenainte s\u0103 i se dea aceast\u0103 veste nea\u0219teptat\u0103. Dar felicit\u0103rile acelea mai cur\u00e2nd distante! Era aproape ca \u0219i cum ar fi stat de vorb\u0103 cu un angajat, nu cu propria fiic\u0103. Laurence, \u00eens\u0103, nu p\u0103rea s\u0103 fi observat nimic ie\u0219it din comun. Phyllis \u00eei oferi o cea\u0219c\u0103 de ceai \u0219i el se a\u0219ez\u0103. Ralph, hot\u0103r\u00e2nd c\u0103 avea o datorie ca gazd\u0103, s\u0103ri de pe scaun \u0219i-l \u00eentreb\u0103 dac\u0103 dorea zah\u0103r sau lapte. Iar c\u00e2nd Laurence r\u0103spunse c\u0103 voia doar lapte, \u00eei \u00eentinse prompt zah\u0103rul \u0219i l\u0103s\u0103 jos laptele. \u2014 Lapte, Ralph! zbier\u0103 Phyllis, f\u0103c\u00e2ndu-i pe to\u021bi s\u0103 se \u00eentoarc\u0103. Laurence a zis c\u0103 vrea lapte, nu zah\u0103r. Nu mai po\u021bi s\u0103 faci nimic ca lumea? Le \u00eenfrunt\u0103 sfid\u0103toare privirile uimite. \u2014 Ei bine, \u00eencerca\u021bi numai s\u0103 tr\u0103i\u021bi \u00een aceea\u0219i cas\u0103 cu el \u0219i s\u0103-l vede\u021bi \u00een fiecare zi pun\u00e2ndu-\u0219i pe el pijamaua diminea\u021ba \u0219i \u00eembr\u0103c\u00e2ndu-se \u00een costum c\u00e2nd merge la culcare \u0219i vede\u021bi dac\u0103 voi v\u0103 descurca\u021bi mai bine! Fran m\u00e2ng\u00e2ie m\u00e2na tat\u0103lui ei. P\u0103rea gata s\u0103 izbucneasc\u0103 \u00een pl\u00e2ns. Asta nu sem\u0103na deloc cu evenimentul fericit de familie la care sperase. Sim\u021bind c\u0103 era sup\u0103rat\u0103, Laurence \u00ee\u0219i antren\u0103 viitorul socru \u00eentr-o conversa\u021bie purtat\u0103 cu voce sc\u0103zut\u0103, iar Fran o urm\u0103 pe maic\u0103-sa \u00een buc\u0103t\u0103rie. \u2014 Nu te uita a\u0219a la mine, Francesca. M\u0103 exaspereaz\u0103. R\u0103t\u0103ce\u0219te de nebun prin parc \u0219i lipse\u0219te cu orele. Trebuie s\u0103-i spui fiecare lucru de zece ori \u0219i tot \u00eel uit\u0103. Nu \u0219tiu ce naiba se \u00eent\u00e2mpl\u0103 cu el. \u0218i nici c\u0103-\u021bi pas\u0103, \u00ee\u0219i zise Fran cu am\u0103r\u0103ciune, asta dac\u0103 nu te deranjeaz\u0103 de la afurisitul \u0103la de bridge. \u2014 Deci, c\u00e2nd pl\u0103nui\u021bi s\u0103 v\u0103 c\u0103s\u0103tori\u021bi? \u00eentreb\u0103 \u00een cele din urm\u0103 maic\u0103-sa. \u2014 Nu ne-am hot\u0103r\u00e2t exact. Totul s-a \u00eent\u00e2mplat destul de brusc. Oricum, cred c\u0103 ar cam trebui s\u0103 m\u0103 \u00eentorc la redac\u021bie. Phyllis atinse sfios bra\u021bul fiicei sale. \u2014 \u00cemi pare r\u0103u c\u0103 n-a fost o atmosfer\u0103 vesel\u0103. Pare o persoan\u0103 foarte dr\u0103gu\u021b\u0103. \u2014 Mul\u021bumesc, mam\u0103. Chiar este. Ralph \u00eei conduse la plecare \u0219i o \u00eembr\u0103\u021bi\u0219\u0103 str\u00e2ns, a\u0219a cum obi\u0219nuia s\u0103 fac\u0103 atunci c\u00e2nd era mic\u0103. Mirosul lui bine cunoscut, un amestec de tweed tocit, aftershave antic \u0219i o arom\u0103 vag\u0103 de tutun, \u00eei aminti pentru o clip\u0103 binecuv\u00e2ntat\u0103 de momentele cele mai fericite pe care le petrecuser\u0103 \u00eempreun\u0103. \u2014 Mai vino c\u00e2t de cur\u00e2nd. Iar data viitoare adu-l \u0219i pe prietenul t\u0103u. Mi-a\u0219 dori foarte mult s\u0103-l cunosc. Fran \u00eel \u00eembr\u0103\u021bi\u0219\u0103, ca nu cumva s\u0103 o vad\u0103 pl\u00e2ng\u00e2nd. Se \u00eent\u00e2mpla ceva \u00eengrozitor cu tat\u0103l ei iubit. Se transforma, sub ochii ei aproape, \u00eentr-un str\u0103in ceremonios \u0219i distant. \u2014 Poftim, zise maic\u0103-sa repede, \u00eentinz\u00e2ndu-i cutia alb\u0103 de carton \u00een care se afla pr\u0103jitura. Ia-o \u00eenapoi la birou \u0219i serve\u0219te-i pe cei de-acolo. Era pr\u0103jitura cu nuc\u0103 pe care o adusese ea \u0219i care r\u0103m\u0103sese neatins\u0103. \u00cen drum spre ma\u0219in\u0103, nu-\u0219i mai putu st\u0103p\u00e2ni lacrimile. \u2014 Nu \u0219tiu ce se \u00eent\u00e2mpl\u0103 cu el. Pare un alt om. Laurence o opri \u0219i o cuprinse \u00een bra\u021be o clip\u0103. \u2014 Nu sunt specialist, dar m\u0103 tem c\u0103 e un \u00eenceput de Alzheimer. Cuv\u00e2ntul groaznic, t\u0103ios r\u0103sun\u0103 dureros \u00een mintea ei. \u2014 Fran, \u00eemi pare foarte r\u0103u. Dar dac\u0103 vrei s\u0103 ia parte la nunta noastr\u0103, cred c\u0103 trebuie s-o facem c\u00e2t mai cur\u00e2nd. Fran nu se sim\u021bi \u00een stare s\u0103-i r\u0103spund\u0103. Nu-\u0219i putea lua g\u00e2ndul de la boala cumplit\u0103, de co\u0219mar, care \u00eencepuse s\u0103 distrug\u0103, dac\u0103 Laurence avea dreptate, fiin\u021ba pe care-o iubea cel mai mult pe lume. \n\nJack Allen se uit\u0103 la reclama lucioas\u0103, \u00een culori, la agen\u021bia imobiliar\u0103 Newlands, ce tocmai ap\u0103rea pe pagina de prob\u0103 a edi\u021biei de-a doua zi \u0219i \u00eenjur\u0103. \u0218tia c\u0103 una din regulile fundamentale din lumea presei era c\u0103 publicitatea nu trebuia s\u0103 influen\u021beze con\u021binutul editorial \u0219i c\u0103, totu\u0219i, de obicei o f\u0103cea. Dar asta, dup\u0103 p\u0103rerea lui, era cu totul altceva. \u0218tia exact ce reducere \u00eei oferise Murray Nelson lui Newlands ca s\u0103-l atrag\u0103 la ei \u0219i c\u0103 Express avea s\u0103 ias\u0103 \u00een pierdere din afacerea asta, cel pu\u021bin la \u00eenceput. Nelson \u00eel furase de la Citizen, pun\u00e2ndu-i \u00een pericol \u0219ansele de supravie\u021buire, f\u0103r\u0103 a ob\u021bine vreun profit din asta, ba cel mai probabil av\u00e2nd de pierdut. \u2014 Murray, r\u0103cni el la \u0219eful lui c\u00e2nd \u00eel prinse \u00een sf\u00e2r\u0219it pe mobil, asta e nebunie curat\u0103. Le oferi spa\u021biul aproape de poman\u0103. \u2014 Ah, se gudur\u0103 Nelson, poate c\u0103 da. Dar c\u00e2nd ceilal\u021bi clien\u021bi vor vedea c\u0103 alde Newlands s-au mutat la noi, or s-o fac\u0103 \u0219i ei. \u2014 Uite ce e, Murray \u0103 Jack arunc\u0103 o s\u0103geat\u0103 de darts \u00een fotografia de deasupra u\u0219ii care-l \u00eenf\u0103\u021bi\u0219a pe Murray Nelson \u00een timp ce o \u00eenso\u021bea pe Ducesa de York la inaugurarea birourilor lor, frumoas\u0103 pereche mai f\u0103ceau. \u2014 N-am nevoie de asta. Noul ziar a \u00eencheiat o mul\u021bime de contracte adi\u021bionale. \u2014 Nu spune niciodat\u0103 c\u0103 ai scos de-ajuns din afacerea asta. Te-ai \u00eenmuiat, Jack. E posibil ca farmecul redactorului rival s\u0103-\u021bi fi afectat puterea de discern\u0103m\u00e2nt? Am auzit c\u0103 a\u021bi schimbat mai mult dec\u00e2t agendele cu adrese \u00een ultimul timp. Concentreaz\u0103-te pe noul ziar, mai sunt doar dou\u0103 luni p\u00e2n\u0103 la lansare, nu uita. S\u0103-\u021bi amintesc c\u0103 ai zis c\u0103 ai destule contracte c\u00e2nd o s\u0103-\u021bi dep\u0103\u0219e\u0219ti bugetul? La revedere, Jack. Lui Jack nu-i veni s\u0103 cread\u0103. Cum putea Nelson s\u0103 afle despre el \u0219i Fran? Dac\u0103 nu cumva \u00eei spusese cineva care fusese de fa\u021b\u0103 noaptea trecut\u0103. Dar nu mai fusese dec\u00e2t o singur\u0103 persoan\u0103 de la Express. Miriam. Oare ar face a\u0219a ceva? Ar fi cazul s\u0103 fie mai precaut cu Miriam. Mai ales dac\u0103 avea de g\u00e2nd, \u0219i avea \u00eentr-adev\u0103r, s\u0103 \u00eenceap\u0103 s-o curteze serios pe Fran. \u00ce\u0219i aminti c\u0103-\u0219i propusese s\u0103-i cear\u0103 sfatul lui Stevie. Cu pu\u021bin noroc ar putea s-o prind\u0103 mai pe sear\u0103 la Cathedral Arms. Mai \u00eent\u00e2i avea o \u00eent\u00e2lnire urgent\u0103. Ben \u00eel luase deoparte \u0219i \u00eei \u021binuse o predic\u0103 despre apropierea dintre tat\u0103 \u0219i fiu, apoi \u00eei \u00eentinsese o pereche de role la m\u00e2na a doua. Jack se sim\u021bise precum Cenu\u0219\u0103reasa c\u00e2nd, a\u0219ezat la masa din buc\u0103t\u0103rie, \u00eel l\u0103sase pe Ben s\u0103-i strecoare \u00een picior un condur delicat, num\u0103rul 45. Sperase \u00een tain\u0103 c\u0103 era r\u00e2ndul lui s\u0103 fie Sora cea Ur\u00e2t\u0103 \u0219i c\u0103 pantoful n-o s\u0103 i se potriveasc\u0103. To\u021bi pu\u0219tanii \u0103ia \u0219mecheri aveau s\u0103 alunece lin \u00een jurul lui \u00een timp ce el avea s\u0103 se mi\u0219te greoi, ca o balen\u0103. Dar gheata i se potrivise. Perfect. Jack \u00een\u0219f\u0103c\u0103 rolele \u0219i le \u00eendes\u0103 \u00eentr-un sac adidas cu un aer macho. Spera sincer c\u0103 nici unul dintre b\u0103ie\u021bii din redac\u021bie n-avea s\u0103 aib\u0103 drum pe l\u00e2ng\u0103 pista de dat cu rolele. Dou\u0103 ore mai t\u00e2rziu, epuizat, dar surprinz\u0103tor de \u00eenviorat \u0219i pe deasupra nespus de m\u00e2ndru de figura ce punea \u00een pericol femurul pe care tocmai o \u00eenv\u0103\u021base de la Ben, \u00ee\u0219i t\u00e2r\u00ee fiul dup\u0103 el ca s\u0103 dea o rait\u0103 pe la bar. \u2014 Pot s\u0103 m\u0103 duc m\u0103car s\u0103-l scot pe Rover din ma\u0219in\u0103? Are nevoie s\u0103 dea o tur\u0103. Pot s\u0103 te a\u0219tept afar\u0103 cu el dac\u0103 ai afaceri de discutat. Jack observ\u0103 un grup mare de studen\u021bi str\u0103ini, format \u00een majoritate din adolescente \u00eembr\u0103cate \u00een fuste scurte, care st\u0103tea la masa al\u0103turat\u0103. Nu era de mirare c\u0103 Ben era dintr-odat\u0103 at\u00e2t de preocupat. O z\u0103ri pe Stevie prins\u0103 \u00eentr-o discu\u021bie cu trei tineri reporteri de la Citizen \u0219i se \u00eendrept\u0103 spre masa lor. \u2014 Mai vrea cineva un r\u00e2nd? Stevie \u0219i doi dintre reporteri acceptar\u0103 cu entuziasm. Sean McGee ar\u0103t\u0103 spre sticla de ap\u0103 mineral\u0103 pe care o avea prins\u0103 de curea. \u2014 Probabil c\u0103 patronul te iube\u0219te la nebunie. \u2014 De fapt, sunt la un regim de purificare de trei zile. \u2014 Cui \u00eei trebuie filtre filtre de ap\u0103 c\u00e2nd \u00eel are pe Sean? \u00eentreb\u0103 Mike Wooley. \u0218apte zile cu Sean al nostru \u0219i ai putea s-o bei direct de la robinet. Ar\u0103t\u0103 spre pantalonii str\u00e2m\u021bi, de biciclist ai lui Sean. \u2014 Ceea ce nu se poate spune despre tine, \u00eei reaminti Stevie. Eu beau whiskey. Mike nu vrea. Mai are de lucru la un articol. Mike o privi cu un aer r\u0103zvr\u0103tit \u0219i atac\u0103 punga ei de Pork Scratchings. Drumul lui Jack spre bar fu \u00eencetinit de numeroasele persoane care-l b\u0103teau pe um\u0103r \u0219i-l invitau la un pahar. Jack fusese \u00eentotdeauna o persoan\u0103 popular\u0103, \u00ee\u0219i zise Stevie. Asta \u00eel f\u0103cea un redactor-\u0219ef at\u00e2t de bun. Se \u00eentoarse prin barul aglomerat \u0219i puse paharele pe mas\u0103 f\u0103r\u0103 a v\u0103rsa o pic\u0103tur\u0103 m\u0103car. Stevie aprecia acest talent la un b\u0103rbat. P\u0103rea de asemenea s\u0103 p\u0103\u0219easc\u0103 mai s\u0103lt\u0103re\u021b, ceea ce Stevie nu observase p\u00e2n\u0103 acum la el, asemenea cuiva care descoperise brusc ce vrea de la via\u021b\u0103 \u0219i avea de g\u00e2nd s\u0103 v\u00e2neze acel lucru cu orice pre\u021b. Dac\u0103 era \u00eentr-adev\u0103r a\u0219a, conchise Stevie, \u00ee\u0219i alesese cel mai prost moment cu putin\u021b\u0103. \u2014 Deci, \u00eentreb\u0103 Sean McGee candid, ridic\u00e2nd paharul cu ap\u0103 mineral\u0103, pentru ce toast\u0103m? Pentru fericirea redactorului-\u0219ef? Stevie \u00eel privi crunt. \u2014 De ce naiba am toasta pentru asta? \u2014 N-ai auzit? Sean nu observ\u0103 t\u0103cerea care se l\u0103sase deodat\u0103 la mas\u0103. \u2014 Francesca tocmai a anun\u021bat c\u0103 se m\u0103rit\u0103. \u2014 Se m\u0103rit\u0103? Lui Jack \u00eei pieri tot s\u00e2ngele din obraji \u0219i \u00eencepu s\u0103 aduc\u0103 la culoare cu ou\u0103le murate de la bar. \u2014 Nu se poate. Cu cine naiba se m\u0103rit\u0103? \u2014 Cu doctorul care conduce sec\u021bia pentru tratarea infertilit\u0103\u021bii, spuse Stevie \u00eencet. Se nume\u0219te Laurence Westcott. Jack sim\u021bi o ap\u0103sare \u00een piept \u0219i \u00eencepu s\u0103 respire sacadat, aproape ca \u0219i cum ar fi avut un atac de cord. Francesca era pe cale s\u0103 se m\u0103rite. \u0218i, culmea, cu Laurence Westcott. Durerea prezent\u0103 \u0219i trecut\u0103 \u00eei str\u0103b\u0103tu \u00eentreg trupul ca un fier \u00eenro\u0219it, tortur\u00e2ndu-l cu amintirile pl\u0103cute \u0219i cu g\u00e2ndul c\u0103 din nou, nu ac\u021bionase suficient de rapid. Avea s-o piard\u0103 iar\u0103\u0219i pe femeia pe care o iubea. A doua oar\u0103. \n\u2014 Felicit\u0103ri, Franny, drag\u0103! Era ora de baie de s\u00e2mb\u0103t\u0103, dar vestea asta era at\u00e2t de bun\u0103, \u00eenc\u00e2t Henrietta se duse s\u0103 pescuiasc\u0103 o sticl\u0103 de vin din frigiderul ei \u00eenc\u0103p\u0103tor. Nu c\u0103 ar fi avut nevoie de cine \u0219tie ce scuz\u0103, de fapt. Se \u00eentoarse cu dou\u0103 pocale care l-ar fi mul\u021bumit \u0219i pe un senior medieval revenit acas\u0103 dup\u0103 ce \u00eempro\u0219case cu s\u0103ge\u021bi la Crecy. \u2014 C\u00e2nd e nunta? Soph \u0219i Lottie pot s\u0103 fie domni\u0219oare de onoare? \u2014 Da, te rog! se entuziasm\u0103 Lottie. Pot s\u0103 port o rochie alb\u0103 cu fundi\u021be roz, ciorapi de dantel\u0103, balerini roz \u0219i flori naturale \u00een p\u0103r ca Samantha? Lottie se afla la v\u00e2rsta la care cel mai important lucru \u00een via\u021b\u0103 era s\u0103 \u021bii pasul cu de-alde Samantha. \u2014 Sam spune c\u0103 nu e o nunt\u0103 adev\u0103rat\u0103 dac\u0103 nu ai \u0219ase domni\u0219oare de onoare \u0219i un moment de karaoke la petrecere. Fran chicoti. Nu reu\u0219ea s\u0103 \u0219i-l \u00eenchipuie pe Laurence \u021bin\u00e2nd isonul la Staying Alive. \u2014 Maa-m\u0103, z\u0103u a\u0219a! Sophie cea de \u0219aisprezece ani era st\u00e2njenit\u0103 la culme de tupeul maic\u0103-sii. \u2014 Las-o pe m\u0103tu\u0219ica Fran s\u0103 hot\u0103rasc\u0103 dac\u0103 vrea s\u0103 ne aib\u0103 ca domni\u0219oare de onoare sau nu. Poate c\u0103 vrea s\u0103 fac\u0103 doar cununia civil\u0103. \u2014 Sigur c\u0103 nu, drag\u0103. Asta o la\u0219i pentru data viitoare, nu-i a\u0219a, Fran? Pentru c\u00e2nd \u00ee\u021bi dai seama c\u0103 ai f\u0103cut o gre\u0219eal\u0103 teribil\u0103 cu primul so\u021b \u0219i nu vrei s\u0103 atragi aten\u021bia asupra celui de-al doilea, ca nu cumva s\u0103 fie la fel de dezastruos. Nu c-ar fi cazul, desigur, ad\u0103ug\u0103 ea gr\u0103bit\u0103, nu cu minunatul domn doctor Westcott. \u2014 Bine\u00een\u021beles c\u0103 mi-ar pl\u0103cea la nebunie s\u0103 fi\u021bi domni\u0219oare de onoare. M-am g\u00e2ndit c\u0103 ar putea fi ceva pe tema Z\u00e2nele Florilor. Lottie ar putea s\u0103 fie Z\u00e2na Cercelu\u0219 \u00een roz \u0219i violet \u0219i, Soph, a\u0219 zice, poate, Z\u00e2na N\u0103sturel pentru tine, \u00een verde \u0219i portocaliu, sau a\u021bi prefera s\u0103 fi\u021bi Panselu\u021b\u0103 \u0219i C\u0103ld\u0103ru\u0219\u0103? Sophie, Lottie \u0219i mama lor se uitar\u0103 toate la ea, cu gura c\u0103scat\u0103. \u2014 Nu v\u0103 face\u021bi griji. Fran se distra de minune \u2014 Drept s\u0103 v\u0103 spun, nu m-am g\u00e2ndit prea mult la asta, dar cred c\u0103 a\u0219 opta pentru simplitate \u0219i a\u0219 alege o \u021binut\u0103 pe care s-o pute\u021bi purta \u0219i dup\u0103 aceea. \u2014 Oh, Fran, se lament\u0103 prietena ei, e\u0219ti at\u00e2t de dezolant de practic\u0103. Sper c\u0103 tu n-o s\u0103 alegi ceva pe care s\u0103-l po\u021bi purta \u0219i dup\u0103 aceea. Un costuma\u0219 dr\u0103gu\u021b cu pantaloni care s\u0103 mearg\u0103 \u0219i la serviciu. Fii mai frivol\u0103, pentru numele lui Dumnezeu! \u2014 A\u021bi ales deja o dat\u0103, m\u0103tu\u0219ic\u0103 Fran? \u2014 Destul de cur\u00e2nd, ne-am g\u00e2ndit. Chipul lui Fran se \u00eentunec\u0103 pentru o clip\u0103. \u2014 Din cauza tatei. Chiar nu se simte bine \u0219i Laurence crede c\u0103 s-ar putea agrava. \u2014 Fran, asta-i \u00eengrozitor! Tat\u0103l t\u0103u pare \u00eentotdeauna s\u0103 plesneasc\u0103 de s\u0103n\u0103tate. De fiecare dat\u0103 c\u00e2nd \u00eel v\u0103d, e at\u00e2t de plin de energie, \u00eenc\u00e2t m\u0103 face pe mine s\u0103 m\u0103 simt b\u0103tr\u00e2n\u0103. \u2014 \u0218tiu, dar a \u00eenceput s\u0103 se schimbe, Henry. Se opri, ne\u0219tiind dac\u0103 trebuia s\u0103 dea prea multe am\u0103nunte despre starea tat\u0103lui ei. Era at\u00e2t de m\u00e2ndru, nu i-ar fi pl\u0103cut cu siguran\u021b\u0103 s\u0103 fie comp\u0103timit, dar ea sim\u021bea nevoia s\u0103-\u0219i descarce sufletul \u00eenaintea cuiva. \u2014 Laurence crede c\u0103 e un \u00eenceput de Alzheimer. \u2014 Dar asta nu evolueaz\u0103 extrem de \u00eencet? Vreau s\u0103 spun, oamenii nu dau \u00een mintea copiilor de pe o zi pe alta. Henrietta ro\u0219i, d\u00e2ndu-\u0219i seama c\u0103 poate nu alesese cea mai bun\u0103 formulare. \u2014 S-a schimbat mult \u00een ultimele c\u00e2teva luni. Pur \u0219i simplu n-a vrut s\u0103 spunem prea multor oameni despre asta. \u2014 Oh, Fran. Henrietta \u00ee\u0219i \u00eembr\u0103\u021bi\u0219\u0103 o clip\u0103 prietena. \u0218tia c\u00e2t de mult \u021binea Fran la tat\u0103l ei. \u2014 E \u00eengrozitor. E un om at\u00e2t de minunat\u0103. Oricum, trebuie s\u0103 fie \u00een culmea fericirii c\u0103 te m\u0103ri\u021bi \u00een sf\u00e2r\u0219it. \u2014 Nu sunt chiar at\u00e2t de b\u0103tr\u00e2n\u0103, ripost\u0103 Fran. O spui de parc\u0103 a\u0219 fi ie\u0219it din termenul de garan\u021bie. \u2014 Ei, nici chiar, dar ai \u00eenceput s\u0103 ai tabieturi de fat\u0103 b\u0103tr\u00e2n\u0103. C\u00e2nd ai f\u0103cut ultima dat\u0103 ceva cu adev\u0103rat spontan, nebunesc \u0219i incitant? \u00cei r\u0103s\u0103ri brusc \u00een minte imaginea lui Jack Allen, cu gura lipit\u0103 de s\u00e2nul ei, \u00een timp ce atingerea degetelor lui st\u00e2rnea o v\u0103paie mistuitoare \u00een \u00eentreaga ei f\u0103ptur\u0103. \u00cenceteaz\u0103, \u00ee\u0219i spuse \u0219i \u00eencerc\u0103 s\u0103 evoce o alt\u0103 imagine, mai potrivit\u0103. Nu reu\u0219i s\u0103 g\u0103seasc\u0103 nici una. \u2014 E ciudat, nu-i a\u0219a? medit\u0103 Henrietta plin\u0103 de ea. \u00ce\u021bi doreai un copil \u0219i te-ai ales cu un so\u021b. Poate c\u0103 Mama Natur\u0103 chiar \u0219tie ce face. Fran se ab\u021binu s\u0103 remarce c\u0103, dac\u0103 Natura \u0219tia ce face, atunci avea un plan destul de straniu, dar medita\u021bia Henriettei despre M\u00e2na Nev\u0103zut\u0103 Ce Ne C\u0103l\u0103uze\u0219te Pe To\u021bi era ceva de care s-ar fi lipsit cu bucurie. Henrietta \u00eengenunche pe marginea c\u0103zii victoriene uria\u0219e \u0219i o s\u0103puni pe Lottie pe spate. Lumina soarelui care apunea se reflecta pe somptuosul tapet cu reproduceri din Burne-Jones din spatele ei. \u2014 B\u0103nuiesc, zise Henrietta sufl\u0103nd un v\u0103l\u0103tuc de spum\u0103 \u00eenspre prietena ei, c\u0103 urm\u0103toarea invita\u021bie va fi la botez. Fran cl\u0103tin\u0103 din cap. \u0102sta era unul din lucrurile la care chiar se g\u00e2ndise \u0219i luase deja o hot\u0103r\u00e2re. Ar fi nedrept fa\u021b\u0103 de Laurence s\u0103 r\u0103m\u00e2n\u0103 \u00eens\u0103rcinat\u0103 imediat dup\u0103 nunt\u0103, mai ales \u021bin\u00e2nd cont de rezervele lui \u00een privin\u021ba copiilor. Va trebui s\u0103 preg\u0103teasc\u0103 delicat terenul. \u2014 De fapt, m-am hot\u0103r\u00e2t s\u0103-mi pun diafragm\u0103. Henrietta r\u0103mase interzis\u0103. \u2014 Ce-i aia diafragm\u0103, mami? Lottie p\u0103rea fascinat\u0103. Henrietta nici m\u0103car nu clipi. Ea \u0219i Simon aveau o politic\u0103 \u00een privin\u021ba \u00eentreb\u0103rilor de genul \u0103sta: sinceritate absolut\u0103 \u0219i st\u00e2njenitoare. \u2014 E un mic dispozitiv, f\u0103cut de obicei din cupru, pe care femeia \u00eel introduce \u00een vagin \u0219i care \u00eempiedic\u0103 fixarea ovulului \u00een uter, astfel \u00eenc\u00e2t sperma lui tati s\u0103 nu-l poat\u0103 fertiliza. Lottie o privi circumspect\u0103. \u2014 Z\u0103u, mam\u0103 ... Sophie \u00eei f\u0103cu cu ochiul surioarei sale. \u2014 Nu trebuie s\u0103 inventezi pove\u0219ti din astea, oricum noi nu credem o vorb\u0103 din basmul \u0103sta cu vaginele, nu-i a\u0219a? Eu \u0219i Lottie \u0219tim c\u0103 pe copii \u00eei aduce domnul Barza, ca \u00een Dumbo, nu-i a\u0219a, Lots? \u2014 \u0218i atunci unde o s\u0103 face\u021bi nunta dac\u0103 tat\u0103l t\u0103u nu se simte bine? \u0218tiu, ochii Henriettei str\u0103lucir\u0103 de un entuziasm demn de Ioana d\u2019Arc, ce-ar fi s-o facem aici? Dou\u0103 sute de persoane are \u00eenc\u0103pea lejer \u00eentr-un cort. A\u021bi putea s\u0103 oraganiza\u021bi o discotec\u0103 seara \u0219i s\u0103 lua\u021bi micul-dejun \u00een zori. \u2014 Henry... e foarte amabil din partea ta. Fran \u00ee\u0219i \u00eenchipuia deja un cort \u00eempodobit ca o colivie de aur, cu at\u00e2t de mul\u021bi crini c\u0103 te sufoci de cum intrai, chelneri care s\u0103 se \u00eenv\u00e2rt\u0103 de colo-colo \u0219i pe Henrietta domnind cu at\u00e2ta neru\u0219inare peste \u00eentreaga adunare, \u00eenc\u00e2t mama lui Laurence n-avea s\u0103-i mai vorbeasc\u0103 niciodat\u0103 lui Fran. \u0218i apoi avea s\u0103 vin\u0103 factura de dou\u0103zeci de mii de lire. \u2014 \u00cens\u0103 noi nu ne g\u00e2ndim la genul \u0103sta de nunt\u0103. Nici unul din noi nu vrea o nunt\u0103 cu tot tac\u00e2mul ca-n Na\u0219ul \u0219i cu un taraf sicilian pe deasupra. Ne-ar pl\u0103cea ceva pu\u021bin mai discret. \u2014 Ah, o corect\u0103 Henrietta plin\u0103 de importan\u021b\u0103, asta e prima lec\u021bie pe care trebuie s-o \u00eenve\u021bi. Nun\u021bile nu sunt pentru miri oricum. Apropo, cum e mama lui? Fran \u00eencerc\u0103 s-o descrie pe viitoarea ei soacr\u0103, f\u0103r\u0103 a pomeni faptul c\u0103 Laurence era adoptat. Dec\u00e2t s\u0103-i spui Henriettei un secret, mai bine d\u0103deai un anun\u021b la Citizen. \u2014 Hai, Fran, revino-\u021bi. Nu po\u021bi s\u0103-\u021bi s\u0103rb\u0103tore\u0219ti cel mai important moment din via\u021b\u0103 cu zece oameni \u0219i-un c\u00e2ine. \u2014 De fapt, Fran \u00eencepea s\u0103 \u00een\u021beleag\u0103 de ce at\u00e2t de multe perechi fugeau \u00een Seychelles ca s\u0103-\u0219i pun\u0103 pirostriile \u00een tain\u0103, m-am g\u00e2ndit s\u0103 nu mai invit \u0219i c\u00e2inele. \n\nSpre u\u0219urarea lui Fran, urm\u0103toarele s\u0103pt\u0103m\u00e2ni fur\u0103 at\u00e2t de aglomerate, \u00eenc\u00e2t n-avu timp s\u0103 se g\u00e2ndeasc\u0103 la localuri sau la v\u0103luri. Comitetul pentru Presa Regional\u0103 organiza o conferin\u021b\u0103 \u00een care urma s\u0103 anun\u021be finali\u0219tii \u0219i s\u0103 desemneze c\u00e2\u0219tig\u0103torul concursului \u201eBa al nostru-i mai frumos\u201c organizat de Citizen, un eveniment \u00een compara\u021bie cu care r\u0103zboaiele din Balcani p\u0103reau un ne\u00eensemnat conflict local. C\u00e2nd g\u0103si \u00een sf\u00e2r\u0219it cinci minute ca s\u0103 sune la clinica de planificare familial\u0103, se sim\u021bi ca ultimul om c\u00e2nd i se spuse, la treizeci \u0219i patru de ani, c\u0103 era de preferat s\u0103 fii la ciclu c\u00e2nd \u021bi se punea diafragma. La naiba, acum va trebui s\u0103 calculeze c\u00e2nd \u00eei va veni urm\u0103torul ciclu \u0219i s\u0103 se programeze atunci. Conferin\u021ba de pres\u0103 \u00een care se anun\u021bau finali\u0219tii urma s\u0103 aib\u0103 loc la Cathedral Court, unul din hotelurile de patru stele din Woodbury, dat\u00e2nd de cinci sute de ani, preluat recent de Heritage Hotels, care se specializaser\u0103 \u00een dotarea a\u0219ez\u0103mintelor istorice cu dormitoare cu b\u0103i incluse. Reu\u0219iser\u0103 s\u0103-\u0219i ating\u0103 at\u00e2t de bine scopul, \u00eenc\u00e2t un om de afaceri derutat, t\u00e2njind cu disperare dup\u0103 un gin tonic, r\u0103m\u0103sese \u00eencuiat \u00een od\u0103i\u021ba preotului \u0219i consumase tot con\u021binutul minibarului p\u00e2n\u0103 s\u0103-i simt\u0103 cineva lipsa. Fran \u00ee\u0219i croi drum prin mul\u021bimea de fe\u021be cunoscute. Se serveau b\u0103uturi \u0219i aperitive, ceea ce \u00eensemna c\u0103 fiecare ziarist f\u0103r\u0103 respect de sine din \u021binut \u00ee\u0219i f\u0103cuse apari\u021bia. Fran se trezi \u00eenghesuit\u0103 \u00eentr-un col\u021b \u00eempreun\u0103 cu, probabil, cel mai plicticos ziarist de pe o raz\u0103 de cincizeci de mile \u0219i trebui s\u0103-\u0219i umple timpul admir\u00e2nd tavanul, cu minunatele lui decora\u021biuni din piatr\u0103 \u00een evantai. Chiar \u0219i a\u0219a, era pe cale s\u0103 adoarm\u0103 cu paharul de Perrier \u00een m\u00e2n\u0103, c\u00e2nd sim\u021bi o b\u0103taie u\u0219oar\u0103 pe um\u0103r. Se \u00eentoarse u\u0219urat\u0103, sper\u00e2nd c\u0103 era Stevie, venit\u0103 s-o salveze, \u0219i d\u0103du peste figura furioas\u0103 a lui Jack Allen. \u2014 Am auzit c\u0103 ar trebui s\u0103 te felicit. Am\u0103r\u0103ciunea din glasul lui o \u0219oc\u0103. \u2014 S\u0103 \u00een\u021beleg c\u0103 eu am fost stripperul de la petrecerea burl\u0103ci\u021belor? Avertizeaz\u0103-m\u0103 data viitoare, m\u0103car s\u0103 scot un ban cinstit. \u2014 Jack... eu... \u0219tii, toat\u0103 povestea m-a luat \u0219i pe mine prin surprindere, nu doar pe tine. \u2014 Deci, c\u00e2nd e fericitul eveniment? \u2014 \u00cen cur\u00e2nd, cred. Din cauza tatei. Se simte r\u0103u, Jack. Doctorii cred c\u0103 s-ar putea s\u0103 fie Alzheimer. N-o s\u0103-\u021bi vin\u0103 s\u0103 crezi c\u00e2t de mult s-a schimbat. Figura col\u021buroas\u0103 a lui Jack se \u00eembl\u00e2nzi pentru o clip\u0103. \u2014 Am auzit de la Ben c\u0103 nu e \u00een apele lui. Au devenit buni prieteni \u00een parc. Fran z\u00e2mbi la g\u00e2ndul apropierii dintre tat\u0103l ei \u0219i fiul lui Jack, dar expresia lui Jack r\u0103mase \u00eempietrit\u0103. \u2014 Transmite-i felicit\u0103rile mele viitorului t\u0103u so\u021b. Cred c\u0103-\u0219i va aminti de mine. Se \u00eentoarse brusc \u0219i \u00ee\u0219i croi drum prin mul\u021bime, f\u0103r\u0103 a sta s\u0103 aud\u0103 anun\u021bul m\u0103car. \u2014 Ei bine ... Fran \u00eencerc\u0103 s\u0103 se calmeze dup\u0103 violen\u021ba \u00eent\u00e2lnirii \u0219i fu bucuroas\u0103 s-o descopere pe Stevie l\u00e2ng\u0103 ea. \u2014 Ce naiba a p\u0103\u021bit? \u2014 Pentru numele lui Dumnezeu, Francesca. Stevie p\u0103rea aproape la fel de furioas\u0103 ca Jack. \u2014 Hai m\u0103car s\u0103 nu ne ascundem dup\u0103 deget. Dac\u0103 nu erai \u00eendr\u0103gostit\u0103 de Jack, de ce naiba a trebuit s\u0103 te culci cu el? \u00cen jurul lor, cei c\u00e2\u021biva colegi ziari\u0219ti se \u00eendreptar\u0103 \u00een scaune \u0219i \u00ee\u0219i dreser\u0103 glasurile, uit\u00e2ndu-se drept \u00een fa\u021b\u0103 \u0219i pref\u0103c\u00e2ndu-se, deloc conving\u0103tor, c\u0103 n-auziser\u0103 nimic. Dup\u0103 ce se \u00eencheie anun\u021bul, Fran \u0219i Stevie se \u00eentoarser\u0103 cu ma\u0219ina la redac\u021bie, f\u0103r\u0103 s\u0103 mai schimbe vreo vorb\u0103. De obicei, zumzetul activit\u0103\u021bii intense \u0219i agita\u021bia tensionat\u0103 din redac\u021biei de \u0219tiri ar fi constituit o alinare pentru Fran, dar acum avea nevoie de cinci minute de lini\u0219te. Dintr-odat\u0103 totul o cople\u0219i. Logodna ei subit\u0103, boala tat\u0103lui ei, furia lui Jack \u0219i acum, pic\u0103tura care umpluse paharul, o lovitur\u0103 din partea persoanei care \u00eei fusese mai apropiat\u0103 dec\u00e2t propria ei mam\u0103. Apuc\u0103-te de un lucru m\u0103runt, de rutin\u0103, \u00ee\u0219i spuse, a\u0219a cum f\u0103cea de obicei c\u00e2nd o p\u00e2ndea spaima sau depresia, genul de activitate simpl\u0103 care o s\u0103-\u021bi dea un sentiment de \u00eemplinire dup\u0103 ce o s-o \u00eenchei. Cum ar fi s\u0103-\u0219i fac\u0103 programarea la doctor. Sim\u021bindu-se mai st\u0103p\u00e2n\u0103 pe ea, \u00ee\u0219i deschise agenda \u0219i \u00eencerc\u0103 s\u0103-\u0219i dea seama c\u00e2nd trebuia s\u0103-i vin\u0103 ciclul, dorindu-\u0219i s\u0103 fi avut inspira\u021bia s\u0103 noteze data undeva. Deodat\u0103 \u00ee\u0219i aminti totul. Ultimul \u00eei venise pe nea\u0219teptate \u0219i fusese nevoit\u0103 s\u0103 ias\u0103 de la un proces ca s\u0103-\u0219i cumpere tampoane. \u00ce\u0219i r\u0103sfoi iar agenda. O n\u0103p\u0103di un val de panic\u0103, rece ca ghea\u021ba. Procesul cu pricina fusese acum mai bine de \u0219ase s\u0103pt\u0103m\u00e2ni. Era imposibil. Probabil c\u0103 nu mai \u021binea bine minte. Dar amintirea era prea limpede \u0219i prea vie ca s\u0103 se \u00een\u0219ele. \u00cei \u00eent\u00e2rziase ciclul cu mai mult de dou\u0103 s\u0103pt\u0103m\u00e2ni. Calmeaz\u0103-te, \u00ee\u0219i spuse, trebuie s\u0103 fie o gre\u0219eal\u0103 pe undeva. Doar iei anticoncep\u021bionale, totul o s\u0103 fie \u00een regul\u0103. Anticoncep\u021bionalele \u00eei conveneau de minune lui Fran fiindc\u0103 era precaut\u0103 din fire, nu era genul care s\u0103 cedeze primului impuls \u0219i s\u0103 sar\u0103 din pat \u00een pat. Nu p\u00e2n\u0103 acum cel pu\u021bin. \u0218i nu uita niciodat\u0103 s\u0103 ia pastilele. Probabil c\u0103 era o alarm\u0103 fals\u0103. Aproape c\u0103 se convinsese de asta \u00eenainte s\u0103 deschid\u0103 trusa de machiaj \u0219i s\u0103 scoat\u0103 cutia de anticoncep\u021bionale. Folia indica programul zilnic, o s\u0103geat\u0103 conducea la alta \u0219i tot a\u0219a. Iar acolo, uitate, se aflau dou\u0103 pastile r\u0103mase \u00een loca\u0219urile lor, cele dou\u0103 zile c\u00e2nd avusese guturai, c\u00e2nd ea \u0219i Laurence fuseser\u0103 pleca\u021bi \u00eempreun\u0103. Se sim\u021bi str\u0103b\u0103tut\u0103 iar\u0103\u0219i de un fior, care se transform\u0103 \u00een cur\u00e2nd \u00een panic\u0103, trei zile mai t\u00e2rziu avusese loc \u00eent\u00e2lnirea cu Jack \u0219i d\u0103duse tot afar\u0103. Era foarte posibil ca \u00een tot acest interval s\u0103 nu fi fost protejat\u0103. Fran \u00ee\u0219i petrecu restul dup\u0103-amiezii de parc\u0103 \u00eentregul ei corp ar fi fost coordonat de voin\u021ba altcuiva. Lu\u0103 decizii, alese finali\u0219tii pentru concursul de bebelu\u0219i, \u00ee\u0219i d\u0103du acordul pentru un supliment special despre asigurarea siguran\u021bei \u00een cartier, dar era ca \u0219i cum o alt\u0103 persoan\u0103, mult mai eficient\u0103 \u2013 genul de persoan\u0103 care n-ar fi uitat s\u0103-\u0219i ia contraceptivele \u00een mijlocul lunii \u0219i nu s-ar fi culcat cu doi b\u0103rba\u021bi \u00een intervalul acesta \u2013 conducea ziarul \u00een locul ei. Timp de dou\u0103 ore \u0219i jum\u0103tate, t\u00e2nji cu disperare s\u0103 ajung\u0103 la farmacie \u0219i s\u0103 cumpere un test de sarcin\u0103, dar de fiecare dat\u0103 c\u00e2nd era gata s\u0103 plece intervenea c\u00e2te o urgen\u021b\u0103. Iar asta nu era o sarcin\u0103 pe care ar fi putut s-o \u00eencredin\u021beze altcuiva. \u2014 Stevie, draga mea, n-ai vrea s\u0103 te duci tu s\u0103-mi iei un Predictor ca s\u0103 \u0219tiu dac\u0103 sunt \u00een rahat p\u00e2n\u0103 la glezne sau p\u00e2n\u0103 la cot? \u00cen cele din urm\u0103, ignor\u0103 toate persoanele care o b\u0103teau la cap \u0219i plec\u0103 pur \u0219i simplu. Farmacia aflat\u0103 la dou\u0103 u\u0219i mai \u00eencolo tocmai se \u00eenchidea, dar Fran n-ar fi putut oricum s\u0103 se duc\u0103 acolo, pentru c\u0103 o cuno\u0219tea toat\u0103 lumea. Alerg\u0103 \u00een schimb la farmacia cu autoservire cu mult mai mare de l\u00e2ng\u0103 pia\u021b\u0103, unde personalul p\u0103rea recrutat \u00eentotdeauna din r\u00e2ndul celor care s\u0103 l\u0103sau de \u0219coal\u0103 \u0219i era \u00een stare s\u0103-\u021bi v\u00e2nd\u0103 un kilogram de insecticid \u0219i un fer\u0103str\u0103u cu lan\u021b f\u0103r\u0103 s\u0103 clipeasc\u0103. Fata nici m\u0103car nu ridic\u0103 privirea \u00een timp ce scana codul de bare la cas\u0103. Chiar \u0219i a\u0219a, Fran se sim\u021bi obligat\u0103 s\u0103 dea o explica\u021bie. \u2014 \u00cemi trebuie doar \u00een scopuri de cercetare. Sunt ziarist\u0103, \u00een\u021belege\u021bi. De data asta fata ridic\u0103 ochii, \u00een care ne\u00eencrederea se lupta cu dezinteresul, care \u00eenvinse \u00een cele din urm\u0103. Fran str\u00e2nse geanta la piept \u0219i se \u00eentoarse la ma\u0219in\u0103. \u00cen zece minute avea s\u0103 fie acas\u0103 \u0219i \u00een cincisprezece avea s\u0103 afle adev\u0103rul. C\u00e2nd se auzi \u021b\u00e2r\u00e2itul mobilului aruncat undeva \u00een fundul gen\u021bii, oft\u0103 at\u00e2t de tare, \u00eenc\u00e2t un trec\u0103tor o \u00eentreb\u0103 dac\u0103 se sim\u021bea bine. Se a\u0219tepta ca la cel\u0103lalt cap\u0103t al firului s\u0103 fie Dumnezeu, spun\u00e2ndu-i s\u0103 nu mai arunce banii de poman\u0103, pentru c\u0103 avea s\u0103-i dea r\u0103spunsul direct. Nu, fu c\u00e2t pe-aci s\u0103-i r\u0103spund\u0103 nefericitului t\u00e2n\u0103r care o \u00eentrebase, nu m\u0103 simt bine, la naiba. Mi-a \u00eent\u00e2rziat ciclul cu dou\u0103 s\u0103pt\u0103m\u00e2ni, am uitat s\u0103-mi iau pastilele \u0219i, cel mai probabil, sunt \u00eens\u0103rcinat\u0103. \u2014 Sunt bine, mul\u021bumesc, spuse \u00eens\u0103 cu voce tare. T\u00e2n\u0103rul p\u0103rea u\u0219urat. Fran r\u0103spunse la telefon. \u2014 Bun\u0103, draga mea. Sunt Laurence. N-ai uitat, nu-i a\u0219a? S\u0103 uit? \u00eei veni s\u0103 urle. Ce s\u0103 uit? S\u0103-mi iau anticoncep\u021bionalele c\u00e2nd pe tine te \u00eengroze\u0219te ideea de-a avea copii? Ba da. Prostu\u021b\u0103 mai sunt. \u2014 Suntem invita\u021bi la mama. Ne preg\u0103te\u0219te o mas\u0103 ca s\u0103 s\u0103rb\u0103torim vestea, mai \u0219tii? Fran cochet\u0103 cu ideea de-a anula \u00eent\u00e2lnirea, dar ce rost avea? N-ar fi rezolvat nimic. \u2014 Scuze. Am avut o zi agitat\u0103. Ai putea s-o mai spui. \u2014 La ce or\u0103 ne a\u0219teapt\u0103? \u2014 \u00centr-o jum\u0103tate de or\u0103. Din fericire, \u021binuta lui Fran era destul de elegant\u0103 ca s\u0103 nu se fac\u0103 de r\u00e2s \u0219i, sincer, nu i-ar fi p\u0103sat c\u00e2tu\u0219i de pu\u021bin nici dac\u0103 ar fi fost \u00eembr\u0103cat\u0103 \u00een pantaloni scur\u021bi de piele sau \u00eentr-un tutu. Trebuia s\u0103 mearg\u0103. Alese o sticl\u0103 de vin de la magazinul de b\u0103uturi \u0219i se \u00eendrept\u0103 spre casa Camillei. Dup\u0103 cum era de a\u0219teptat, Camilla desf\u0103\u0219urase \u00eentreg arsenalul. Servicii scumpe de por\u021belan, \u0219erve\u021bele de in, lum\u00e2n\u0103ri. Masa ar\u0103ta de parc\u0103 fusese comandat\u0103 din catalogul de nunt\u0103 de la Harrods. Poate c\u0103 \u00eei \u021binea lui Fran o lec\u021bie de bun-gust, dup\u0103 cum simt soacrele c\u0103 e de datoria lor s\u0103 fac\u0103. Biata Camilla. Tocmai c\u00e2nd voia s\u0103-i dea sfaturi pline de \u00een\u021belepciune \u0219i spirit despre importan\u021ba a\u0219ez\u0103rii oaspe\u021bilor, singurul lucru pe care dorea Fran s\u0103-l fac\u0103 era s\u0103 se retrag\u0103 sus, \u00een intimitatea b\u0103ii, \u0219i s\u0103 afle dac\u0103 via\u021ba ei era pe cale s\u0103 se duc\u0103 de r\u00e2p\u0103 sau dac\u0103 totul era doar o uria\u0219\u0103 alarm\u0103 fals\u0103. \u00cen timp ce Camilla aducea ultimele retu\u0219uri fripturii de vit\u0103 Wellington, Fran o \u0219terse \u00een fug\u0103 la etaj, repet\u00e2nd mantra at\u00e2t de cunoscut\u0103 sexului feminin \u00eenc\u0103 de c\u00e2nd Evei \u00eei \u00eent\u00e2rziase ciclul pentru prima oar\u0103 \u00een istoria omenirii. D\u0103, Doamne, s\u0103 nu fiu \u00eens\u0103rcinat\u0103. \n\n", " \nBaia spre care o \u00eendrumase Camilla pe Fran p\u0103rea desprins\u0103 din paginile revistei Casa de vis. O minun\u0103\u021bie \u00een alb \u0219i albastru, \u00een care emailul str\u0103lucitor al c\u0103zii \u0219i vopseaua impecabil\u0103 se armonizau cu nuan\u021bele de campanul\u0103 ale sutelor de vase de por\u021belan de pe rafturi. Din clip\u0103 \u00een clip\u0103 te a\u0219teptai s\u0103 intre trop\u0103ind o feti\u021b\u0103 olandez\u0103 cu sabo\u021bi \u0219i bonet\u0103. Parc\u0103 pentru a des\u0103v\u00e2r\u0219i ansamblul, pe bazin, \u00eentr-un minunat vas de pe vremuri trona un buchet de nem\u021bi\u0219or \u2013 Doamne, oare c\u00e2t costa \u00een perioada asta a anului? Nu puteai s\u0103-\u021bi \u00eenchipui un loc mai \u00eenmiresmat \u00een care s\u0103 prime\u0219ti o veste proast\u0103. Fran desf\u0103cu repede cutia cu testul \u0219i \u00eel a\u0219ez\u0103 pe m\u0103su\u021ba de toalet\u0103. O pufni un r\u00e2s isteric. Era tot alb \u0219i albastru. Citi instruc\u021biunile \u021bin\u00e2ndu-le \u00een m\u00e2inile tremur\u0103toare. Din adolescen\u021b\u0103 Fran nu trebuise s\u0103 fac\u0103 vreodat\u0103 vreun test de sarcin\u0103. Henrietta fusese \u00eentotdeauna cea cu dramele lunare. Pe c\u00e2nd aveau optsprezece ani, Henrietta nu trebuia dec\u00e2t s\u0103 se uite la un b\u0103rbat, c\u0103 se \u0219i trezea c\u0103 \u00eei \u00eent\u00e2rzie ciclul cu trei zile. Apoi urmau \u0219uvoaiele de lacrimi, lum\u00e2n\u0103rile aprinse la biseric\u0103 dinaintea Fecioarei, jur\u0103mintele c\u0103 n-avea s\u0103 mai r\u0103m\u00e2n\u0103 niciodat\u0103 singur\u0103 cu un b\u0103rbat sub patruzeci, nu, mai bine sub \u0219aizeci de ani, \u00een veci. Apoi \u00eei venea ciclul, un \u0219uvoi ro\u0219u, triumf\u0103tor, izb\u0103vitor. Sau, dac\u0103 nu-i venea, aprindea alte lum\u00e2n\u0103ri \u0219i f\u0103cea un drum p\u00e2n\u0103 la farmacie. Dar Fran fusese cea precaut\u0103, cea care \u00ee\u0219i amintea \u00eentotdeauna c\u0103 trebuia s\u0103-\u0219i ia anticoncep\u021bionalele, chiar \u0219i c\u00e2nd era timpul s\u0103 le ia, la aceea\u0219i or\u0103 \u00een fiecare zi, cea care o exaspera pe Henrietta cu firea ei responsabil\u0103 \u0219i conduita de cerceta\u0219. Dar iat\u0103 c\u0103 Fran era cea care st\u0103tea aici, \u00een acest budoar \u00een alb \u0219i albastru, a\u0219tept\u00e2nd s\u0103 afle dac\u0103 be\u021bi\u0219orul pe care tocmai urinase avea s\u0103-\u0219i schimbe culoarea, complic\u00e2ndu-i astfel via\u021ba peste m\u0103sur\u0103, sau dac\u0103 avea s\u0103 aduc\u0103 singurul ton de galben din \u00eenc\u0103pere. Dumnezeu, care participase f\u0103r\u0103 \u00eendoial\u0103 la un curs cu tema \u201eS\u0103 color\u0103m frumos\u201c, alese varianta care se asorta cu ansamblul. Be\u021bi\u0219orul se f\u0103cu albastru. Albastru, adic\u0103 pozitiv. Fran sim\u021bi o ghear\u0103 \u00eenfig\u00e2ndu-i-se \u00een inim\u0103 \u0219i r\u0103sucindu-se. Nu numai c\u0103 era \u00eens\u0103rcinat\u0103, dar, ceea ce era \u00eengrozitor, cu mult mai \u00eengrozitor, era c\u0103 n-avea idee cine era tat\u0103l: Laurence sau Jack? Se a\u0219ez\u0103 pe closet \u0219i izbucni \u00een pl\u00e2ns. Cum putuse ea, Fran cea practic\u0103 \u0219i ra\u021bional\u0103, s\u0103 lase s\u0103 se \u00eent\u00e2mple a\u0219a ceva? Mai r\u0103u, cum se putea c\u0103s\u0103tori cu Laurence, care avea at\u00e2tea rezerve \u00een privin\u021ba propriei progenituri, c\u00e2nd era posibil s\u0103 poarte copilul lui Jack? Jos, dup\u0103 ce \u00ee\u0219i \u0219terse \u00een sf\u00e2r\u0219it fa\u021ba ro\u0219ie de pl\u00e2ns \u0219i \u00eendr\u0103zni s\u0103 ias\u0103, \u00eei g\u0103si pe Laurence \u0219i pe Camilla b\u00e2nd c\u00e2te un pahar de sherry sec, din acela at\u00e2t de diferit de sherry-ul obi\u0219nuit, c\u0103 ai fi putut \u0219terge vopseaua cu el. Laurence s\u0103ri \u00een picioare, uit\u00e2ndu-se \u00een ochii ei. \u2014 Francesca! Ce s-a \u00eent\u00e2mplat? Ar\u0103\u021bi de parc\u0103 ai fi v\u0103zut o fantom\u0103! O lu\u0103 de bra\u021b \u0219i o conduse cu bl\u00e2nde\u021be spre canapea. Era una din acele canapele at\u00e2t de moi, \u00eenc\u00e2t te cufundai cu totul \u00een ea \u0219i nu te puteai ridica f\u0103r\u0103 ajutorul cuiva sau f\u0103r\u0103 un troliu. \u2014 M\u0103 duc s\u0103-\u021bi aduc un pahar cu ap\u0103. Lui Fran \u00eei veni s\u0103 pl\u00e2ng\u0103. Purtarea lui grijulie, tipic\u0103 profesiei, dou\u0103 treimi compasiune \u0219i o treime \u201epo\u021bi-s\u0103-mi-spui-orice-sunt-medic\u201c, era aproape irezistibil\u0103. Mai r\u0103u, dintr-un instinct venit din negurile istoriei, ad\u0103ugase o nou\u0103 not\u0103: dorin\u021ba de protec\u021bie patriarhal\u0103. Se purta deodat\u0103 de parc\u0103 ea ar fi fost asemenea afurisitelor de vase de por\u021belan de la etaj, ceva fragil \u0219i pre\u021bios. Poate c\u0103 avea dreptate. Cu siguran\u021b\u0103 se sim\u021bea ca \u0219i cum, dac\u0103 i s-ar fi dat drumul, s-ar fi spart \u00een mii de buc\u0103\u021bi, care, oric\u00e2t de mult ar fi \u00eencercat cineva, n-ar mai fi putut fi adunate \u0219i lipite la loc. Fran hot\u0103r\u00ee s\u0103 se concentreze asupra unui singur scop: s\u0103 treac\u0103 peste seara asta \u0219i s\u0103 ajung\u0103 cu bine acas\u0103. Din fericire, paloarea ei \u00eei tulburase \u0219i singura reac\u021bie pe care o st\u00e2rni anun\u021b\u00e2nd imediat dup\u0103 cin\u0103 c\u0103 avea nevoie de pu\u021bin\u0103 odihn\u0103 \u0219i c\u0103 era posibil s\u0103 i se fi f\u0103cut r\u0103u de la ceva, fu o \u00eengrijorare politicoas\u0103 \u0219i faptul c\u0103 Laurence insist\u0103 c\u0103 n-ar trebui \u00een nici un caz s\u0103 conduc\u0103 \u00een seara asta \u2013 lucru oarecum enervant, pentru c\u0103 asta presupunea c\u0103 va trebui s\u0103 se \u00eentoarc\u0103 a doua zi s\u0103-\u0219i ia ma\u0219ina. \n\u2014 Stai o clip\u0103, vocea lui Henrietta avea tonul ferm, dar lini\u0219titor, al cuiva care vorbea cu un copil \u00eenc\u0103p\u0103\u021b\u00e2nat, e foarte pu\u021bin probabil ca Jack Allen s\u0103 fie tat\u0103l. Vreau s\u0103 spun, te-ai culcat o singur\u0103 dat\u0103 cu el. \u2014 De dou\u0103 ori, o corect\u0103 Fran, sim\u021bindu-se obligat\u0103, ca ziarist, s\u0103 respecte faptele. \u2014 Asta nu mi-ai spus. \u00cen tot cazul, continu\u0103 Henrietta, refuz\u00e2nd s\u0103 se dea b\u0103tut\u0103, dac\u0103 a fost \u00een aceea\u0219i zi, nu se pune. E o \u0219ans\u0103 de unu la un milion. \u2014 Doar c\u0103 a fost exact atunci c\u00e2nd trebuie s\u0103 fi r\u0103mas \u00eens\u0103rcinat\u0103. Posomor\u00e2t\u0103, Fran lu\u0103 o gur\u0103 din ceaiul tare, menit s-o calmeze, pe care i-l pusese \u00een fa\u021b\u0103 Henrietta. St\u0103teau \u00een buc\u0103t\u0103ria cu mobil\u0103 de stejar decolorat\u0103 a Henriettei, \u00een care domneau ordinea \u0219i o atmosfer\u0103 foarte domestic\u0103, de\u0219i Henrietta \u00een persoan\u0103 rareori f\u0103cea altceva dec\u00e2t s\u0103 deschid\u0103 c\u00e2te un borcan de ro\u0219ii uscate la soare \u0219i s\u0103 le amestece \u00een sosul pentru paste preparat deja de menajer\u0103. \u2014 Crezi c\u0103 ar trebui s\u0103-i spun lui Laurence? \u2014 \u0218i ce i-ai spune, mai exact? \u201eDrag\u0103, trebuie s\u0103-\u021bi m\u0103rturisesc o mic\u0103 r\u0103t\u0103cire. S-a \u00eent\u00e2mplat pur \u0219i simplu s\u0103 m\u0103 culc cu altcineva \u00een ziua \u00een care ne-am logodit.\u201c Bine\u00een\u021beles c\u0103 n-ar trebui s\u0103-i spui lui Laurence, ce naiba? \u2014 Dar nu pot s\u0103 m\u0103 c\u0103s\u0103toresc cu el dac\u0103 nu e copilul lui... \u2014 O mul\u021bime de femei au copii despre care nu sunt sigure c\u0103 sunt ai so\u021bilor lor. Dar ignor\u0103 pur \u0219i simplu vaga asem\u0103nare cu l\u0103ptarul \u0219i-\u0219i v\u0103d de via\u021ba lor. Oricum, te-am auzit bine? Nu mai devreme de acum c\u00e2teva luni, ai fi oprit un vagabond pe strad\u0103 \u0219i-ai fi f\u0103cut un copil cu el. Vorbim despre b\u0103rbatul pe care-l iube\u0219ti. \u2014 Tocmai de aceea nu pot s\u0103-i fac a\u0219a ceva. Toate astea se \u00eent\u00e2mplau \u00eenainte s\u0103-l cunosc pe Laurence. Henry, problema e c\u0103 el a fost adoptat, iar Camilla i-a dezv\u0103luit asta abia la dou\u0103zeci \u0219i unu de ani. Mi-a spus c\u0103 asta \u00eel influen\u021beaz\u0103 \u00een tot ce face, deci cum crezi c\u0103 l-ar afecta faptul c\u0103 nu e sigur dac\u0103 un copil e al lui sau al altcuiva? Ar conta enorm. \u2014 Nu-i spune atunci. O s\u0103 se \u00eempace cu g\u00e2ndul de-a avea copii. Trebuie doar s\u0103 se obi\u0219nuiasc\u0103 cu ideea. A\u0219a fac \u00eentotdeauna b\u0103rba\u021bii. E combina\u021bia fatal\u0103 de vanitate \u0219i inevitabilitate. \u00cei pui \u00een fa\u021ba unei alegeri: vor s\u0103-\u0219i vad\u0103 genele transmise din genera\u021bie \u00een genera\u021bie sau aruncate la groapa de gunoi a omenirii? Ar fi trebuit s\u0103-i vezi fa\u021ba lui Simon c\u00e2nd i-am spus c\u0103 sunt gravid\u0103 cu Lottie. Se f\u0103cuse v\u00e2n\u0103t! \u2014 Dar Simon o ador\u0103 pe Lottie. \u2014 O ador\u0103 acum. \u00cens\u0103 la momentul cu pricina bomb\u0103nea de mama focului c\u0103 n-o s\u0103 mai poat\u0103 s\u0103 fac\u0103 turul Americii pe un Harley Davidson. E un avocat \u00eentre dou\u0103 v\u00e2rste din Woodbury, pentru numele lui Dumnezeu. N-ar fi \u00een stare s\u0103 deosebeasc\u0103 un Harley Davidson de un rulou cu br\u00e2nz\u0103. Dar de cum a venit pe lume Lottie \u0219i a dat din dege\u021bel, a devenit sclavul ei pe via\u021b\u0103. La fel o s\u0103 se \u00eent\u00e2mple \u0219i cu Laurence, a\u0219teapt\u0103 \u0219i-ai s\u0103 vezi. Prive\u0219te lucrurile \u0219i a\u0219a, Fran. Henrietta se apropie \u0219i o cuprinse cu bra\u021bul, asfixiind-o cu mirosul de Opium. \u2014 O s\u0103 ai un copil. E ceea ce \u021bi-ai dorit. Nu po\u021bi s\u0103 te bucuri pur \u0219i simplu de asta? M\u00e2na lui Fran alunec\u0103 peste p\u00e2ntecele \u00eenc\u0103 plat. \u00centr-un fel, Henrietta avea dreptate. Ob\u021binuse ceea ce-\u0219i dorise cu disperare. Dar cum putea s\u0103 accepte lucrul \u0103sta \u0219i s\u0103 se bucure de el, c\u00e2nd se \u00eent\u00e2mplase \u00een \u00eemprejur\u0103ri at\u00e2t de \u00eencurcate? \u2014 Haide, Henrietta \u00ee\u0219i d\u0103du seama dup\u0103 triste\u021bea din ochii prietenei sale c\u0103 nu era convins\u0103 \u00eenc\u0103, doar e\u0219ti ziarist\u0103. \u00cen epoca aceasta \u00een a uterelor de \u00eenchiriat \u0219i a clon\u0103rii, trebuie s\u0103 se poat\u0103 afla \u0219i cine e tat\u0103l unui copil. Dac\u0103 e\u0219ti at\u00e2t de \u00eengrijorat\u0103, de ce nu zbuciumat problema? Fran se ag\u0103\u021b\u0103 de aceast\u0103 idee ca de o plut\u0103 \u00een mijlocul oceanului tumultuous. Oare exista vreun test prin care se putea convinge c\u0103 Laurence era \u00eentr-adev\u0103r tat\u0103l? Dac\u0103 reu\u0219ea s\u0103 dep\u0103\u0219easc\u0103 acest obstacol avea sentimentul c\u0103 Henrietta avea dreptate \u0219i c\u0103, probabil, el avea s\u0103 se \u00eempace \u00een cele din urm\u0103 cu ideea. Problema era c\u0103 persoana care \u0219tia f\u0103r\u0103 gre\u0219 dac\u0103 exista un astfel de test era singura pe care n-o putea \u00eentreba. Laurence. \n\nLui Jack Allen \u00eei pl\u0103cea la nebunie s\u0103 editeze un ziar. Iubea provocarea constant\u0103, deciziile care i se solicitau \u00eentruna, forfota din jurul lui. Era un bun manager pentru c\u0103 era capabil s\u0103 ia decizii rapid \u0219i pentru c\u0103 nu se sim\u021bea amenin\u021bat de ambi\u021biile celorlal\u021bi. Era bucuros s\u0103 le dea ocazia s\u0103 se remarce. De fapt, un singur lucru \u00eei pl\u0103cea mai mult dec\u00e2t s\u0103 editeze un ziar. Iar acela era s\u0103 editeze dou\u0103. \u0218palturile pentru noul ziar erau \u00eentinse \u00een fa\u021ba lui \u0219i ar\u0103tau destul de bine. \u00cens\u0103 ceea ce \u00eel f\u0103cea s\u0103 se simt\u0103 foarte m\u00e2ndru de el era c\u0103 g\u0103sise clien\u021bi noi-nou\u021bi pentru spa\u021biul de publicitate. Cu excep\u021bia agen\u021biei imobiliare Newlands, pe care o adusese Murray, ziarul avea s\u0103 fie finan\u021bat, exact a\u0219a cum spusese, f\u0103r\u0103 a duce Citizen la faliment. Din senin, \u00eel n\u0103p\u0103di depresia, d\u00e2ndu-i t\u00e2rcoale ca o viespe \u00eenfuriat\u0103. Ce rost avea totul? De ce naiba trebuia s\u0103 \u00eencerce s\u0103 protejeze ziarul rival? \u00centr-adev\u0103r, \u00eei datora o anumit\u0103 loialitate pentru c\u0103 \u00ee\u0219i f\u0103cuse ucenicia la Citizen. Era un ziar serios \u0219i Ralph fusese mentorul lui, cel mai bun ziarist pe care-l cunoscuse vreodat\u0103. Recunoa\u0219te, idiotule, murmur\u0103 \u00een barb\u0103. N-are nimic de-a face cu asta. E din cauza ei. \u0218i ce \u021bi-a ie\u0219it din afacerea asta? Ea l-a ales pe Laurence Westcott. Jack cel care nu se d\u0103dea niciodat\u0103 b\u0103tut, Jack cel seduc\u0103tor, care c\u0103dea \u00eentotdeauna \u00een picioare, sim\u021bi deodat\u0103 c\u0103 se transforma \u00een Jack p\u0103mp\u0103l\u0103ul. O sc\u00e2nteie de furie incandescent\u0103 \u00eel trezi la via\u021b\u0103. Voia s\u0103-l ucid\u0103 pe Laurence Westcott, s\u0103-i distrug\u0103 cariera \u0219i s\u0103-i saboteze rela\u021bia cu Francesca. G\u00e2ndul c\u0103 putea s\u0103 fac\u0103 asta, c\u0103 avea puterea \u0219i informa\u021biile necesare, avu efectul unui drog \u00een stare pur\u0103, ame\u021bitor \u0219i periculos. Dar ar trebui s-o fac\u0103? Jack sim\u021bi dorin\u021ba vie, care pusese st\u0103p\u00e2nire pe el de-at\u00e2tea ori pe vremea c\u00e2nd era un t\u00e2n\u0103r reporter, de-a cere sfatul singurului om din bran\u0219\u0103 a c\u0103rui p\u0103rere o respecta, Ralph Tyler. \u00cel izbi deodat\u0103 amintirea a ceea ce-i spusese Fran deun\u0103zi. Ralph era bolnav. Ralph avea probabil Alzheimer. \u00cel n\u0103p\u0103di gustul amar al triste\u021bii \u0219i risipei, al visurilor spulberate. De ce naiba via\u021ba trebuia s\u0103 fie at\u00e2t de trist\u0103? \u00cen redac\u021bia de \u0219tiri toat\u0103 lumea se preg\u0103tea de plecare. Agendele erau \u00eenghesuite \u00een buzunarele hainelor, pungile uzate de cump\u0103r\u0103turi erau umplute cu comunicate de pres\u0103 pentru acas\u0103, sticlele cu ap\u0103 mineral\u0103 erau v\u00e2r\u00e2te \u00een serviete, numerele de telefon ale nefericitelor victime erau notate pentru a \u00eencerca s\u0103 li se dea de urm\u0103 mai t\u00e2rziu de acas\u0103. Miriam, care a\u0219tepta de o jum\u0103tate de or\u0103 \u00eencordat\u0103, cu ochii a\u021binti\u021bi asupra u\u0219ii \u00eenchise a lui Jack, \u00ee\u0219i lu\u0103 inima \u00een din\u021bi \u0219i b\u0103tu. \u2014 Am r\u0103mas ultimii, anun\u021b\u0103 ea. Vii la una mic\u0103? O bere, vreau s\u0103 spun, ad\u0103ug\u0103 ea, flirt\u00e2nd. St\u00e2nd \u00een prag, cu fa\u021ba ei tulbur\u0103toare \u00een form\u0103 de inim\u0103, cu ochii mari \u0219i frumuse\u021bea ei proasp\u0103t\u0103, plin\u0103 de speran\u021b\u0103, Miriam \u00eei aminti deodat\u0103, din nou, lui Jack de fosta sa so\u021bie, Carrie, a\u0219a cum ar\u0103ta pe vremea c\u00e2nd se \u00eendr\u0103gostiser\u0103 unul de cel\u0103lalt. \u0218tia c\u0103 Miriam era atras\u0103 de el \u0219i c\u0103 sentimentele ei se datorau probabil celui mai conven\u021bional binom de putere: profesor-student, \u0219ef-secretar\u0103, tat\u0103-fiic\u0103. Fu gata s\u0103 adauge \u0219i doctor-pacient, dar reformul\u0103 numindu-l doctor-asistent\u0103. Era venera\u021bia fa\u021b\u0103 de erou, \u00een stare pur\u0103, \u0219i trebuia s\u0103 aib\u0103 mai mult\u0103 minte \u0219i s\u0103 nu se lase antrenat \u00een asta. Pe de alt\u0103 parte \u2013 \u00eenchise servieta de piele fin\u0103 pe care subordona\u021bii i-o f\u0103cuser\u0103 cadou de ziua lui, pl\u00e2ng\u00e2ndu-se c\u0103 aceea veche \u00eei d\u0103dea aerul unui profesor de muzic\u0103 \u2013 \u00een momentul acesta \u00een care era gata s\u0103 se lase dobor\u00e2t de gelozie \u0219i de sentimentul c\u0103 fusese respins, ideea de a fi admirat \u0219i venerat nu p\u0103rea cu totul de lep\u0103dat. \n\nExista, cu siguran\u021b\u0103, o solu\u021bie evident\u0103 la problemele ei, \u00ee\u0219i spuse Fran \u00een timp ce b\u0103tea la vechea ei ma\u0219in\u0103 de scris. Dup\u0103 cum \u00eei reamintise Henrietta, putea opta pentru o \u00eentrerupere de sarcin\u0103. Dar ceea ce p\u0103rea singura cale de ie\u0219ire din impas la \u0219aptesprezece ani, c\u00e2nd na\u0219terea unui copil putea \u00eentr-adev\u0103r s\u0103-\u021bi distrug\u0103 via\u021ba, p\u0103rea ceva fundamental gre\u0219it la treizeci \u0219i patru de ani, c\u00e2nd nu mai aveai aceea\u0219i scuz\u0103. Mai ales dac\u0103, \u00eent\u00e2mpl\u0103tor, un copil era singurul lucru la care visase\u0219i \u0219i pe care \u021bi-l \u00eenchipuise\u0219i, p\u00e2n\u0103 c\u00e2nd devenise aproape o obsesie. \u2014 Francesca Tyler, ce \u021bi-a f\u0103cut biata ma\u0219in\u0103 ca s\u0103 merite a\u0219a un tratament? \u00eentreb\u0103 Stevie, atras\u0103 \u00een biroul lui Fran de zgomotul asurzitor al clapelor lovite \u0219i de \u00eenjur\u0103turile repetate ale lui Fran \u00een timp ce izbea \u00een ele at\u00e2t de tare, \u00eenc\u00e2t c\u00e2teva r\u0103m\u0103seser\u0103 prinse \u00eentr-o \u00eembr\u0103\u021bi\u0219are de metal. Adev\u0103rul era c\u0103 Fran se sim\u021bea incapabil\u0103 s\u0103 ia o hot\u0103r\u00e2re. Habar n-avea ce s\u0103 fac\u0103 \u00een continuare \u0219i solu\u021bia pe care o adoptase era aceea de a se preface c\u0103 lucra la ceva \u2013 cum ar fi scrierea acestui editorial despre argumentele pro \u0219i contra \u00een privin\u021ba instal\u0103rii unor denivel\u0103ri pentru reducerea vitezei pe High Street, ceva care nu putea s\u0103-i tulbure echilibrul emo\u021bional precar \u2013 \u0219i de a o face c\u00e2t mai zgomotos cu putin\u021b\u0103. Chiar \u0219i \u00een privin\u021ba asta se \u00een\u0219ela. Reu\u0219ise deja, f\u0103r\u0103 s\u0103-\u0219i dea seama, s\u0103 aduc\u0103 un nea\u0219teptat element dramatic \u00een aceast\u0103 dezbatere altfel plicticoas\u0103. \u2014 Gata! puse ea punct cu o ultim\u0103 b\u0103taie asurzitoare. C\u00e2nd termin\u0103, biroul i se p\u0103ru la fel de lini\u0219tit ca Woodbury-ul \u00eentr-o zi ploioas\u0103 de miercuri. \u2014 S\u0103 vedem, insist\u0103 Stevie, d\u00e2nd-o la o parte de la ma\u0219ina de scris. \u2014 Doamne, Fran, nu putem s\u0103 folosim chestia asta. \u201eAr trebui s\u0103 l\u0103s\u0103m ni\u0219te nebuni \u00een bolizi periculo\u0219i s\u0103 amenin\u021be vie\u021bile copiilor no\u0219tri sau s\u0103 ne protej\u0103m copiii a\u0219a cum cuvine, permi\u021b\u00e2nd instalarea unor denivel\u0103ri care s\u0103-i fac\u0103 pe nemernici s\u0103 reduc\u0103 viteza? Citizen spune Da Denivel\u0103rilor...\u201c. Fran, ai \u00eenceput s\u0103 te droghezi? Noi nu scriem niciodat\u0103 asemenea editoriale. Stevie avea dreptate, cu siguran\u021b\u0103. Uluit\u0103, Fran \u00ee\u0219i d\u0103du seama ce se \u00eent\u00e2mpla. Hormonii preluau controlul! Nu numai at\u00e2t, dar ajugeau s\u0103 scrie \u00een locul ei. Deodat\u0103, salvarea vie\u021bii copiilor devenise prioritatea ei principal\u0103. Dac\u0103 nu era atent\u0103, \u00een cur\u00e2nd avea s\u0103 recomande castrarea \u0219oferilor \u00een stare de ebrietate \u0219i aruncarea pedofililor \u00eentr-o ma\u0219in\u0103 de tocat gigantic\u0103. G\u00e2ndul de a-\u0219i ucide propriul copil, \u00een\u021belese dintr-odat\u0103, era de neconceput. Dar ce ar trebui s\u0103 fac\u0103? \u00cei reveni \u00een minte ideea testului de paternitate. Dac\u0103 exista cineva care putea afla despre existen\u021ba unui astfel de test, de bun\u0103 seam\u0103, ea era aceea. Ca reporter, avea tot dreptul s\u0103 pun\u0103 \u00eentreb\u0103ri indiscrete \u0219i impertinente. Asemenea tuturor jurnali\u0219tilor de la apostoli \u00eencoace, \u00eencepu prin a cere dosarul de extrase. Parcurse articolele din dosar, not\u00e2nd mai multe nume din lumea embriologiei. Unul dintre ele, cel al profesorului Stephen Fay, ap\u0103rea aproape \u00een fiecare dintre ele. Era, cu siguran\u021b\u0103, num\u0103rul unu \u00een domeniu. Sim\u021bindu-se doar pu\u021bin vinovat\u0103 pentru c\u0103 min\u021bea cu neru\u0219inare, \u00eei trimise un fax prin care \u00eel anun\u021ba c\u0103 scria un reportaj despre fertilitate \u0219i \u00eel \u00eentreba dac\u0103 putea s\u0103-l \u00eent\u00e2lneasc\u0103. Era, f\u0103r\u0103 \u00eendoial\u0103, o persoan\u0103 foarte ocupat\u0103. Aveau s\u0103 treac\u0103 probabil c\u00e2teva s\u0103pt\u0103m\u00e2ni p\u00e2n\u0103 s\u0103 primeasc\u0103 un r\u0103spuns. \u00cens\u0103 primi un fax chiar \u00een diminea\u021ba urm\u0103toare, prin care i se oferea o programare peste trei zile. \n\nFran era sigur\u0103 c\u0103 Stevie b\u0103nuia c\u0103 se \u00eent\u00e2mpla ceva. Redactorul-\u0219ef al unui ziar foarte solicitat nu anun\u021ba din senin c\u0103 pleac\u0103 la Londra. Fran hot\u0103r\u00ee c\u0103 cea mai bun\u0103 strategie era s\u0103 nu-i spun\u0103 absolut nimic lui Stevie \u0219i s\u0103 plece pur \u0219i simplu. Oricum, lui Stevie \u00eei pl\u0103cea s\u0103 fac\u0103 pe \u0219efa \u0219i, dup\u0103 at\u00e2\u021bia ani de lucru la ziar, l-ar fi putut conduce un an \u00eentreg, nu doar o zi. \u2014 Distrac\u021bie pl\u0103cut\u0103, o dojeni Stevie pe Fran c\u00e2nd sosi taxiul care urma s-o duc\u0103 la gar\u0103. Eu \u0219tiu c-o s\u0103 m\u0103 distrez de minune. \u2014 Ai grij\u0103 s\u0103 nu \u021bi se urce gustul puterii la cap \u0219i s\u0103 schimbi totul doar fiindc\u0103 a\u0219a \u021bi se n\u0103zare \u021bie. Stevie \u00ee\u0219i scoase creionul albastru, semn de r\u0103u augur. \u2014 Nici prin g\u00e2nd nu-mi trece. Royal Hospital se afla \u00eentr-o zon\u0103 colorat\u0103 din East London, populat\u0103 c\u00e2ndva de ho\u021bi \u0219i prostituate, iar acum de bancheri \u0219i agen\u021bi de burs\u0103. Unii oameni duceau dorul faunei de dinainte. Se dovedi c\u0103 profesorul Fay avea o coam\u0103 de p\u0103r negru ciufulit, o sclipire ciudat\u0103 \u00een ochi \u0219i genul de chip blazat, \u00een\u021beleg\u0103tor, care \u00ee\u021bi c\u00e2\u0219tiga imediat \u00eencrederea. \u00cei l\u0103s\u0103 totodat\u0103 impresia lui Fran c\u0103 avea acel aer de bun\u0103tate autentic\u0103 foarte rar \u00eent\u00e2lnit\u0103. Lui i-ar \u00eencredin\u021ba oric\u00e2nd p\u00e2ntecele ei. \u00ce\u0219i d\u0103du seama de asemenea \u00een timp ce urm\u0103rea silueta lui lini\u0219titoare \u00eembr\u0103cat\u0103 \u00een halat alb pe domeniul lui \u2013 \u0219i exact asta era, dat fiind c\u0103 toat\u0103 lumea se apleca p\u00e2n\u0103 la p\u0103m\u00e2nt c\u00e2nd \u00eel vedea \u2013 c\u0103 acest b\u0103rbat \u00eel cuno\u0219tea probabil pe Laurence. Biroul profesorului Fay era str\u00e2mt \u0219i foarte modern. Con\u021binea un raft laminat, \u00eendeplinind \u0219i rolul de birou, ce se \u00eentindea de-a lungul peretelui opus, dou\u0103 scaune cu sp\u0103tarul drept \u0219i un zeu african priapic, de al c\u0103rui falus \u00een erec\u021bie profesorul \u00ee\u0219i at\u00e2rn\u0103 inelul de chei. \u2014 V\u0103 a\u0219tepta\u021bi la tomuri legate \u00een piele \u0219i canapele? \u00eentreb\u0103 el, observ\u00e2ndu-i privirea. Nu mai e nevoie de a\u0219a ceva acum. Totul e stocat \u00een laptopul nostru de \u00eencredere \u0219i nu exist\u0103 CD-uri legate \u00een piele, slav\u0103 Domnului. Deci, cu ce v\u0103 pot ajuta? Pentru o clip\u0103, t\u00e2nji s\u0103-i spun\u0103 adev\u0103rul. Faptul c\u0103 tocmai se logodise cu b\u0103rbatul pe care-l iubea \u0219i descoperise c\u0103 era \u00eens\u0103rcinat\u0103, foarte posibil cu o persoan\u0103 pentru care nu avea acelea\u0219i sentimente. Era destul de sigur\u0103 c\u0103 nimic n-ar fi trezit vreo reac\u021bie de uimire pe acel chip bl\u00e2nd. Apoi \u00eei trecu prin minte g\u00e2ndul cumplit c\u0103 \u00eentr-o zi \u00eel putea re\u00eent\u00e2lni pe c\u00e2nd \u00eel \u00eenso\u021bea pe Laurence la vreun dineu pentru cauza fertilit\u0103\u021bii. Rezist\u0103 impulsului de a-\u0219i desc\u0103rca sufletul \u0219i \u00ee\u0219i scoase agenda. Mai \u00eent\u00e2i \u00eei puse genul de \u00eentreb\u0103ri gazet\u0103re\u0219ti la care se a\u0219tepta probabil. Cum decidea cui trebuia s\u0103 i se acorde tratamentul pentru fertilitate? Ce se \u00eent\u00e2mpla dac\u0103 partenerii erau \u00een mod clar incompatibili? Avusese vreodat\u0103 sentimentul c\u0103 perechile f\u0103cuser\u0103 prea multe eforturi sau c\u0103 \u00eencercau de prea mult timp? Sau c\u0103 femeia era prea \u00een v\u00e2rst\u0103? \u00cei spusese vreodat\u0103 cuiva s\u0103 renun\u021be la ideea de-a avea copii \u0219i s\u0103 \u00eencerce s\u0103-\u0219i vad\u0103 de via\u021b\u0103 f\u0103r\u0103 ei? A avea copii era ceva la care toat\u0103 lumea avea dreptul? Fran ar fi fost \u00een stare s\u0103-l asculte ore \u00een \u0219ir. R\u0103spunsurile lui erau at\u00e2t de interesante, \u00eenc\u00e2t pentru un r\u0103stimp Fran uit\u0103 de ce venise. Abia c\u00e2nd el se uit\u0103 la ceas \u0219i \u00eei aminti cu bl\u00e2nde\u021be c\u0103 mai avea la dispozi\u021bie doar zece minute \u00eei reveni brusc \u00een minte scopul real al vizitei sale. \u2014 O ultim\u0103 \u00eentrebare ... Se opri \u0219i prinse privirea acelor ochi negri, calzi, impasibili, ce o \u021bintuiau de sub coama lui bogat\u0103. Dintr-odat\u0103, aproape c\u0103-i pieri curajul \u0219i se sim\u021bi ispitit\u0103 s\u0103 fug\u0103 din \u00eenc\u0103pere f\u0103r\u0103 s\u0103 fi pus \u00eentrebarea. \u2014 A\u0219tept. Fran \u00ee\u0219i lu\u0103 inima \u00een din\u021bi. \u2014 \u00cen aceast\u0103 epoc\u0103 \u00een care par s\u0103 existe teste pentru orice, e posibil s\u0103 afli identitatea tat\u0103lui unui copil? Profesorul Fay p\u0103rea netulburat. \u2014 Nimic mai simplu. De \u00eendat\u0103 ce s-a n\u0103scut copilul, se compar\u0103 ADN-urile. \u2014 De fapt, ad\u0103ug\u0103 Fran \u00eencet, voiam s\u0103 spun \u00eenainte de a se na\u0219te copilul. \u2014 Aha. \u00cel sim\u021bi din nou privind-o st\u0103ruitor. E simplu ca bun\u0103-ziua. Prin amniocentez\u0103 sau biopsie vilozitar\u0103 corionic\u0103. Se compar\u0103 celulele f\u0103tului cu cele ale poten\u021bialului tat\u0103. Exist\u0103 \u00eens\u0103 o problem\u0103. Fran presim\u021bise oarecum c\u0103 avea s\u0103 existe una. \u2014 G\u0103se\u0219ti foarte greu un laborator dispus s\u0103 fac\u0103 asta \u00eenainte de-a se na\u0219te copilul. Se tem ca nu cumva femeia s\u0103 fac\u0103 un avort dac\u0103 nu ob\u021bine rezultatul dorit. \u2014 Am \u00een\u021beles. \u2014 Trebuie s\u0103 apelezi la sectorul privat pentru asta. G\u0103se\u0219ti o mul\u021bime de laboratoare \u00een Pagini Aurii sau \u00een Pharmacy Today. Acum \u2013 profesorul Fay se ridic\u0103 \u2013 din p\u0103cate, trebuie s\u0103 m\u0103 duc s\u0103 m\u0103 apuc de inseminat, m\u0103 tem. \u2014 V\u0103 mul\u021bumesc mult pentru timpul acordat. A fost fascinant. \u2014 Trimite\u021bi-mi \u0219i mie o copie a articolului. Mi-e foarte drag Woodbury-ul. E cea mai minunat\u0103 regiune din Anglia. Lumina de acolo e unic\u0103. \u2014 Mul\u021bumesc. \u00cei deschise u\u0219a, cu un z\u00e2mbet \u00een ochii lui c\u0103prui, aproape la fel de \u00eentuneca\u021bi ca ai unei maimu\u021be. \u2014 Noroc c\u0103 nu exista un astfel de test \u00een timpul r\u0103zboiului, jum\u0103tate din ta\u021bii de pe front ar fi avut parte de-o surpriz\u0103 nepl\u0103cut\u0103. Oh, \u0219i apropo ... \u2014 Da? \u2014 Mult noroc cu dilema dumneavoastr\u0103 \u00cen locul dumneavoastr\u0103 a\u0219 opta pentru o BVC. Se face \u00eentre unsprezece \u0219i paisprezece s\u0103pt\u0103m\u00e2ni, a\u0219a c\u0103 n-ave\u021bi prea mult de a\u0219teptat ca s\u0103 fi\u021bi cu inima \u00eemp\u0103cat\u0103. Fran ie\u0219ise deja din cabinet c\u00e2nd \u00ee\u0219i d\u0103du seama c\u0103 profesorul folosise persoana a doua \u0219i se f\u0103cu mai ro\u0219ie dec\u00e2t perdelele oribile de spital. Cel pu\u021bin profesorul Stephen Fay p\u0103rea un om care \u0219tia s\u0103 p\u0103streze un secret. Dup\u0103 col\u021b, pe Mile End Road, era o po\u0219t\u0103 unde Fran copie din Pagini Aurii lista numerelor de telefon ale laboratoarelor. Dac\u0103 \u00ee\u0219i f\u0103ceau reclam\u0103 acolo, probabil c\u0103 aveau o mentalitate destul de comercial\u0103. Anun\u021burile ce promovau laboratoarele \u00eei deschiser\u0103 ochii. \u201eDe ce s\u0103 a\u0219tep\u021bi \u0219i s\u0103-\u021bi faci griji c\u00e2nd po\u021bi veni la noi pentru un test confiden\u021bial de SIDA?\u201c propunea unul. Fran sim\u021bi deodat\u0103 c\u0103 propria dilem\u0103 nu era at\u00e2t de cumplit\u0103 dac\u0103 o priveai din acest unghi. \u00ce\u021bi trebuia mult curaj ca s\u0103-\u021bi faci testul SIDA. Dup\u0103 aceea g\u0103si o mic\u0103 parcare, \u00ee\u0219i scoase mobilul \u0219i lu\u0103 la r\u00e2nd numerele de pe list\u0103. Profesorul Fay avea dreptate. Toate laboratoarele puteau face testul, dar nici unul nu era dispus s\u0103-l fac\u0103 \u00eenainte de na\u0219tere. Descurajat\u0103, Fran r\u0103mase cu privirea pierdut\u0103 la terenurile virane, pline de buruieni, ce \u00eenconjurau impresionantele cl\u0103diri de birouri, noi-nou\u021be. Mai avea doar dou\u0103 locuri \u00een care nu sunase. R\u0103spunsul fu din nou negativ, dar cel pu\u021bin \u00eei d\u0103dur\u0103 un alt num\u0103r de telefon, o clinic\u0103 nou\u0103, spuse func\u021bionarul, recunoscut\u0103 ca inovatoare. Fran \u00eenchise ochii \u0219i form\u0103 num\u0103rul. Tehnicianul cu care i se f\u0103cu leg\u0103tura ascult\u0103 calm cererea ei \u0219i \u00eei spuse c\u0103 nu era nici o problem\u0103. Dac\u0103 s-ar fi aflat fa\u021b\u0103 \u00een fa\u021b\u0103 cu el, Fran l-ar fi s\u0103rutat. \u2014 Va trebui s\u0103 face\u021bi o amniocentez\u0103 sau o BVC pe cont propriu \u0219i apoi s\u0103 aduce\u021bi e\u0219antionul la noi. \u2014 Sigur, aprob\u0103 Fran \u00een grab\u0103, \u00eencerc\u00e2nd s\u0103-\u0219i st\u0103p\u00e2neasc\u0103 agita\u021bia ca nu cumva s\u0103 trezeasc\u0103 suspiciuni. \u2014 Sigur. Apoi, imediat ce ob\u021binem proba de s\u00e2nge a tat\u0103lui, putem s\u0103 mergem mai departe. Fran aproape c\u0103 sc\u0103p\u0103 telefonul din m\u00e2n\u0103 din cauza \u0219ocului. O prob\u0103 de s\u00e2nge! Iat\u0103 un am\u0103nunt pe care profesorul uitase s\u0103-l men\u021bioneze. Putea la fel de bine s\u0103 se dea b\u0103tut\u0103 de-acum. \n", " \nFran trebuia s\u0103-\u0219i umple o jum\u0103tate de or\u0103 p\u00e2n\u0103 la plecarea trenului spre cas\u0103. Uit\u00e2ndu-se un timp la siluetele pe role de la Broadgate, privirea \u00eei fu atras\u0103 de o mam\u0103 \u0219i un copil care r\u00e2deau \u0219i se chinuiau s\u0103-\u0219i men\u021bin\u0103 echilibrul, ag\u0103\u021b\u00e2ndu-se unul de cel\u0103lalt, \u00eens\u0103 f\u0103r\u0103 prea mult succes. Fran fu izbit\u0103 de g\u00e2ndul uluitor c\u0103 a\u0219a ar fi putut fi \u0219i ea peste trei ani. Avea s\u0103 aib\u0103 un copil. Oric\u00e2t de complex\u0103 \u0219i de \u00eencurcat\u0103 ar fi fost situa\u021bia, avu revela\u021bia acelui adev\u0103r minunat, binecuv\u00e2ntat. Avea s\u0103 fie mam\u0103. Porni \u00eenapoi spre Gara Liverpool, l\u0103s\u00e2ndu-\u0219i r\u0103gaz s\u0103 cumpere c\u00e2teva ziare. \u00cen compara\u021bie cu Woodbury, chio\u0219cul de ziare de la intrarea \u00een gar\u0103 era ca un magazin de delicatese exotice. International Herald Tribune st\u0103tea l\u00e2ng\u0103 L\u2019Express, Corriere della Sera l\u00e2ng\u0103 El Pais, Paris Match l\u00e2ng\u0103 Hello. \u00cen Londra, chiar \u0219i ziarele locale erau aproape la fel de voluminoase ca New York Times, d\u00e2nd pe dinafar\u0103 de suplimente gratuite. Adun\u0103 un bra\u021b \u0219i mai lu\u0103 apoi \u0219i ziarul de anun\u021buri gratuite Loot, a\u0219a, ca s\u0103 fie. Cuib\u0103rit\u0103 \u00een tren aproape c\u0103 adormi, g\u00e2ndindu-se iar \u0219i iar la ceea ce tocmai i se spusese la laborator. Toat\u0103 povestea era o nebunie. Cum ar fi putut s\u0103 ob\u021bin\u0103 o prob\u0103 de s\u00e2nge de la Laurence sau de la Jack? S\u0103-\u0219i fac\u0103 apari\u021bia cu o sering\u0103 \u0219i s\u0103-i \u0219opteasc\u0103: \u201eScuz\u0103-m\u0103, dragule, dar trebuie s\u0103-\u021bi cer o mic\u0103 favoare?\u201c. Dac\u0103 i-ar spune lui Laurence c\u0103 era pentru un test SIDA? Citise c\u0103 \u00een America perechile f\u0103ceau testul \u00eenainte de a se c\u0103s\u0103tori, de ce nu s \u0219i aici? Dar, cumva, nu-\u0219i putea \u00eenchipui c\u0103 Laurence ar fi de acord. I-ar spune pur \u0219i simplu c\u0103 el n-avea obiceiul s\u0103 se culce cu oricine \u00eei ie\u0219ea \u00een cale, a\u0219a c\u0103, dac\u0103 nu cumva ea o f\u0103cea, n-aveau motive de \u00eengrijorare. Era o cauz\u0103 disperat\u0103. Dac\u0103 nu cumva... \u00eei trecu prin minte o idee at\u00e2t de simpl\u0103 \u00eenc\u00e2t nu-i veni s\u0103 cread\u0103 c\u0103 nu se g\u00e2ndise mai devreme la asta. Ar putea pur \u0219i simplu s\u0103 dea c\u0103r\u021bile pe fa\u021b\u0103 \u0219i s\u0103 i-o cear\u0103 direct lui Jack. A\u0219a Laurence nu trebuia s\u0103 afle nimic. Lini\u0219tit\u0103 de acest g\u00e2nd \u0219i leg\u0103nat\u0103 de ritmul ro\u021bilor de tren, a\u021bipi. Se trezi chiar c\u00e2nd intrau \u00een Woodbury, descoperind c\u0103 fusta \u00eei era ridicat\u0103, l\u0103s\u00e2nd s\u0103 se vad\u0103 o bun\u0103 bucat\u0103 din coaps\u0103, \u0219i c\u0103 t\u00e2n\u0103rul din fa\u021ba ei o privea \u00een timp ce f\u0103cea ceva de nedescris sub suplimentul despre ma\u0219ini al unuia din ziarele ei. Nu \u021bi-e ru\u0219ine, \u00eei veni s\u0103 strige, n-ai pic de respect pentru o femeie \u00eens\u0103rcinat\u0103? \u00cen schimb, \u00ee\u0219i str\u00e2nse ziarele cu un aer plin de demnitate. \u2014 Nu mi-a\u0219 pune por\u021bia de fish\u2019n\u2019chips acolo \u00een locul t\u0103u, \u00eei zise glacial t\u00e2n\u0103rului \u0219i cobor\u00ee gr\u0103bit din tren. Era de-abia patru \u0219i Fran hot\u0103r\u00ee s\u0103 treac\u0103 pe la redac\u021bie \u00een loc s\u0103 mearg\u0103 direct acas\u0103. Avea nevoie de ceva care s\u0103-i distrag\u0103 pu\u021bin g\u00e2ndurile de la beleaua \u00een care s\u0103 b\u0103gase. Stevie muncea cu spor, cu m\u00e2necile suflecate \u0219i p\u0103rul prins cu ceea ce p\u0103rea a fi o pereche veche de ciorapi, corect\u00e2nd o \u0219tire despre cele mai recente restric\u021bii impuse traficului din Woodbury. \u2014 Cum a fost escapada misterioas\u0103? \u0218i apoi, dintr-un instinct izvor\u00e2t din faptul c\u0103 o cuno\u0219tea pe Fran de c\u00e2nd era de-o \u0219chioap\u0103 \u0219i din profunda afec\u021biune pe care i-o purta, ad\u0103ug\u0103: \u2014 A fost ceva grav, nu-i a\u0219a? \u2014 Cam a\u0219a. O trase pe Stevie \u00een biroul ei \u0219i \u00eenchise u\u0219a. \u2014 Chestia e c\u0103 sunt \u00eens\u0103rcinat\u0103. \u2014 Oh, Franny, e minunat! B\u0103nuiesc c\u0103 nu e momentul cel mai oportun, dar adori copiii. Laurence e \u00eenc\u00e2ntat? Vreau s\u0103 spun, \u0219tie c\u0103 nu e\u0219ti genul de persoan\u0103 care s\u0103-i impun\u0103 o nunt\u0103 cu de-a sila. \u2014 De fapt, \u00eenc\u0103 nu i-am dat vestea lui Laurence. \u2014 De ce nu? Doar n-o s\u0103-\u021bi spun\u0103 c\u0103 nu mai vrea s\u0103 te vad\u0103 \u00een veci, nu-i a\u0219a? \u00cengrijorarea din vocea lui Stevie spulber\u0103 rezervele lui Fran. Sim\u021bea nevoia s\u0103 se dest\u0103inuie cuiva \u0219i avea o vag\u0103 speran\u021b\u0103 c\u0103 Stevie ar putea s-o \u00een\u021beleag\u0103. \u2014 Pentru c\u0103 nu \u0219tiu dac\u0103 e copilul lui sau al lui Jack. Reac\u021bia lui Stevie fu ultimul lucru la care se a\u0219tepta Fran. Nici urm\u0103 de \u0219oc, oroare sau dezaprobare. Doar un z\u00e2mbet. \u2014 Biata de tine. Ai cam intrat \u00een belea, nu? \u2014 Cam a\u0219a. \u2014 \u0218i acum nu \u0219tii dac\u0103 s\u0103 mergi p\u00e2n\u0103 la cap\u0103t cu nunta? \u2014 Nu pot dac\u0103 e copilul lui Jack, nu? Chestia e c\u0103 exist\u0103 un test pe care l-a\u0219 putea face, dar am nevoie de o prob\u0103 de s\u00e2nge de la Jack. M-am g\u00e2ndit c\u0103 a\u0219 putea s\u0103 i-o cer. Ce zici? Stevie o privi uluit\u0103. \u2014 Cred, sau cel pu\u021bin, sper c\u0103 hormonii \u021bi-au tulburat temporar min\u021bile. Cum te g\u00e2nde\u0219ti s\u0103 i-o ceri? \u201eBun\u0103, Jack, m\u0103 \u00eentrebam dac\u0103 ai fi dr\u0103gu\u021b s\u0103-mi dai o prob\u0103 de s\u00e2nge ca s\u0103 aflu dac\u0103 e\u0219ti sau nu tat\u0103l copilului meu. Dac\u0103 e\u0219ti, o s\u0103 fac un avort, ca s\u0103 pot tr\u0103i fericit\u0103 p\u00e2n\u0103 la ad\u00e2nci b\u0103tr\u00e2ne\u021bi cu altcineva.\u201c Pentru numele lui Dumnezeu, Fran, Jack Allen e \u00eendr\u0103gostit de tine. \u00cei datorezi ceva mai mult\u0103 considera\u021bie dec\u00e2t \u00eei ar\u0103\u021bi. Fran se pr\u0103bu\u0219i nefericit\u0103 pe scaun. \u2014 \u0218tiu. Ai perfect\u0103 dreptate. Nu pot s\u0103-i cer a\u0219a ceva. \u2014 Va trebui pur \u0219i simplu s\u0103 i-o ceri minunatului t\u0103u Laurence. \u0218i nu-\u021bi spune ceva despre caracterul lor faptul c\u0103 po\u021bi g\u00e2ndi s\u0103-i ceri asta lui Jack, dar nu preasf\u00e2ntului doctor Westcott? A\u0219 mai medita la asta \u00een locul t\u0103u. Rareori o v\u0103zuse Fran a\u0219a de furioas\u0103 pe Stevie, dar, ce-i drept, \u00eentotdeauna avusese o sl\u0103biciune pentru Jack. \u2014 \u0218i dac\u0103 vrei un motiv mai serios de \u00eengrijorare, ce zici de \u0103sta? De s\u0103pt\u0103m\u00e2na viitoare, Express \u00ee\u0219i reduce pre\u021bul de v\u00e2nzare la jum\u0103tate. Ce-\u021bi propui s\u0103 faci \u00een privin\u021ba asta? \u00cen timp ce Stevie ie\u0219ea, tr\u00e2ntind u\u0219a \u00een urma ei \u0219i atr\u0103g\u00e2nd privirile tuturor celor din redac\u021bia de \u0219tiri, Fran \u00ee\u0219i l\u0103s\u0103 capul \u00een m\u00e2ini. Poate ar trebui pur \u0219i simplu s\u0103 uite de treaba cu Jack, s\u0103 accepte c\u0103 era mai mult ca sigur copilul lui Laurence \u0219i s\u0103 i-o spun\u0103 f\u0103r\u0103 ocoli\u0219uri. O iubea, la urma urmei. Probabil c\u0103 Henrietta avea dreptate. Avea s\u0103 fie \u0219ocat dar avea s\u0103 se \u00eempace cu ideea. Apoi putea \u00eencepe s\u0103 savureze bucuria \u0219i \u00eenc\u00e2ntarea de-a avea copilul dup\u0103 care t\u00e2njise at\u00e2ta timp. Iar dac\u0103 Express \u00ee\u0219i reducea pre\u021bul \u0219i \u00eei f\u0103cea cu adev\u0103rat probleme, putea oric\u00e2nd s\u0103 ia \u00een calcul ideea de a renun\u021ba la jurnalism \u0219i de a-l ajuta pe Laurence \u00een campania de promovare a clinicii dup\u0103 ce aveau s\u0103 se c\u0103s\u0103toreasc\u0103. Propriile g\u00e2nduri o \u0219ocar\u0103 chiar \u0219i pe ea. Oare persoana care spunea asta era fiica tat\u0103lui ei? Cea care \u00eenfruntase directorul companiei de autobuze c\u00e2nd o f\u0103cuse o jigodie? \u00cens\u0103rcinat\u0103 sau nu, trebuia s\u0103 riposteze. Dar cum? Cu bugetul deja auster al Citizen-ului, nu-\u0219i puteau permite s\u0103 reduc\u0103 pre\u021bul de v\u00e2nzare \u0219i \u00een cur\u00e2nd vor avea un nou concurent \u00een noul ziar. Dincolo de acest fapt p\u00e2ndea un adev\u0103r crud care o \u00eengrozea at\u00e2t de tare \u00eenc\u00e2t, nu \u00eendr\u0103znea s\u0103-l \u00eenfrunte. Era posibil, chiar probabil, ca, fiind confruntat cu o competi\u021bie at\u00e2t de acerb\u0103, Citizen s\u0103 piard\u0103 b\u0103t\u0103lia \u0219i asta \u00een timp ce o avea pe ea la c\u00e2rm\u0103. Cum ar mai putea da ochii cu tat\u0103l ei dac\u0103 avea s\u0103 fie responsabil\u0103 de distrugerea pre\u021bioasei lui crea\u021bii? Dincolo de u\u0219a biroului domnea o t\u0103cere morm\u00e2ntal\u0103. To\u021bi redactorii, p\u00e2n\u0103 \u0219i Stevie, plecaser\u0103 acas\u0103. Epuizat\u0103, Fran \u00ee\u0219i lu\u0103 geanta \u0219i le urm\u0103 exemplul. Exista ceva simbolic \u00een atmosfera t\u0103cut\u0103, pustie a locului. I se ivi \u00een minte o imagine \u00eenc\u0103 \u0219i mai pustie, dup\u0103 ce ziarul o s\u0103 dea faliment \u0219i angaja\u021bii o s\u0103 fie concedia\u021bi. \u2014 Doamne, r\u0103sun\u0103 o voce ce o f\u0103cu s\u0103 tresar\u0103, nu \u0219tiam c\u0103 mai e cineva pe-aici. Era Sean McGee, r\u0103mas \u00een pantaloni scur\u021bi de lycra \u0219i maiou sport, a\u0219ez\u00e2ndu-\u0219i casca astfel \u00eenc\u00e2t s\u0103-\u0219i men\u021bin\u0103 echilibrul \u00eentre coada de cal \u0219i lan\u021bul lui de argint. L\u00e2ng\u0103 el z\u0103cea un rucsac mare pe care \u00eel prinse de bicicleta lui Mountain Bike. \u2014 Pari \u00eenc\u0103rcat, remarc\u0103 Fran. Pleci undeva \u00een weekend? \u2014 De fapt, fac un drum cu bicicleta p\u00e2n\u0103 la Cambridge. \u2014 Dar sunt peste o sut\u0103 de kilometri! \u2014 Merit\u0103. Au bicicleta la care visez \u00een Exchange&Mart s\u0103pt\u0103m\u00e2na asta. Un tip din Cambridge vrea s-o v\u00e2nd\u0103. Cu cinzeci de mii mai ieftin\u0103 dec\u00e2t a\u0219 g\u0103si-o oriunde. Fran era uluit\u0103. \u2014 \u0218i faci a\u0219a un drum pentru asta. Nu sunt oferte de biciclete mai aproape de Woodbury? \u2014 M-am g\u00e2ndit s\u0103 dau un anun\u021b \u00een ziar, de fapt, dar n-am mai apucat. Ar fi cu mult mai u\u0219or dec\u00e2t s\u0103 m\u0103 t\u00e2r\u0103sc p\u00e2n\u0103 la Cambridge. Nu conteaz\u0103. Ar trebui s-o iau din loc. N-o s\u0103 ajung acolo \u00eenainte de 12 noaptea. Ne vedem luni. Fran \u00eei \u021binu u\u0219a \u0219i era gata s\u0103 ias\u0103 pe urmele lui, c\u00e2nd \u00eei veni o idee care o \u021bintui locului. Poate mai erau persoane ca Sean \u00een Woodbury care \u00ee\u0219i doreau s\u0103 g\u0103seasc\u0103 diverse lucruri, dar ar fi preferat s\u0103 le g\u0103seasc\u0103 mai aproape de cas\u0103. \u00cen Londra, Loot punea la dispozi\u021bie pagini \u00eentregi cu oferte de v\u00e2nz\u0103ri la m\u00e2na a doua \u0219i avea un succes monstru. Ce-ar fi s\u0103 fac\u0103 acela\u0219i lucru la scar\u0103 mai mic\u0103 aici? La urma urmei, tocmai elementul local ar fi factorul de atrac\u021bie. Nimeni \u00een afar\u0103 de un \u00eemp\u0103timit ca Sean n-ar parcurge kilometri \u00eentregi pentru o biciclet\u0103 Mountain Bike, dar probabil ar face efortul s\u0103 mearg\u0103 dintr-o parte a ora\u0219ului \u00eentr-alta pentru asta. Ca \u0219i londonezii, oamenii din Woodbury p\u0103strau h\u0103inu\u021be de bebelu\u0219 de care nu mai aveau nevoie, jocuri pe calculator de care copiii lor se plictisiser\u0103, ma\u0219ini pe care nu voiau s\u0103 le v\u00e2nd\u0103 prin intermediari. De ce nu? Fran sim\u021bi cum i se ridic\u0103 perii de pe ceaf\u0103, a\u0219a cum se \u00eent\u00e2mpla doar c\u00e2nd avea o idee cu adev\u0103rat bun\u0103. To\u021bi ziari\u0219tii cunosc acel elan de entuziasm ame\u021bitor c\u00e2nd firele unei pove\u0219ti se leag\u0103 \u00een sf\u00e2r\u0219it. Asta era ceea ce \u00eei \u021binea la masa de lucru, tr\u0103g\u00e2nd din greu, d\u00e2nd un ultim telefon, c\u00e2nd orice persoan\u0103 cu o urm\u0103 de minte s-ar fi dat b\u0103tut\u0103 \u0219i ar fi plecat acas\u0103 de c\u00e2teva ore bune. Express credea probabil c\u0103 deja c\u00e2\u0219tigase b\u0103t\u0103lia, dar avea s\u0103 le dea ceva b\u0103t\u0103i de cap. I se \u00eenv\u00e2rteau deja \u00een minte roti\u021bele legate de punerea \u00een practic\u0103. Aveau resursele pentru a-l scoate la presele lor. Aveau furgonete cu care puteau s\u0103-l distribuie. Dar ce fonduri erau necesare pentru a-l pune la punct? Vor avea nevoie de linii telefonice \u0219i de operatori care s\u0103 preia anun\u021burile. Sim\u021bi cum \u00eei piere brusc entuziasmul, ca o pas\u0103re \u00eempu\u0219cat\u0103 \u00een zbor. Va trebui s\u0103 conving\u0103 trustul familiei s\u0103 fac\u0103 un \u00eemprumut. Asta presupunea un risc. Unul pe care trustul s-ar putea s\u0103 nu fie dispus s\u0103 \u0219i-l asume. S-ar putea s\u0103-l conving\u0103 pe tat\u0103l ei, dar mama ei \u0219i avocatul familiei erau mai precau\u021bi. Trebuia s\u0103 mearg\u0103 s\u0103 stea de vorb\u0103 cu p\u0103rin\u021bii ei chiar acum, at\u00e2ta timp c\u00e2t ideea \u00eei ardea \u00eenc\u0103 minte. Tat\u0103l ei va \u00een\u021belege c\u0103 Citizen avea nevoie de o idee proasp\u0103t\u0103 \u2013 asta, dac\u0103 mai era \u00een stare s\u0103 \u00een\u021beleag\u0103. \n\nFran era at\u00e2t de dornic\u0103 s\u0103 ajung\u0103 acas\u0103 la p\u0103rin\u021bii ei, \u00eenc\u00e2t drumul prin ora\u0219, \u00een traficul de sear\u0103, i se p\u0103ru insuportabil de lung. Trebuia s\u0103 organizeze o nou\u0103 campanie \u00een privin\u021ba traficului. Traficul din Woodbury la ora de v\u00e2rf devenea la fel de problematic ca \u00een Londra. Intr\u0103 \u00een vitez\u0103 pe alee, \u00eempro\u0219c\u00e2nd pietri\u0219 \u00een stil barbar, ceea ce avea s\u0103-i fac\u0103 pe vecini s\u0103 trag\u0103 perdelele pe toat\u0103 strada. U\u0219a de la intrare era deschis\u0103, lucru surprinz\u0103tor, dat fiind c\u0103 maic\u0103-sa era mai preocupat\u0103 de siguran\u021b\u0103 dec\u00e2t un \u0219eic saudit. Nu se z\u0103rea nici urm\u0103 de p\u0103rin\u021bii ei. Sim\u021bi un fior de panic\u0103 \u00een timp ce intra \u00een cas\u0103. Camera de zi \u0219i biroul tat\u0103lui ei erau pustii. \u00ce\u0219i f\u0103cu curaj s\u0103 intre \u00een buc\u0103t\u0103rie. Maic\u0103-sa era a\u0219ezat\u0103 la imaculatul blat de g\u0103tit, cu telefonul \u00een m\u00e2n\u0103. \u2014 Francesca, slav\u0103 Domnului c\u0103 e\u0219ti aici. Tocmai am sunat dup\u0103 tine la ziar. \u2014 De ce? Fran sim\u021bi deodat\u0103 c\u0103 \u00eei transpir\u0103 m\u00e2inile, ca br\u00e2nza \u00eenf\u0103\u0219urat\u0103 \u00een folie de plastic. \u2014 Ce s-a \u00eent\u00e2mplat? \u2014 E vorba de taic\u0103-t\u0103u, din fericire, tonul ei era mai degrab\u0103 iritat, dec\u00e2t \u00eensp\u0103im\u00e2ntat, se poart\u0103 \u0219i mai bizar \u00een ultimul timp. Se \u00eembrac\u0103 \u00een costum c\u00e2nd merge la culcare, uit\u0103 ce-a zis acum o clip\u0103. \u0218i pleac\u0103 de nebun. Face lucrul \u0103sta frecvent. E a doua oar\u0103 s\u0103pt\u0103m\u00e2na asta. \u0218i chiar \u00een seara mea de bridge. Nu mai suport! Fran ignor\u0103 tonul cert\u0103re\u021b, cic\u0103litor, al maic\u0103-sii \u0219i abord\u0103 problema pragmatic. \u2014 De c\u00e2t timp lipse\u0219te? \u2014 S\u0103 tot fie vreo dou\u0103 ore. \u2014 Are obiceiul s\u0103 se duc\u0103 undeva anume? \u2014 \u00cen parc. D\u0103 de m\u00e2ncare la pas\u0103ri. Trebuie s\u0103-i \u00eenmoi p\u00e2inea \u0219i s\u0103-i p\u0103strez felii de \u0219unc\u0103. O spunea de parc\u0103 ar fi fost o preten\u021bie complet absurd\u0103, cum ar fi s\u0103 aduci zece oameni \u00een plus la cin\u0103. \u2014 OK, m\u0103 duc s\u0103-l caut. Parcul era doar la zece minute distan\u021b\u0103, \u00eenghesuit \u00eentr-o latur\u0103 a c\u00e2mpiilor irigate, \u00een spatele catedralei. S\u0103 intri pe por\u021bile lui era ca \u0219i cum te-ai fi trezit \u00eentr-un tunel al timpului, ca \u0219i cum ai fi fost transportat \u00eenapoi \u00een anii \u201950, pe vremea c\u00e2nd domneau ordinea \u0219i siguran\u021ba, c\u00e2nd pe copii doar \u00eei auzeai, nu-i \u0219i vedeai, \u0219i toat\u0103 lumea \u00ee\u0219i \u0219tia locul. \u00centreg parcul era verde, \u00eengrijit \u0219i f\u0103r\u0103 urm\u0103 de gunoi. Rondurile de flori, \u00een culori vii, care ar fi oripilat-o pe Vita Sackville-West, erau plivite \u0219i vesele. Pe marginea bazinului pentru copii, se \u00eenghesuiau, sco\u021b\u00e2nd \u021bipete de bucurie, feti\u021be \u00een chilo\u021bei, \u00eencerc\u00e2nd s\u0103 apuce s\u0103 se mai b\u0103l\u0103ceasc\u0103 o dat\u0103 \u00eenainte s\u0103 se \u00eentunece. L\u00e2ng\u0103 ele, mamele st\u0103teau la pove\u0219ti pe rogojini. Totul alc\u0103tuia un tablou al traiului lini\u0219tit din suburbii. \u00cens\u0103 nu se z\u0103rea nici urm\u0103 de tat\u0103l ei. \u00cel \u00eentreb\u0103 pe paznicul parcului, care \u00eel recunoscu posomor\u00e2t dup\u0103 descriere \u0219i avu impresia c\u0103-l v\u0103zuse mai devreme vorbind cu un mic huligan cu o javr\u0103 de c\u00e2ine r\u0103pciugos. \u00ce\u0219i amintea pentru c\u0103 javra purta nici mai mult, nici mai pu\u021bin dec\u00e2t o e\u0219arf\u0103 ro\u0219ie \u0219i se \u00eentrebase cine \u0219i-ar g\u0103ti c\u00e2inele \u00een felul acela caraghios. Fran sim\u021bi o zv\u00e2cnire de team\u0103. Oare tat\u0103l ei intrase \u00een vorb\u0103 cu unul din vagabonzii care, chiar \u0219i aici, \u00een Woodbury, cer\u0219eau \u0219i te agasau, ba uneori chiar te amenin\u021bau ca s\u0103 le dai bani? Ce-i drept, tat\u0103l ei i-ar \u00eentinde o m\u00e2n\u0103 \u0219i lui Barb\u0103-albastr\u0103, dac\u0103 omul ar fi la ananghie. Dar era prea pu\u021bin probabil s\u0103-l fi luat cu ei \u00een vizuina lor sau \u00een autobuzul etajat cu care c\u0103l\u0103toreau prin \u021bar\u0103. F\u0103cu \u00een grab\u0103 cale \u00eentoars\u0103 lu\u00e2nd-o pe alt drum, dar nu era nici urm\u0103 de el. Poate c\u0103 \u00eentre timp ajunsese singur acas\u0103 \u0219i se agitaser\u0103 degeaba. La c\u00e2teva vile de cea a p\u0103rin\u021bilor ei, d\u0103du cu ochii de c\u00e2inele cu pricina. Mergea agale \u00een urma unui t\u00e2n\u0103r pe role \u0219i l\u00e2ng\u0103 ei se afla tat\u0103l ei. \u2014 Hei! strig\u0103 ea, tem\u00e2ndu-se c\u0103 tat\u0103l ei ar putea fi dezorientat sau \u00eensp\u0103im\u00e2ntat. Se \u00eentoarser\u0103 \u0219i v\u0103zu c\u0103 b\u0103iatul \u00eel \u021binea de bra\u021b pe tat\u0103l ei, conduc\u00e2ndu-l cu bl\u00e2nde\u021be, ca pe un copil mic. Apoi, c\u00e2nd \u00ee\u0219i d\u0103du seama cine era de fapt t\u00e2n\u0103rul, \u00eei veni s-o ia la fug\u0103. Nu era un vagabond. Era un adolescent de\u0219irat, \u00eembr\u0103cat cu un tricou l\u0103l\u00e2i \u0219i pantaloni de trening ca de clovn. \u0218i ultima dat\u0103 c\u00e2nd se \u00eent\u00e2lniser\u0103 ea era goal\u0103-pu\u0219c\u0103, abia ie\u0219it\u0103 din patul tat\u0103lul lui. Dumnezeule! \u2014 \u0218tiam c\u0103 st\u0103 pe strada asta, dar nu \u0219tiam la ce num\u0103r, explic\u0103 Ben \u00eembujorat, evit\u00e2ndu-i privirea. I s-a f\u0103cut r\u0103u \u00een parc \u0219i nu-\u0219i mai amintea unde st\u0103. \u2014 Francesca! Expresia confuz\u0103 a tat\u0103lui ei se limpezi c\u00e2nd o v\u0103zu. \u2014 M\u0103 bucur s\u0103 te v\u0103d. Stai mult la noi? \u2014 \u00cel iau eu de-aici, \u00eel anun\u021b\u0103 pe Ben, pe un ton mai t\u0103ios dec\u00e2r ar fi vrut, dornic\u0103 s\u0103 plece c\u00e2t mai repede. O s\u0103-\u0219i revin\u0103. Ben, f\u0103r\u0103 \u00eendoial\u0103 la fel de gr\u0103bit s-o \u0219tearg\u0103 ca \u0219i ea, \u00eenh\u0103\u021b\u0103 lesa javrei \u0219i o porni pe role. Abia c\u00e2nd ajunsese la jum\u0103tatea str\u0103zii, Fran \u00ee\u0219i d\u0103du seama c\u0103 nu-i mul\u021bumise. \u2014 Unde a plecat Ben? \u00eentreb\u0103 Ralph, deodat\u0103 tulburat. Unde e prietenul meu, Ben? \u2014 O s\u0103 mai vin\u0103 c\u00e2t de cur\u00e2nd. Nu vrei s\u0103 intr\u0103m? \u2014 E fiul lui Jack, \u0219tii. Fran n-avea nevoie s\u0103 i se aminteasc\u0103lucrul \u0103sta. \u2014 A f\u0103cut o treab\u0103 bun\u0103 cu Ben, Jack. E un b\u0103iat bine-crescut. Fran trebui s\u0103 recunoasc\u0103 faptul c\u0103, dat fiind obiceiul tat\u0103lui s\u0103u de a aduce femei str\u0103ine acas\u0103 una-dou\u0103, Ben p\u0103rea s\u0103 fi supravie\u021buit admirabil. Probabil avusese noroc, at\u00e2ta tot. \u2014 Ralph! zbier\u0103 maic\u0103-sa de pe alee. Unde Dumnezeu ai fost? \u0218tii c\u0103 e seara mea de bridge. A fost de-a dreptul ur\u00e2t din partea ta. Oricum, \u021b\u00e2\u0219ni pe u\u0219\u0103, cu haina \u0219i geanta \u00een m\u00e2n\u0103, eu am plecat. E o mul\u021bime de m\u00e2ncare \u00een frigider. Atitudinea maic\u0103-sii o \u0219oc\u0103 pe Fran. \u2014 Pentru Dumnezeu, mam\u0103, n-o face dinadins. Trebuie s\u0103 fie ceva foarte grav. E clar c\u0103 nu se simte bine. N-a f\u0103cut-o ca s\u0103-\u021bi \u00eencurce \u021bie planurile, \u0219tii doar. Fran sim\u021bi c\u0103 o n\u0103p\u0103de\u0219te un val de furie \u00eempotriva maic\u0103-sii. Phyllis \u00eel trata \u00eentotdeauna pe Ralph ca \u0219i cum ar fi \u00een\u0219elat-o pe ascuns, iar acum p\u0103rea c\u0103 are \u00een sf\u00e2r\u0219it dovada. \u2014 Ei bine, chiar mi le \u00eencurc\u0103. M\u0103 \u00eentorc la zece. Fran privi furioas\u0103 \u00een urma maic\u0103-sii. \u2014 Vino, \u00eel conduse pe taic\u0103-s\u0103u \u00een\u0103untru, hai s\u0103 punem ceva la pr\u0103jit. \u00cel \u00eenso\u021bi \u00een biroul lui \u0219i \u00eei puse o caset\u0103 cu cele mai bune zece cupe de la Cheltenham. Apoi \u00eengenunche l\u00e2ng\u0103 el \u0219i \u00eel \u00eembr\u0103\u021bi\u0219\u0103. \u2014 Te iubesc, tati. De obicei nu \u00ee\u0219i manifesta sentimentele at\u00e2t de direct. Afec\u021biunea lor se exprima mai degrab\u0103 prin fapte dec\u00e2t prin vorbe, ca \u0219i cum vorbele ar fi fost de prisos \u00een compara\u021bie cu dovezile de zi cu zi. Dar ast\u0103zi i se p\u0103rea necesar s-o \u0219i spun\u0103. El o \u00eembr\u0103\u021bi\u0219\u0103 la fel de str\u00e2ns, \u00een timp ce pe chip \u00eei revenea expresia confuz\u0103. \u2014 \u0218tii, Francesca, mi-e greu s\u0103 spun asta, dar cred c\u0103 se \u00eent\u00e2mpl\u0103 ceva cu creierul meu. Fran \u00ee\u0219i ascunse fa\u021ba \u00een um\u0103rul lui pentru o clip\u0103, ca nu cumva s-o vad\u0103 pl\u00e2ng\u00e2nd. Dup\u0103 ce luar\u0103 cina, el a\u021bipi pe scaun, \u00een timp ce Fran \u00eei studia \u00eengrijorat\u0103 chipul. Avusese loc acea subtil\u0103 inversare de roluri, \u00een care copilul devine p\u0103rintele \u0219i, \u00een loc s\u0103 cear\u0103 protec\u021bie, trebuie s-o ofere, oric\u00e2t de \u00eensp\u0103im\u00e2nt\u0103tor ar fi. T\u00e2njea s\u0103 stea de vorb\u0103 cu cineva care s\u0103 \u00een\u021beleag\u0103 c\u00e2t de sf\u00e2\u0219ietor era sentimentul c\u0103 pierduse ceva. Laurence. Sun\u0103 la el, dar r\u0103spunse robotul, a\u0219a c\u0103 \u00eei l\u0103s\u0103 un mesaj. Probabil c\u0103 plecase deja de la spital. Va fi nevoit\u0103 s\u0103 treac\u0103 singur\u0103 prin aceast\u0103 \u00eencercare, dar trebuia s\u0103 \u00eenfrunte ceea ce o \u00eengrozea cel mai mult: viitorul. Dup\u0103 o jum\u0103tate de or\u0103, Ralph se trezi. \u2014 Franny \u2013 ochii lui \u00eenc\u0103 vioi se luminar\u0103 de \u00eenc\u00e2ntare, de parc\u0103 n-ar fi v\u0103zut-o cu doar o jum\u0103tate de or\u0103 mai devreme \u2013, ce bucurie s\u0103 te v\u0103d. Ce v\u00e2nt te-aduce? De data aceasta, Fran z\u00e2mbi numai \u0219i \u00eel lu\u0103 de m\u00e2n\u0103. \u00cencepea s\u0103 se obi\u0219nuiasc\u0103. Zgomotul de pa\u0219i de pe pietri\u0219 o f\u0103cu s\u0103 se uite la ceas. Era prea devreme ca s\u0103 fie maic\u0103-sa, dac\u0103 nu cumva se certase cu parternera de bridge, un incident deloc ie\u0219it din comun. Singurul motiv pentru care continuau parteneriatul era faptul c\u0103 nimeni altcineva nu voia s\u0103 le fie partener. Ca \u00een multe c\u0103snicii, de altfel. Se auzi soneria \u0219i s\u0103ri s\u0103 r\u0103spund\u0103. \u00cen prag st\u0103tea Laurence, chipe\u0219 \u0219i \u00eengrijorat. \u2014 Laurence, slav\u0103 Domnului! El o \u00eembr\u0103\u021bi\u0219\u0103 \u0219i de data asta ea pl\u00e2nse f\u0103r\u0103 s\u0103 se mai ascund\u0103. \u2014 E vorba de tata. Starea lui s-a agravat din nou. E ca \u0219i cum, de fiecare dat\u0103 c\u00e2nd m\u0103 vede, a uitat complet de \u00eemprejur\u0103rile \u00een care ne-am v\u0103zut \u00eenainte. Laurence o str\u00e2nse la piept. \u2014 \u0218tiu. E dureros. Adesea, chiar mai mult pentru membrii familiei dec\u00e2t pentru el, de\u0219i sunt sigur c\u0103 asta nu e o consolare. \u2014 Dar \u0219tie \u0219i el! Tocmai mi-a spus c\u0103 are impresia c\u0103 se \u00eent\u00e2mpl\u0103 ceva cu creierul lui. \u2014 E de bine atunci. Nu poate s\u0103 fie foarte grav. \u2014 Nu pot s\u0103 \u00eendur asta, Laurence. Pare \u00eenc\u0103 at\u00e2t de t\u00e2n\u0103r \u0219i a avut \u00eentotdeauna o minte brici. O s\u0103 se agraveze? \u2014 E greu de spus c\u00e2t de rapid\u0103 va fi evolu\u021bia bolii. O s\u0103 discut cu un prieten de-al meu care e specialist \u00een geriatrie. Cred sincer c\u0103 ar trebui s\u0103-l duci pe tat\u0103l t\u0103u la un consult c\u00e2t de cur\u00e2nd. Fran \u00eenchise ochii. Era o copil\u0103rie, \u0219tia, dar \u00een bra\u021bele lui, lini\u0219tit\u0103 de mintea lui limpede, ce avea puterea de-a o alina, se sim\u021bea infinit mai bine. O iubea cu adev\u0103rat. De ce naiba sim\u021bea nevoia s\u0103-i ascund\u0103 existen\u021ba copilului? \u2014 Laurence, cred c\u0103 ar trebui s\u0103-\u021bi m\u0103rturisesc ceva. \u2014 Serios? Z\u00e2mbi v\u0103z\u00e2nd aerul ei grav. \u00cent\u00e2lni privirea lui netulburat\u0103, tandr\u0103, plin\u0103 de dragoste \u0219i preocupare fa\u021b\u0103 de ea. \u2014 Da. \u0218tii, tocmai am descoperit c\u0103 sunt\u0103 Un zgomot asurzitor venind din buc\u0103t\u0103rie \u00eei f\u0103cu s\u0103 se desprind\u0103 unul de altul \u0219i s\u0103 alerge s\u0103 vad\u0103 ce se \u00eent\u00e2mplase. Ralph st\u0103tea \u00een mijlocul \u00eenc\u0103perii, cu aceea\u0219i expresie nedumerit\u0103, \u00een timp ce la picioarele lui z\u0103cea toaster-ul, f\u0103cut buc\u0103\u021bi. Ridic\u0103 privirea de la dezastrul produs spre chipul fiicei sale. \u2014 \u00cemi pare r\u0103u, Franny, draga mea, \u00eencercam doar s\u0103 prind Radio 4 pe el. \u2014 C\u00e2t de cur\u00e2nd, \u00eei \u0219opti Laurence bl\u00e2nd, cred c\u0103 ar trebui s\u0103 \u00eencerca\u021bi s\u0103 merge\u021bi la prietenul meu c\u00e2t de cur\u00e2nd. \n\nBen parcurse cu o vitez\u0103 ame\u021bitoare distan\u021ba de o mil\u0103 \u0219i jum\u0103tate dintre casa lui \u0219i cea a familiei Tyler. El \u0219i Ralph ajunseser\u0103 s\u0103 se cunoasc\u0103 bine \u00een ultimele s\u0103pt\u0103m\u00e2ni \u0219i b\u0103tr\u00e2nul umpluse golul l\u0103sat \u00een via\u021ba lui Ben de faptul c\u0103 de-abia dac\u0103 \u00ee\u0219i cunoscuse bunicii. Presupusese, p\u00e2n\u0103 s\u0103-l cunoasc\u0103 pe Ralph, c\u0103 b\u0103tr\u00e2nii \u00eei criticau \u00eentotdeauna pe tineri, consider\u00e2ndu-i ni\u0219te poten\u021biali huligani violen\u021bi \u0219i prost-crescu\u021bi. Ralph se dovedise a fi cu totul diferit. Amuzant \u0219i spontan, interesat de ceea ce g\u00e2ndea \u0219i credea Ben, de parc\u0103 i-ar fi desp\u0103r\u021bit o diferen\u021b\u0103 de doar cinci minute, nu de cinzeci de ani. \u0218i, mai degrab\u0103 dec\u00e2t a face front comun cu autoritatea meschin\u0103 reprezentat\u0103 de paznicul parcului, el o provocase constant, \u00eentr-o manier\u0103 care lui Ben i se p\u0103ruse destul de subversiv\u0103. \u2014 Grozav, Rover, uite! Ar\u0103t\u0103 spre lumina de la etaj. \u2014 Tata e acas\u0103. B\u0103iatul \u0219i c\u00e2inele intrar\u0103 \u00een goan\u0103 pe u\u0219\u0103, oprindu-se doar c\u00e2t \u00eei lu\u0103 lui Ben s\u0103-\u0219i scoat\u0103 rolele. \u00cei \u00eent\u00e2mpin\u0103 o arom\u0103 \u00eembietoare de sos bolognez \u0219i p\u00e2ine cu usturoi, combina\u021bia lui preferat\u0103. \u00cen camer\u0103 r\u0103suna jazul lui Keith Jarrett, dat mai tare dec\u00e2t i se permitea lui, observ\u0103 mali\u021bios. Urcar\u0103 sc\u0103rile \u00eentr-o vitez\u0103 demn\u0103 de Grand National. \u00cen biroul lui, Jack st\u0103tea ghemuit la calculator, uit\u00e2ndu-se la modelele de format pentru noul ziar. Ben trase c\u00e2inele \u00eenapoi, \u00eenghi\u021bindu-\u0219i dezam\u0103girea. Tat\u0103l lui \u00ee\u0219i adusese de lucru pentru acas\u0103. Vreun \u00eenger p\u0103zitor al adolescen\u021bilor \u00eel b\u0103tu pe Jack pe um\u0103r \u0219i \u00eel f\u0103cu s\u0103 se \u00eentoarc\u0103 \u00een grab\u0103. Expresia de pe chipul fiului s\u0103u, deopotriv\u0103 trist\u0103 \u0219i resemnat\u0103, \u00eel f\u0103cu s\u0103 se ridice imediat de la calculator. Jack \u0219tia prea bine c\u0103 nu era u\u0219or s\u0103 fii crescut doar de tat\u0103l t\u0103u. \u2014 Bun\u0103, z\u00e2mbi larg, ai avut o zi proast\u0103 la \u0219coal\u0103? \u2014 Normal\u0103. Apoi m-am \u00eent\u00e2lnit cu Ralph \u00een parc. \u2014 Voi doi sunte\u021bi deja prieteni vechi. E grozav. Observ\u0103 o lacrim\u0103 sclipind \u00een col\u021bul ochiului lui Ben, \u0219tears\u0103 rapid cu m\u00e2neca tricoului Umbro. \u2014 Ce s-a \u00eent\u00e2mplat? \u2014 A fost groaznic. Nu mai \u0219tia unde se afl\u0103. Umbla de colo-colo f\u0103r\u0103 s\u0103 g\u0103seasc\u0103 drumul spre cas\u0103. \u2014 Slav\u0103 Domnului c\u0103 a dat peste tine. L-ai condus tu acas\u0103? \u2014 A venit fiica lui. Cea cu care\u0103 \u2014 Da, \u00eel \u00eentrerupse Jack. Francesca. \u2014 L-a luat ea acas\u0103. Tat\u0103... \u2014 Da? \u2014 E al naibii trist ... \u2014 \u0218i de nedrept. E un om minunat\u0103. C\u00e2nd \u00eemi f\u0103ceam stagiul la Citizen, \u00eemi p\u0103rea un erou. Ap\u0103ra \u00eentotdeauna lucrurile \u00een care credea. \u0218i credea cu adev\u0103rat \u00een ziarele locale. N-a visat niciodat\u0103 s\u0103 o \u0219tearg\u0103 \u00een Fleet Street. \u2014 Tat\u0103? Jack \u00ee\u0219i d\u0103du seama dup\u0103 tonul lui Ben c\u0103 urma o \u00eentrebare important\u0103. \u2014 Tu ai visat vreodat\u0103 s\u0103 o \u0219tergi \u00een Fleet Street? \u00cen Jack se d\u0103du o lupt\u0103. Nu voia ca Ben s\u0103 cread\u0103 c\u0103 era un fel de martir. \u00cen plus, nici nu era. Avusese parte de o carier\u0103 a naibii de reu\u0219it\u0103 aici. \u2014 Nu, Ben. Erau prea multe lucruri pe care mi le doream aici. \u00ce\u0219i d\u0103du seama c\u0103 \u00eel lini\u0219tise pe Ben. \u00ce\u0219i rec\u0103p\u0103ta z\u00e2mbetul sigur de el. \u2014 Mi-ar pl\u0103cea s\u0103 fiu ca Ralph. S\u0103 schimb ceva. \u2014 Despre mine nu spui niciodat\u0103 asta, se milogi Jack cu neru\u0219inare. \u2014 Oh tu, tu e\u0219ti un gazetar \u00eenvechit \u0219i plicticos. De ce-a\u0219 vrea s\u0103 fiu ca tine? \u2014 Vino, \u00eel ciufuli el cu afec\u021biune, hai s\u0103 lu\u0103m ceaiul \u00eenainte s\u0103-l atace c\u00e2inele. Auzind dinspre buc\u0103t\u0103rie sunetul de r\u0103u-augur pe care \u00eel scoate un c\u00e2ine c\u00e2nd se linge pe bot, se repezir\u0103 jos, \u021bip\u00e2nd. Wild Rover l\u0103tr\u0103 \u00een semn de recuno\u0219tin\u021b\u0103. \u2014 Al naibii c\u00e2ine. A m\u00e2ncat p\u00e2inea cu usturoi. \u2014 Cel pu\u021bin ne-a l\u0103sat castronul cu spaghete. \u2014 Asta numai pentru c\u0103 n-aveau parmezan, se \u00eencrunt\u0103 Jack, cu un aer amenin\u021b\u0103tor. \n\nDe\u0219i se sim\u021bea pu\u021bin vinovat\u0103 de viteza cu care p\u0103reau s\u0103 sar\u0103 peste r\u00e2nd, Fran \u00eei era totodat\u0103 profund recunosc\u0103toare lui Laurence pentru c\u0103 ob\u021binuse at\u00e2t de prompt un control pentru tat\u0103l ei. Se \u021binuse de cuv\u00e2nt \u0219i le f\u0103cuse rost de o programare la spitalul din Woodbury, pentru s\u0103pt\u0103m\u00e2na urm\u0103toare. \u2014 Ce rost are, o lini\u0219tise Laurence, z\u00e2mbind, s\u0103 lucrez cinsprezece ore pe zi pe nimica toat\u0103 dac\u0103 nu pot nici m\u0103car s\u0103 pun o pil\u0103 pentru oamenii pe care-i iubesc? \u00cen mijlocul culoarului aglomerat de spital, \u00een timp ce p\u0103rin\u021bii ei a\u0219teptau \u00een spate, Fran se sim\u021bi \u00eenduio\u0219at\u0103 la culme. O s\u0103rut\u0103 pe obraz. \u2014 Te sun mai t\u00e2rziu s\u0103 aflu cum a mers. \u0218i te superi dac\u0103 stau eu de vorb\u0103 cu doctorul care-l consult\u0103? S-ar putea s\u0103 fie mai deschis cu mine. Ea arunc\u0103 o privire \u00eenspre tat\u0103l ei, dar Ralph se \u00eenc\u0103p\u0103\u021b\u00e2na s\u0103 citeasc\u0103 ziarul. \u00cen seara de dinainte \u00eencercase s\u0103 sus\u021bin\u0103 c\u0103 f\u0103ceau prea mare caz. \u2014 Dar, tati, replicase ea bl\u00e2nd, \u0219tii \u0219i tu c\u0103 exist\u0103 o problem\u0103. Ar fi o prostie s-o evi\u021bi, altfel starea ta nu se va ameliora niciodat\u0103. \u2014 P\u0103i tocmai asta e, Franny \u2013 \u0219i ea v\u0103zuse atunci teama din ochii lui \u2013, dac\u0103 nu se poate ameliora, ci doar agrava? Rezultatul ar putea fi o sentin\u021b\u0103 pe via\u021b\u0103 \u0219i, \u00eentr-un fel, a\u0219 prefera s\u0103 nu \u0219tiu. \u2014 Vino, tati, \u00eel luase ea de m\u00e2n\u0103 atunci, sim\u021bind la r\u00e2ndu-i o urm\u0103 din teama lui, asta nu-\u021bi st\u0103 \u00een fire. Tu ai crezut \u00eentotdeauna c\u0103 trebuie s\u0103 \u00eenfrun\u021bi lucrurile f\u0103r\u0103 ocoli\u0219uri. \u2014 Da, Franny. \u00cens\u0103 au fost \u00eentotdeauna lucruri \u00een privin\u021ba c\u0103rora puteam s\u0103 fac ceva. Nu mai avusese ce s\u0103-i r\u0103spund\u0103 atunci, sperase doar c\u0103 se \u00een\u0219elau cu to\u021bii \u0219i c\u0103 doctorul avea s\u0103 confirme acest lucru. \u2014 Domnul \u0219i doamna Tyler? Un doctor nea\u0219teptat de t\u00e2n\u0103r ie\u0219i s\u0103-i cheme \u00een\u0103untru. Poate c\u0103 era medic stagiar sau poate c\u0103 doctorii, ca \u0219i poli\u021bi\u0219tii, \u00eencepeau s\u0103 i se par\u0103 tineri lui Fran. \u00cei conduse \u00eentr-o c\u0103m\u0103ru\u021b\u0103, \u00eenc\u0103rcat\u0103 cu echipamente \u0219i panouri. Era oricum o zi cald\u0103, dar atmosfera era \u00een\u0103bu\u0219itoare. \u2014 Acum, domnule Tyler, spuse medicul bl\u00e2nd, a\u0219 vrea s\u0103-mi spune\u021bi care crede\u021bi dumneavoastr\u0103 c\u0103 este problema. \u2014 Problema, \u00eel \u00eentrerupse Phyllis, e c\u0103 \u00een majoritatea timpului uit\u0103 de la m\u00e2n\u0103 p\u00e2n\u0103 la gur\u0103 \u0219i se tot \u00eembrac\u0103 de plimbare \u00een miez de noapte. \u0218i mai \u0219i pleac\u0103 de nebun. \u2014 Mul\u021bumesc, doamn\u0103 Tyler, \u2013 b\u0103rbatul adopt\u0103 un ton nea\u0219teptat de sever fa\u021b\u0103 de maic\u0103-sa, care \u00eei merse la suflet lui Fran \u2013 dar l-am \u00eentrebat pe so\u021bul dumneavoastr\u0103 Phyllis se cufund\u0103 \u00eentr-o t\u0103cere ostil\u0103. \u2014 Se pare c\u0103 nu mai sunt capabil s\u0103 fac conexiuni, \u00eencepu Ralph, \u0219ov\u0103ind pentru prima dat\u0103. M\u0103 duc la frigider s\u0103 iau lapte \u0219i m\u0103 \u00eentorc cu iaurt. Spun c\u00e2te ceva \u0219i apoi, \u00eemi dau seama dup\u0103 expresiile celorlal\u021bi, repet acela\u0219i lucru. Devin dezorientat ... Vocea i se \u00eenec\u0103 \u0219i Fran sim\u021bi nevoia s\u0103-l \u00eembr\u0103\u021bi\u0219eze \u0219i s\u0103-i aline durerea \u0219i teama. \u2014 Uneori nu-mi amintesc unde stau. Mi-e team\u0103, domnule doctor, c\u0103, pe zi ce trece, devin alt om. \u2014 \u0218i de c\u00e2t timp dureaz\u0103 acest proces? \u2014 Acesta e lucrul cel mai uimitor. Doar de c\u00e2teva luni. Doctorul se \u00eentrerupse din luat noti\u021be pe formularul din fa\u021ba lui \u0219i \u00eel privi pe Ralph. \u2014 V-a\u0219 ruga s\u0103 urca\u021bi cu doamna asistent\u0103 \u0219i s\u0103 face\u021bi o tomografie, domnule Tyler, dac\u0103 vre\u021bi. A\u0219a ne putem da seama dac\u0103 exist\u0103 o deteriorare vizibil\u0103 a \u021besutului. Apoi putem discuta despre posibile cauze. Fran \u00eent\u00e2lni privirea tat\u0103lui ei c\u00e2nd acesta se ridic\u0103. Era limpede c\u0103 doctorul dorea s\u0103 discute doar cu ea \u0219i cu mama ei, iar Ralph ghicise acest lucru. \u2014 Pe cur\u00e2nd, \u00eencerc\u0103 Ralph s\u0103 glumeasc\u0103, \u0219i nu-i spune despre gin \u0219i revistele deocheate. Fran \u00ee\u0219i d\u0103du silin\u021ba s\u0103 r\u00e2d\u0103, dar sim\u021bi un nod \u00een g\u00e2t. \u0218tia c\u0103 \u00eencerca s\u0103 fie curajos, s\u0103 fac\u0103 haz de necaz, \u0219i \u00ee\u0219i d\u0103du seama c\u00e2t de \u00eenfior\u0103toare trebuia s\u0103 fie toat\u0103 povestea pentru el, care avusese \u00eentotdeauna o minte at\u00e2t de ascu\u021bit\u0103 \u0219i pentru care via\u021ba de zi cu zi depinsese de acuitatea percep\u021biilor. \u2014 Bine, domnule doctor, \u00eencepu Phyllis aproape \u00eenainte ca so\u021bul ei s\u0103 fi ie\u0219it pe u\u0219\u0103. Pute\u021bi s\u0103 ne spune\u021bi adev\u0103rul acum. Doctorul ridic\u0103 din umeri, continu\u00e2nd s\u0103 r\u0103m\u00e2n\u0103 rezervat. \u2014 Mi-a\u0219 dori s\u0103 pot, doamn\u0103 Tyler. Mi-a\u0219 dori s\u0103 fie at\u00e2t de simplu. Mai \u00eent\u00e2i exist\u0103 c\u00e2teva teste pe care le putem face spre a elimina cauzele fizice. Un atac minor, chiar \u0219i depresia, pot conduce la simptome similare. Dup\u0103 cum ar putea face-o \u0219i excesul de alcool, dar b\u0103nuiesc c\u0103 nu e cazul aici. Nu c\u0103 n-ar fi existat \u0219anse cu ea prin preajm\u0103, \u00ee\u0219i zise Fran plin\u0103 de am\u0103r\u0103ciune. \u00centr-un fel, mai degrab\u0103 ar fi b\u0103nuit-o pe maic\u0103-sa c\u0103 bea sherry pe ascuns. \u2014 \u0218i dac\u0103 nici una din acestea nu este cauza? \u00eentreb\u0103 Fran \u00eencet. \u2014 Atunci ar putea fi Alzheimer. Dar acesta nu e un diagnostic care poate fi pus cu u\u0219urin\u021b\u0103. Nu po\u021bi fi cu adev\u0103rat sigur de asta dec\u00e2t dup\u0103 o biopsie post mortem. \u2014 \u0218i exist\u0103 vreun tratament? \u2014 Dac\u0103 asta are, m\u0103 tem c\u0103 nu. \u2014 Care ar fi prognoza dumneavoastr\u0103 ? \u00eentreb\u0103 Fran, tem\u00e2ndu-se de r\u0103spunsul lui. \u2014 Greu de spus. E destul de t\u00e2n\u0103r pentru Alzheimer \u0219i declinul lui, \u00eentr-un interval de doar c\u00e2teva luni, e neobi\u0219nuit de rapid. Schimbarea tinde s\u0103 fie ciclic\u0103. Starea i se va ameliora \u0219i apoi se va agrava. \u2014 \u0218tie ce i se \u00eent\u00e2mpl\u0103, asta e cel mai r\u0103u. Fran se st\u0103p\u00e2ni cu greu. Era al naibii de nedrept. Tat\u0103l ei cel ager \u0219i spiritual. De ce nu i se \u00eent\u00e2mplase altcuiva? \u2014 Da. Ei bine, dac\u0103 e Alzheimer, \u00ee\u0219i va pierde treptat luciditatea. Din punctul acesta de vedere, va fi mai u\u0219or. Cel pu\u021bin pentru el. Dar nu \u0219i pentru ei, acesta era subtextul. \u2014 Desigur, dac\u0103 acesta va fi diagnosticul final, va trebui s\u0103 v\u0103 a\u0219tepta\u021bi la un comportament excentric, chiar antisocial. \u00cen orice caz, s\u0103 nu ne g\u00e2ndim deocamdat\u0103 la ce e mai r\u0103u. Din vocea doctorului disp\u0103ru nota cald\u0103, plin\u0103 de compasiune, aceasta fiind \u00eenlocuit\u0103 de tonul impersonal, vioi, care izvora probabil, \u00een parte, din instinctul de autoconservare. Nu-\u0219i putea permite s\u0103 duc\u0103 povara tragediilor altora. \u00cen timp ce ie\u0219eau pe coridor, Fran \u00eencerc\u0103 s\u0103-\u0219i \u00eembr\u0103\u021bi\u0219eze mama. La urma urmei, ea avea s\u0103 fie afectat\u0103 cel mai mult de ce se \u00eent\u00e2mpla. Pentru prima dat\u0103, Phyllis nu se \u00eempotrivi gestului de afec\u021biune. \u2014 Oh, Fran, nu merit\u0103 una ca asta. Pentru o clip\u0103, mam\u0103 \u0219i fiic\u0103 \u00ee\u0219i putur\u0103 oferi reciproc lucrul dup\u0103 care t\u00e2njeau cel mai mult: alinare. Apoi vechea Phyllis \u00ee\u0219i reintr\u0103 \u00een drepturi. \u2014 N-o s\u0103 stau s\u0103 am grij\u0103 de el, s\u0103 \u0219tii. N-a\u0219 putea suporta stresul. Am mai v\u0103zut oameni care aveau asta. Nici m\u0103car nu \u0219tiu cine e\u0219ti. \u00ce\u021bi sacrifici toat\u0103 via\u021ba pentru ei \u0219i ai putea s\u0103 fii oricine. Nu te-ar deosebi de bunica. Fran sim\u021bi un \u0219oc auzind cuvintele maic\u0103-sii. \u2014 Ce vrei s\u0103 spui? \u2014 Vreau s\u0103 spun c\u0103, dac\u0103 asta are, o s\u0103 caut un loc unde s\u0103-l pot duce. Un loc unde \u0219tiu cum s\u0103 fac\u0103 fa\u021b\u0103 unor astfel de lucruri. \u2014 Pentru Dumnezeu, mam\u0103, \u2013 oamenii din jur se uitar\u0103 lung la ele c\u00e2nd Fran o apuc\u0103 de bra\u021b \u2013 nu po\u021bi s\u0103-l duci la azil. Se poart\u0103 normal \u00een majoritatea timpului. \u00cei datorezi mai mult de-at\u00e2t. \u2014 Dar tu? o \u00eentreb\u0103 maic\u0103-sa. Tu, care e\u0219ti singura lui fiic\u0103, nu \u00eei datorezi \u0219i tu ceva? De ce nu renun\u021bi la cariera ta minunat\u0103 ca s\u0103 ai grij\u0103 de el, dac\u0103 e\u0219ti at\u00e2t de preocupat\u0103 de datorie? Fran t\u0103cu. Era un comentariu \u00eendrept\u0103\u021bit. \u2014 Oricum, \u2013 \u00een glasul lui Phyllis se \u00eempleteau deodat\u0103 satisfac\u021bia meschin\u0103 \u0219i o not\u0103 par\u0219iv\u0103 \u2013 s-ar putea s\u0103 afli c\u0103 ai mai mult timp liber dec\u00e2t crezi. Am primit o ofert\u0103 de preluare a ziarului. De la trustul Express. Vor s\u0103 combine Express-ul \u0219i Citizen-ul. \u2014 Mam\u0103! zise, apuc\u00e2nd-o pe maic\u0103-sa de bra\u021b at\u00e2t de str\u00e2ns, \u00eenc\u00e2t avea probabil s\u0103-i r\u0103m\u00e2n\u0103 o v\u00e2n\u0103taie. Nu se poate s\u0103 vorbe\u0219ti serios. Ne-ar \u00eenchide imediat. \u00centr-un an ne-ar \u0219terge numele de pe frontispiciu. Nu se poate ca tata s\u0103 se g\u00e2ndeasc\u0103 serios la a\u0219a ceva. \u2014 Poate c\u0103 nu. Dar e bolnav, Francesca, \u0219i trebuie s\u0103 pl\u0103tesc cumva \u00eengrijirea lui. Dac\u0103 nu acum, \u00een c\u00e2\u021biva ani. Cum propui s\u0103 fac lucrul \u0103sta? Fran nu g\u0103si nici un r\u0103spuns. \u00cen afara certitudinii c\u0103 ziarul era munca de o via\u021b\u0103 a tat\u0103lui ei \u0219i c\u0103 nu-l putea l\u0103sa s\u0103 dispar\u0103 din peisaj, cu at\u00e2t mai pu\u021bin acum. Va trebui s\u0103 se g\u00e2ndeasc\u0103 la noi modalit\u0103\u021bi de a-l face s\u0103 aduc\u0103 mai mult profit. \u2014 Mam\u0103, trebuie s\u0103 vorbesc oricum cu tine \u0219i tata despre ziar. Am o idee care s-ar putea s\u0103 ne salveze. Am discutat-o deja cu Stevie \u0219i ea m\u0103 sus\u021bine \u00eentru totul. Maic\u0103-sa se str\u00e2mb\u0103 imperceptibil auzind de Stevie. \u2014 Atunci ar fi cazul s\u0103 convoci o \u00eent\u00e2lnire a trustului. Fran \u00eel z\u0103ri pe tat\u0103l ei, pe care o asistent\u0103 vesel\u0103 \u00eel conducea la ele. N-ar\u0103ta prea r\u0103u. \u2014 Apropo, c\u00e2t ofer\u0103? Fu \u0219ocat\u0103 c\u00e2nd auzi r\u0103spunsul. \u2014 Dar e o insult\u0103! \u2014 Poate. Dar ar acoperi \u00eengrijirea la domiciliu \u0219i un bungalou pe deasupra. Fran \u00ee\u0219i d\u0103du seama c\u0103 tremura. Cuno\u0219tea tonul \u0103la. \u00censemna ca maic\u0103-sa se hot\u0103r\u00e2se deja. \n", " \u2014 Cum se simte? s\u0103ri Stevie pe Fran imediat ce se \u00eentoarse la redac\u021bie. \u2014 \u0218tii cum e tata. Fran se temea at\u00e2t de tare c\u0103 ar putea s\u0103 clacheze, \u00eenc\u00e2t nu se sim\u021bea \u00een stare s\u0103 \u00eenfrunte privirea femeii mai \u00een v\u00e2rst\u0103. \u2014 \u00cencearc\u0103 s\u0103-\u0219i vad\u0103 de via\u021b\u0103. Se preface mai preocupat de rezultatele la curse dec\u00e2t de diagnosticul lui. \u2014 \u0218i care a fost diagnosticul? Fran se \u00eentoarse spre a-\u0219i face curaj. \u2014 Alzheimer. Sau cel pu\u021bin, probabilitatea s\u0103 fie Alzheimer. \u2014 Alzheimer? Vocea lui Stevie era mai mult o \u0219oapt\u0103. \u2014 Oh, s\u0103rmanul meu Ralph! Pentru o clip\u0103, se ag\u0103\u021bar\u0103 una de cealalt\u0103, sprijinindu-se reciproc, g\u0103sind alinare una \u00een suferin\u021ba celeilalte. \u2014 \u00cei mai fac \u0219i alte analize, dar nu sunt semne prea bune. Trebuie s\u0103 g\u0103sesc ajutor specializat pentru mama. \u00cei e foarte greu s\u0103 fac\u0103 fa\u021b\u0103 situa\u021biei. \u2014 Nu z\u0103u. Intensitatea am\u0103r\u0103ciunii din vocea lui Stevie o uimi pe Fran. \u2014 Lui Phyllis i-a fost greu s\u0103 \u00eenfrunte \u0219i varicela. Mai pu\u021bin c\u00e2nd a avut-o ea. Atunci toat\u0103 lumea a trebuit s\u0103 se \u00eenv\u00e2rt\u0103 \u00een jurul ei. E nevrotic\u0103, Fran. \u2014 Da, dar o nevrotic\u0103 cu motive \u00eendrept\u0103\u021bite de \u00eengrijorare de data asta. \u2014 \u00cemi pare r\u0103u, par o tic\u0103loas\u0103 f\u0103r\u0103 inim\u0103, dar tind s\u0103 simpatizez mai degrab\u0103 cu Ralph. El e cel al c\u0103rui creier e afectat. Brutalitatea cuvintelor pluti un timp \u00een aer. \u2014 Stevie, vrea s\u0103-l duc\u0103 la un azil. Stevie cea dur\u0103 \u0219i lipsit\u0103 de sentimentalisme, al c\u0103rei pulover fusese \u00eembibat de r\u00e2urile de lacrimi v\u0103rsate de al\u021bii pe um\u0103rul ei, dar niciodat\u0103 de propriile ei lacrimi, se tr\u00e2nti pe scaun \u0219i \u00eencepu s\u0103 pl\u00e2ng\u0103 cu suspine. Priveli\u0219tea era \u0219ocant\u0103. \u2014 Nu l-a apreciat niciodat\u0103, dar\u0103mite s\u0103-l iubeasc\u0103. Activitatea lui minunat\u0103 ca jurnalist, campaniile lui pentru acest ora\u0219. A considerat slujba lui un inconvenient minor, care risca s\u0103-l deranjeze pe secretarul care se ocupa cu admiterea \u00een Golf Club. Chipul ridat al lui Stevie se ridic\u0103, plin de nelini\u0219te, spre Fran. \u2014 Oh, Doamne, \u00eemi pare r\u0103u, Fran. \u0218tiu c\u0103 e mama ta. N-ar trebui s\u0103 zic lucrurile astea. Drep r\u0103spuns, Fran \u00ee\u0219i l\u0103s\u0103 bl\u00e2nd m\u00e2na pe cea a lui Stevie, sim\u021bind venele \u00eencordate sub pielea ei cald\u0103 \u0219i uscat\u0103. Lipsa de loialitate nu trebuia neap\u0103rat s\u0103 fie exprimat\u0103 \u00een cuvinte. \u2014 \u00cen m\u0103sura \u00een care asta o poate scuza, cred c\u0103 nici ea nu a fost prea fericit\u0103. Firea ei obtuz\u0103 a \u00eengr\u0103dit-o la fel de mult ca pe ceilal\u021bi. \u0218i a avut o copil\u0103rie foarte nefericit\u0103. \u2014 Ca \u0219i Hitler. \u2014 \u00cen ceea ce-i prive\u0219te, tragedia e c\u0103 au f\u0103cut o pereche at\u00e2t de nepotrivit\u0103. Sper sincer c\u0103 nu din cauza mea au r\u0103mas \u00eempreun\u0103. \u2014 Iar tragedia mea e c\u0103 m-am resemnat cu asta. Ar fi trebuit s\u0103 m\u0103 lupt pentru el, Fran, cu orice pre\u021b. Ne iubeam. At\u00e2\u021bia ani irosi\u021bi. \u0218i acum asta... Nu poate s\u0103-l duc\u0103 la un azil! Nu po\u021bi s-o la\u0219i s\u0103 fac\u0103 asta, Fran. Cu siguran\u021b\u0103 simte nevoia s\u0103 stea \u00eentr-un loc pe care-l cunoa\u0219te, \u00eenconjurat de lucrurile care au o semnifica\u021bie pentru el. \u2014 Nu, n-o s-o las. Nu dac\u0103 g\u0103sesc o modalitate de-a o opri. Poate c\u0103 nu vorbe\u0219te serios. Oh, Doamne, Stevie, am uitat. Alt\u0103 bomb\u0103, exact ce ne lipsea. Express \u00eencearc\u0103 s\u0103 ne preia. Stevie se smulse prompt din starea de autocomp\u0103timire la primul semn de primejdie. \u2014 Cum e posibil? Jack n-a f\u0103cut niciodat\u0103 vreo aluzie la asta. \u2014 Poate c\u0103 nici nu \u0219tie. Murray Nelson e destul de viclean ca s-o fac\u0103 f\u0103r\u0103 \u0219tirea lui. \u2014 Ne-ar fi avertizat dac\u0103 ar fi \u0219tiut. \u00cel cunosc pe Jack. \u2014 Da, trebui s\u0103 recunoasc\u0103 Fran, probabil c\u0103 da. \u00cen orice caz, a fost de acord s\u0103 convoc\u0103m o \u00eent\u00e2lnire a trustului, a\u0219a c\u0103 ar fi cazul s\u0103 \u00eencep s\u0103 lucrez la datele \u0219i cifrele pentru noul proiect. Cum crezi c\u0103 ar trebui s\u0103-i spunem? M\u0103 g\u00e2ndeam la Fair Exchange. Stevie \u00ee\u0219i st\u0103p\u00e2ni emo\u021bia de parc\u0103 ar fi \u00eenchis un sertar \u00een dezordine. Fran a\u0219tept\u0103 s\u0103-i aud\u0103 verdictul. Instinctul lui Stevie \u00een ceea ce privea alegerea titlului era mai sigur dec\u00e2t un studiu de pia\u021b\u0103 \u00een care s-ar fi investit sute de lire. \u2014 Nu-i r\u0103u. Exprim\u0103 limpede natura produsului. Oamenilor le place lucrul \u0103sta. \u2014 Fair Exchange r\u0103m\u00e2ne atunci. Exist\u0103 m\u0103car un aspect pozitiv. \u2014 S\u0103-l auzim. Avem nevoie de toate aspectele pozitive pe care le putem descoperi. \u2014 Laurence s-a purtat minunat. Ne-a asigurat accesul la un specialist \u00een trei zile \u0219i \u00eel sun\u0103 s\u0103 afle p\u0103rerea lui sincer\u0103. \u2014 Cred \u0219i eu. Stevie nu era dispus\u0103 s\u0103-i recunoasc\u0103 meritele f\u0103r\u0103 a c\u00e2rcoti pu\u021bin. \u2014 Ce rost are s\u0103 ai un logodnic \u00een halat alb dac\u0103 nu e \u00een stare s\u0103 \u00eemping\u0103 c\u00e2\u021biva babal\u00e2ci ca s\u0103 v\u0103 bage \u00een fa\u021b\u0103? \u2014 Stevie! Dar nu-\u0219i putu st\u0103p\u00e2ni o umbr\u0103 de z\u00e2mbet \u00een fa\u021ba imaginii evocate. Stevie cea sarcastic\u0103 de dinainte ie\u0219ea din nou la lumin\u0103. \u2014 I-ai spus \u00eentre timp? Domnului doctor Kildare? C\u0103 o s\u0103 fii o mireas\u0103 \u00eenc\u00e2nt\u0103toare, dar \u00eens\u0103rcinat\u0103? \u2014 Am avut destule pe cap. \u2014 Sigur c\u0103 da. Cum ar fi faptul c\u0103 bebelu\u0219ul ar putea s\u0103 aib\u0103 p\u0103rul \u0219aten, ochi alba\u0219tri, \u00eenconjura\u021bi de riduri \u0219i s\u0103 poarte petice de piele la coate ca Jack Allen, \u00een loc s\u0103 fie un zeu arian f\u0103r\u0103 sim\u021bul umorului \u0219i cu o diplom\u0103 de profil real. \u2014 Stevie! Fran chicoti f\u0103r\u0103 s\u0103 vrea. \u2014 Laurence are un minunat sim\u021b al umorului. Doar c\u0103 e diferit de-al t\u0103u. \u2014 Sau de-al oricui altcuiva. Stevie \u021b\u00e2\u0219ni \u00eenapoi \u00een forfota din redac\u021bia de \u0219tiri \u00eenainte ca Fran s\u0103 apuce s\u0103-i dea replica. Fran scoase dosarul cu planurile ei legate de costurile \u0219i partea practic\u0103 pentru Fair Exchange \u0219i \u00ee\u0219i c\u0103ut\u0103 calculatorul. \u00cens\u0103 alte \u00eentreb\u0103ri, mai spinoase, i se \u00eenv\u00e2rteau \u00een minte. Oare ar trebui s\u0103 \u00eencerce s\u0103 am\u00e2ne nunta? Dar, dac\u0103 ar face-o, starea tat\u0103lui ei s-ar putea agrava \u0219i o \u00eengrozea perspectiva de a face nunta f\u0103r\u0103 ca el s\u0103 fie de fa\u021b\u0103. Deodat\u0103 sim\u021bi c\u0103 i se f\u0103cuse o foame de lup. \u0218i era genul de foame pe care o putea potoli doar un baton de ciocolat\u0103 sau o gogoa\u0219\u0103 cu unt. A\u0219a, \u00ee\u0219i d\u0103du seama uimit\u0103 se sim\u021beau probabil femeile \u00eens\u0103rcinate. \n\u2014 V-a\u021bi g\u00e2ndit la o dat\u0103 pentru nunt\u0103? Camilla \u00ee\u0219i str\u00e2nse picioarele lungi \u0219i gra\u021bioase sub ea, pe canapeaua acoperit\u0103 cu creton, \u0219i scoase la iveal\u0103, de undeva din ad\u00e2ncurile acesteia, o agend\u0103. \u2014 Vreau s\u0103 spun c\u0103 suntem deja \u00een iunie \u0219i b\u0103nuiesc c\u0103 nu vre\u021bi s\u0103 face\u021bi nunta la iarn\u0103? E cumva prea deprimant. Fran fu \u0219ocat\u0103 d\u00e2ndu-\u0219i seama c\u0103 nu se g\u00e2ndise niciodat\u0103 la procesul propriu-zis de a se c\u0103s\u0103tori. La nun\u021bile altora, fusese de obicei genul de invitat care, \u00een loc s\u0103 suspine \u00een spate, se \u00eentreba c\u00e2t avea s\u0103 dureze p\u00e2n\u0103 ce mirii aveau s\u0103 se sature unul de cel\u0103lalt. Camilla p\u0103l\u0103vr\u0103gea \u00een continuare. \u2014 O s\u0103 avem nevoie de cel pu\u021bin trei luni ca s-o organiz\u0103m \u0219i, desigur, august iese din discu\u021bie, a\u0219a c\u0103 septembrie ar fi ideal. S-ar putea s\u0103 avem parte de una din acele minunate veri t\u00e2rzii. Ce p\u0103rere ai, Laurence? Auzindu-\u0219i numele, Laurence ridic\u0103 privirea din articolul despre transferul intrafalopian al game\u021bilor. \u2014 Septembrie mi se pare perfect. Ce p\u0103rere ai, Francesca? Fran sim\u021bi cum Camilla se preg\u0103tea s\u0103-\u0219i exercite dorin\u021ba de control asupra nun\u021bii ei \u0219i \u00eei opuse rezisten\u021b\u0103. \u2014 Nu m-am g\u00e2ndit prea bine la asta. \u0218tia c\u0103 lucrul \u0103sta avea s\u0103-i enerveze pe am\u00e2ndoi, dar, cu toate astea, \u00eel spuse. \u2014 Mama are dreptate, ar trebui s\u0103 alegem o dat\u0103, s\u0103 \u0219tii. \u2014 E nevoie de timp pentru toate, Francesca, plus\u0103 Camilla. Lista invita\u021bilor, rochiile domni\u0219oarelor de onoare. La ce fel de invita\u021bii te-ai g\u00e2ndit? Ai putea s\u0103 mi le ar\u0103\u021bi \u0219i mie? E genul de persoan\u0103 care verific\u0103 invita\u021biile ca s\u0103 se asigure c\u0103 sunt scrise cu litere \u00eengro\u0219ate, \u00ee\u0219i zise Fran enervat\u0103. \u0218i \u00ee\u0219i \u00eenchipuie c\u0103 eu sunt genul care s-ar putea s\u0103 aleag\u0103 invita\u021bii argintii cu clopo\u021bei la col\u021buri. Poate c\u0103 ar trebui s-o lase pe Henrietta s\u0103 organizeze nunta la ea acas\u0103 la urma urmei. Asta chiar ar scoate-o din s\u0103rite pe sclifosita care urma s\u0103-i devin\u0103 soacr\u0103. Aproape c-ar fi meritat s-o fac\u0103. \u2014 Apropo, Camilla era de neoprit c\u00e2nd se pornea, Laurence spune c\u0103 bietul t\u0103u tat\u0103 nu se simte prea bine. Crezi c-o s\u0103 fie \u00een stare s\u0103 te conduc\u0103 la altar? Fran se sim\u021bi cuprins\u0103 de o furie at\u00e2t de crunt\u0103 din pricina insensibilit\u0103\u021bii Camillei, \u00eenc\u00e2t s\u0103ri de pe scaun. I se urc\u0103 s\u00e2ngele la cap din cauza mi\u0219c\u0103rii bru\u0219te \u0219i, \u00een secunda urm\u0103toare, se pr\u0103bu\u0219i le\u0219inat\u0103 pe podea. Avu senza\u021bia \u00eenfior\u0103toare c\u0103 vede negru \u00eenaintea ochilor, de parc\u0103 i s-ar fi f\u0103cut o anestezie total\u0103 \u0219i ar fi num\u0103rat p\u00e2n\u0103 la trei, apoi se cufund\u0103 \u00eentr-un abis. \u00cencepu s\u0103-\u0219i recapete cuno\u0219tin\u021ba \u00eencet, observ\u00e2nd siluetele care se aplecau deasupra ei, sim\u021bind c\u0103 cineva \u00eei ridica picioarele pe perne, ca s\u0103-i pun\u0103 s\u00e2ngele \u00een mi\u0219care. \u2014 Laurence, dragule, o auzi pe Camilla murmur\u00e2nd. Ne-a cam dat emo\u021bii cu asta. Nu cumva \u00eemi ascunde\u021bi ceva? \u2014 Cum ar fi c\u0103 sufer\u0103 de epilepsie sau de ceva asem\u0103n\u0103tor? Sigur c\u0103 nu. \u2014 Voiam s\u0103 spun cum ar fi c\u0103 e \u00eens\u0103rcinat\u0103. \u2014 Mam\u0103 \u0103 Iritarea lui Laurence t\u0103ie ad\u00e2nc \u00een con\u0219tiin\u021ba lui Fran. \u2014 Pot s\u0103 te asigur \u00een mod categoric c\u0103 Francesca nu e \u00eens\u0103rcinat\u0103. Laurence \u00eei ridic\u0103 p\u0103rul de pe frunte lui Fran cu un aer vinovat. Fusese t\u0103ios cu maic\u0103-sa pentru c\u0103 \u0219tia c\u0103 el \u0219i Fran ar fi trebuit s\u0103 discute acest lucru. Ea deschisese discu\u021bia de mai multe ori dar Laurence reu\u0219ise \u00eentotdeauna s\u0103-i dea r\u0103spunsuri evazive. Poate c\u0103 ar trebui s\u0103-i spun\u0103 adev\u0103rul acum, \u00eenainte de a merge mai departe, \u00een ceea ce-l privea pe el \u0219i copiii. Dar, dac\u0103 o f\u0103cea, risca s\u0103 o piard\u0103. O s\u0103-i spun\u0103, desigur. Dup\u0103 nunt\u0103. \n\nDe\u0219i era ocupat\u0103 cu lucrul \u0219i-\u0219i f\u0103cea griji pentru tat\u0103l ei, Fran \u00ee\u0219i d\u0103du seama \u00een cur\u00e2nd c\u0103, atunci c\u00e2nd era vorba de nun\u021bi, toat\u0103 lumea voia s\u0103 ia parte la agita\u021bie. S\u0103 opui rezisten\u021b\u0103 p\u0103rea de prisos. \u2014 Nu crezi c\u0103 \u021bi-ar sta minunat \u00een aia? Henrietta o t\u00e2r\u00e2se s\u0103pt\u0103m\u00e2na urm\u0103toare la un magazin de rochii de mireas\u0103 de l\u00e2ng\u0103 pia\u021b\u0103 unde \u00eembr\u0103cau \u201emireasa care \u0219tie ce vrea\u201c de la coroni\u021b\u0103 p\u00e2n\u0103 \u00een v\u00e2rful condurilor. Henrietta \u00eei ar\u0103ta o chestie cu crinolin\u0103, din m\u0103tase alb\u0103, cu mai multe volane dec\u00e2t perdelele de la teatru, f\u0103r\u0103 umeri \u0219i cu un decolteu pe care chiar \u0219i Scarlett O\u2019Hara l-ar fi considerat indecent. Fran cl\u0103tin\u0103 din cap. \u2014 OK, atunci ce zici de asta? Poate e mai pe gustul t\u0103u. Ar\u0103t\u0103 spre o rochie delicat\u0103 \u0219i elegant\u0103 Catherine Walker, f\u0103r\u0103 urm\u0103 de volan sau bl\u0103ni\u021b\u0103. \u2014 Glacial\u0103 \u0219i inabordabil\u0103 \u00een satin de culoarea filde\u0219ului. Perfect. Fran chicoti, de\u0219i trebui s\u0103 recunoasc\u0103, \u00eei pl\u0103cea la nebunie rochia. \u2014 E greu s\u0103 fii glacial\u0103 \u0219i inabordabil\u0103 c\u00e2nd e\u0219ti cu burta la gur\u0103. Vocea Henriettei cobor\u00ee la nivelul unei \u0219oapte. Cum se \u00eent\u00e2mpl\u0103 cu vocile unor persoane din \u00eenalta societate, asta o f\u0103cea s\u0103 sune \u0219i mai strident. \u2014 Uite ce e, Francesca, n-ai de g\u00e2nd s\u0103 continui cu adev\u0103rat cu chestia asta cu testul ca s\u0103 afli cine e tat\u0103l, nu? \u2014 Probabil c\u0103 nu. E prea complicat. \u2014 Slav\u0103 Domnului. E mai bine s\u0103 la\u0219i unele lucruri \u00een voia hazardului \u0219i s\u0103 nu provoci natura. Problema cu mine, se g\u00e2ndi Fran, e c\u0103 las totul \u00een voia hazardului, pe care se \u0219tie c\u0103 nu po\u021bi conta. Ar trebui \u00eentr-adev\u0103r s\u0103-mi iau via\u021ba \u00een m\u00e2ini \u0219i s\u0103 ajung la o decizie. Oripil\u00e2nd-o pe v\u00e2nz\u0103toare, Lottie intr\u0103 \u021bop\u0103ind, cu o gogoa\u0219\u0103 mare cu ciocolat\u0103 \u00een m\u00e2n\u0103. \u2014 Putem s\u0103 mergem acum s\u0103 ne uit\u0103m la rochiile pentru domni\u0219oarele de onoare? Te rooog! \u2014 Asta ar trebui s\u0103 fie un deliciu, promise Henrietta. Sophie viseaz\u0103 la o bluz\u0103 deasupra buricului de velur alb \u0219i Lottie \u00eenclin\u0103 mai degrab\u0103 spre o combina\u021bie \u00eentre Fragonard \u0219i Pocahontas. Ce-ar fi s\u0103 faci nunta la Eurodisney, de fapt? Ai putea probabil s\u0103-l \u00eenchiriezi pe Mickey s\u0103 te treac\u0103 pragul. \u2014 Oh da, m\u0103tu\u0219ic\u0103 Fran, te rog! strig\u0103 Lottie \u00eenc\u00e2ntat\u0103. Fran se cutremur\u0103, \u00een timp ce \u00eei venea \u00een minte imaginea unui \u0219oarece uria\u0219 de plastic, care o purta \u00een dormitor, o privea cu pasiune \u00een ochi \u0219i \u00eei spunea: \u201e\u0218i acum, micu\u021ba mea Minnie, clipa pe care o a\u0219tept de-at\u00e2ta timp\u0103\u201c \u2014 Cred c\u0103 faci o mare gre\u0219eal\u0103, Murray, reduc\u00e2nd pre\u021bul de v\u00e2nzare. Jack ridic\u0103 un exemplar din num\u0103rul de a doua zi care anun\u021ba reducerea cu litere de-o \u0219chioap\u0103 pe prima pagin\u0103. \u2014 Uite ce-au p\u0103\u021bit celelalte ziare c\u00e2nd au f\u0103cut asta. Au sf\u00e2r\u0219it prin a-\u0219i t\u0103ia creanga de sub picioare. Le-a crescut tirajul pentru o vreme, dar au afectat industria pe termen lung. \u2014 Jack, Jack, \u021b\u00e2\u021b\u00e2i nesuferitul de Nelson, m\u0103 uime\u0219ti. \u00cenc\u0103 mai consideri concuren\u021ba un lucru bun, nu? \u2014 Sigur c\u0103 da. F\u0103r\u0103 ea \u00eencepi s\u0103 te complaci \u0219i, c\u00e2nd te complaci, s-a dus jurnalismul de calitate. Trebuie s\u0103-\u021bi dore\u0219ti s\u0103 urm\u0103re\u0219ti un subiect, s\u0103-l urm\u0103re\u0219ti bine \u0219i s-o faci \u00eenaintea celorlal\u021bi. Dac\u0103 exist\u0103 un singur ziar \u00een zon\u0103, ce rost mai are s\u0103 te agi\u021bi? Murray se ridic\u0103, \u00een costumul lui scump care nu reu\u0219ea s\u0103-i ascund\u0103 burta, dar nu d\u0103du semne c\u0103 avea de g\u00e2nd s\u0103 plece. De ce naiba nu pleca? Jack \u00ee\u0219i dori s\u0103 vin\u0103 cineva din redac\u021bia de \u0219tiri s\u0103-i cear\u0103 p\u0103rerea sau s\u0103-l \u00eentrebe ceva, dar \u0219tiau cu to\u021bii cine era \u00een biroul lui \u0219i p\u0103strau distan\u021ba. \u2014 Ei bine, Jack. Era clar c\u0103 avea vreun as \u00een m\u00e2nec\u0103, Jack era sigur de asta. \u2014 Ar fi cazul s\u0103 te obi\u0219nuie\u0219ti s\u0103 r\u0103m\u00e2i la \u00een\u0103l\u021bime f\u0103r\u0103 concuren\u021b\u0103. \u2014 De ce, Murray? Jack \u0219tia c\u0103 e atras \u00eentr-un joc dar probabil c\u0103, mai devreme sau mai t\u00e2rziu, Murray se va plictisi \u0219i \u00eel va lumina \u0219i pe el despre ce e vorba. \u2014 Pentru c\u0103, \u00een cur\u00e2nd, ne vom numi Express&Citizen. Am f\u0103cut o ofert\u0103 s\u0103 prelu\u0103m Citizen. Ralph Tyler e dus, n-ai auzit? S-a \u021bicnit, bietul de el, iar nevast\u0103-sa e chiar foarte interesat\u0103 s\u0103 v\u00e2nd\u0103. Jack sim\u021bi c\u0103-l cuprinde furia. \u2014 Chiar e\u0219ti un nemernic, nu-i a\u0219a? Ai a\u0219teptat s\u0103 afli diagnosticul sau ai tr\u00e2ntit direct oferta, a\u0219a, ca s\u0103 fie? Murray oft\u0103. \u2014 Sunt pur \u0219i simplu realist. Fiica nu va face fa\u021b\u0103 reducerii pre\u021bului nostru \u0219i noului ziar. Oferim familiei o cale decent\u0103 de ie\u0219ire din impas. E un gest destul de altruist, de fapt. \u2014 N-ai fi \u00een stare nici s\u0103 silabise\u0219ti cuv\u00e2ntul. \u0218i n-a\u0219 elimina at\u00e2t de repede Citizen-ul din competi\u021bie. Francesca Tyler are mare parte din flerul \u0219i talentul tat\u0103lui ei. \u2014 Atunci ar trebui s\u0103 se gr\u0103beasc\u0103 s\u0103 dea dovad\u0103 de ele. Nelson spusese ce avea de spus. \u2014 Mai ales fa\u021b\u0103 de maic\u0103-sa. Din c\u00e2te \u00een\u021beleg, ea e cea mai dornic\u0103 s\u0103 scape de ziar. Jack arunc\u0103 ziarul cu pre\u021bul redus \u00een u\u0219a care se \u00eenchidea. Oare Fran \u0219tia, se \u00eentreb\u0103, c\u0103 maic\u0103-sa era persoana pe care trebuia s-o conving\u0103? Se g\u00e2ndi la Ralph, care se apropiase cel mai mult de un mentor dintre to\u021bi oamenii pe care \u00eei cunoscuse vreodat\u0103, o figur\u0103 patern\u0103 care se dovedise generoas\u0103 \u0219i \u00een\u021beleapt\u0103 \u00een timp ce propriul lui tat\u0103 fusese distant \u0219i absent, \u0219i se sim\u021bi cuprins de revolt\u0103 \u00een fa\u021ba nedrept\u0103\u021bii sor\u021bii. Era mai r\u0103u chiar dec\u00e2t fl\u0103cara care se stingea. \u00centr-un fel, o moarte fulger\u0103toare era de preferat \u00een compara\u021bie cu drumul lung \u0219i semicon\u0219tient c\u0103tre dezintegrare pe care \u0219tia c\u0103 \u00eel reprezint\u0103 boala Alzheimer. Avea s\u0103 fie o tragedie \u00eendoit\u0103 pentru o persoan\u0103 cu capacitatea intelectual\u0103 a lui Ralph. \u00ce\u0219i imagin\u0103 chipul \u00eenc\u0103 t\u00e2n\u0103r, plin de vioiciune al lui Ralph, darul pe care \u00eenc\u0103 \u00eel mai avea de a-\u0219i face prieteni chiar \u0219i la aceast\u0103 v\u00e2rst\u0103, a\u0219a cum se \u00eent\u00e2mplase cu Ben, entuziasmul lucid care era o parte integrant\u0103 a personalit\u0103\u021bii lui. Pentru o clip\u0103 lui Jack \u00eei pieri cheful pentru lucrul care fusese pasiunea lor comun\u0103: fiorul pe care \u021bi-l d\u0103dea editarea unui ziar. Deschise calculatorul \u0219i \u00eencerc\u0103 s\u0103 se cufunde \u00een alegerea formatului pentru titlu, dar \u00een zadar. Dincolo, \u00een redac\u021bia de \u0219tiri, era neobi\u0219nuit de lini\u0219te. Majoritatea reporterilor erau pe teren sau ie\u0219iser\u0103 s\u0103 m\u0103n\u00e2nce ceva la cantin\u0103 sau la c\u00e2rciuma de-al\u0103turi. Jack se \u00eenv\u00e2rti de colo-colo un timp, apoi se d\u0103du b\u0103tut. Era limpede c\u0103 n-avea s\u0103 reu\u0219easc\u0103 s\u0103 lucreze. Multiubitul lui Saab albastru \u00eei f\u0103cea cu ochiul din spa\u021biul de parcare rezervat redactorului-\u0219ef. De obicei, de\u0219i multiubit, nu era cur\u0103\u021bat prea des, dar Ben, care str\u00e2ngea bani pentru o pereche de adida\u0219i Nike Air, \u00eencepuse s\u0103 \u00eei trag\u0103 o s\u0103puneal\u0103 s\u0103pt\u0103m\u00e2nal\u0103, care d\u0103dea rezultate uimitoare. Era o nebunie, \u0219tia. S-ar putea s\u0103 fie \u00een mijlocul unei \u0219edin\u021be, s-ar putea s\u0103 fie plecat\u0103, cu siguran\u021b\u0103 nu-l a\u0219tepta \u0219i probabil n-avea s\u0103 fie prea \u00eenc\u00e2ntat\u0103 s\u0103-l vad\u0103. S-ar putea, pe bun\u0103 dreptate, s\u0103-i pun\u0103 la \u00eendoial\u0103 motivele sau, \u00een cel mai bun caz, s\u0103 cread\u0103 c\u0103 \u00ee\u0219i b\u0103ga nasul \u00een treburi care nu-l priveau. Ceea ce \u0219i f\u0103cea. Cu toate astea, se duse. Fran era cufundat\u0103 \u00een listele cu costuri \u0219i cifre c\u00e2nd fu anun\u021bat\u0103 de la recep\u021bie cine o c\u0103uta. Le v\u00e2r\u00ee \u00eentr-un dosar \u0219i apoi \u00eentr-un sertar. Oare Jack Allen auzise deja de Fair Exchange \u0219i venise s\u0103 adulmece? Era \u00een stare. Avea antene care se \u00eentindeau dintr-o parte \u00eentr-alta a ora\u0219ului. \u2014 Bun\u0103, Jack. Uitase c\u00e2t de bine f\u0103cut era trupul lui \u00een compara\u021bie cu silueta \u00eenalt\u0103 \u0219i sub\u021bire a lui Laurence. Era ca \u0219i cum ai fi a\u0219ezat un juc\u0103tor de rugbi al\u0103turi de un participant la maraton, nu c\u0103 i-ar fi pus pe am\u00e2ndoi la acela\u0219i nivel. Laurence era b\u0103rbatul cu care urma s\u0103 se c\u0103s\u0103toreasc\u0103, pe c\u00e2nd Jack fusese o r\u0103t\u0103cire de moment. Ro\u0219i deodat\u0103 amintindu-\u0219i c\u00e2t de mare fusese r\u0103t\u0103cirea. \u2014 E\u0219ti bine? N-ar\u0103\u021bi grozav. \u00ce\u0219i d\u0103du seama c\u00e2t de lipsit de tact trebuie s\u0103 fi p\u0103rut comentariul. Doar nu era s\u0103 sar\u0103 \u00eentr-un picior. Tocmai aflase c\u0103 tat\u0103l ei era grav bolnav. \u2014 Uite ce e, Fran, am venit s\u0103-\u021bi spun c\u00e2t de r\u0103u mi-a p\u0103rut c\u00e2nd am aflat vestea despre Ralph. Probabil c\u0103 e\u0219ti al naibii de furioas\u0103 pe via\u021b\u0103 pentru c\u0103 i-a f\u0103cut una ca asta. \u2014 Da, recunoscu Fran, d\u00e2ndu-\u0219i seama c\u0103 era adev\u0103rat ceea ce spunea el. Era al naibii de furioas\u0103 pe via\u021b\u0103, dar, avea prea multe pe cap ca s\u0103 admit\u0103 lucrul \u0103sta. \u2014 Pentru c\u0103 e at\u00e2t de nedrept. S\u0103 i se \u00eent\u00e2mple tocmai lui. B\u0103nuiesc c\u0103 sun\u0103 stupid. Vreau s\u0103 spun, e o tragedie la fel de mare oricui i s-ar \u00eent\u00e2mpla. \u2014 Sigur c\u0103 este. Dar e cu at\u00e2t mai mult o tragedie c\u00e2nd i se \u00eent\u00e2mpl\u0103 unui om ca Ralph, pentru c\u0103 oamenii ca el sunt rari. Fran \u00eei z\u00e2mbi recunosc\u0103toare, sim\u021bindu-se mai pu\u021bin dezn\u0103d\u0103jduit\u0103. Jack o \u00een\u021belegea. Asta nu schimba c\u00e2tu\u0219i de pu\u021bin starea tat\u0103lui ei, dar faptul c\u0103 i se recuno\u0219tea dreptul de-a fi al dracului de furioas\u0103 din cauza asta o ajuta \u00eentr-un fel s\u0103 \u00eenfrunte situa\u021bia. \u2014 Uite ce e, Francesca \u2013 faptul c\u0103 \u00eei rosti numele \u00eentreg, a\u0219a cum f\u0103cea \u00eentotdeauna Laurence, f\u0103cu not\u0103 discordant\u0103, amintindu-i cu cine st\u0103tea de vorb\u0103. Aceast\u0103 ofert\u0103 de preluare a Citizen-ului de c\u0103tre Express... \u2014 E o ofert\u0103 serioas\u0103? \u2014 Cred c\u0103 da. B\u0103nuiesc c\u0103 mama ta e foarte dornic\u0103 s\u0103 o accepte. Fran \u00een\u021belegea exact \u0219i de ce. Intr\u0103 \u00een panic\u0103, \u00eentreb\u00e2ndu-se dac\u0103 mama ei nu convinsese deja avocatul familiei s\u0103 o sprijine. \u2014 Da, sunt sigur\u0103 c\u0103 da. Totu\u0219i mul\u021bumesc c\u0103 m-ai avertizat. Jack se uit\u0103 la ceas. \u00cent\u00e2rziase deja la o \u00eent\u00e2lnire. \u2014 Trebuie s\u0103 plec. \u2014 Sigur. Din nou deveni con\u0219tient\u0103 de prezen\u021ba lui fizic\u0103, de modul \u00een care umplea o \u00eenc\u0103pere. \u00ce\u0219i \u00eenchipuia c\u0103 ob\u021binea \u00eentotdeauna ceea ce voia de la reporterii lui. Din c\u00e2te auzise, avea talentul s\u0103-i fac\u0103 s\u0103 asiste la o \u00eent\u00e2lnire a consiliului parohial dup\u0103 alta convin\u0219i c\u0103, asemenea lui Clark Kent, avea s\u0103 vin\u0103 \u0219i momentul lor de glorie. Dup\u0103 ce plec\u0103, se \u00eentreb\u0103 pentru o frac\u021biune de secund\u0103 cum ar ar\u0103ta copilul lui. Apoi ridic\u0103 receptorul \u0219i d\u0103du un telefon. \n\nNorman Jones, avocatul familiei Tyler, nu era una din persoanele care \u00eemp\u0103rt\u0103\u0219eau sentimentul general de venera\u021bie pentru fondatorul ziarului Woodbury Citizen. De\u0219i n-ar fi suflat o vorb\u0103 nim\u0103nui \u00een afar\u0103 de nevast\u0103-sa, \u00eel considerase \u00eentotdeauna pe Ralph Tyler un om care c\u0103uta s\u0103m\u00e2n\u021b\u0103 de scandal. La \u00eenceputul carierei sale, Ralph ini\u021biase o cruciad\u0103 \u00eempotriva taxelor exorbitante pentru \u00eencheierea actelor de v\u00e2nzare-cump\u0103rare \u0219i \u00eei \u00eencurajase chiar pe cet\u0103\u021benii ora\u0219ului s\u0103 \u00eencheie actele pe cont propriu, pun\u00e2nd astfel \u00een pericol cea mai m\u0103noas\u0103 surs\u0103 de venit a avoca\u021bilor locali. Asta se \u00eent\u00e2mplase cu aproape dou\u0103zeci de ani \u00een urm\u0103, dar avoca\u021bii nu uit\u0103 u\u0219or. Norman Jones nu s-a g\u00e2ndit propriu-zis c\u0103 Alzheimerul era o binemeritat\u0103 pedeaps\u0103 pentru asta, dar i-a trecut prin cap c\u0103 existau mul\u021bi avoca\u021bi \u00een v\u00e2rst\u0103, pensiona\u021bi, \u00een ora\u0219, care puteau fi v\u0103zu\u021bi adesea pe terenul de golf, respir\u00e2nd aer curat, \u0219i c\u0103 pe nici unul din ei nu-l lovise un asemenea necaz. Sim\u021bea o urm\u0103 imperceptibil\u0103 de satisfac\u021bie g\u00e2ndindu-se c\u0103 Ralph Tyler, cel mai catolic dec\u00e2t Papa, arhiepiscopul Tyler, cum \u00eei spunea Jones \u00een sinea lui, era at\u00e2t de grav bolnav. \u2014 E totul preg\u0103tit pentru \u00eent\u00e2lnirea cu familia Tyler? \u00ee\u0219i \u00eentreb\u0103 secretara \u00een s\u0103pt\u0103m\u00e2na urm\u0103toare. \u2014 Cafeaua \u0219i biscui\u021bii v\u0103 a\u0219teapt\u0103 \u00een sala de consiliu. Ave\u021bi o or\u0103 \u0219i jum\u0103tate la dispozi\u021bie. E destul? \u2014 Ar trebui s\u0103 fie. Norman Jones se uit\u0103 la ceasornicul de argint cu lan\u021b, un accesoriu care se potrivea, \u00ee\u0219i spunea el \u00eentotdeauna, cu costumul cu dungi albe pe care \u00eel purta \u00een mod invariabil la birou \u0219i despre care era convins c\u0103 p\u0103rea f\u0103cut la comand\u0103, de\u0219i era cump\u0103rat din raionul de confec\u021bii de la Hector Powe. \u2014 A sosit cineva \u00eentre timp? \u2014 Doar doamna Tyler. \u2014 O s\u0103 mergem \u00een sala de consiliu atunci s\u0103 lu\u0103m cafeaua. \u2014 C\u00e2te persoane mai a\u0219tept\u0103m? Janice desf\u0103cuse o cutie de bomboane de ciocolat\u0103 asortate de la Marks&Spencer \u0219i pusese \u00eentrebarea de parc\u0103 a\u0219tepta c\u00e2\u021biva musafiri care s\u0103-i \u00eensenineze pr\u00e2nzul cu con\u021binut sc\u0103zut de calorii. Janice c\u00e2nt\u0103rea peste optzeci de kilograme dar, spre mirarea tuturor, rareori o vedeai m\u00e2nc\u00e2nd ceva care s\u0103 \u00eengra\u0219e. Avea doar o problem\u0103 cu tiroida. \u0218i o dependen\u021b\u0103 grav\u0103 de ciocolat\u0103. C\u00e2nd sosi Fran, la ora exact\u0103, maic\u0103-sa \u0219i avocatul erau deja cufunda\u021bi \u00eentr-o conversa\u021bie cu voce sc\u0103zut\u0103. Se \u00eendep\u0103rtar\u0103 brusc unul de altul ca doi \u00eendr\u0103gosti\u021bi clandestini, c\u00e2nd intr\u0103 ea \u00een camer\u0103. \u2014 Bun. Domnul Jones era \u00eentruchiparea eficien\u021bei prompte. \u2014 Dup\u0103 cum \u0219ti\u021bi, Trustul de Pres\u0103 Express ne-a f\u0103cut o ofert\u0103, una foarte tentant\u0103 de fapt, av\u00e2nd \u00een vedere c\u0103 Citizen nu e tocmai Daily Mirror. Fu scuturat de un acces de r\u00e2s r\u0103ut\u0103cios, dogit, despre care Fran crezu pentru o clip\u0103 c\u0103 avea s\u0103-l fac\u0103 s\u0103 \u00eenro\u0219easc\u0103 la fa\u021b\u0103 \u0219i s\u0103-\u0219i piard\u0103 aerul pompos de demnitate. Din nefericire, \u00ee\u0219i reveni. \u2014 Mama ta este, pe bun\u0103 dreptate, foarte \u00eengrijorat\u0103 \u00een privin\u021ba viitorului tat\u0103lui t\u0103u. Ar vrea s\u0103 poat\u0103 conta pe ni\u0219te fonduri care s\u0103-i asigure \u00eengrijirea, \u00een caz c\u0103 va fi nevoie de asta. \u2014 Da, \u00eentr-un azil. Dar eu personal nu sunt de acord cu solu\u021bia asta. \u0218i \u0219tiu c\u0103 ultimul lucru pe care \u0219i l-ar dori tata ar fi s\u0103 vindem ziarul fondat de el ca s\u0103 facem asta. \u00ce\u0219i a\u021binti privirea asupra maic\u0103-sii. \u2014 El unde e, apropo? Ai uitat s\u0103-i pomene\u0219ti de \u00eent\u00e2lnire? Are \u0219i el drept de vot. \u2014 Z\u0103u a\u0219a, Francesca\u0103 Maic\u0103-sa \u00ee\u0219i r\u0103sucea nasturii de la taior, evit\u00e2ndu-i privirea. \u2014 E mult prea bolnav ca s\u0103 poat\u0103 lua astfel de decizii. De ce te-ai a\u0219tepta ca o persoan\u0103 care nu e \u00een stare s\u0103 deosebeasc\u0103 un radio de un toaster s\u0103 ia parte la o \u00eent\u00e2lnire? \u2014 E perfect lucid \u00een cea mai mare parte a timpului. Citizen este opera lui. Fran era gata s\u0103 spun\u0103 dragostea vie\u021bii lui, dar asta ar fi \u00eenfuriat-o \u0219i mai tare pe maic\u0103-sa. \u2014 Trebuie s\u0103-i ceri \u0219i lui p\u0103rerea. \u2014 Cred c\u0103, \u00eentr-o problem\u0103 important\u0103 ca asta, decizia \u00eemi apar\u021bine. U\u0219a din spatele lor se deschise. \u2014 Despre ce decizie e vorba, Phyllis? Ce e at\u00e2t de important, \u00eenc\u00e2t n-ai sim\u021bit nevoia s\u0103-mi pomene\u0219ti \u0219i mie despre asta? Phyllis \u00eenghi\u021bi \u00een sec. So\u021bul ei, \u00eembr\u0103cat \u00eentr-un costum gri elegant, cu o cravat\u0103 bleumarin cu un nod impecabil, tocmai intra \u00een \u00eenc\u0103pere condus de Janice. \u2014 \u00cemi cer scuze, domnule Jones, dar a insistat. C\u00e2nd i-am spus c\u0103 nu poate intra, a vrut s\u0103 discute cu partenerul principal. Ei bine, dat fiind c\u0103 era vorba de dumneavoastr\u0103, nu l-am putut opri. Janice z\u00e2mbi larg, cu doar o umbr\u0103 de ironie. Ralph se a\u0219ez\u0103 \u00een capul mesei, pe scaunul pe care \u00eel eliberase temporar Norman Jones. Ochii z\u00e2mbitori ai lui Fran \u00eent\u00e2lnir\u0103 privirea albastr\u0103, ager\u0103 a tat\u0103lui ei \u0219i sim\u021bi c\u0103-i vine inima la loc. Ast\u0103zi nu vedea nici un semn al declinului \u0219i al dezintegr\u0103rii. Tat\u0103l ei pe care \u00eel iubea revenise, de parc\u0103 n-ar fi \u00eenfruntat niciodat\u0103 neantul. Ralph \u00ee\u0219i \u00eencruci\u0219\u0103 picioarele, l\u0103s\u00e2nd s\u0103 se vad\u0103 singura abatere de la norm\u0103. Una dintre \u0219osete era din l\u00e2n\u0103 \u0219i avea o nuan\u021b\u0103 discret\u0103, conven\u021bional\u0103; cealalt\u0103 era colorat\u0103 \u00eentr-un ton strident de turcoaz, \u0219i purta inscrip\u021bia \u201eLa mul\u021bi ani\u201c. Ultimul cadou pe care i-l f\u0103cuse Fran, cu numai \u0219ase luni \u00een urm\u0103. Ridic\u0103 din spr\u00e2ncean\u0103 \u00een direc\u021bia lor \u0219i Ralph \u00ee\u0219i \u00eencruci\u0219\u0103 din nou picioarele, ascunz\u00e2nd-o pe una \u00een spatele celeilalte. \u2014 Deci, Franny, ce e cu povestea acestui nou proiect al t\u0103u prin care pretinzi c\u0103 putem s\u0103 lans\u0103m o ofensiv\u0103 \u00eempotriva Express-ului \u00een loc s\u0103 ne l\u0103s\u0103m cump\u0103ra\u021bi de ei? Fran se \u00eentinse dup\u0103 serviet\u0103 \u0219i le puse dinainte estim\u0103rile \u0219i graficele pentru Fair Exchange pe care le preg\u0103tise profit\u00e2nd de fiecare clip\u0103 liber\u0103. Apoi \u00ee\u0219i puse tot talentul \u0219i entuziasmul la b\u0103taie, \u00eencerc\u00e2nd s\u0103 conving\u0103 \u00eentregul grup. \u2014 Vezi, mam\u0103, nu e doar o ofert\u0103 promo\u021bional\u0103. Cheia succesului pentru Fair Exchange const\u0103 \u00een a fi cu adev\u0103rat local, dar nu trebuie s\u0103 se limiteze la Woodbury. Am putea lansa unul \u00een Westwold sau \u00een Sawbridge. Odat\u0103 ce punem sistemul \u00een mi\u0219care, exist\u0103 cinci sau \u0219ase ora\u0219e destul de mari care s\u0103 poat\u0103 beneficia de o versiune local\u0103. \u00centr-un an sau doi, Fair Exchange ar putea s\u0103 valoreze mai mult dec\u00e2t ne ofer\u0103 Express \u00een momentul de fa\u021b\u0103. Ai \u00eencredere \u00een mine. Acord\u0103-mi un an. Tat\u0103, tu o s\u0103-mi la\u0219i acest r\u0103gaz, nu-i a\u0219a? Phyllis observ\u0103 afec\u021biunea v\u0103dit\u0103 care \u00eei lega pe tat\u0103 \u0219i pe fiic\u0103, a\u0219a cum o f\u0103cuse de-at\u00e2tea ori \u00eenainte, \u0219i sim\u021bi o \u00eempuns\u0103tur\u0103 nedemn\u0103 de gelozie. \u2014 Ce p\u0103rere ave\u021bi, domnule Jones? Norman Jones v\u0103zu cum i se \u00eentindeau \u00eenainte nisipuri mi\u0219c\u0103toare. Se \u00een\u0219elase. \u00ce\u0219i \u00eenchipuise c\u0103 Ralph Tyler era deja o epav\u0103 ramolit\u0103, asemenea neferici\u021bilor pe care \u00eei vedea c\u00e2nd \u00ee\u0219i vizita propria mam\u0103. \u2014 Phyllis, draga mea. Tat\u0103l ei era drept ca o stan\u0103 acum. Toat\u0103 lumea \u0219tia c\u0103 vorbele pe care urma s\u0103 le rosteasc\u0103 erau hot\u0103r\u00e2toare. \u00cei amintea vag lui Fran de una dintre acele statui ale lui Ramses al II-lea pe cale s\u0103 dea o proclama\u021bie, dar oare z\u00e2mbise vreodat\u0103 vreunul din faraoni? \u2014 \u0218tiu ce m\u0103 a\u0219teapt\u0103. Sunt con\u0219tient c\u0103 starea mea se va agrava. Foarte mult, probabil. Dar nu vreau s\u0103 v\u00e2nd ziarul. Dac\u0103 e neap\u0103rat nevoie s\u0103 m\u0103 internezi undeva, g\u0103se\u0219te un loc mai ieftin. Fran ar putea s\u0103 aib\u0103 proprii ei copii c\u0103rora s\u0103 vrea s\u0103 le lase mo\u0219tenire ziarul. Fran tres\u0103ri. Oare ghicise c\u0103 era \u00eens\u0103rcinat\u0103? Chipul ei, \u00eenf\u0103\u021bi\u0219area ei aveau ceva diferit sau afec\u021biunea profund\u0103 care-i unea \u00eei permitea s\u0103 simt\u0103 orice schimbare din interiorul ei? \u2014 Te rog, Phyllis, nu \u021bi-am cerut multe. Las-o pe Franny s\u0103-\u0219i pun\u0103 \u00een practic\u0103 ideea. Dac\u0103 planul e\u0219ueaz\u0103, timp \u00een care eu voi fi dat deja \u00een mintea copiilor, atunci e\u0219ti liber\u0103 s\u0103 vinzi. Ai tot dreptul. Phyllis \u00eei arunc\u0103 o privire lui Norman Jones, dar acesta \u00eei evita cu bun\u0103 \u0219tiin\u021b\u0103 privirea. Era pe cont propriu. \u2014 Bine, fie. Un an \u00een care s\u0103 dovedeasc\u0103 eficien\u021ba ideii ei. \u2014 Ne-am \u00een\u021beles, spuse Francesca. Dac\u0103 nu putea s\u0103 dovedeasc\u0103 o cre\u0219tere a profitului p\u00e2n\u0103 atunci, atunci trebuia s\u0103 pun\u0103 sub semnul \u00eentreb\u0103rii \u00eentregul proiect oricum. \u00cen timp ce-\u0219i str\u00e2ngea lucrurile, Fran \u00ee\u0219i d\u0103du seama c\u0103 mama ei p\u0103rea s\u0103 fi sc\u0103zut \u00een statur\u0103, acum c\u00e2nd dorin\u021ba ei trec\u0103toare de putere fusese spulberat\u0103. Dac\u0103 ar fi avut m\u0103car propriile ei \u00eempliniri, poate c\u0103 nu le-ar mai fi purtat pic\u0103 altora pentru ce realizaser\u0103. Era ca o veveri\u021b\u0103 cu blana ro\u0219ie \u0219i \u00eengrijit\u0103, care aduna triumfurile altora ca pe o gr\u0103m\u0103joar\u0103 de ghinde, refuz\u00e2nd s\u0103 le mai dea drumul. \u2014 Pot s\u0103 v\u0103 conduc pe am\u00e2ndoi? se oferi Fran. \u2014 Mi-ar pl\u0103cea s\u0103 m\u0103 plimb pu\u021bin prin parc. Ben m-a invitat s\u0103 lu\u0103m ceaiul la Pavilion. Ai vrea s\u0103 vii \u0219i tu, Phyllis? Ralph fu u\u0219urat la culme c\u0103 nu accept\u0103 invita\u021bia. C\u00e2nd Fran se \u00eentoarse la redac\u021bie, Stevie st\u0103tea la p\u00e2nd\u0103 jos, la recep\u021bie, a\u0219tept\u00e2nd s\u0103 afle deznod\u0103m\u00e2ntul. \u2014 Deci cum a mers? \u2014 Nu vindem. \u2014 Ce veste grozav\u0103. Credeam c\u0103 mama ta e foarte pornit\u0103. \u2014 Era. At\u00e2t de pornit\u0103, \u00eenc\u00e2t a uitat s\u0103-i pomeneasc\u0103 tatei de \u00eent\u00e2lnire. Ce femeie \u00eempr\u0103\u0219tiat\u0103. A\u0219a c\u0103 a trebuit s\u0103-i amintesc eu de asta. A fost genial, Stevie, fermec\u0103tor ca-ntotdeauna. Ochii lui Stevie se aprinser\u0103 de o \u00eenc\u00e2ntare subit\u0103. \u2014 Poate c\u0103 au gre\u0219it diagnosticul. Poate c\u0103 a avut doar un atac minor. Toat\u0103 treaba asta cu Alzheimerul ar putea fi o gre\u0219eal\u0103 oribil\u0103. Sper\u00e2nd din suflet ca Stevie s\u0103 aib\u0103 dreptate, Fran porni dup\u0103 ea pe sc\u0103ri, spre redac\u021bie. P\u0103rea \u00eentr-adev\u0103r un lucru minunat \u0219i miraculos \u0219i, pentru prima dat\u0103 \u00een c\u00e2teva s\u0103pt\u0103m\u00e2ni, sim\u021bi un firicel firav de speran\u021b\u0103. Le datora un lucru p\u0103rin\u021bilor ei \u0219i anume s\u0103 dea lovitura \u00een stil mare cu Fair Exchange. Atunci nu se va mai pune niciodat\u0103 problema s\u0103 v\u00e2nd\u0103 ziarul care fusese pasiunea \u0219i m\u00e2ndria tat\u0103lui ei. \n\n\u00cen s\u0103pt\u0103m\u00e2nile agitate care urmar\u0103, Fran se sim\u021bi mai recunosc\u0103toare ca oric\u00e2nd c\u0103 o avea pe Stevie al\u0103turi. Nu numai c\u0103 Stevie putea s\u0103 preia conducerea activit\u0103\u021bilor de zi cu zi de la Citizen, dar \u00een nop\u021bile lungi \u00een care Fran era nevoit\u0103 s\u0103 lucreze, Stevie \u00ee\u0219i tr\u00e2ntea trupul greoi, ce devenise o prezen\u021b\u0103 lini\u0219titoare, pe biroul lui Fran, se uita cum i se ducea firul de la ciorap, o \u00eembia cu cafea \u0219i cuvinte pline de \u00een\u021belepciune \u0219i se dovedea, ca-ntotdeauna, comisia perfect\u0103 de evaluare a noilor idei. \u2014 Exist\u0103 dou\u0103 op\u021biuni pentru un proiect \u00eendr\u0103zne\u021b ca Fair Exchange, reflect\u0103 Fran, prea epuizat\u0103 ca s\u0103 mai poat\u0103 lua o decizie de una singur\u0103. Unu: cititorii pl\u0103tesc pentru ziar \u0219i anun\u021burile sunt gratuite. Sau Doi: ziarul e gratuit, dar oamenii trebuie s\u0103 pl\u0103teasc\u0103 pentru publicarea anun\u021burilor. \u2014 E u\u0219or. Stevie se ridic\u0103 pentru o clip\u0103 \u0219i-\u0219i scutur\u0103 fusta, mai ales unde se l\u0103b\u0103r\u021base peste posteriorul ei generos. \u2014 F\u0103 ziarul gratuit. Tuturor celor de pe-aici le plac chilipirurile. De \u00eendat\u0103 ce destui oameni vor vedea c\u0103 prietenii lor citesc ziarul, n-or s\u0103 supere s\u0103 pl\u0103teasc\u0103 pentru anun\u021buri. \u2014 Dar dac\u0103 e gratuit, cum vom convinge distribuitorii s\u0103-l v\u00e2nd\u0103? N-or s\u0103 aib\u0103 nimic de c\u00e2\u0219tigat din asta. \u2014 Atunci trebuie s\u0103-i convingi c\u0103 Fair Exchange o s\u0103 produc\u0103 o asemenea senza\u021bie, \u00eenc\u00e2t oamenii se vor \u00eenghesui \u00een magazinele lor vechi \u0219i pr\u0103p\u0103dite s\u0103-\u0219i ia exemplarul gratuit \u0219i vor pleca \u00eenc\u0103rca\u021bi cu \u021big\u0103ri, Fiesta \u0219i fulgi Cadbury\u2019s pe care n-ar fi avut ocazia s\u0103 le cumpere altfel. \u2014 Stevie, e\u0219ti o minune! r\u00e2nji Fran. Argumentul p\u0103rea destul de conving\u0103tor de fapt. Mai lu\u0103 o gur\u0103 din cafeaua neagr\u0103, tare, aproape imposibil de b\u0103ut, f\u0103cut\u0103 de Stevie \u0219i trecu la problema locului \u0219i modului \u00een care oamenii puteau s\u0103 dea anun\u021burile. Singurul avantaj al birourilor lor exorbitante \u0219i supraglomerate, \u00eenghesuite \u00eentre farmacia Boots \u0219i catedral\u0103, era c\u0103 le-ar fi fost la \u00eendem\u00e2n\u0103 oamenilor s\u0103 treac\u0103 pe-acolo cu comenzile. Chiar \u0219i a\u0219a, \u00een aceast\u0103 epoc\u0103 a tehnologiei, aveau s\u0103 aib\u0103 nevoie de un departament telev\u00e2nz\u0103ri. Dar unde naiba aveau s\u0103-l pun\u0103? \u2014 De ce nu aici? E destul loc, suger\u0103 Stevie r\u0103ut\u0103cios, ar\u0103t\u00e2nd cu cana spre biroul special proiectat pentru redactorul-\u0219ef care \u00eei apar\u021binuse odat\u0103 lui Ralph. Fusese singurul lui act de bravad\u0103. Zugr\u0103vit \u00een verde \u00eenchis, cu pere\u021bii acoperi\u021bi de rafturi \u0219i diplome, era destul de mare ca s\u0103 g\u0103zduiasc\u0103 un departament \u00eentreg. \u00cen epoca planurilor deschise \u0219i a cutiilor de chibrituri, Fran se sim\u021bise adesea oarecum st\u00e2njenit\u0103 s\u0103 revendice un spa\u021biu at\u00e2t de mare pentru ea \u00eens\u0103\u0219i. \u2014 Stevie! E pefect! Am putea s\u0103 punem \u0219ase telefoane de-a lungul peretelui \u0103luia, iar aici un ghi\u0219eu la care oamenii s\u0103 vin\u0103 \u0219i s\u0103 scrie textul anun\u021bului. E\u0219ti minunat\u0103! O \u00eembr\u0103\u021bi\u0219\u0103 pe Stevie, care r\u0103m\u0103sese interzis\u0103 \u0219i c\u0103reia \u00eei tremura b\u0103rbia de uimire, ca unui curcan care tocmai auzise vorbindu-se despre Cr\u0103ciun. \u2014 Vrei s\u0103 spui c\u0103 ai renun\u021ba \u00eentr-adev\u0103r la biroul \u0103sta fabulos? Tu unde o s\u0103 stai? \u2014 Dincolo, cu toat\u0103 trupa. E ultimul r\u0103cnet materie de management oricum. Unii magna\u021bi nu-\u0219i mai permit nici propria mas\u0103 de lucru, cu at\u00e2t mai pu\u021bin un birou. Se poart\u0103 structurile fluide. Te ajut\u0103 s\u0103 men\u021bii contactul cu ce se \u00eent\u00e2mpl\u0103 la baza piramidei. Stevie, care visase ea \u00eens\u0103\u0219i \u00een tain\u0103 la scaunul de redactor-\u0219ef \u0219i care nu \u0219i l-ar fi \u00eenchipuit altfel dec\u00e2t masiv, \u00eembr\u0103cat \u00een piele \u0219i baricadat \u00een spatele u\u0219ilor \u00eenchise, avu b\u0103nuiala c\u0103 \u00eencepea probabil s\u0103 devin\u0103 un fel de dinozaur. \u00centr-un birou mai modern dec\u00e2t cel de la Citizen, ar fi dep\u0103\u0219it\u0103 de situa\u021bie. Poate c\u0103 ie\u0219irea la pensie \u0219i gr\u0103din\u0103ritul nu erau o idee at\u00e2t de rea la urma urmei. Necazul era c\u0103 detesta gr\u0103din\u0103ritul \u0219i perspectiva unei vie\u021bi lini\u0219tite \u00eei d\u0103dea fiori. Lui Fran i se \u00eenv\u00e2rteau \u00een minte mai multe posibilit\u0103\u021bi, dar era deja trecut bine de miezul nop\u021bii \u0219i trupul ei nu mai f\u0103cea fa\u021b\u0103. \u2014 Vino, te conduc acas\u0103. \u00ce\u0219i lu\u0103 geanta enorm\u0103, plin\u0103 cu evalu\u0103ri de buget, estim\u0103ri de tiraj \u0219i de personal, \u0219i stinse lumina. Pustietatea redac\u021biei era deconcertant\u0103. Ziarele sunt locuri care ar trebui s\u0103 debordeze de via\u021b\u0103, \u00eens\u0103 redac\u021bia goal\u0103 era mai t\u0103cut\u0103 dec\u00e2t o cas\u0103 plin\u0103 de copii adormi\u021bi. Prin contrast, lini\u0219tea p\u0103rea \u00eenc\u0103 \u0219i mai profund\u0103. \u2014 Un singur lucru. Crezi c\u0103 ai putea s\u0103 afli data exact\u0103 a lans\u0103rii ziarului gratuit al Express-ului? \u2014 Bine\u00een\u021beles. Stevie cuprinse cu o privire plin\u0103 de afec\u021biune \u00eentreaga redac\u021bie. Se sim\u021bea mai bine aici dec\u00e2t acas\u0103. \u2014 O \u0219tiu deja. Cincisprezece august. Doamne, nu mai era mult. Oare reu\u0219ea Fran s\u0103 pun\u0103 la punct Fair Exchange p\u00e2n\u0103 atunci \u0219i s\u0103 le fure momentul de glorie? La naiba, cu siguran\u021b\u0103 avea s\u0103 \u00eencerce. \u2014 Bun. Atunci termenul pe care ni-l vom fixa este \u0219apte august. \u2014 Oare ne putem \u00eencadra \u00een timp? Fran z\u00e2mbi larg. \u2014 Ar fi cazul s\u0103 o facem, la naiba, sau o s\u0103 r\u0103m\u00e2nem pe drumuri. Dac\u0103 nu cumva \u2013 \u00eei deschise portiera lui Stevie \u2013 te tenteaz\u0103 s\u0103 devii redactor culinar la Express&Citizen. \u2014 Fiindc\u0103 tot ai adus vorba, fac un sendvi\u0219 Victoria grozav. Oamenii sunt \u00een stare s\u0103 str\u0103bat\u0103 trei \u021b\u0103ri ca s\u0103 evite s\u0103 guste din el. \n\nC\u00e2nd se cuib\u0103ri \u00een sf\u00e2r\u0219it \u00een noaptea aceea \u00een patul ei minunat, din lemn de pin, Fran \u00eencerc\u0103 s\u0103 nu se mai g\u00e2ndeasc\u0103 la nimic \u0219i s\u0103 se relaxeze. \u0218apte august. Era o dat\u0103 destul de important\u0103. Nu numai c\u0103 avea s\u0103 lanseze un nou ziar atunci. Dar avea s\u0103 fie \u0219i \u00eens\u0103rcinat\u0103 \u00een paisprezece s\u0103pt\u0103m\u00e2ni. Momentul ideal, dup\u0103 cum spusese profesorul Fay, pentru a face testul \u00een urma c\u0103ruia avea s\u0103 afle dac\u0103 tat\u0103l copilului ei era Laurence sau Jack. Dac\u0103 ar reu\u0219i s\u0103 g\u0103seasc\u0103 o modalitate de a-l face. \n\u2014 Deci, noul vostru ziar ar urma s\u0103 fie un fel de talcioc? Henrietta se chinuia s\u0103 \u00een\u021beleag\u0103 conceptul lu\u00e2nd c\u00e2te o gur\u0103 din paharul de vin alb \u2013 al doilea din seara respectiv\u0103, semn c\u0103-\u0219i f\u0103cea de cap. Primul \u00eel b\u0103use \u00een timp ce Lottie se \u00eemb\u0103ia, dar \u00eei pl\u0103cea at\u00e2t de mult ora de baie. \u2014 Astfel \u00eenc\u00e2t oamenii s\u0103 poat\u0103 da anun\u021buri despre toate vechiturile \u0219i s\u0103 le schimbe cu ale altora? \u2014 Marf\u0103, o sprijini Sophie, prinz\u00e2ndu-se imediat care era ideea \u0219i aprob\u00e2nd-o \u00eentru totul. Era \u00eennebunit\u0103 dup\u0103 consigna\u021bii, bazaruri \u0219i orice lucru la m\u00e2na a doua \u0219i o scotea pe maic\u0103-sa din s\u0103rite ignor\u00e2nd toate rochiile noi \u0219i elegante pe care i le cump\u0103ra Henrietta, prefer\u00e2nd \u00een schimb paltoane largi de tweed, fuste mini din materiale sintetice \u0219i bluzi\u021be ieftine, de un gust \u00eendoielnic pe care le pescuia din magazine ieftine \u0219i dubioase. Pentru Sophie numele Laurei Ashley era un sacrilegiu. \u2014 M\u0103 rog\u0103 Henrietta se aplec\u0103 spre ea, cu un aer conspirativ, schimb\u00e2nd subiectul. Orice avea de-a face cu serviciul, fie c\u0103 era al lui Simon sau al oricui altcuiva, o plictisea de moarte. \u2014 Ce mai face minunatul doctor? Fran se l\u0103s\u0103 \u00een \u0219ezlongul ei de lemn \u0219i \u00eenchise ochii. Era spre sear\u0103 \u0219i se aflau \u00een gr\u0103dina Henriettei, care ar\u0103ta de parc\u0103 ar fi fost f\u0103cut\u0103 la comand\u0103, dup\u0103 modelul Expozi\u021biei Florale de la Chelsea. \u2014 Bine. \u00cens\u0103 am fost at\u00e2t de ocupat\u0103, \u00eenc\u00e2t nu l-am mai v\u0103zut de fapt de c\u00e2teva zile. \u2014 Trebuie s\u0103 \u021bi-o spun. Se uit\u0103 \u00een jur ca s\u0103 se asigure c\u0103 Sophie nu putea s-o aud\u0103, dar aceasta acceptase s\u0103 se joace cu Lottie de-a z\u00e2nele \u00een fundul gr\u0103dinii. Ca de obicei, Lottie \u00ee\u0219i scosese pijamaua \u0219i \u00ee\u0219i pusese costumul de Tinkerbell cu fusti\u021b\u0103 de tul. \u2014 \u00ce\u021bi prie\u0219te sarcina. Eu d\u0103deam \u00eentruna la boboci \u0219i ar\u0103tam ca naiba \u00eenc\u0103 din prima zi. \u2014 Poate din cauz\u0103 c\u0103 uit mereu s\u0103 m\u0103 g\u00e2ndesc la asta. Am at\u00e2tea pe cap \u00een momentul de fa\u021b\u0103. \u2014 Ui\u021bi s\u0103 te g\u00e2nde\u0219ti la asta? repet\u0103 Henrietta revoltat\u0103. Ea una tratase fiecare sarcin\u0103 de parc\u0103 i s-ar fi spus c\u0103 mai are doar nou\u0103 luni de tr\u0103it. Se r\u0103sf\u0103\u021base, profitase de orice ocazie ca s\u0103 se cuib\u0103reasc\u0103 \u00een pat \u0219i epuizase toate sortimentele de budinc\u0103 de la Marks&Spencer, de la P\u00e2ine cu Unt la Profiterol cu Ciocolat\u0103 \u0219i Lapte. Fusese o desf\u0103tare. Cu excep\u021bia b\u0103tr\u00e2nei infirmiere specializate, cu convingeri radicale care \u00eei spusese c\u0103 trebuia s\u0103 dea jos din pat dac\u0103 nu voia s\u0103 fac\u0103 tromboz\u0103. Ce se alesese de minunata tradi\u021bie a l\u0103uziei? \u00cens\u0103 nesuferita de bab\u0103 \u00eei spusese c\u0103 p\u00e2n\u0103 \u0219i l\u0103uzia \u021binea doar dou\u0103 s\u0103pt\u0103m\u00e2ni \u0219i avea loc dup\u0103 na\u0219tere. \u2014 Cum merge cu planurile de nunt\u0103? \u00cenc\u0103 mai p\u0103strezi convingerea naiv\u0103 c\u0103 nun\u021bile sunt doar pentru miri? Fran r\u00e2se, surprins\u0103 s\u0103-\u0219i dea seama c\u0103 nu se g\u00e2ndise deloc la asta. \u2014 Le las pe mame s\u0103 se ocupe de asta. S\u0103 renun\u021b\u0103m la intermediari, ca s\u0103 zic a\u0219a. \u2014 Francesca Tyler, e\u0219ti cea mai ciudat\u0103 fat\u0103\u0103 \u2014 \u0218i cea mai frumoas\u0103, interveni Simon, care tocmai se \u00eentorsese de la serviciu. Ar\u0103\u021bi \u00eentr-adev\u0103r minunat. Vocea lui c\u0103p\u0103tase o inflexiune at\u00e2t de libidinoas\u0103, \u00eenc\u00e2t Henrietta \u00eei arunc\u0103 o privire crunt\u0103. \u2014 Dac\u0103 \u0103sta e efectul pe care-l are munca asupra unei fete, atunci poate ar trebui s\u0103 \u00eencerci \u0219i tu re\u021beta, Henrietta. Mai vrea vreuna din voi \u00eenc\u0103 un r\u00e2nd? Henrietta nu se l\u0103s\u0103 intimidat\u0103 \u0219i \u00eei \u00eentinse paharul. Simon, care avea o idee destul de clar\u0103 despre c\u00e2t b\u0103use ea deja, \u00ee\u0219i \u021buguie buzele \u0219i o ignor\u0103. \u2014 Ce avem la cin\u0103? \u00ce\u0219i trase un \u0219ezlong, pu\u021bin cam prea aproape de al lui Fran. \u2014 Somon rece fiert cu maionez\u0103. \u2014 Mai exact, somon rece fiert cump\u0103rat de-a gata de la magazinul de delicatese, la un pre\u021b exorbitant, care nu \u021bi-a solicitat \u00een nici un fel talentul culinar? \u00eentreb\u0103 Simon caustic. Uneori se \u00eentreba ce f\u0103cea nevast\u0103-sa toat\u0103 ziua. \u2014 Vrei s\u0103 r\u0103m\u00e2i la cin\u0103? o \u00eentreb\u0103 Henrietta, ignor\u00e2ndu-l. Avem mun\u021bi de somon rece, pentru care pl\u0103te\u0219te Simon. Fran \u00ee\u0219i dori s\u0103 fi putut r\u0103m\u00e2ne. Nu m\u00e2ncase mai nimic toat\u0103 ziua \u0219i era lihnit\u0103 de foame. \u2014 Nu pot. Am promis c\u0103 trec pe la ai mei. \u2014 Ce mai face tat\u0103l t\u0103u? Henrietta privi prin so\u021bul ei, care \u00eencepea deja s\u0103 se c\u0103iasc\u0103 \u0219i avea s-o fac\u0103 p\u00e2n\u0103 c\u00e2nd \u00ee\u0219i va fi cerut sp\u0103\u0219it scuze. \u2014 De fapt, \u2013 Fran se lumin\u0103 \u2013 pare s\u0103-\u0219i fi revenit \u00een mod uimitor. Eu \u0219i Stevie ne \u00eentrebam dac\u0103 nu cumva i-au gre\u0219it diagnosticul. \u2014 Oh, Franny, asta e minunat, se entuziasm\u0103 Henrietta. Vrei s\u0103 spui c\u0103 e posibil s\u0103 fi fost o alarm\u0103 fals\u0103? \u2014 A\u0219a sper\u0103m. Mai sunt \u0219i alte lucruri, atacuri minore, care conduc la simptome asem\u0103n\u0103toare. \u00cen orice caz, va trebui s\u0103 g\u0103sesc pe cineva care s-o ajute pe mama. B\u0103nuiesc c\u0103 nu cuno\u0219ti pe nimeni, nu-i a\u0219a? \u2014 De fapt, s-ar putea. Una din vecinele noastre tocmai a mierlit-o \u0219i avea cea mai minunat\u0103 menajer\u0103. O s\u0103-\u021bi dau num\u0103rul ei. Henrietta intr\u0103 \u00een cas\u0103, continu\u00e2nd s\u0103-l ignore pe Simon, care \u00eencepea s\u0103 revin\u0103 la sentimente mai bune \u0219i s\u0103-\u0219i aminteasc\u0103 de stilul de via\u021b\u0103 foarte comod pe care i-l asigura so\u021bia lui. Trebuia s\u0103 recunoasc\u0103, de fapt \u00eei pl\u0103cea s\u0103 fie el cel care aducea bani acas\u0103 \u0219i s\u0103 fie centrul \u00een jurul c\u0103ruia gravita acest univers feminin. Uneori, c\u00e2nd avea prea mult de lucru sau era prea stresat, se sim\u021bea chiar ca un tr\u00e2ntor de prisos. Cum spusese cineva la un moment dat? B\u0103rba\u021bii nu sunt altceva dec\u00e2t b\u0103nci de sperm\u0103 cu carnete de cecuri. \u0102sta era el. Henrietta, care putea s\u0103 aprecieze starea de spirit a so\u021bului ei f\u0103r\u0103 cea mai mic\u0103 gre\u0219eal\u0103, \u00ee\u0219i zise c\u0103 avea s\u0103 treac\u0103 \u0219i peste asta \u0219i ridic\u0103 din spr\u00e2ncean\u0103 c\u0103tre el pe c\u00e2nd o conducea pe Fran spre ie\u0219ire. \u2014 Pa, Fran, drag\u0103, g\u00e2nguri ea, uit\u00e2ndu-se peste um\u0103r la figura sp\u0103\u0219it\u0103 a so\u021bului ei. \u2014 Scuze, iubito, \u00eel auzi Fran spun\u00e2nd, foarte \u00eencet, pe c\u00e2nd se urca \u00een ma\u0219in\u0103. \u2014 Bun, r\u0103sun\u0103 vocea cu inflexiuni aristocratice a Henriettei \u00een aerul serii. Spune-o a\u0219a cum se cuvine. \u00cen genunchi. Simon se str\u00e2mb\u0103. \u2014 Trebuie? \u2014 Da, \u00eel som\u0103 Henrietta f\u0103r\u0103 mil\u0103. Sau o s\u0103 r\u0103m\u00e2i nem\u00e2ncat \u00een seara asta. Ultimul lucru pe care \u00eel z\u0103ri Fran c\u00e2nd demar\u0103 fu o scen\u0103 dintr-un alt film \u00een care Simon se l\u0103sa pe un genunchi, st\u00e2rnind \u021bipetele de \u00eenc\u00e2ntare ale lui Sophie \u0219i Lottie, care strigau: \u201eCine e b\u0103iat neascult\u0103tor?\u201c. Dup\u0103 acest ritual, b\u0103nuia ea, aveau s\u0103 mearg\u0103 sus pentru o partid\u0103 pe cinste. C\u0103snicia avea, la urma urmei, \u0219i p\u0103r\u021bile ei bune. \n\nMaic\u0103-sa era \u00een gr\u0103din\u0103, cur\u0103\u021b\u00e2nd trandafirii de frunze uscate, purt\u00e2nd un \u0219or\u021b \u00eenflorat \u0219i m\u0103nu\u0219i de cauciuc de un galben str\u0103lucitor. F\u0103r\u0103 \u00eendoial\u0103 \u0219i-ar fi cump\u0103rat \u0219i m\u0103nu\u0219i \u00eenflorate dac\u0103 ar fi existat. Contrastul dintre cauciucul galben \u0219i florile delicate, \u00eenmiresmate, era derutant. \u2014 Unde e tata? \u00cen birou? \u00eentreb\u0103 Fran. Phyllis continu\u0103 s\u0103 taie usc\u0103turile. \u2014 A plecat la plimbare acum c\u00e2teva ore bune. \u0218tii cum e, pleac\u0103 \u00eentruna de nebun. \u2014 Nu crezi c\u0103 e posibil s\u0103 se fi r\u0103t\u0103cit din nou? \u2014 M\u0103 \u00eendoiesc. Mi-a l\u0103sat impresia c\u0103-i e mult mai bine \u00een ultimul timp. Probabil c\u0103 e \u00eempreun\u0103 cu b\u0103iatul \u0103la cu care e a\u0219a bun prieten, cel cu c\u00e2inele. \u2014 Fiul lui Jack, adic\u0103? Spaima care \u00eei d\u0103dea t\u00e2rcoale se risipi. Fran \u00ee\u0219i aminti c\u00e2t de mult \u021binea la Ben. Probabil c\u0103 plecaser\u0103 undeva \u00eempreun\u0103. C\u00e2nd, dup\u0103 \u00eenc\u0103 o jum\u0103tate de or\u0103, Ralph tot nu se \u00eentorsese, p\u00e2n\u0103 \u0219i Phyllis \u00eencepu s\u0103-\u0219i fac\u0103 griji. Fran se hot\u0103r\u00ee s\u0103 verifice dac\u0103 Ben ajunsese acas\u0103. \u00cei r\u0103spunse robotul \u0219i era gata s\u0103 \u00eenchid\u0103 c\u00e2nd o \u00eentrerupse vocea lui Ben, cer\u00e2ndu-\u0219i scuze c\u0103 intrase robotul din gre\u0219eal\u0103. \u2014 Ben, sunt Francesca Tyler, fiica lui Ralph Tyler. \u00cencerc\u0103 s\u0103 ascund\u0103 st\u00e2njeneala care i se strecura \u00een voce amintindu-\u0219i cum se cunoscuser\u0103. \u2014 Ascult\u0103, l-ai v\u0103zut cumva pe tata ast\u0103zi? Ben voise s\u0103-i vorbeasc\u0103 despre cu totul altceva, despre c\u00e2t de mult o pl\u0103cea tat\u0103l lui \u0219i despre ce gre\u0219eal\u0103 f\u0103cea c\u0103s\u0103torindu-se cu altcineva, dar nu avusese curajul. \u2014 L-am v\u0103zut mai devreme. Dup\u0103 ore. Era \u00een parc. L-am \u00eenv\u0103\u021bat pe Rover s\u0103 pescuiasc\u0103 be\u021be din lac. Fran se g\u00e2ndi o clip\u0103. Nu voia s\u0103-l fac\u0103 de r\u00e2s pe tat\u0103l ei sau s\u0103-i dea lui Ben impresia c\u0103 era un excentric. \u2014 Ben, \u0219tiu c\u0103 e o \u00eentrebare ciudat\u0103, dar \u021bi s-a p\u0103rut c\u0103 se sim\u021bea bine? Nu era confuz sau ceva de genul \u0103sta? \u2014 P\u0103rea c\u0103 se simte foarte bine. I-am spus c\u0103 \u00eemi doresc s\u0103 devin reporter \u0219i mi-a spus tot felul de pove\u0219ti nostime despre cum era c\u00e2nd \u0219i-a \u00eenceput el cariera. N-a ajuns \u00eenc\u0103 acas\u0103? Vrei s\u0103 vin cu Rover s\u0103 te ajut\u0103m s\u0103-l cau\u021bi? Cunoa\u0219tem foarte bine parcul, unde \u00eei place s\u0103 stea \u0219i chestii din astea. \u2014 Ai putea? Ben se purta minunat \u2013 era plin de \u00een\u021belegere \u0219i sincer preocupat. Cum putuse Fran s\u0103-\u0219i \u00eenchipuie vreodat\u0103 c\u0103 ar face comentarii deplasate sau c\u0103 le-ar spune prietenilor lui despre aventura de-o noapte a tat\u0103lui lui? \u2014 \u021ai-a\u0219 fi sincer recunosc\u0103toare. Ne vedem acolo. \u00cen cele din urm\u0103, Phyllis insist\u0103 s\u0103 vin\u0103 \u0219i ea, purt\u00e2nd \u00eenc\u0103 \u0219or\u021bul \u00eenflorat. Nu se z\u0103rea nici urm\u0103 de Ben, dar Fran observ\u0103 o mul\u021bime g\u0103l\u0103gioas\u0103 pe malul lacului unde erau ra\u021bele \u0219i, Dumnezeule, chiar la intrarea \u00een parc era parcat\u0103 o ma\u0219in\u0103 de poli\u021bie. Sim\u021bi c\u0103 i se \u00eentoarce stomacul la g\u00e2ndul c\u0103 se \u00eent\u00e2mplase ceva r\u0103u. Str\u0103b\u0103tu \u00een fug\u0103 terenul de joac\u0103 \u0219i aleea de pe malul lacului, \u00een timp ce maic\u0103-sa g\u00e2f\u00e2ia la c\u00e2\u021biva metri \u00een urma ei, \u00eencerc\u00e2nd s\u0103 \u021bin\u0103 pasul. Scena pe care o v\u0103zu \u00eei confirm\u0103 cele mai mari temeri. O femeie tineric\u0103 \u0219i destul de dr\u0103gu\u021b\u0103 cu o voce ascu\u021bit\u0103, vorbea cu un poli\u021bist \u0219i ar\u0103ta \u00eenspre ma\u0219ina de poli\u021bie, \u00een care st\u0103tea, cu privirea pierdut\u0103 \u00een gol, ca \u00eentr-un vis sau \u00eentr-un co\u0219mar, tat\u0103l ei. \n\n", " \nFran parcurse distan\u021ba r\u0103mas\u0103 \u00een c\u00e2teva secunde. \u2014 Ce este? \u00eentreb\u0103. Ce s-a \u00eent\u00e2mplat? De ce tat\u0103l meu se afl\u0103 \u00een ma\u0219ina aceea de poli\u021bie? T\u00e2n\u0103ra se \u00eentrerupse din relatare \u0219i se \u00eentoarse spre Fran. Purta o geac\u0103 de blugi peste o bustier\u0103 \u0219i o fusti\u021b\u0103 roz cu volane care l\u0103sa s\u0103 i se vad\u0103 coapsele durdulii, ce \u00eei evocar\u0103 lui Fran povestea celor trei purcelu\u0219i. \u0218i de\u0219i trupul ei l\u0103sa impresia de generozitate, fa\u021ba \u00eei era supt\u0103 \u0219i r\u0103ut\u0103cioas\u0103. \u2014 Pentru c\u0103 e un bo\u0219orog pervers, de-aia. Fran o antipatiz\u0103 instantaneu. \u2014 Domnule poli\u021bist, ce s-a \u00eent\u00e2mplat mai exact? Poli\u021bistul, t\u00e2n\u0103r, crud \u0219i st\u00e2njenit la culme, \u0219ov\u0103i. Phyllis se ivi g\u00e2f\u00e2ind, \u00een spatele lui Fran. \u2014 Domni\u0219oara spune c\u0103 domnul s-a expus \u00een mod indecent \u00een fa\u021ba ei. \u2014 Era \u00een tufi\u0219urile de acolo, insist\u0103 duduia cea dotat\u0103. Ar\u0103t\u0103 \u00eenspre un p\u00e2lc de copaci care coborau spre lac. \u2014 Oh, Doamne, Ralph, se isteriz\u0103 Phyllis. Cum a putut s\u0103 fac\u0103 a\u0219a ceva? A avut probleme de s\u0103n\u0103tate, \u00een\u021belege\u021bi\u0103 \u2014 Uite ce e, mam\u0103, o \u00eentrerupse Fran, \u00eenc\u0103 nu \u0219tim ce s-a \u00eent\u00e2mplat de fapt. V\u0103 rog, domnule poli\u021bist, a\u0219 putea s\u0103 stau de vorb\u0103 cu el? Doar o clip\u0103. Fran se a\u0219ez\u0103 pe bancheta din spate a ma\u0219inii. Chipul tat\u0103lui ei era nedumerit \u0219i foarte speriat. \u2014 Ce se \u00eent\u00e2mpl\u0103, Franny? Ce e cu toat\u0103 agita\u021bia asta? M-a trecut o nevoie, \u0219tii, a\u0219a c\u0103 m-am dus \u00een tufi\u0219urile de acolo. Fran \u00eel lu\u0103 de m\u00e2n\u0103, sim\u021bind c\u0103 i se rupe inima. \u2014 De ce nu te-ai dus la toalet\u0103, tati? E una chiar acolo. Probabil c\u0103 ai fost de nenum\u0103rate ori acolo. Expresia nedumerit\u0103 \u00eei reveni pe chip. Era ca \u0219i cum ar fi stat de vorb\u0103 cu un copil speriat care \u0219tie c\u0103 a f\u0103cut ceva condamnat de adul\u021bi, dar habar nu are ce anume. \u2014 Serios? Pur \u0219i simplu nu mi-am amintit. \u00cemi pare r\u0103u, Franny, sincer. Un fior \u00eenghe\u021bat \u00eei str\u0103b\u0103tu tot trupul, \u00een ciuda c\u0103ldurii din ma\u0219in\u0103, amintindu-\u0219i de cuvintele doctorului. \u201eVa trebui s\u0103 v\u0103 a\u0219tepta\u021bi la un comportament excentric, chiar antisocial.\u201c Dar oare asta era o form\u0103 de comportament antisocial sau pur \u0219i simplu o ne\u00een\u021belegere? Oricare ar fi fost explica\u021bia, Fran \u0219tia c\u0103 nimic n-avea s\u0103 mai fie la fel. Nu se mai puteau am\u0103gi c\u0103 un atac minor l-ar fi putut afecta at\u00e2t de radical pe tat\u0103l ei. Probabil c\u0103 diagnosticul ini\u021bial fusese corect. \u00cel v\u0103zu pe Ben oprindu-se \u00een fa\u021ba ma\u0219inii. Era \u00eenso\u021bit de Jack, care p\u0103ru s\u0103 \u00een\u021beleag\u0103 situa\u021bia pe loc. Prin u\u0219a deschis\u0103 auzi tonul prietenos, dar ferm \u0219i autoritar, pe care \u00eel adopta \u00eentotdeauna Jack fa\u021b\u0103 de agasan\u021bii oameni ai legii. Apoi discut\u0103 aprins, pe un ton sc\u0103zut, dar serios, cu fata durdulie. Aceasta d\u0103dea din cap, iar lui Fran \u00eei p\u0103ru r\u0103u c\u0103 se aflau prea departe ca s\u0103 aud\u0103 ce spuneau. Poli\u021bistul ro\u0219u la fa\u021b\u0103 se apropie de ma\u0219in\u0103. \u2014 Domni\u0219oara a hot\u0103r\u00e2t s\u0103 nu fac\u0103 pl\u00e2ngere, le spuse cu un aer v\u0103dit de u\u0219urare. Era limpede c\u0103 \u0219coala de poli\u021bie absolvit\u0103 recent nu \u00eel preg\u0103tise s\u0103 fac\u0103 fa\u021b\u0103 \u00eemprejur\u0103rilor \u00een care cet\u0103\u021beni de frunte din Woodbury erau acuza\u021bi de acte de exhibi\u021bionism \u00een fa\u021ba unor tinere \u00eembr\u0103cate sumar. Pulsul lui Fran, care o luase razna, se domoli treptat. \u2014 Slav\u0103 Domnului. Pot s\u0103 \u00eel iau acas\u0103? Sunt sigur\u0103 c\u0103 totul a fost o ne\u00een\u021belegere absurd\u0103. Maic\u0103-sa st\u0103tea l\u00e2ng\u0103 ma\u0219ina de poli\u021bie, palid\u0103 \u0219i \u021beap\u0103n\u0103. P\u0103rea prea tulburat\u0103 spre a putea spune ceva. \u2014 Vino, mam\u0103, \u2013 Fran n-avea chef de scenele ei acum \u2013 ajut\u0103-m\u0103 s\u0103-l duc acas\u0103. \u00cel luar\u0103 pe jum\u0103tate pe sus pe Ralph din ma\u0219ina de poli\u021bie \u0219i pornir\u0103 \u00eempreun\u0103 c\u00e2t putur\u0103 de repede spre ie\u0219ire, unde l\u0103saser\u0103 ma\u0219ina lor. \u2014 Mul\u021bumim pentru ajutor, domnule poli\u021bist, \u00ee\u0219i exprim\u0103 Fran recuno\u0219tin\u021ba fa\u021b\u0103 de t\u00e2n\u0103rul agent care le deschidea poarta. \u2014 Nu-mi mul\u021bumi\u021bi mie, spuse el vesel. Eu n-am reu\u0219it deloc s-o potolesc. Cel\u0103lalt domn, cel care era cu fiul lui, a convins-o. S-a descurcat admirabil cu ea. Lui ar trebui s\u0103-i mul\u021bumi\u021bi. Fran se se uit\u0103 \u00een urm\u0103, dar nu-l mai z\u0103ri nici pe Jack, nici pe fata cea nesuferit\u0103. Va trebui s\u0103-i mul\u021bumeasc\u0103 mai t\u00e2rziu. Fran parcurse \u00een vitez\u0103 drumul spre cas\u0103, cu tat\u0103l ei pe scaunul de l\u00e2ng\u0103 ea, purt\u00e2nd centura de siguran\u021b\u0103 \u0219i privind absent \u00een gol, \u00een timp ce maic\u0103-sa se \u021binea str\u00e2ns de bra\u021bul banchetei din spate, cu aerul unei eroine de tragedie antic\u0103. \u2014 Cred c\u0103 o s\u0103 m\u0103 duc la culcare, anun\u021b\u0103 Ralph de \u00eendat\u0103 ce ajunser\u0103. Phyllis nu spuse nimic. \u2014 Bun\u0103 idee, tat\u0103, \u00eencuviin\u021b\u0103 Fran. A fost un \u0219oc teribil. \u00ce\u021bi aduc imediat un ceai. Sim\u021bi c\u0103 maic\u0103-sa nu a\u0219tepta dec\u00e2t s\u0103-l vad\u0103 plecat. \u2014 Uite ce e, mam\u0103, Henrietta cunoa\u0219te o femeie minunat\u0103, care a avut grij\u0103 de o doamn\u0103 \u00een v\u00e2rst\u0103, \u0219i crede c\u0103 s-ar putea s\u0103 fie disponibil\u0103. O s-o sun m\u00e2ine \u2013 vrei? \u2013 poate ar fi interesat\u0103 s\u0103 vin\u0103 s\u0103 te ajute. Phyllis scutur\u0103 o scam\u0103 imaginar\u0103. \u2014 Sun-o dac\u0103 vrei, dar asta n-o s\u0103 schimbe nimic. Po\u021bi s\u0103 spui sau s\u0103 faci orice, Francesca. Pur \u0219i simplu nu pot s\u0103 \u00eendur a\u0219a ceva. Grijile. Riscul de-a ne face de r\u00e2s \u00een tot ora\u0219ul. Fran se \u00eentreb\u0103 care din ele at\u00e2rna mai mult \u00een balan\u021b\u0103 \u0219i b\u0103nui c\u0103 a doua. \u2014 Pur \u0219i simplu nu sunt \u00een stare s\u0103 fac fa\u021b\u0103 situa\u021biei. Va trebui s\u0103 mearg\u0103 la un azil. \u00centr-un loc unde \u0219tiu s\u0103 se ocupe de a\u0219a ceva. Fran sim\u021bi un val \u00een\u0103bu\u0219itor de vinov\u0103\u021bie \u0219i mil\u0103. Nu tat\u0103l ei drag! Trebuia s\u0103 existe o alternativ\u0103. Se g\u00e2ndi la Laurence. El avea s\u0103 \u00een\u021beleag\u0103. El avea s\u0103 sprijine planurile ei de-a g\u0103si o alt\u0103 formul\u0103 de \u00eengrijire. \u00cel prinse chiar c\u00e2nd pleca de la spital \u0219i el promise s\u0103 vin\u0103 direct acolo. De \u00eendat\u0103 ce auzi soneria, fugi \u0219i i se arunc\u0103 \u00een bra\u021be, \u0219i lacrimile, re\u021binute de nevoie, i se prelinser\u0103 pe obraji. Laurence o m\u00e2ng\u00e2ie pe p\u0103r \u0219i \u00eei spuse c\u0103 totul avea s\u0103 fie \u00een regul\u0103, c\u0103 aveau s\u0103 g\u0103seasc\u0103 solu\u021bia optim\u0103. Ascult\u0103 \u00een lini\u0219te \u00een timp ce Fran \u0219i apoi maic\u0103-sa povestir\u0103 fiecare propria versiune a incidentului din parc. Fran era \u00een continuare convins\u0103 c\u0103 fata interpretase gre\u0219it o simpl\u0103 confuzie, dar \u00ee\u0219i d\u0103du seama c\u0103 maic\u0103-sii nu-i p\u0103sa dac\u0103 ac\u021biunea so\u021bului ei fusese premeditat\u0103 sau nu. Dup\u0103 ce Francesca \u00ee\u0219i \u00eencheie povestea, Laurence o lu\u0103 de m\u00e2n\u0103. Fa\u021ba lui frumoas\u0103 avea un aer grav \u0219i tandru. Se g\u00e2ndi din nou c\u0103 era un om bun, care dedicase at\u00e2t de mult din propria via\u021b\u0103 dorin\u021bei de a-i ajuta pe al\u021bii. \u2014 Uite ce e, Francesca, draga mea \u2013 acest \u201edraga mea\u201c al\u0103turat pronun\u021b\u0103rii at\u00e2t de formale a numelui ei \u00eentreg o descuraj\u0103 din start \u2013, asta e ceva serios. Persoanele care sufer\u0103 de Alzheimer fac tot felul de lucruri din astea. Se \u00eembrac\u0103 \u00een miez de noapte. Dispar. Se dezbrac\u0103 \u00een momente nepotrivite. \u0102sta ar putea fi doar \u00eenceputul. \u0218tiu c\u0103 \u00ee\u021bi iube\u0219ti tat\u0103l, dar cred c\u0103 are nevoie de \u00eengrijire specializat\u0103. Orice altceva n-ar fi corect fa\u021b\u0103 de el. \u2014 Dar cum r\u0103m\u00e2ne cu casa lui, cu lucrurile pe care le-a adunat \u00eentr-o via\u021b\u0103 de om \u0219i care au o semnifica\u021bie pentru el? Cu familia lui? De bun\u0103 seam\u0103 simte nevoia s\u0103 aib\u0103 toate astea aproape? \u2014 Francesca, ascult\u0103-m\u0103. Starea tat\u0103lui t\u0103u se agraveaz\u0103 rapid. \u0218tiu c\u0103-\u021bi e greu s\u0103 accep\u021bi asta, dar \u00een cur\u00e2nd nu va mai recunoa\u0219te lucrurile care \u00eel \u00eenconjoar\u0103, poate nici m\u0103car pe tine. Mi-e team\u0103 c\u0103 sunt de acord cu mama ta \u00een privin\u021ba asta. Fran se sim\u021bi cople\u0219it\u0103 de bun\u0103tatea \u0219i sinceritatea lui Laurence. Dac\u0103 el credea cu adev\u0103rat acest lucru, cum putea ea s\u0103-l contrazic\u0103? \u2014 Uite, ce-ar fi s\u0103 ne uit\u0103m la bro\u0219urile celor mai bune reziden\u021be? Apoi noi doi \u2013 \u0219i mama ta desigur \u2013 am putea s\u0103 mergem \u00eempreun\u0103 s\u0103 le vedem. \u2014 Dar cum r\u0103m\u00e2ne cu tata? El nu are un cuv\u00e2nt de spus \u00een ceea ce prive\u0219te viitorul lui? Un z\u00e2mbet de infinit\u0103 preocupare \u00eembl\u00e2nzi chipul lui Laurence. \u2014 Nu sunt sigur c\u0103 asta ar fi o idee bun\u0103. Tu e\u0219ti p\u0103rintele acum. Asta e perspectiva pe care trebuie s-o adop\u021bi. \u00ce\u0219i va da seama c\u0103 ai ales ce era mai bine pentru el. \u2014 Oh, Laurence... Laurence o \u00eembr\u0103\u021bi\u0219\u0103, \u021bin\u00e2nd-o str\u00e2ns lipit\u0103 de trupul lui \u00eenalt \u0219i sub\u021bire. Purta \u00eenc\u0103, observ\u0103 ea pentru prima dat\u0103, halatul de spital. Trebuie s\u0103 fi venit \u00een grab\u0103 direct aici. \u2014 \u0218tiu c\u00e2t de greu \u00ee\u021bi e, dar trebuie s\u0103 vezi situa\u021bia \u0219i din perspectiva lui. Pentru persoanele care sufer\u0103 de Alzheimer, disciplina \u0219i rutina devin o surs\u0103 de echilibru. S-ar putea chiar s\u0103 le prefere. Era o idee at\u00e2t de nea\u0219teptat\u0103, \u00eenc\u00e2t Fran nu reu\u0219i s\u0103 g\u0103seasc\u0103 nici un contraargument. Oare ea d\u0103dea dovad\u0103 de egoism c\u00e2nd credea c\u0103 face exact contrariul? \u2014 Scuza\u021bi-m\u0103, \u2013 observ\u0103 un schimb de priviri de poten\u021bial\u0103 exasperare \u00eentre mama ei \u0219i Laurence \u2013, dar i-am promis tatei o cea\u0219c\u0103 de ceai. Porni \u00eencet, cu un aer ab\u0103tut, spre buc\u0103t\u0103rie. \u00cen cur\u00e2nd tat\u0103l ei, pentru care liberul arbitru \u0219i individualismul fuseser\u0103 principiile c\u0103l\u0103uzitoare \u00een via\u021b\u0103, avea s\u0103 se bucure de aceste privilegii doar c\u00e2nd alte persoane aveau s\u0103 binevoiasc\u0103 s\u0103 i le acorde. Sper\u0103 c\u0103 n-avea s\u0103 simt\u0103 gustul s\u0103rat al lacrimilor ei \u00een cea\u0219ca lui de Darjeeling. C\u00e2nd se \u00eentoarse \u00een camera de zi, Laurence a\u0219tepta s\u0103-\u0219i ia r\u0103mas-bun, cu fa\u021ba \u00eencre\u021bit\u0103 de nelini\u0219te. \u2014 Francesca, draga mea, cred c\u0103 mai e ceva la care ar trebui s\u0103 te g\u00e2nde\u0219ti. Dac\u0103 vrei ca tat\u0103l t\u0103u s\u0103 te conduc\u0103 la altar, nu sunt sigur c\u0103 putem s\u0103 a\u0219tept\u0103m p\u00e2n\u0103 \u00een septembrie. Cred c\u0103 ar trebui s\u0103 lu\u0103m \u00een calcul ideea de-a ne c\u0103s\u0103tori c\u00e2t mai cur\u00e2nd posibil. \n\nNimeni nu mai v\u0103zuse vreodat\u0103 o forfot\u0103 ca aceea care cuprinse birourile redac\u021biei Citizen \u00een s\u0103pt\u0103m\u00e2nile urm\u0103toare. T\u00e2mplarii boc\u0103neau cu spor, pentru a transforma biroul lui Fran \u00een departamentul de telev\u00e2nz\u0103ri al Fair Exchange, cu casetofoanele date la maxim, ignor\u00e2ndu-i pe bie\u021bii reporteri care se chinuiau s\u0103-\u0219i scrie articolele. \u2014 La naiba, nu pot nici m\u0103car s\u0103-mi aud propriile g\u00e2nduri, se pl\u00e2nse Sean McGee unui muncitor cu coad\u0103 de cal \u0219i cercel, care le amintea tuturor de Sean, cu excep\u021bia faptului c\u0103 avea mu\u0219chi. \u2014 \u00cemi pare r\u0103u, amice, zise me\u0219terul aplec\u00e2ndu-se \u0219i l\u0103s\u00e2nd s\u0103 i se vad\u0103 doi centimetri dintr-o fes\u0103, \u00een ceea ce secretarele numeau decolteu pe fund. Dar e\u0219ti ziarist, nu, n-ai nevoie s\u0103 g\u00e2nde\u0219ti. Voi oricum inventa\u021bi tot. Se lucra de asemenea la extinderea biroului de recep\u021bie, pe o suprafa\u021b\u0103 dubl\u0103, astfel \u00eenc\u00e2t cititorii s\u0103 poat\u0103 veni s\u0103 dea anun\u021buri \u0219i acolo, ceea ce \u00eei d\u0103duse peste nas lui Elaine, recep\u021bionista. De-acum \u00eenainte activit\u0103\u021bi ca vopsitul unghiilor \u0219i analizele detaliate, incluz\u00e2nd fiecare partid\u0103 de sex oral, ale performan\u021belor prietenului ei aveau s\u0103 devin\u0103 tabu din cauza valurilor de cet\u0103\u021beni din Woodbury veni\u021bi s\u0103 \u00eentrebe la c\u00e2te cuvinte aveau dreptul pentru zece lire. Fran recrutase o duzin\u0103 de noi angaja\u021bi, r\u0103sp\u00e2ndise flutura\u0219i care anun\u021bau lansarea noului ziar la fiecare cas\u0103 din ora\u0219 \u0219i comandase un tiraj de patruzeci de mii de exemplare. Num\u0103rul o \u00eengrozea, dar \u0219tia c\u0103, f\u0103r\u0103 el, n-aveau nici o \u0219ans\u0103 s\u0103 produc\u0103 un impact. Trebuiau cumva s\u0103 m\u0103rite fiecare exemplar, astfel \u00eenc\u00e2t persoanele care nu reu\u0219iser\u0103 s\u0103 pun\u0103 m\u00e2na pe unul s\u0103 aib\u0103 impresia c\u0103 au pierdut ceva important. Atunci aveau s\u0103 dea fuga la ziare ca s\u0103 cear\u0103 num\u0103rul viitor. Fair Exchange trebuia s\u0103 devin\u0103 nodul de comunica\u021bii al ora\u0219ului, care anun\u021ba fiecare talcioc, \u0219edin\u021b\u0103 cu p\u0103rin\u021bii, t\u00e2rg de vechituri \u0219i concert de colinde, oferind totodat\u0103 ur\u0103ri pentru zile de na\u0219tere, \u0219ei la m\u00e2na a doua \u0219i colec\u021bii Barbie \u0219i Ken abandonate \u00een favoarea albumelor cu ab\u021bibilduri Spice Girls. \u2014 Nu crezi, \u00eentreb\u0103 Mike Wooley, invidios din cauza aten\u021biei care se \u00eendrepta deodat\u0103 spre aceast\u0103 enervant\u0103 nou\u0103 apari\u021bie, c\u0103 prin acest ziar gratuit ne t\u0103iem singuri creanga de sub picioare? \u2014 Aha! zise Fran sc\u0103rpin\u00e2ndu-\u0219i nasul. Ceea ce \u00eencerc s\u0103 fac e s\u0103 creez o nou\u0103 pia\u021b\u0103. S\u0103 le ofer oamenilor un lucru pe care nu \u0219tiau c\u0103 \u0219i-l doresc \u00eenainte s\u0103 li-l d\u0103m noi. A\u0219a c\u0103 ar trebui s\u0103 le doreasc\u0103 \u00een continuare pe am\u00e2ndou\u0103. \u2014 Noroc, murmur\u0103 Mike, sceptic, \u0219i se \u00eentoarse la expozeul s\u0103u despre cheltuielile exagerate ale consiliului local. Apropo, \u00eei arunc\u0103 un num\u0103r din Express, ai v\u0103zut asta? O idee bunicic\u0103, a\u0219 zice. Z\u00e2mbind \u00eenc\u0103 \u00een sinea ei, Fran lu\u0103 ziarul rival. Aproape c\u0103 \u00eei sc\u0103p\u0103 un oftat. Respira\u021bia i se acceler\u0103 \u0219i sim\u021bi c\u0103 \u00eei transpiraser\u0103 palmele. Cum putuse? Cum putuse Jack s\u0103 o tr\u0103deze a\u0219a? Pe prima pagin\u0103 s\u0103 l\u0103f\u0103ia o fotografie a gr\u0103sanei din parc, cu s\u00e2nii ei proeminen\u021bi \u0219i coapsele c\u00e2t trunchiurile de copac ascunse discret sub o rochi\u021b\u0103 \u00eenflorat\u0103, care cerea ca parcurile locale s\u0103 devin\u0103 locuri unde mamele \u0219i femeile singure s\u0103 fie ap\u0103rate de tot felul de vagabonzi care d\u0103deau t\u00e2rcoale \u0219i se g\u00e2ndeau la un singur lucru. Fran parcurse articolul \u00een grab\u0103, cu inima b\u0103t\u00e2nd s\u0103-i sar\u0103 din piept, a\u0219tept\u00e2nd s\u0103 vad\u0103 pomenit numele tat\u0103lui ei, dar, slav\u0103 Domnului, nu ap\u0103rea nici un detaliu, doar o referire pasager\u0103 la \u201ealcoolici \u0219i al\u021bi indivizi dubio\u0219i care ar putea s\u0103 stea la p\u00e2nd\u0103 \u00een tufi\u0219uri\u201c. \u00cen tot timpul \u0103sta, pe c\u00e2nd crezuse c\u0103 le venise \u00een ajutor, Jack Allen o convinsese pe f\u0103ptura aceea de moravuri u\u0219oare s\u0103 scrie la ziarul lui. Cum putea s\u0103 doarm\u0103 noaptea? Pentru Jack Allen, tot ce conta era s\u0103 ob\u021bin\u0103 o poveste. Nu era de mirare c\u0103 nevast\u0103-sa zburase la patru mii de mile dep\u0103rtare ca s\u0103 scape de el. Arunc\u0103 cu ziarul \u00een nefericitul de Mike Wooley \u0219i ochii verzi \u00eei sc\u00e2nteiar\u0103 de furie. \u2014 Jurnalism de scandal, se r\u0103sti la el. Citizen nu s-ar preta niciodat\u0103 la ceva de un asemenea prost-gust. Mike o privi cu o uimire nedisimulat\u0103. S\u0103 convingi o t\u00e2n\u0103r\u0103 obi\u0219nuit\u0103 s\u0103 fac\u0103 sugestii despre cum ar schimba ea \u00een bine moravurile din Woodbury era exact genul de poveste pe care o promova de obicei Fran. Femeile redactor-\u0219ef. Se r\u0103zg\u00e2ndeau din cinci \u00een cinci minute. Se g\u00e2ndi cu invidie la colegii lui din cealalt\u0103 parte a ora\u0219ului \u0219i se \u00eentreb\u0103 cum era s\u0103 lucrezi pentru Jack Allen. Luna viitoare aveau s\u0103 se anun\u021be c\u00e2\u0219tig\u0103torii Premiului pentru Presa Regional\u0103 \u0219i articolul la care lucrase cu at\u00e2ta r\u00e2vn\u0103 Mike, cel ce d\u0103dea \u00een vileag compania de autobuze, avea toate \u0219ansele s\u0103 ias\u0103 pe primul loc. \u00cen cazul \u00een care c\u00e2\u0219tiga, avea s\u0103 se intereseze dac\u0103 ziarul rival avea vreo ofert\u0103 de slujb\u0103. \n\nC\u00e2nd sosir\u0103, bro\u0219urile de prezentare ale c\u0103minelor o deprimar\u0103 la culme pe Fran. Erau at\u00e2t de lucioase \u0219i prelucrate, ca o reclam\u0103 la vreun hotel de weekend, care promitea bufet suedez \u0219i piscin\u0103, de\u0219i \u0219tiai c\u0103 realitatea consta mai degrab\u0103 \u00een ni\u0219te sendvi\u0219uri cu br\u00e2nz\u0103 \u0219i o cad\u0103 mizerabil\u0103. Cu toate astea, \u0219i Laurence \u0219i maic\u0103-sa insistar\u0103 s\u0103 mearg\u0103 s\u0103 le vad\u0103. \u00cen cele din urm\u0103, restr\u00e2nser\u0103 op\u021biunile la dou\u0103. Tawny Beeches, care oferea ultimul r\u0103cnet \u00een materie de lux pentru persoanele \u00een v\u00e2rst\u0103, \u0219i un a\u0219ez\u0103m\u00e2nt mai modest, numit The Willows. Oare de ce, se \u00eentreb\u0103 Fran, c\u0103minele pentru b\u0103tr\u00e2ni aveau nume dezgust\u0103tor de rustice? Tawny Beeches nu era departe de centrul ora\u0219ului, nu c\u0103 li s-ar fi dat voie pensionarilor, presupunea, s\u0103 se duc\u0103 la bibliotec\u0103 sau la Boots. Ea \u0219i Laurence hot\u0103r\u00e2r\u0103 s\u0103 fac\u0103 o plimbare p\u00e2n\u0103 acolo. Pu\u021bin mai jos pe High Street, v\u0103zu cu groaz\u0103 c\u0103 Jack Allen tocmai ie\u0219ea din magazinul de sendvi\u0219uri. O observ\u0103 \u0219i el \u00een acela\u0219i timp, d\u0103du cu ochii de persoana care o \u00eenso\u021bea, \u0219i porni hot\u0103r\u00e2t \u00een direc\u021bia lor. \u00cen afar\u0103 de a se \u00eentoarce \u0219i a da bir cu fugi\u021bii, nu putea face absolut nimic, dec\u00e2t s\u0103-\u0219i adune curajul \u0219i s\u0103-l \u00eenfrunte. Continu\u00e2nd s-o \u021bin\u0103 de bra\u021b \u0219i s\u0103 ridice \u00een sl\u0103vi beneficiile tratamentului geriatric, Laurence era prea preocupat ca s\u0103-i observe nervozitatea. \u2014 Bun\u0103, Fran. Laurence \u00eentoarse capul cu un gest brusc, care o tulbur\u0103. Jack \u00eel ignor\u0103. \u2014 Uite ce e, Jack, dup\u0103 articolul pe care l-ai publicat nu cred c\u0103 mai avem ce discuta. Se ab\u021binu cu greu s\u0103 nu sar\u0103 s\u0103-l zg\u00e2rie pe fa\u021b\u0103. \u2014 A fost cel mai josnic lucru cu putin\u021b\u0103. \u2014 De fapt, \u2013 chipul lui Jack se \u00een\u0103spri \u2013 doar a\u0219a am putut s-o conving s\u0103 nu fac\u0103 pl\u00e2ngere. M-a durut inima s\u0103-i pun la dispozi\u021bie jum\u0103tate de pagin\u0103 din ziarul meu pre\u021bios, dar mi s-a p\u0103rut c\u0103 alternativa era mai rea. \u00cemi cer scuze pentru standardele mele deontologice sub orice critic\u0103. \u00centr-un fel ai dreptate \u2013 a fost cel mai josnic lucru cu putin\u021b\u0103. Dar nu \u00een sensul \u00een care crezi tu. Fran sim\u021bi o \u00eempuns\u0103tur\u0103 imperceptibil\u0103 de vinov\u0103\u021bie. L\u00e2ng\u0103 ea, Laurence p\u0103rea s\u0103 fi amu\u021bit. \u2014 Oricum, continu\u0103 Jack, \u00eemi pare r\u0103u. M-am g\u00e2ndit c\u0103 o fac \u00een interesul t\u0103u. Apropo, zise ar\u0103t\u00e2nd spre Laurence, n-ai de g\u00e2nd s\u0103 m\u0103 prezin\u021bi\u0103 \u2014 Sigur, se \u00eembl\u00e2nzi pu\u021bin Fran. Jack Allen, redactor-\u0219ef la Woodbury Express, acesta este doctorul Laurence Westcott. Spre uimirea lui Fran, Jack nu p\u0103ru a avea de g\u00e2nd s\u0103-i str\u00e2ng\u0103 m\u00e2na lui Laurence sau s\u0103-i spun\u0103 ceva. Se uit\u0103 de la unul la altul, con\u0219tient\u0103 de tensiunea aproape palpabil\u0103 dintre cei doi, ca \u0219i cum, \u00een alte \u00eemprejur\u0103ri, s-ar fi luat probabil la b\u0103taie mai degrab\u0103 dec\u00e2t s\u0103 se salute. Laurence fu primul care ced\u0103. \u2014 \u00cel cunosc pe domnul Allen, Francesca. De\u0219i nu ne-am v\u0103zut de c\u00e2\u021biva ani. \u2014 Bine\u00een\u021beles, \u00ee\u0219i aminti Fran, ai scris articolul acela minunat despre sec\u021bia lui Laurence, uitasem. \u2014 Uite ce e, Francesca, insist\u0103 Laurence, pe un ton dintr-odat\u0103 st\u0103ruitor, risc\u0103m s\u0103 \u00eent\u00e2rziem cu adev\u0103rat la \u00eent\u00e2lnirea cu cei de la Tawny Beeches. \u2014 Tawny Beeches? \u00eel \u00eentrerupse Jack. Fort\u0103rea\u021ba aia de fi\u021be de pe deal? Ce c\u0103uta\u021bi acolo? Apoi \u00eei pic\u0103 fisa. \u2014 Fran, nu cumva e pentru Ralph? Chiar i-ai face una ca asta? \u00cenainte s\u0103 apuce s\u0103 r\u0103spund\u0103, Laurence o trase gr\u0103bit dup\u0103 el, sub privirile acuzatoare ale lui Jack. Abia c\u00e2nd ajunser\u0103 \u00een fa\u021ba u\u0219ii de la intrare de la Tawny Beeches, cu porticul ei impresionant, Fran \u00ee\u0219i d\u0103du seama c\u0103 mai era o jum\u0103tate de or\u0103 p\u00e2n\u0103 la \u00eent\u00e2lnire. De ce naiba s-o fi gr\u0103bit Laurence a\u0219a tare s\u0103 scape de Jack? Celor de la Tawny Beeches, dup\u0103 cum se sus\u021binea \u00een bro\u0219ur\u0103, le pl\u0103cea s\u0103 se considere ca un a\u0219ez\u0103m\u00e2nt de cinci stele pe pia\u021ba c\u0103minelor de b\u0103tr\u00e2ni. \u00cen antreu erau perdele cu falduri la fiecare fereastr\u0103 \u00eenalt\u0103 \u0219i un aranjament floral uria\u0219, pentru care familiile pensionarilor trebuie s\u0103 fi pl\u0103tit o avere. Din nefericire, florile predominante erau crinii, cu parfumul lor dulceag ce evoca moartea \u0219i descompunerea. \u2014 Domni\u0219oara Tyler! O femeie ro\u0219cat\u0103, \u00eenc\u0103rcat\u0103 cu bijuterii de aur se repezi la Fran cu tot at\u00e2ta afec\u021biune \u0219i entuziasm, c\u00e2t ar fi dovedit fa\u021b\u0103 de un inspector de la Protec\u021bia Consumatorului. \u2014 \u0218i domnul doctor Westcott. Ce amabil din partea dumneavoastr\u0103 s\u0103 ne vizita\u021bi. A\u021bi ajuns pu\u021bin mai devreme, dar nu e absolut nici o problem\u0103. A\u021bi vrut s\u0103 ne vede\u021bi la treab\u0103, nu-i a\u0219a? A\u021bi fi surprin\u0219i s\u0103 afla\u021bi c\u00e2te persoane \u00eencearc\u0103 figura asta. Dar noi n-avem nimic de-ascuns aici. Izbucni \u00eentr-un r\u00e2s ca un clinchet de clopo\u021bel, care trebuie s\u0103 fi fost \u00eenc\u00e2nt\u0103tor pe vremea c\u00e2nd era mai t\u00e2n\u0103r\u0103 cu treizeci de ani. \u2014 A\u021bi dori s\u0103 face\u021bi turul minunatului nostru a\u0219ez\u0103m\u00e2nt acum? De \u00eendat\u0103 ce l\u0103sar\u0103 \u00een urm\u0103 recep\u021bia, Fran nu se putu ab\u021bine s\u0103 nu adulmece aerul. Ca \u0219i cum crinii n-ar fi fost deajuns, aici se sim\u021bea un amestec gre\u021bos de dezinfectant, urin\u0103 \u0219i deodorant de camer\u0103. \u2014 Deci, spuse pe un ton animat femeia ro\u0219cat\u0103, domnul doctor mi-a spus c\u0103 tat\u0103l dumneavoastr\u0103 \u00ee\u0219i pierde min\u021bile. Avem o mul\u021bime de persoane \u00een aceea\u0219i stare, a\u0219a c\u0103 o s\u0103 aib\u0103 tovar\u0103\u0219i pe m\u0103sur\u0103. \u00cen clipa aceea, doi b\u0103tr\u00e2ni intrar\u0103 t\u00e2r\u0219\u00e2indu-\u0219i picioarele \u0219i \u021bin\u00e2ndu-se de m\u00e2n\u0103 ca doi \u0219colari \u00eent\u00e2rzia\u021bi. \u2014 Nu pe-aici, le f\u0103cu observa\u021bie intendenta. \u00centoarce\u021bi-v\u0103 \u00een camera comun\u0103, v\u0103 rog. Cel din fa\u021b\u0103 se opri \u0219i se uit\u0103 lung la ea, leg\u00e2n\u00e2ndu-se \u00eenainte \u0219i \u00eenapoi. St\u00e2nd \u00een picioare pe fundalul perdelelor cu falduri \u0219i al scaunelor cu tapi\u021berie de lux p\u0103rea un b\u0103tr\u00e2n de pe alt\u0103 planet\u0103 care s-ar fi trezit deodat\u0103 teleportat la Ritz. Fran \u0219tia f\u0103r\u0103 umbr\u0103 de \u00eendoial\u0103 c\u0103 tat\u0103lui ei nu i-ar fi pl\u0103cut s\u0103 stea aici, \u00eenconjurat de acest fast lugubru. Chiar dac\u0103 n-avea s\u0103 mai \u0219tie unde se afl\u0103, tot era important s\u0103 fie dus m\u0103car \u00eentr-un loc unde Fran putea fi sigur\u0103 c\u0103 va fi tratat cu respect. \u2014 Mul\u021bumim pentru timpul acordat, \u00eei spuse ea repede femeii \u0219i \u00eel trase de bra\u021b pe Laurence. \u2014 Nu dori\u021bi s\u0103 vede\u021bi terenul de crochet \u0219i complexul cu piscin\u0103? \u2014 Nu, mul\u021bumim. M\u0103 tem c\u0103 am o \u00eent\u00e2lnire foarte important\u0103. \u2014 Bun, \u00eei spuse lui Laurence de \u00eendat\u0103 ce ie\u0219ir\u0103. Unde e urm\u0103torul? \u2014 Care era problema cu locul \u0103sta? Are o reputa\u021bie minunat\u0103. Necazul e, draga mea \u2013 \u0219tia c\u0103 \u00eencerca s\u0103 fie r\u0103bd\u0103tor \u0219i deodat\u0103 lucrul \u0103sta o enerv\u0103 la culme \u2013, c\u0103 nu peste tot, mai ales \u00een a\u0219ez\u0103minte de un asemenea calibru, primesc persoane alienate mintal. \u2014 Nu e nici o problem\u0103 cu locul \u0103sta \u2013 cu excep\u021bia faptului c\u0103 probabil \u00eei oblig\u0103 pe bie\u021bii pensionari s\u0103 se \u00eembrace \u00een costum ca s\u0103-\u0219i ia cina pe baz\u0103 de supliment Bengers \u2013, dar \u00eel cunosc pe tata \u0219i \u0219tiu c\u0103 nu i-ar pl\u0103cea aici. \u2014 Francesca, \u2013 o opri \u0219i \u00eei atinse chipul cu bl\u00e2nde\u021be \u2013 trebuie s\u0103-ncetezi s\u0103 \u021bi-l imaginezi pe tat\u0103l t\u0103u a\u0219a cum e acum \u00eentr-unul din locurile astea. Se va schimba. \u00cemi pare r\u0103u, dar n-are nici un rost s\u0103 te ascunzi dup\u0103 deget. Fran porni gr\u0103bit\u0103 pe aleea umbrit\u0103, nedorind s\u0103-l mai aud\u0103. De bun\u0103 seam\u0103, dac\u0103 se resemnau cu o astfel de prognoz\u0103, cre\u0219tea \u0219i probabilitatea ca ea s\u0103 se adevereasc\u0103. Cel\u0103lalt a\u0219ez\u0103m\u00e2nt, The Willows, nu era chiar a\u0219a r\u0103u. Era mai mic, cu mai pu\u021bine aspira\u021bii spre lux. Camerele comune erau mai prietenoase \u0219i fiecare pensionar avea propriul s\u0103u dormitor. Acestea, descoperi cu bucurie, nu erau ca ni\u0219te dulapuri f\u0103cute dup\u0103 acela\u0219i tipar, ci aveau forme diferite, adaptate arhitecturii casei victoriene. Cel pu\u021bin, aici personalit\u0103\u021bile pensionarilor p\u0103reau la fel de diverse \u0219i individualizate ca \u0219i dormitoarele lor. Tocmai \u00eencepea s\u0103 fie \u00een stare s\u0103 \u0219i-l imagineze pe tat\u0103l ei ca pe unul dintre ace\u0219ti pensionari cu ciud\u0103\u021beniile lor \u00eenduio\u0219\u0103toare c\u00e2nd intendenta \u00eei conduse \u00een camera de zi. \u00cen mijlocul unui perete era fixat un televizor mare, cu volumul dat la maxim. \u00cen jur de dou\u0103zeci de b\u0103tr\u00e2ni st\u0103teau acolo a\u0219eza\u021bi pe mai multe r\u00e2nduri, cu capetele date pe spate, cu gura c\u0103scat\u0103, dormind bu\u0219tean sau uit\u00e2ndu-se la Home & Away. \u2014 Nu e momentul cel mai potrivit s\u0103 vizita\u021bi locul imediat dup\u0103 pr\u00e2nz, remarc\u0103 intendenta pe un ton defensiv, sim\u021bind c\u0103 Fran era oripilat\u0103, dar le place s\u0103 se uite pu\u021bin la televizor. Fran sim\u021bi c\u0103 i se pune un nod \u00een g\u00e2t \u00eenchipuindu-\u0219i-l pe tat\u0103l ei drag ca o siluet\u0103 adormit\u0103 \u00een r\u00e2ndul acelor b\u0103tr\u00e2ni uita\u021bi. \u2014 Au dreptul s\u0103 aib\u0103 un televizor \u00een camer\u0103? S\u0103 se uite la curse, ar putea fi singurul lucru care s\u0103-l \u00eempiedice pe tat\u0103l ei s\u0103 \u00eennebuneasc\u0103. Home & Away n-ar avea cu siguran\u021b\u0103 acela\u0219i efect. Intendenta cl\u0103tin\u0103 din cap. \u2014 Nu-i \u00eencuraj\u0103m s\u0103 petreac\u0103 prea mult timp \u00een camera lor \u00een timpul zilei. Credem c\u0103 ar trebui s\u0103 aib\u0103, pe c\u00e2t posibil, o via\u021b\u0103 social\u0103. Fran se uit\u0103 la mascarada de via\u021b\u0103 social\u0103 care i se desf\u0103\u0219ura \u00eenaintea ochilor \u0219i \u00eei veni s\u0103 pl\u00e2ng\u0103. \u2014 Deci, ce p\u0103rere ai? o \u00eentreb\u0103 Laurence la \u00eentoarcere. \u2014 E mai bine dec\u00e2t dincolo. Dar, la naiba, tot groaznic. Orice ai spune tu despre faptul c\u0103 nu-\u0219i va da seama un de se afl\u0103, are nevoie s\u0103 se simt\u0103 acas\u0103, \u00eenconjurat de propriul lui trecut, sau va intra cu siguran\u021b\u0103 \u00eentr-o stare iremediabil\u0103 de declin ca to\u021bi ceilal\u021bi neferici\u021bi. Laurence oft\u0103. \u2014 Fie. \u00cen cazul \u0103sta, ar trebui s\u0103 \u00eencerc\u0103m s-o convingem pe mama ta s\u0103-l \u021bin\u0103 acas\u0103. De\u0219i erau deja \u00een mijlocul str\u0103zii principale din Woodbury, Fran se aplec\u0103 \u0219i \u00eel s\u0103rut\u0103, f\u0103c\u00e2nd o t\u00e2n\u0103r\u0103 ie\u0219it\u0103 la cump\u0103r\u0103turi, spera c\u0103 nu vreuna din pacientele lui, s\u0103 se \u00eentoarc\u0103 \u0219i s\u0103 le z\u00e2mbeasc\u0103 \u00eeng\u0103duitor. \u0218tia c\u0103 Laurence ac\u021biona pentru binele ei \u0219i c\u0103 sacrificase timp pre\u021bios ca s-o ajute, tr\u0103g\u00e2nd chiar ni\u0219te sfori ca s\u0103 g\u0103seasc\u0103 un loc pentru Ralph, iar ea nu \u00eei ar\u0103tase nici cel mai mic semn de recuno\u0219tin\u021b\u0103. Sim\u021bi c\u0103 o cople\u0219e\u0219te un val subit de tandre\u021be \u0219i \u00ee\u0219i dori s\u0103-i m\u0103rturiseasc\u0103 f\u0103r\u0103 ocoli\u0219uri despre copil. Poate c\u0103 nu era momentul ideal, dar era foarte posibil s\u0103 nici nu existe unul. \u2014 Laurence, \u00eencepu ea \u0219ov\u0103itor, am tot vrut s\u0103-\u021bi vorbesc despre ceva. \u00cens\u0103 Laurence, care fusese neobi\u0219nuit de t\u0103cut \u0219i de inert, ner\u0103spunz\u00e2ndu-i nici m\u0103car la s\u0103rut, \u00ee\u0219i d\u0103du ea seama deodat\u0103, se \u00eentoarse brusc spre ea. \u2014 Uite ce e, Francesca, c\u00e2t de bine \u00eel cuno\u0219ti pe Jack Allen? \u2014 De ce \u00eentrebi? Sper\u0103 c\u0103 tonul ei nu p\u0103rea prea vinovat. \u2014 Pur \u0219i simplu nu-l agreez, at\u00e2ta tot. Fran nu-l mai auzise niciodat\u0103 pe Laurence vorbind pe un asemenea ton. O trecur\u0103 fiorii. Ce se \u00eent\u00e2mplase \u00eentre Laurence \u0219i Jack de \u00eei f\u0103cea s\u0103 se comporte a\u0219a? Orice ar fi fost, sarcina ei nu putea dec\u00e2t s\u0103 agraveze situa\u021bia. Doamne, \u00een ce belea intraser\u0103 cu to\u021bii din cauza ei. \n\nS\u0103pt\u0103m\u00e2nile urm\u0103toare fur\u0103 exact a\u0219a cum \u00eei pl\u0103cea lui Fran: at\u00e2t de aglomerate, \u00eenc\u00e2t n-avea r\u0103gaz s\u0103 stea \u0219i s\u0103 bea o cea\u0219c\u0103 de cafea, cu at\u00e2t mai pu\u021bin s\u0103 se \u00eentrebe de ce era at\u00e2t de \u00eenc\u00e2ntat\u0103 s\u0103 lase planurile pentru propria ei nunt\u0103 \u00een grija altor persoane. Argumentul ei era c\u0103, dac\u0103 le l\u0103sa pe Camilla \u0219i Phyllis s\u0103 ia deciziile, m\u0103car ele vor fi fericite, \u0219i mai exista \u0219i avantajul c\u0103 nu puteau spune c-au fost l\u0103sate pe dinafar\u0103. Fran trebuia doar s\u0103-\u0219i comande rochia ei \u0219i pe cele ale domni\u0219oarelor de onoare. Responsabilit\u0103\u021bile legate de lansarea Fair Exchange-ului, la care se ad\u0103uga povara de a supravheghea m\u0103car activitatea de la Citizen, o l\u0103sau extenuat\u0103 \u0219i n\u0103uc\u0103. Nici m\u0103car nu-\u0219i permitea s\u0103 se g\u00e2ndeasc\u0103 la sarcin\u0103. Era, \u00ee\u0219i repeta \u00eentruna, o stare normal\u0103, nu una care presupunea c\u0103 trebuie s\u0103 stai la pat. Henrietta o considera nebun\u0103 de legat. \u2014 O s\u0103 trebuiasc\u0103 s\u0103-i spui, o tot b\u0103tea la cap Henrietta cu fiecare ocazie, de\u0219i, ce-i drept recurgea uneori la varianta \u201eFran, c\u00e2nd ai de g\u00e2nd s\u0103-i spui?\u201c. Fran evit\u0103 s\u0103 se \u00eentrebe dac\u0103 nu cumva se dedica cu at\u00e2ta elan acestei activit\u0103\u021bi frenetice pentru c\u0103 \u00eei distr\u0103gea g\u00e2ndurile de la acea problem\u0103 spinoas\u0103. Apoi, din senin, \u00eentr-o diminea\u021b\u0103 se trezi \u0219i \u00ee\u0219i d\u0103du seama c\u0103 c\u0103 Henrietta avea dreptate. Ce o \u00eempiedica s\u0103-i spun\u0103? \u0218ov\u0103ise destul. Trebuia s\u0103-i spun\u0103. Avea s-o fac\u0103 disear\u0103. Fredon\u0103 \u00een timp ce lenevea \u00een cad\u0103, m\u00e2ng\u00e2ind mica protuberan\u021b\u0103 ce abia \u00eencepea s\u0103 se observe. Acum c\u0103 se hot\u0103r\u00e2se s\u0103-i spun\u0103, se sim\u021bea \u00eenv\u0103luit\u0103 \u00een acea aur\u0103 de satisfac\u021bie moral\u0103 care \u00eei confirma c\u0103 luase decizia corect\u0103, asemenea sentimentului de mul\u021bumire pe care \u021bi-l d\u0103 hot\u0103r\u00e2rea de a \u00eencepe un regim. \u00cens\u0103 ce uita Fran era faptul c\u0103, adesea, aura de satisfac\u021bie moral\u0103 te f\u0103cea s\u0103 te sim\u021bi at\u00e2t de \u00eemp\u0103cat cu tine \u00eensu\u021bi, \u00eenc\u00e2t nu mai p\u0103rea imperios necesar s\u0103-\u021bi duci hot\u0103r\u00e2rea p\u00e2n\u0103 la cap\u0103t. Era o vreme a\u0219a de frumoas\u0103 \u00eenc\u00e2t merse pe jos la redac\u021bie, bucur\u00e2ndu-se s\u0103 aud\u0103 saluturile prietenoase ale v\u00e2nz\u0103torilor din cartier \u0219i al doamnei care coordona circula\u021bia \u00een fa\u021ba \u0219colii. Era minunat s\u0103 tr\u0103ie\u0219ti \u00eentr-un loc unde toat\u0103 lumea te cuno\u0219tea, nu \u00eentr-un ora\u0219 mare \u0219i str\u0103in. Turla catedralei str\u0103lucea masiv\u0103 \u0219i aurie pe fundalul cerului albastru \u0219i senin. La ora nou\u0103 diminea\u021ba, hoarde de turi\u0219ti se \u00eenghesuiau deja s-o fotografieze. Mai t\u00e2rziu, c\u00e2nd avea s\u0103 se fac\u0103 foarte cald, se vor \u00eengr\u0103m\u0103di \u00een\u0103untru, atra\u0219i nu de divinitate, ci de dorin\u021ba de a se retrage la umbr\u0103. Fran se refugie \u0219i ea \u00een\u0103untrul catedralei, un lucru pe care nu-l mai f\u0103cuse de c\u00e2\u021biva ani buni, \u0219i \u00eengenunche o clip\u0103 \u00een l\u0103ca\u0219ul \u00eentunecat. Iubea atmosfera acestui loc. Nu at\u00e2t din motive religioase, c\u00e2t din cauza unui sentiment al tradi\u021biei. Oamenii din acest ora\u0219 veniser\u0103 s\u0103 se \u00eenchine \u00een aceste strane \u0219i nave de \u0219apte sute de ani \u00eencoace, purt\u00e2nd cu ei spaimele \u0219i speran\u021bele lor \u0219i depun\u00e2ndu-le \u00eenaintea acestui altar. Fran \u00ee\u0219i d\u0103du seama c\u0103 nu se deosebea deloc de ei. Ajut\u0103-m\u0103 ca tata s\u0103 fie bine sau m\u0103car s\u0103 facem ce e mai bine pentru el, \u0219opti \u00een penumbra \u00eembietoare. \u0218i ajut\u0103-m\u0103 s\u0103 fac ce e mai bine pentru copilul meu. \u0218i-ar fi dorit doar s\u0103 poat\u0103 \u0219ti cu siguran\u021b\u0103 ce era cel mai bine. Aproape spre u\u0219urarea ei, un grup de turi\u0219ti g\u0103l\u0103gio\u0219i invad\u0103 l\u0103ca\u0219ul, \u00eentrerup\u00e2ndu-i conversa\u021bia cu \u2013 cu cine oare? Cu Dumnezeu? Cu spiritele oamenilor care se \u00eenchinaser\u0103 aici? Cu ea \u00eens\u0103\u0219i? Se sim\u021bi aproape ca o intrus\u0103 c\u00e2nd ie\u0219i. Ca \u0219i cum ar fi putut ap\u0103rea cineva care s-o trag\u0103 la r\u0103spundere pe ea, necredincioasa \u2013 ce-ai c\u0103utat tu acolo? Nu \u021bi-ai \u00eemplinit datoriile. \u00cenainte s-o z\u0103reasc\u0103 vreun cunoscut, Fran trecu \u00een grab\u0103 strada, \u00eendrept\u00e2ndu-se spre redac\u021bie, dornic\u0103 s\u0103 \u00eenfrunte problemele mult mai pu\u021bin spinoase legate de tiraje \u0219i contracte publicitare. Dar n-avu parte mult timp de lini\u0219te. \u2014 Iat\u0103-te, zise Stevie acuzator. Ne-am luat o jum\u0103tate de zi liber\u0103, nu-i a\u0219a? \u00cenainte s\u0103 te \u00eencui \u00een birou, ar fi cazul s\u0103 te ui\u021bi la chestia asta. Woodbury Free News. Dac\u0103 aici nu e m\u00e2na lui Jack Allen, nu \u0219tiu a cui altcuiva poate fi. Flutur\u0103 ziarul pe dinaintea lui Fran, parc\u0103 pentru a-i face \u00een ciud\u0103. \u2014 Dar mai erau dou\u0103 s\u0103pt\u0103m\u00e2ni p\u00e2n\u0103 la lansare! protest\u0103 Fran, smulg\u00e2ndu-i-l din m\u00e2n\u0103. \u2014 Poate c\u0103 au auzit de micul nostru proiect \u0219i au hot\u0103r\u00e2t s\u0103 ne-o ia \u00eenainte. Fran desf\u0103\u0219ur\u0103 meticulos ziarul pe birou, dornic\u0103 s\u0103 observe fiecare am\u0103nunt. Ar\u0103ta impresionant. Fotografii color pe prima pagin\u0103, un font \u00eengro\u0219at, u\u0219or de citit. P\u0103\u0219ea cu gra\u021bie pe linia alunecoas\u0103 a unei note vesele, f\u0103r\u0103 ca prin asta s\u0103 par\u0103 comun. Fair Exchange putea s\u0103-i fac\u0103 fa\u021b\u0103, pentru c\u0103 \u0219i el avea s\u0103 fie nou \u0219i \u00eendr\u0103zne\u021b, dar dac\u0103 ai fi fost pus al\u0103turi de Citizen, propriul ei ziar ar fi ar\u0103tat ca o m\u0103tu\u0219\u0103 r\u0103mas\u0103 fat\u0103 b\u0103tr\u00e2n\u0103. Fran citi indexul \u0219i v\u0103zu c\u0103 lui Jack nu-i sc\u0103pase aproape nici o \u0219mecherie. Exista un ghid TV care putea concura cu cele oferite de ziarele na\u021bionale \u0219i, cu toate astea, jucase de minune \u0219i cartea specificului local. \n\nCuprins\u0103 de panic\u0103, se \u00eentreb\u0103 dac\u0103 nu cumva Jack extinsese din plin \u0219i spa\u021biul alocat anun\u021burilor, caz \u00een care Fair Exchange ar fi r\u0103mas f\u0103r\u0103 obiectul muncii, \u00eens\u0103, slav\u0103 Domnului, nu o f\u0103cuse. Ideea cea mai inspirat\u0103 se afla pe prima pagin\u0103. Free News se ap\u0103ra de eventualele acuza\u021bii c\u0103 ar fi un ziar ieftin, de scandal, ini\u021biind propria sa cruciad\u0103. Rezervele de s\u00e2nge de la spitalul din Woodbury, se dezv\u0103luia \u00een ziar, sc\u0103zuser\u0103 dramatic \u0219i, \u00eentr-un titlu scris cu litere enorme, care \u00ee\u021bi s\u0103rea imediat \u00een ochi, ce se \u00eentindea pe tot cuprinsul primei pagini, echipa ziarului \u00eei \u00eendemna pe cet\u0103\u021beni s\u0103 DONEZE S\u00c2NGE!! Cititorii erau anun\u021ba\u021bi c\u0103 \u00een tot ora\u0219ul fuseser\u0103 amplasate sta\u021bii speciale de colectare unde li se ofereau ceai, biscui\u021bi \u0219i baloane \u0219i unde aveau s\u0103 aib\u0103 loc concerte. \u00centreaga manifestare avea s\u0103 fie inaugurat\u0103 la pr\u00e2nz de Nico Morgan, singura vedet\u0103 pop cu care se l\u0103uda ora\u0219ul, ajuns \u00eentre timp un rocker \u00eentre dou\u0103 v\u00e2rste din anii \u201960, care se rec\u0103s\u0103torise recent cu prima so\u021bie, devenise din nou tat\u0103, de\u0219i fiul lui cel mare avea deja treizeci de ani, \u0219i revenise \u00een Woodbury cu inten\u021bia de-a se stabili aici \u0219i de-a duce o via\u021b\u0103 f\u0103r\u0103 pat\u0103, sau cel pu\u021bin a\u0219a sus\u021binea. \u2014 Ce-i al lui e al lui, Fran, recunoscu Stevie. Cine s-ar fi g\u00e2ndit s\u0103 \u00eel roage pe Nico Morgan s\u0103 dea startul unei campanii de donare de s\u00e2nge? Stai s\u0103 vezi, vestea asta o s\u0103 apar\u0103 \u00een toate ziarele de scandal. Vino, fata mea, nu putem pierde a\u0219a ceva. E cel mai incitant eveniment din Woodbury de la atacurile vikinge \u00eencoace. Restul lumii dezertase deja, \u00een afar\u0103 de Sean McGee, care profita cu s\u00e2rg de un rar interval de lini\u0219te pentru a-\u0219i scrie articolul, \u0219i de Elaine de la recep\u021bie care se uita bosumflat\u0103 pe fereastr\u0103, ca un copil c\u0103ruia nu i se d\u0103 voie s\u0103 mearg\u0103 la petrecere. \u00cen mijlocul pie\u021bei din fa\u021ba catedralei, era ridicat un cort pe care Fran nu-l observase pentru c\u0103 venise pe intrarea lateral\u0103. Pe o platform\u0103 din cap\u0103tul \u00eendep\u0103rtat se z\u0103rea o siluet\u0103 stranie, care purta o hain\u0103 country de tweed, blugi \u0219i cizme de cowboy, \u0219i avea p\u0103rul prins cu o benti\u021b\u0103 ro\u0219ie. Stevie \u0219i Fran \u00ee\u0219i f\u0103cur\u0103 loc p\u00e2n\u0103 \u00een fa\u021b\u0103. Nico Morgan tocmai ridica \u00een sl\u0103vi calit\u0103\u021bile Woodbury-ului, locuitorii, aerul miraculos de curat \u0219i minunatele peisaje rustice, \u0219i declara c\u0103 nu reu\u0219ea s\u0103 \u00een\u021beleag\u0103 de ce, \u00een vremea adolescen\u021bei, locul i se p\u0103ruse o v\u0103g\u0103un\u0103 plictisitoare \u0219i uitat\u0103 de lume, \u00een care nu prea aveai ce dracu\u2019 s\u0103 faci seara. Publicul r\u00e2se nervos, mai ales c\u00e2nd ap\u0103ru o asistent\u0103 cu un ac uria\u0219 \u0219i \u00eel conduse pe Nico, care se pref\u0103cu speriat, la un cort ce purta \u00eensemnele Crucii Ro\u0219ii. Se formar\u0103 \u0219iruri ordonate \u00een jurul pie\u021bii pentru a-i urma exemplul. Jack le observ\u0103 imediat se \u00eendrept\u0103 spre ele. \u2014 A\u021bi venit s\u0103 spiona\u021bi concuren\u021ba, a\u0219a e? Ce p\u0103rere ai de ziar? Crezi c\u0103 tat\u0103lui t\u0103u i-ar fi pl\u0103cut? V\u0103zu umbra din triste\u021be din ochii ei \u0219i \u00ee\u0219i dori s\u0103 nu fi fost at\u00e2t de lipsit de tact. \u2014 Ce mai face? \u2014 Nu prea bine. \u00cens\u0103 r\u0103spunsul e da. Nu e chiar genul lui, dar cred c\u0103 i-ar fi pl\u0103cut. Apoi \u00ee\u0219i aminti cum publicase Jack povestea fetei \u0103leia nesuferite \u0219i \u00eei pieri z\u00e2mbetul. Farmecul \u0219i preocuparea lui Jack erau doar de suprafa\u021b\u0103. \u2014 Deci, continu\u0103 el, observ\u00e2nd atitudinea ei dintr-odat\u0103 distant\u0103, dar hot\u0103r\u00e2nd s-o ignore, ce p\u0103rere ai de vedeta noastr\u0103 rock? Eu nu m-a\u0219 atinge de s\u00e2ngele lui nici dac\u0103 ar fi ultima rezerv\u0103 de hemoglobin\u0103 de pe planet\u0103. Dumnezeu \u0219tie ce con\u021bine. Cred c\u0103 a\u0219 face un bine \u00eentregii comunit\u0103\u021bi dac\u0103 l-a\u0219 \u0219terpeli \u00eenainte s\u0103 ajung\u0103 la spital. Oh, b\u0103nuiesc c\u0103 ar fi cazul s\u0103 donez \u0219i eu c\u00e2teva pic\u0103turi. Le salut\u0103 \u0219i disp\u0103ru \u00een interiorul cortului cu crucea ro\u0219ie. \u2014 Oare avem vreo \u0219ans\u0103 s\u0103 \u021binem piept la a\u0219a ceva? murmur\u0103 Stevie. Pentru prima oar\u0103 \u00ee\u0219i pierduse aplombul \u0219i \u00ee\u0219i ar\u0103ta cei cinzeci \u0219i opt de ani. \u2014 Stevie! Fran avea prea mare nevoie de sprijinul ei ca s-o lase s\u0103 se dea b\u0103tut\u0103 acum. \u2014 Sigur c\u0103 avem. Ideea noastr\u0103 e cu totul diferit\u0103. Vino, hai s\u0103 facem \u0219i noi ceva pentru binele comunit\u0103\u021bii. \u00centotdeauna \u00eemi propun s\u0103 donez s\u00e2nge. \u0218i primim ceai \u0219i biscui\u021bi gratuit dup\u0103 aceea. \u2014 Sper c\u0103 glume\u0219ti. Sunt prea fricoas\u0103 pentru asta. \u00cen plus nu vor sugative inveterate ca mine. E prea mult s\u00e2nge \u00een alcoolul din venele mele. Du-te tu. Cozile se mai r\u0103riser\u0103, oamenii se risipeau, merg\u00e2nd la cump\u0103r\u0103turi sau \u00eentorc\u00e2ndu-se la munc\u0103. \u00cel z\u0103ri pe Mike Wooley, plin de tupeu ca \u00eentotdeauna, interviev\u00e2nd f\u0103r\u0103 ru\u0219ine vedeta rock chiar \u00een fa\u021ba lui Jack. Era r\u00e2ndul ei s\u0103 intre \u00een cort. S\u0103 doneze s\u00e2nge era un lucru care \u00eei pl\u0103cuse \u00eentotdeauna lui Fran. Dac\u0103 \u0219i alte c\u0103i de-a ajuta comunitatea ar fi solicitat tot at\u00e2t de pu\u021bin efort. At\u00e2ta timp c\u00e2t evitai s\u0103 te ui\u021bi la s\u00e2ngele care se aduna \u00een punga steril\u0103, totul era minunat. Dar Fran avea mai multe lucruri \u00een comun cu so\u021bia lui Lot dec\u00e2t credea \u0219i, \u00een ciuda tuturor avertismentelor de bun-sim\u021b, nu se putu ab\u021bine s\u0103 nu trag\u0103 cu ochiul la pre\u021bioasa ei ofrand\u0103. Imaginea propriului s\u00e2nge, la care se ad\u0103uga faptul c\u0103 nu luase micul dejun \u00een diminea\u021ba aceea, o cople\u0219i deodat\u0103 \u0219i totul \u00eencepu s\u0103 se \u00eenv\u00e2rt\u0103 cu ea. C\u00e2nd \u00ee\u0219i reveni, asistenta era aplecat\u0103 deasupra ei. \u2014 V\u0103 sim\u021bi\u021bi bine? \u2014 Cred c\u0103 da. \u0218tiu c\u0103 o s\u0103 par\u0103 ilar, dar uitasem c\u0103 sunt \u00eens\u0103rcinat\u0103. Asistenta o privi de parc\u0103 n-ar fi fost \u00een toate min\u021bile. \u2014 Dar ar fi trebuit s\u0103 completa\u021bi un formular c\u00e2nd a\u021bi intrat. \u00cen c\u00e2te luni? \u2014 Cam unsprezece s\u0103pt\u0103m\u00e2ni. Asistenta d\u0103du ochii peste cap. \u2014 Ar fi mai bine s\u0103 chem doctorul s\u0103 v\u0103 consulte. Nici n-ar trebui s\u0103 dona\u021bi s\u00e2nge \u00een cazul \u0103sta. \u2014 \u00cemi pare r\u0103u. Fran se sim\u021bea ca un copil care e dojenit pentru c\u0103 a r\u0103sturnat cuburile. C\u00e2t a\u0219tepta, f\u0103cu un pas \u0219ov\u0103ielnic pe podea, dar \u00eenc\u0103 mai tremura \u0219i trebui s\u0103 se lase \u00een genunchi ca s\u0103-\u0219i men\u021bin\u0103 echilibrul. Drept \u00een fa\u021b\u0103, aproape la nivelul ochilor ei, a\u0219ezate pe un r\u00e2nd, se aflau flacoanele cu s\u00e2ngele donat de diminea\u021b\u0103. Era gata s\u0103 trag\u0103 aer \u00een piept \u0219i s\u0103 se ridice c\u00e2nd unul dintre ele, pe care scria J. Allen, i se \u00eentip\u0103ri \u00een con\u0219tiin\u021ba tulbure ca o urm\u0103 f\u0103cut\u0103 cu fierul \u00eenro\u0219it. \u00ce\u0219i aminti ce spusese Jack \u00een glum\u0103 despre furtul s\u00e2ngelui donat de vedeta pop \u0219i se uit\u0103 din nou. Dumnezeu nu-\u021bi oferea prea multe ocazii de genul \u0103sta, iar Fran \u00cei ceruse ajutorul chiar \u00een diminea\u021ba aia. S\u0103 rateze a\u0219a o ocazie ar p\u0103rea o lips\u0103 de recuno\u0219tin\u021b\u0103. ", " \nFran ezit\u0103 doar o clip\u0103. Apoi, uit\u00e2ndu-se ho\u021be\u0219te peste um\u0103r, strecur\u0103 flaconul cu s\u00e2nge \u00een geanta ei voluminoas\u0103 \u0219i \u00eenchise catarama chiar \u00een momentul \u00een care asistenta se \u00eentorcea urmat\u0103 de doctor. \u2014 V\u0103 sim\u021bi\u021bi bine? \u00eentreb\u0103 doctorul \u00eengrijorat. \u2014 Minunat, r\u0103spunse Fran vesel\u0103, str\u00e2ng\u00e2nd geanta la piept. De fapt, nu m-am sim\u021bit niciodat\u0103 mai bine. Se uit\u0103 la ceas \u0219i-\u0219i aminti c\u0103 tocmai ast\u0103zi avea programat\u0103 o \u00eent\u00e2lnire cu Henrietta \u0219i cu domni\u0219oarele de onoare la magazinul cu articole pentru mirese. \u2014 Trebuie s\u0103 plec, se scuz\u0103 \u00eenaintea doctorului \u0219i a asistentei care r\u0103m\u0103seser\u0103 interzi\u0219i. Am o programare la proba pentru rochia de mireas\u0103. F\u0103r\u0103 \u00eendoial\u0103 Henrietta, \u00eenso\u021bit\u0103 de Sophie \u0219i Lottie, a\u0219tepta de ceva timp la magazin. Era unul din acele magazine minuscule \u0219i selecte \u00een care totul era \u00een tonuri de bej rafinat \u0219i \u00een care se servea cafea \u00een ce\u0219cu\u021be mici de por\u021belan, care probabil erau f\u0103cute mici anume, hot\u0103r\u00ee Fran, uit\u00e2ndu-se cum \u00ee\u0219i f\u0103cea Lottie de cap, ca nu cumva micu\u021bii s\u0103 verse ce\u0219ti mai mari de cafea pe rochiile exorbitante de mireas\u0103. Fran prob\u0103 rochia Catherine Walker recent modificat\u0103 pe care o alesese data trecut\u0103. \u00cen ciuda burticii rotunjite, sl\u0103bise de fapt \u00een ultimele s\u0103pt\u0103m\u00e2ni. V\u00e2nz\u0103toarea se agita \u00een jurul ei, \u00eendrept\u00e2ndu-i faldurile simple de satin \u0219i prinz\u00e2nd voalul cu o singur\u0103 floare de m\u0103tase \u00een p\u0103rul ro\u0219cat-auriu al lui Fran. \u2014 O s\u0103-l purta\u021bi desf\u0103cut sau prins \u00een coc \u00een ziua nun\u021bii? \u2014 Prins, spuse Fran. \u2014 Desf\u0103cut, spuse Henrietta. Deja ar\u0103\u021bi ca o c\u0103lug\u0103ri\u021b\u0103 din ordinul Carmelitelor. Nu po\u021bi m\u0103car s\u0103-\u021bi la\u0219i p\u0103rul desf\u0103cut pentru mai mult vino-ncoace? Fran se hot\u0103r\u00ee s-o ignore. \u021ainuta pe care o alesese Henrietta pentru o simpl\u0103 ie\u0219ire la cump\u0103r\u0103turi \u00een Woodbury era alc\u0103tuit\u0103 dintr-un costum Jasper Conran roz \u021bip\u0103tor, cu nasturi de aur, dresuri lycra de cea mai bun\u0103 calitate \u0219i sandale aurii cu toc. \u2014 Prefer s\u0103 ar\u0103t ca o c\u0103lug\u0103ri\u021b\u0103 carmelit\u0103 dec\u00e2t ca Ivana Trump. \u2014 Asta e o chestie de gust. \u00cen tot cazul, Henrietta se aplec\u0103 s\u0103-i spun\u0103 la ureche, ca s\u0103 n-o aud\u0103 Sophie sau Lottie, sunt extrem de u\u0219urat\u0103 c\u0103 ai renun\u021bat la ideea aia absurd\u0103 de-a afla cine e tat\u0103l copilului. \u2014 Auu! \u021bip\u0103 Fran, c\u00e2nd v\u00e2nz\u0103toarea, aparent concentrat\u0103 s\u0103 \u00eei modifice rochia la spate, o \u00een\u021bep\u0103 din gre\u0219eal\u0103 cu un bold. \n\nC\u00e2nd se \u00eentoarse la redac\u021bie, Fran descoperi un p\u00e2lc de persoane ab\u0103tute care st\u0103teau cu picioarele pe birouri \u0219i ar\u0103tau de parc\u0103 tocmai fuseser\u0103 concediate. \u2014 Haide\u021bi, haide\u021bi \u0103 Fran \u00eempinse ni\u0219te picioare la o parte \u0219i se a\u0219ez\u0103 pe un birou. \u2014 Ce-i cu fe\u021bele astea? \u2014 Suntem deprima\u021bi, \u00eei explic\u0103 Keith. Mai \u00eent\u00e2i reducerea de pre\u021b, acum ziarul \u0103sta nou \u0219i singura chestie cu care ripost\u0103m noi e o foaie volant\u0103 \u00een care po\u021bi s\u0103-\u021bi oferi bilele de sticl\u0103 la schimb cu discurile vechi ale altcuiva. \u00cemi pare r\u0103u, Fran, dar dup\u0103 toate astea, \u00eencepi s\u0103 te \u00eentrebi dac\u0103 merit\u0103 s\u0103 mergi \u00eenainte. Fran \u00ee\u0219i d\u0103du seama ca mu\u0219cat\u0103 de \u0219arpe c\u0103 era momentul pentru un discurs \u00e0 la Boadicea. Ar fi trebuit s\u0103 fie pe faz\u0103 \u00een loc s\u0103 umble dup\u0103 rochii de mireas\u0103. \u2014 Sigur c\u0103 merit\u0103 s\u0103 mergi \u00eenainte! Unu: Citizen continu\u0103 s\u0103 fie cel mai bun ziar din ora\u0219 \u0219i, dac\u0103 vre\u021bi s\u0103 \u0219ti\u021bi \u2013 scoase dosarul cu cifrele v\u00e2nz\u0103rilor pe care \u00eel solicitase expres \u00een diminea\u021ba aia din geant\u0103, realiz\u00e2nd \u00eengrozit\u0103 c\u0103 flaconul cu s\u00e2nge era \u00eenc\u0103 acolo \u2013, v\u00e2nz\u0103rile noastre nu au sc\u0103zut de c\u00e2nd Express-ul a redus pre\u021bul. Grupul p\u0103ru ceva mai \u00eenviorat, dar nu \u00eendeajuns \u00eenc\u00e2t s\u0103-i poat\u0103 trimite \u00eenapoi la locurile lor, porni\u021bi s\u0103 dea \u00een vileag \u00eenc\u0103 un r\u0103uf\u0103c\u0103tor din Woodbury. \u2014 Uite ce e, oameni buni, Fair Exchange nu \u00eenseamn\u0103 doar bile \u0219i discuri. Sunt convins\u0103 c\u0103 \u00eentr-un an sau doi ne va aduce un profit serios. \u2014 Da, dar nu \u00eenseamn\u0103 jurnalism autentic, a\u0219a e? insist\u0103 Keith Wilson. Nu ob\u021bii premiul Pulitzer pentru c\u0103 faci reclam\u0103 la t\u00e2rguri de vechituri \u0219i aju\u021bi vreun masochist s\u0103 g\u0103seasc\u0103 un sadic crud \u0219i dr\u0103gu\u021b la anun\u021burile matrimoniale, nu-i a\u0219a? Fran se \u021binu tare pe pozi\u021bie. \u2014 Poate c\u0103 nu. Dar dac\u0103 Fair Exchange ne-ar aduce \u00eentr-adev\u0103r bani buni, am putea \u00een sf\u00e2r\u0219it s\u0103 finan\u021b\u0103m Citizen a\u0219a cum se cuvine. Am putea s\u0103 ne instal\u0103m echipament electronic. Computere pentru fiecare. Ai putea s\u0103 schimbi rezultatele la jocurile rurale de crichet p\u00e2n\u0103 \u00een ultimul moment! V\u0103zu \u00een sf\u00e2r\u0219it cum \u00een ochii lui Keith Wilson se aprinse o sc\u00e2nteie ce aducea a entuziasm. \u2014 \u0218i nu uita\u021bi. Peste dou\u0103 s\u0103pt\u0103m\u00e2ni e Gala Premiilor pentru Presa Regional\u0103 \u0219i suntem un candidat cu \u0219anse reale de c\u00e2\u0219tig. Era gata s\u0103 se refugieze \u00een biroul ei lini\u0219tit c\u00e2nd \u00ee\u0219i d\u0103du seama c\u0103 nu mai avea un birou. Trebui s\u0103-\u0219i ia mobilul cu ea la baie \u0219i s\u0103 trag\u0103 apa ca s\u0103 n-o aud\u0103 nimeni. Form\u0103 febril num\u0103rul cabinetului ginecologic din Harley Street pentru a-\u0219i face o programare la testul de rutin\u0103 cunoscut sub numele de biopsie vilozitar\u0103 corionic\u0103 ce avea s\u0103-i permit\u0103, cu ajutorul mostrei de s\u00e2nge a lui Jack pe care o furase, s\u0103 afle \u00een fine care din ei era tat\u0103l copilului ei. De \u00eendat\u0103 ce reu\u0219i s\u0103 se strecoare f\u0103r\u0103 s\u0103 bat\u0103 la ochi, Fran deschise frigiderul redac\u021biei \u0219i puse s\u00e2ngele lui Jack, ascuns cu discre\u021bie acum \u00eentr-un plic cu burduf, \u00een spate de tot, pe raftul de jos. \u00cen timp ce f\u0103cea asta, se ruga sincer ca nu cumva s\u0103 aib\u0103 o grup\u0103 sangvin\u0103 extrem de rar\u0103 \u0219i s\u0103 nu se produc\u0103 nici un accident \u00een lan\u021b pe \u0219oseaua de centur\u0103 \u00een seara aceea, \u00een urma c\u0103ruia vie\u021bile unor oameni s\u0103 depind\u0103 de flaconul dosit aici, \u00een spatele recipientelor cu cola dietetic\u0103 \u0219i piccalilli, menite s\u0103 condimenteze sendvi\u0219urile cu br\u00e2nz\u0103 cump\u0103rate de la magazin. \n\nEra seara pe care Ben \u0219i Jack o petreceau acas\u0103, uit\u00e2ndu-se la film \u0219i comand\u00e2nd pizza. De data asta Jack l\u0103sase alegerea filmului \u0219i a sortimentului de pizza \u00een grija fiului s\u0103u. V\u0103zuser\u0103 deja cam jum\u0103tate din Pulp Fiction \u0219i Jack nu r\u00e2sese nici o dat\u0103, nici m\u0103car la scena c\u00e2nd individul din spate era \u00eempu\u0219cat, sau \u00een timpul discu\u021biei despre echivalentul fran\u021buzesc al sendvi\u0219ului Quarter Pounder. Ben se sim\u021bea tr\u0103dat pentru c\u0103 asta era secven\u021ba la care repetau \u00eentotdeauna replicile la unison, r\u00e2z\u00e2nd de fiecare dat\u0103, dar \u00een seara asta, taic\u0103-s\u0103u nici m\u0103car nu p\u0103rea s\u0103 urm\u0103reasc\u0103 filmul. Cutia goal\u0103 de pizza z\u0103cea plin\u0103 de gr\u0103sime, parc\u0103 studiindu-i, pe m\u0103su\u021ba din fa\u021ba televizorului. Cu un aer absent, Jack se ridic\u0103 s-o arunce, \u00eenc\u0103lc\u00e2nd \u00eenc\u0103 una din regulile lor nescrise. \u00cen seara lor ca \u00eentre b\u0103ie\u021bi, nici unul din ei nu trebuia s\u0103 str\u00e2ng\u0103 \u00eenainte de sf\u00e2r\u0219itul filmului. \u2014 Tat\u0103, \u00eentreb\u0103 Ben, at\u00e2t de \u00eengrijorat, \u00eenc\u00e2t puse chiar pauz\u0103 la film, tat\u0103, te sim\u021bi bine? Jack continu\u0103 s\u0103 str\u00e2ng\u0103. \u2014 P\u0103m\u00e2ntul c\u0103tre tata! insist\u0103 Ben, pref\u0103c\u00e2ndu-se c\u0103 telecomanda era sta\u021bia de emisie a unei nave spa\u021biale de mare impact care traversa galaxia. \u00cen cele din urm\u0103 trebui s\u0103 arunce \u00een el cu una din pernele mari \u0219i moi pe care era imprimat chipul lui Marilyn Monroe, perne pe care maic\u0103-sa le detestase pentru c\u0103, spunea ea, erau lipsite de gust, condamn\u00e2nd astfel alegerea tat\u0103lui s\u0103u. \u2014 Ce s-a \u00eent\u00e2mplat? Noul ziar a dat-o \u00een bar\u0103 sau ce? Jack arunc\u0103 \u00een el cu cutia, a\u0219a c\u0103 Ben trebui s\u0103 se fereasc\u0103, prinz\u00e2nd-o prompt cu o m\u00e2n\u0103 \u0219i arunc\u00e2nd-o \u00eenapoi. \u2014 Nu, n-a dat-o \u00een bar\u0103. A fost un mare succes. P\u00e2n\u0103 \u0219i nesuferitul de Murray Nelson m\u0103 simpatizeaz\u0103 temporar. \u2014 Marf\u0103. \u0218i atunci care e problema? Faptul c\u0103 Ralph e bolnav? \u0218tiu c\u00e2t de mult \u021bii la el. Jack se a\u0219ez\u0103 l\u00e2ng\u0103 el, d\u00e2ndu-\u0219i seama c\u0103 el ar trebui s\u0103 fie cel care \u00eencearc\u0103 s\u0103 afle problemele lui Ben, ajuns la v\u00e2rsta adolescen\u021bei, nu invers. \u2014 Nu, nu e tocmai membrul familiei Tyler care \u00eemi d\u0103 b\u0103t\u0103i de cap, de fapt. \u2014 Francesca atunci. Chiar \u00ee\u021bi place de ea, nu? Ben \u00ee\u0219i dori \u00eenc\u0103 o dat\u0103 amarnic s\u0103 nu fi fost acolo \u00een diminea\u021ba aia \u0219i s\u0103 nu le fi tulburat intimitatea. Jack nu r\u0103spunse. \u2014 Dac\u0103 \u00ee\u021bi place cu adev\u0103rat, Ben \u00ee\u0219i alegea cuvintele cu grij\u0103, mai ales dat fiind c\u0103 propria sa experien\u021b\u0103 \u00een ceea ce privea femeile se reducea la exemplare din Penthouse \u0219i la acea fat\u0103 din anii de \u0219coal\u0103 primar\u0103 care te l\u0103sa s\u0103-i vezi p\u0103s\u0103rica pentru 50 de pence \u2013, nu crezi c\u0103 e\u0219ti pu\u021bin cam pap\u0103-lapte, dac\u0103 stai deoparte \u0219i-o la\u0219i s\u0103 se m\u0103rite cu altcineva? Jack se sim\u021bi emo\u021bionat de aceast\u0103 pova\u021b\u0103 patern\u0103. \u2014 Nu cred c\u0103 Francesca m-ar considera o alegere foarte bun\u0103. Stevie spune c\u0103-\u0219i dore\u0219te o persoan\u0103 pe care poate conta. Nu genul de om care are obiceiul s\u0103-\u0219i piard\u0103 nevasta \u0219i copilul. \u2014 Dar nici pe doctorul \u0103sta, nu se prea poate conta, nu-i a\u0219a? Jack ridic\u0103 brusc privirea spre el. \u2014 Ce \u0219tii tu despre Laurence Westcott? Ben d\u0103du din umeri. \u2014 Copiii observ\u0103 \u00eentotdeauna mai multe dec\u00e2t cred adul\u021bii. Jack se \u00eentoarse, sim\u021bind cum \u00eei n\u0103v\u0103le\u0219te \u00een minte \u00eentreaga poveste, ca o ap\u0103 tulbure. Acesta era un dig pe care \u00eel \u021binuse mult timp \u00eenchis. Fusese singura metod\u0103 de-a supravie\u021bui. \u2014 B\u0103nuiesc c\u0103 e adev\u0103rat, mai ales \u00een cazul t\u0103u. B\u0103g\u0103cios mic ce e\u0219ti. Ben? \u2014 Mda? \u2014 Mul\u021bumesc c\u0103 ai r\u0103mas cu mine. Ben r\u00e2nji. \u2014 A fost doar din interes. \u0218tiam c\u0103 o s\u0103 m\u0103 r\u0103sfe\u021bi ca pe un pa\u0219\u0103 pentru c\u0103 te sim\u021beai at\u00e2t de vinovat \u0219i c\u0103 mama ar fi fost de dou\u0103 ori mai strict\u0103 din cauz\u0103 c\u0103 nu aveam tat\u0103. N-a fost prea greu s\u0103 aleg de fapt. \u2014 Ie\u0219i afar\u0103, monstrule. \u0218i du \u00eenapoi Pulp Fiction. \u2014 Nu-i nevoie. Tipul de la magazinul de casete ni l-a f\u0103cut cadou. \u2014 De ce? Jack nu p\u0103rea prea convins, dar Ben era de obicei at\u00e2t de sincer, \u00eenc\u00e2t uneori era greu s\u0103 tr\u0103ie\u0219ti \u00een aceea\u0219i cas\u0103 cu el. \u2014 Pentru c\u0103 nimeni altcineva n-a \u00eenchiriat-o de cinzeci de ori. El socote\u0219te c\u0103 de banii \u0103\u0219tia puteam s-o cump\u0103ram de c\u00e2teva ori. \u0218i vrea s\u0103 fac parte din echipa lor la concursul despre filme. \u2014 \u0102sta e semnul unei tinere\u021bi irosite, faptul c\u0103 \u0219tii at\u00e2t de multe despre filme. Eu a\u0219 da vina pe p\u0103rin\u021bi. \u00cen timp ce Ben ducea caseta cu Pulp Fiction sus \u00een dormitor, Wild Rover veni \u0219i \u00ee\u0219i puse capul pe genunchiul lui Jack. \u2014 A\u0219adar, zise Jack aplec\u00e2ndu-se s\u0103 se uite \u00een ochii c\u0103prui \u0219i duio\u0219i ai c\u00e2inelui, oare Ben are dreptate? Sunt eu ultimul ratat? Ar trebui s\u0103 lupt mai aprig s\u0103 c\u00e2\u0219tig m\u00e2na preafrumoasei Francesca? \u00cen semn de r\u0103spuns, Wild Rover \u00eei trase o \u0219tampil\u0103 plin\u0103 de bale, care duhnea at\u00e2t de tare a m\u00e2ncare puturoas\u0103 pentru c\u00e2ini, \u00eenc\u00e2t Jack \u00ee\u0219i d\u0103du duhul \u00eencet \u0219i z\u0103cu pe podea cu o pern\u0103 pe fa\u021b\u0103 p\u00e2n\u0103 c\u00e2nd Ben veni \u0219i-l zg\u00e2nd\u0103ri. \u2014 A\u0219adar, pap\u0103-lapte, ce-ai de g\u00e2nd s\u0103 faci \u00een privin\u021ba asta? Cu perna Marilyn Monroe pe cap, Jack reflect\u0103. Necazul era c\u0103 n-avea nici cea mai vag\u0103 idee. \n\u2014 Ce p\u0103rere ai de formatul \u0103sta, Stevie? Fran se sim\u021bea destul de m\u00e2ndr\u0103 de pagina de titlu plin\u0103 de culoare pe care tocmai o schi\u021base pentru Fair Exchange. \u2014 Ai lua-o de pe raft \u0219i ai pune-o \u00een plasa de cump\u0103r\u0103turi? \u2014 Eu a\u0219 lua \u0219i orarul trenurilor spre Aberdeen dac\u0103 ar fi pe gratis. Stevie \u00ee\u0219i concentr\u0103 aten\u021bia asupra paginii. \u2014 Ei bine! Ce p\u0103rere ai? \u2014 Arat\u0103 grozav. C\u00e2nd vom avea anun\u021buri adev\u0103rate \u00een locul acestora de form\u0103, o s\u0103 le r\u00e2dem \u00een nas. Cum merge amenajarea departamentului de telev\u00e2nz\u0103ri? \u2014 Bine. De\u0219i, normal, \u00eenc\u0103 n-au instalat liniile telefonice. \u2014 La naiba, e tipic. Nimic n-o \u00eenc\u00e2nta mai mult pe Stevie dec\u00e2t o situa\u021bie de criz\u0103. \u2014 Mai sunt doar trei s\u0103pt\u0103m\u00e2ni. Vrei s\u0103-i sun \u0219i s\u0103-i amenin\u021b c\u0103-i d\u0103m \u00een vileag \u00een Citizen ca exemplu de ineficien\u021b\u0103 ierarhic\u0103? \u2014 Ar fi minunat. Sau ai putea chiar s\u0103 \u00eencerci s\u0103 fii dr\u0103gu\u021b\u0103. \u2014 Dr\u0103gu\u021b\u0103? Stevie era, \u00een mod evident, \u0219ocat\u0103 de acest concept nemaiauzit. \u2014 M\u0103 rog, cum merge cel\u0103lalt eveniment important, Nunta Anului? M-am g\u00e2ndit c\u0103 am putea s\u0103-l promov\u0103m cu neru\u0219inare \u00een ziar. Redactorul-\u0219ef descoper\u0103 dragostea la recomandarea medicului\u0103 \u2014 S\u0103 nu \u00eendr\u0103zne\u0219ti\u0103, o amenin\u021b\u0103 Fran. Pentru o clip\u0103, se g\u00e2ndi s\u0103-i m\u0103rturiseasc\u0103 lui Stevie c\u0103 \u00een dup\u0103-amiaza asta la ora patru avea programare la o clinic\u0103 din Londra pentru a-\u0219i face testul care, spera ea, avea s\u0103-i risipeasc\u0103 toate \u00eendoielile despre c\u00e2t de \u00een\u021belept era s\u0103 se c\u0103s\u0103toreasc\u0103 de fapt. Dar poate, cu c\u00e2t spunea mai pu\u021bin, cu at\u00e2t mai bine. \u2014 Uite ce e, Stevie, ai putea s\u0103-mi \u021bii locul dup\u0103-amiaz\u0103? Trebuie s\u0103 dau o rait\u0103 \u00een ora\u0219. \u2014 Ce noroc pe tine. Ce via\u021b\u0103 animat\u0103 duci, spre deosebire de noi, muritorii de r\u00e2nd. Ce mai e de data asta? O prob\u0103 pentru rochia de mireas\u0103? O \u0219edin\u021b\u0103 de consiliere cromatic\u0103 privind toaleta pentru c\u0103l\u0103toria de nunt\u0103? Adev\u0103rul ar fi putut s-o \u0219ocheze chiar \u0219i pe Stevie. De fapt, o s\u0103 aflu care dintre ei doi este tat\u0103l. \n\nClinica Windover avea una din acele fa\u021bade rococo maiestuoase, plin\u0103 de balustrade \u0219i spirale menite s\u0103-\u021bi trezeasc\u0103 respectul cuvenit fa\u021b\u0103 de urma\u0219ii lui Hipocrate \u0219i s\u0103 te fac\u0103 s\u0103 ajungi la concluzia c\u0103, oric\u00e2t te-ar fi costat vizita, probabil c\u0103 merita. Fran intr\u0103 \u00een hol, sim\u021bind c\u0103 se scufund\u0103 p\u00e2n\u0103 la glezne \u00een mocheta Axminster, \u0219i se g\u00e2ndi c\u0103 ar trebui s\u0103 ia primul tren \u00eenapoi spre Woodbury. De ce \u00eencerca s\u0103 trezeasc\u0103 f\u0103tul adormit? Oare avea \u00eentr-adev\u0103r s\u0103 ias\u0103 ceva bun din nelini\u0219tea pe care o sim\u021bea? De parc\u0103 ar fi presim\u021bit primejdia ca un poten\u021bial client pl\u0103titor s\u0103 se r\u0103zg\u00e2ndeasc\u0103 \u0219i s-o \u0219tearg\u0103 \u00eenapoi \u00een provincie, doamna de la recep\u021bie o anun\u021b\u0103 cu vocea ei mieroas\u0103, cu accente de Harley Street c\u0103 putea s\u0103 intre. Peste cinci minute, Fran se trezi, f\u0103r\u0103 haine, purt\u00e2nd o c\u0103ma\u0219\u0103 albastr\u0103 de spital, \u00eentins\u0103 pe un pat, \u00een timp ce l\u00e2ng\u0103 ea o t\u00e2n\u0103r\u0103 prietenoas\u0103 \u00eei explica faptul c\u0103, pentru a asigura condi\u021bii de siguran\u021b\u0103 absolut\u0103, trebuiau mai \u00eent\u00e2i s\u0103 fac\u0103 o ecografie pentru a vedea cum era a\u0219ezat f\u0103tul. \u00cen st\u00e2nga ei era ceva ce p\u0103rea s\u0103 fie un ecran TV. T\u00e2n\u0103ra \u00eentinse gel pe burtica lui Fran, scuz\u00e2ndu-se c\u0103 avea m\u00e2inile reci. \u2014 Scuze, z\u00e2mbi ea, asta a fost partea cea mai nepl\u0103cut\u0103. A\u021bi mai f\u0103cut vreodat\u0103 o ecografie? Fran cl\u0103tin\u0103 din cap. Pe ecranul de deasupra lor ap\u0103ru o imagine gri, tulbure, care lui Fran i se p\u0103ru o \u00eenvolburare de puncte, la fel de greu de citit ca o hart\u0103 meteorologic\u0103 a emisferei estice. T\u00e2n\u0103ra ar\u0103t\u0103 spre o linie vag conturat\u0103. \u2014 Acolo e spatele copilului. Linia ondulat\u0103 se mi\u0219c\u0103. \u2014 Micu\u021bul e vioi azi. Fran urm\u0103ri cu privirea bagheta cu care ar\u0103ta t\u00e2n\u0103ra. \u0218i apoi o observ\u0103. Forma miraculoas\u0103, mereu schimb\u0103toare, dar abia vizibil\u0103 a unui bebelu\u0219. I se t\u0103ie respira\u021bia \u0219i se \u00eentinse ca s\u0103 vad\u0103 mai bine. Era aproape de neconceput c\u0103 acele forme alc\u0103tuiau un f\u0103t \u0219i c\u0103 acesta tr\u0103ia \u0219i cre\u0219tea \u00een\u0103untrul ei. \u2014 Acolo bate inima f\u0103tului. Fata ar\u0103t\u0103 spre o form\u0103 care pulsa regulat. \u2014 Bate mult mai repede c\u00e2nd este \u00een p\u00e2ntecele mamei. Spre st\u00e2njeneala ei nem\u0103surat\u0103, ochii lui Fran se umplur\u0103 de lacrimi. C\u00e2t de u\u0219or era s\u0103 creezi o alt\u0103 fiin\u021b\u0103 uman\u0103, o simpl\u0103 neglijen\u021b\u0103, o pastil\u0103 pe care uitai s-o iei, un prezervativ nefolosit, \u0219i acel moment banal, trecut cu vederea, marca \u00eenceputul unei noi vie\u021bi. Te voi iubi, micu\u021bule, se trezi promi\u021b\u00e2ndu-i. O s\u0103-mi r\u0103scump\u0103r gre\u0219eala, sincer. O s\u0103 fii dorit \u0219i pre\u021buit. \u2014 A\u021bi dori o fotografie? \u00eentreb\u0103 t\u00e2n\u0103ra. \u00cei \u00eentinse lui Fran un instantaneu neclar, fantomatic. Dar acolo, ca \u0219i pe ecran, se z\u0103rea conturul limpede al unei mici fiin\u021be umane. Fran str\u00e2nse imaginea la piept. \u2014 Bun. Vocea bl\u00e2nd\u0103 a persoanei de l\u00e2ng\u0103 ea spulber\u0103 momentul de fericire calm\u0103. \u2014 Doctorul v\u0103 va face testul acum. Fran sim\u021bi un val cresc\u00e2nd de panic\u0103. Ceea ce p\u0103ruse o decizie \u00een\u021beleapt\u0103 i se p\u0103rea acum extrem de riscant. Dac\u0103 i se \u00eent\u00e2mpla ceva copilului? Ce naiba era \u00een capul ei? \u0218i totu\u0219i, de bun\u0103 seam\u0103, un copil avea dreptul s\u0103-\u0219i cunoasc\u0103 tat\u0103l, nu-i a\u0219a? Doctorul sim\u021bi c\u0103 era nelini\u0219tit\u0103 \u0219i \u00eencerc\u0103 s-o calmeze. \u2014 Domni\u0219oar\u0103 Tyler, \u00eemi dau seama c\u0103 sunte\u021bi \u00eengrijorat\u0103, dar acesta este un test foarte sigur. \u00cen cazul scan\u0103rii efective, riscurile de pierdere a sarcinii sunt minime \u0219i, la v\u00e2rsta dumneavoastr\u0103, avantajele urm\u0103ririi sarcinii sunt apreciabile. Relaxa\u021bi-v\u0103. \u00centr-o clipit\u0103, totul se \u00eencheiase. \u2014 Lua\u021bi-o mai u\u0219or o zi sau dou\u0103. Nu ridica\u021bi greut\u0103\u021bi, sta\u021bi lini\u0219tit\u0103. \u2014 C\u00e2nd voi primi rezultatele? \u2014 Va dura ceva mai mult ca de obicei, dat fiind c\u0103 trimite\u021bi e\u0219antionul la un alt laborator. O spuse de parc\u0103 ar fi fost un delict serios. \u2014 Dou\u0103 s\u0103pt\u0103m\u00e2ni, poate trei, ca s\u0103 fim siguri. Asistenta o s\u0103 v\u0103 conduc\u0103 spre ie\u0219ire. \u00cen tren, la \u00eentoarcere, tot ce f\u0103cu Fran fu s\u0103 \u021bin\u0103 str\u00e2ns fotografia \u0219i s\u0103 contemple tainele ei miraculoase, \u00een tonuri de gri. Genele cui se uniser\u0103 cu ale ei pentru a crea copilul deja programat s\u0103 se nasc\u0103, ale lui Jack sau ale lui Laurence? \n\u2014 E\u0219ti tare secretoas\u0103, remarc\u0103 Stevie \u00een ziua urm\u0103toare c\u00e2nd Fran \u00eencerc\u0103 s\u0103 se strecoare \u00een birou f\u0103r\u0103 a fi observat\u0103. Se trezise \u00een zori \u0219i se plimbase pe malul r\u00e2ului, \u00eentreb\u00e2ndu-se din nou dac\u0103 avea dreptul s\u0103 fac\u0103 de fapt ceea ce f\u0103cea. Ultimul lucru care-i lipsea era ca Stevie s-o interogheze asupra activit\u0103\u021bilor desf\u0103\u0219urate la Londra. \u2014 Te-a c\u0103utat maic\u0103-ta. A sunat deja de trei ori. Normal, nu s-a cobor\u00e2t s\u0103-mi spun\u0103 mie despre ce e vorba. Fran \u00ee\u0219i croi drum prin haosul alc\u0103tuit de boc\u0103niturile constructorilor, zarva ma\u0219inilor de scris \u0219i s\u0103ge\u021bile confec\u021bionate din comunicate de pres\u0103 ale consiliului local cu care Mike Wooley arunca \u00een Sean McGee, p\u00e2n\u0103 c\u00e2nd g\u0103si \u00een sf\u00e2r\u0219it un telefon \u00eentr-un col\u021b izolat al departamentului sportiv. Din cauza pozi\u021biei, se trezi uit\u00e2ndu-se la fotografia unei femei cu ni\u0219te s\u00e2ni a\u0219a mari, \u00eenc\u00e2t trebuie s\u0103 fi luat Growmore, dar cel pu\u021bin era lini\u0219te. Ce-o fi apucat-o pe maic\u0103-sa? Form\u0103 num\u0103rul lor, \u00eencerc\u00e2nd s\u0103 \u021bin\u0103 \u00een fr\u00e2u scenariile despre ce i s-ar fi putut \u00eent\u00e2mpla lui Ralph. \u2014 Slav\u0103 Domnului c\u0103 te-am g\u0103sit. Maic\u0103-sa p\u0103rea \u00eentr-o stare neobi\u0219nuit\u0103 de agita\u021bie. \u2014 \u00cencerc s\u0103 dau de tine de ieri. \u2014 E vorba de tata? Ce s-a \u00eent\u00e2mplat? \u2014 Francesca, a fost groaznic. \u0218i s-a \u00eent\u00e2mplat tocmai la meciul de crichet al Clubului Rotary. \u2014 Ce a f\u0103cut? Dup\u0103 tonul maic\u0103-sii, Fran \u0219i-l \u00eenchipui pe tat\u0103l ei alerg\u00e2nd gol-pu\u0219c\u0103 pe teren sau f\u0103c\u00e2ndu-le ochi dulci so\u021biile juc\u0103torilor \u00een timp ce preg\u0103teau sendvi\u0219urile cu castrave\u021bi. \u2014 A ap\u0103rut \u00eembr\u0103cat cu halatul lui de m\u0103tase \u0219i o p\u0103l\u0103rie de pai! Fran \u00ee\u0219i st\u0103p\u00e2ni cu greu un chicotit. \u2014 Pare o alegere inspirat\u0103 pe o vreme ca asta. A avut cineva vreo obiec\u021bie? \u2014 Francesca, nu despre asta e vorba! \u0218i-au dat silin\u021ba s\u0103-l ignore. Chestia e c\u0103 se comport\u0103 din ce \u00een ce mai ciudat. \u021aie pu\u021bin \u00ee\u021bi pas\u0103, fiindc\u0103 te ocupi zi de zi la ziarul t\u0103u nepre\u021buit, dar pentru mine m\u0103rturisesc c\u0103 asta a fost ultima pic\u0103tur\u0103. A\u0219a c\u0103 l-am sunat pe Laurence \u0219i m-a ajutat s\u0103-l intern\u0103m pe taic\u0103-t\u0103u la Tawny Beeches. \u2014 Cum ai putut, mam\u0103? Francesca str\u00e2nse receptorul cu at\u00e2ta furie \u00eenc\u00e2t i se albir\u0103 \u00eencheieturile degetelor. \u2014 Cum ai putut s\u0103-l duci \u00een locul \u0103la sinistru f\u0103r\u0103 m\u0103car s\u0103-mi ceri p\u0103rerea? N-o s\u0103-i plac\u0103 deloc. A\u0219 fi putut s\u0103 g\u0103sesc chiar eu o persoan\u0103 care s\u0103 aib\u0103 grij\u0103 de el. \u2014 Dar tu nu erai aici, a\u0219a e? zise maic\u0103-sa r\u0103sucind cu\u021bitul \u00een ran\u0103. A fost singura op\u021biune \u0219i am avut mare noroc c\u0103 ne-a fost acordat\u0103. Doar mul\u021bumit\u0103 lui Laurence a fost primit acolo. \u2014 Cum a reac\u021bionat tata? Fran putea s\u0103-\u0219i \u00eenchipuie starea de dezn\u0103dejde \u0219i confuzie prin care trecuse tat\u0103l ei. \u2014 O s\u0103 se obi\u0219nuiasc\u0103 cu timpul. Tonul defensiv al maic\u0103-sii fu un r\u0103spuns suficient. \u2014 Nu i-a pl\u0103cut deloc, nu-i a\u0219a? Oh, Doamne, bietul tata, nici nu pot s\u0103 m\u0103 g\u00e2ndesc la asta. \u2014 Cum r\u0103m\u00e2ne cu Biata de Mine? Eu sunt cea care trebuie s\u0103 aib\u0103 grija lui. De ce nu te g\u00e2nde\u0219ti \u0219i la biata de mine? Fran nu-i putu spune maic\u0103-sii c\u0103, dac\u0103 ar fi fost mai pu\u021bin c\u00e2rcota\u0219\u0103 \u0219i acr\u0103 \u00eenainte s\u0103-i loveasc\u0103 necazul, ar fi avut parte de mai mult\u0103 comp\u0103timire acum. Dup\u0103 ce \u00ee\u0219i lu\u0103 la revedere cu un nod \u00een g\u00e2t de la maic\u0103-sa, Fran \u00ee\u0219i d\u0103du seama c\u0103 nu avea nici o alternativ\u0103. Trebuia s\u0103 se duc\u0103 s\u0103-l vad\u0103 chiar \u00een momentul \u0103la. C\u00e2nd ajunse acolo \u00ee\u0219i d\u0103du seama cu groaz\u0103 c\u0103, de\u0219i era de-abia dou\u0103sprezece f\u0103r\u0103 un sfert, la Tawny Beeches era ora pr\u00e2nzului \u0219i camera comun\u0103 era pustie. \u2014 Dar e aberant de devreme. La ce or\u0103 servi\u021bi cina? o \u00eentreb\u0103 pe intendenta iritat\u0103. \u2014 Ceaiul se serve\u0219te la patru \u0219i jum\u0103tate, biscui\u021bii \u0219i cacaua la \u0219apte. \u2014 Dar tat\u0103l meu detest\u0103 s\u0103 m\u0103n\u00e2nce devreme. E obi\u0219nuit s\u0103 ia cina la nou\u0103. \u2014 Asta face foarte r\u0103u la digestie. Nimeni nu ar trebui s\u0103 m\u0103n\u00e2nce dup\u0103 ora \u0219ase, conform recomand\u0103rii medicului. Fran trase cu ochiul prin u\u0219a deschis\u0103 la sala de mese \u00een care pensionarii m\u00e2ncau \u00een t\u0103cere, a\u0219eza\u021bi pe mai multe r\u00e2nduri, cu c\u00e2te un pahar de ap\u0103 \u00een fa\u021b\u0103. Lui Ralph \u00eei pl\u0103cuse \u00eentotdeauna s\u0103 bea vin bun la pr\u00e2nz. \u00cel z\u0103ri a\u0219ezat la masa din fund, oarecum separat de ceilal\u021bi, ie\u0219ind \u00een eviden\u021b\u0103 nu numai prin izolarea fizic\u0103, ci \u0219i prin figura lui \u00eenc\u0103 t\u00e2n\u0103r\u0103. \u0218tia c\u0103 era \u00een parte o ironie a v\u00e2rstei faptul c\u0103 Ralph \u00ee\u0219i p\u0103strase un aer de vioiciune copil\u0103reasc\u0103, chiar \u0219i la b\u0103tr\u00e2ne\u021be, dar \u00een acest context \u00ee\u021bi d\u0103dea impresia c\u0103 apar\u021binea unei alte genera\u021bii. C\u00e2t timp avea s\u0103-\u0219i p\u0103streze vioiciunea \u00een acest loc? \u2014 Pot s\u0103 intru? \u2014 Nu \u00een timpul mesei, m\u0103 tem. Pute\u021bi a\u0219tepta \u00een dormitorul lui, dac\u0103 dori\u021bi. O s\u0103 fac o excep\u021bie, doar acum. \u00cen mod normal \u00eencuraj\u0103m activit\u0103\u021bile de grup dup\u0103 pr\u00e2nz. Un joc de whist sau de bingo sau trag cu to\u021bii un pui de somn. Fran \u00ee\u0219i dori s-o scuture pe femeie \u0219i s\u0103-i spun\u0103 c\u0103 tat\u0103l ei avea s\u0103 deteste s\u0103 i se bage pe g\u00e2t cu for\u021ba jocul de bingo, c\u0103 ur\u00e2se toat\u0103 via\u021ba veselia de complezen\u021b\u0103 \u0219i c\u0103 se sim\u021bea bine \u00een propria sa companie, dar \u0219tia c\u0103 intendenta ar fi ascultat-o \u00een t\u0103cere, cu un aer dezaprobator, \u0219i c\u0103 ar fi ignorat comentariul ei. Camera lui Ralph era o cutie alb\u0103, identic\u0103 cu o duzin\u0103 de altele asemenea, rezultatul unei reconversii \u201einteligente\u201c. Avea toate utilit\u0103\u021bile \u2013, debara, toalet\u0103, cabin\u0103 de du\u0219 \u2013, dar erau \u00eenghesuite toate la un loc \u00eentr-un minim de spa\u021biu. Se g\u00e2ndi la biroul lui primitor de acas\u0103 care p\u0103strase, \u00een ciuda ie\u0219irii lui la pensie, ceva din aerul unui birou de redac\u021bie. Unde erau toate lucrurile care-i erau dragi? Obiectele care marcaser\u0103 momente importante din via\u021ba lui? \u2014 De ce nu-i aduce\u021bi c\u00e2teva lucruri m\u00e2ine? Intendenta \u00ee\u0219i d\u0103du seama c\u0103 Fran era una din acele rude dificile, genul care nu \u0219i-ar sacrifica propria via\u021b\u0103, dar care criticau modul \u00een care alte persoane \u00eencercau s\u0103 rezolve situa\u021bia. \u2014 Nu prea multe, desigur. Consider\u0103m c\u0103 \u0219ase e relativ suficient, dat fiind c\u0103 spa\u021biul e limitat. Fran mai c\u0103 se a\u0219tept\u0103 s\u0103-i spun\u0103 c\u0103 a\u0219a erau mai pu\u021bine lucruri de \u0219ters de praf, dar spre binele ei, femeia t\u0103cu. \u2014 M\u0103 duc s\u0103-l chem pe tat\u0103l dumneavoastr\u0103, anun\u021b\u0103 \u00een sf\u00e2r\u0219it. Fran a\u0219tept\u0103, \u00eencerc\u00e2nd s\u0103 r\u0103m\u00e2n\u0103 st\u0103p\u00e2n\u0103 pe ea. Tat\u0103l ei avea nevoie ca ea s\u0103 g\u00e2ndeasc\u0103 limpede, nu s\u0103 boceasc\u0103. \u2014 Acum, domnule Tyler, o auzi pe intendent\u0103 de la jum\u0103tate de hol distan\u021b\u0103. V\u0103 a\u0219teapt\u0103 o surpriz\u0103 pl\u0103cut\u0103 \u00een camera dumneavoastr\u0103. Uita\u021bi. Deschise larg u\u0219a. Ralph Tyler se uit\u0103 de jur-\u00eemprejurul camerei, \u00een timp ce un z\u00e2mbet nedumerit, dar \u00eenc\u00e2ntat, lumina chipul care-i era at\u00e2t de drag lui Fran. \u2014 Bun\u0103, zise el \u00eentinz\u00e2ndu-i m\u00e2na, cu un aer ceremonios, cald, dar demodat, \u0219i privind-o pe Fran de parc\u0103 ar fi fost oaspetele de onoare la o premiere. \u00cemi e cunoscut\u0103 figura dumneavoastr\u0103. Suntem cuno\u0219tin\u021be vechi, nu? Fran sim\u021bi c\u0103 i se fr\u00e2nge inima. \u2014 \u00cemi pare r\u0103u, draga mea. Pentru prima oar\u0103, \u00een vocea intendentei se sim\u021bea o not\u0103 de compasiune autentic\u0103. \u2014 M\u0103 tem c\u0103 lucrul \u0103sta se \u00eent\u00e2mpl\u0103 tot timpul. E greu de crezut, dar continu\u0103 s\u0103 \u0219tie c\u0103 e\u0219ti o persoan\u0103 important\u0103 pentru el. Stevie o obord\u0103 imediat ce se \u00eentoarse la redac\u021bie. \u2014 Cum se simte? \u00cen sf\u00e2r\u0219it, \u0219tiind c\u0103 era \u00eempreun\u0103 cu cineva care \u021binea tot at\u00e2t de mult ca ea la tat\u0103l ei, Fran \u00ee\u0219i d\u0103du fr\u00e2u liber emo\u021biilor. \u2014 Oh, Stevie, a fost cumplit! St\u0103tea acolo, \u00een mijlocul tuturor marionetelor \u0103lora \u0219i p\u0103rea ultimul om viu dintre ei. \u00centreaga lui via\u021b\u0103 e organizat\u0103 de al\u021bii, nu exist\u0103 nimic acolo care s\u0103-\u021bi spun\u0103 cine e el sau c\u0103 nu e doar un b\u0103tr\u00e2n n\u0103t\u00e2ng \u0219i ramolit. \u0218i partea cea mai rea \u2013 Fran sim\u021bi un nod dureros \u00een g\u00e2t amintindu-\u0219i chipul tat\u0103lui ei, care nu d\u0103duse vreun semn c\u0103 ar recunoa\u0219te-o \u2013 e c\u0103 nu \u0219tia cine sunt! \u00ce\u0219i \u00eengrop\u0103 fa\u021ba \u00een um\u0103rul lui Stevie, \u00een puloverul ei de l\u00e2n\u0103. \u2014 N-ar fi ajuns niciodat\u0103 acolo dac\u0103 a\u0219 fi fost eu so\u021bia lui! Am\u0103r\u0103ciunea lui Stevie reverber\u0103 \u00een \u00eenc\u0103pere, aproape \u00eenfrico\u0219\u0103toare prin intensitatea ei. Brusc, se desprinse din \u00eembr\u0103\u021bi\u0219are \u0219i o b\u0103tu pe Fran pe um\u0103r. \u2014 Vino, Fran, iubito. A\u0219a nu-l ajut\u0103m deloc pe Ralph. Ar trebui s\u0103 ne concentr\u0103m for\u021bele pe a g\u0103si o modalitate s\u0103-l scoatem de acolo. El n-ar vrea s\u0103 st\u0103m s\u0103 bocim \u00eentr-un col\u021b ca babele. Nu \u021bi se pare c\u0103-l auzi? \u201eHaide, companie, trebuie s\u0103 scoatem un ziar!\u201c \n\u00centr-un fel, Fran se sim\u021bea recunosc\u0103toare c\u0103 n-avea nici m\u0103car o clip\u0103 r\u0103gaz s\u0103 se g\u00e2ndeasc\u0103 la altceva \u00een afar\u0103 de faptul c\u0103 Fair Exchange trebuia s\u0103 ajung\u0103 la fiecare distribuitor de pres\u0103 \u00een mai pu\u021bin de o lun\u0103. \u00ce\u0219i impuse s\u0103 nu se g\u00e2ndeasc\u0103 la ce avea s\u0103 se \u00eent\u00e2mple dac\u0103 se dovedea un e\u0219ec \u0219i n-aveau s\u0103 poat\u0103 pl\u0103ti \u00eemprumutul acordat de banc\u0103. Perspectiva era prea sumbr\u0103 pentru a o putea \u00eenfrunta. \u2014 Ce m\u0103 uime\u0219te, remarc\u0103 Stevie, \u00een timp ce lucrau la \u00eenc\u0103 un plan de cheltuieli, este c\u00e2t de deta\u0219at\u0103 pari \u00een privin\u021ba nun\u021bii \u0103steia. E\u0219ti singura mireas\u0103 pe care am \u00eent\u00e2lnit-o vreodat\u0103 care e mai preocupat\u0103 de termenele de predare dec\u00e2t de lenjeria de pat. Fran r\u00e2se. \u2014 Nu-\u021bi face griji. Mama lui Laurence pare s\u0103-\u0219i fi g\u0103sit voca\u021bia \u00een asta. \u0218tiu c\u0103 sunt nora de co\u0219mar \u0219i-mi dau toat\u0103 silin\u021ba. Pur \u0219i simplu nu pot s\u0103 nu consider Fair Exchange mai fascinant dec\u00e2t prosoapele asortate \u0219i pr\u0103jitoarele de p\u00e2ine. \u2014 Biata Camilla. Stevie \u00eei arunc\u0103 lui Fran una din privirile ei crunte \u0219i neclintite, una din aceea care \u00eei f\u0103cea pe reporteri s\u0103 fug\u0103 s\u0103 se-ascund\u0103 \u00een toalet\u0103. Fran era ca o fiic\u0103 pentru ea \u0219i \u00een atitudinea ei era ceva care o \u00eengrijora pe Stevie. \u2014 Chiar \u0219i a\u0219a, nu crezi c\u0103 ar trebui s\u0103 fii nelini\u0219tit\u0103 de faptul c\u0103 nu e\u0219ti mai nelini\u0219tit\u0103? \u2014 O s\u0103 \u00eencep s\u0103 intru \u00een panic\u0103 mai aproape de data cu pricina, c\u00e2nd o s\u0103 fiu mai pu\u021bin ocupat\u0103. Deocamdat\u0103, perspectiva de a-l avea pe Laurence la dispozi\u021bie 24 de ore din 24 e de-ajuns ca s\u0103 m\u0103 motiveze. Va fi raiul pe p\u0103m\u00e2nt. \u2014 Aham, aprob\u0103 Stevie, turn\u00e2nd pentru fiecare o cea\u0219c\u0103 de cafea neagr\u0103, lipicioas\u0103, din cele dou\u0103 degete de lichid r\u0103mase \u00een caraf\u0103. Ca de obicei, nici unul dintre reporteri nu se deranjase s\u0103 o goleasc\u0103 \u0219i s\u0103 fac\u0103 alta. \u2014 Cred c\u0103 n-o s\u0103 mai fii insultat\u0103 niciodat\u0103 de secretara doctorului t\u0103u de familie c\u00e2nd \u00eencerci s\u0103-\u021bi faci o programare. O s\u0103 ai propriul t\u0103u centru de tratament gratuit, la domiciliu. \u2014 Cu excep\u021bia faptului c\u0103 nu cred c\u0103 speciali\u0219tii \u00een probleme de fertilitate \u0219tiu mai multe dec\u00e2t \u0219tim noi despre v\u0103rsat de v\u00e2nt \u0219i mononucleoz\u0103, dar dac\u0103 vorbim despre utere, m-am aranjat. \u2014 Fran... Stevie se opri \u0219i se uit\u0103 \u00een jur. Era at\u00e2t de t\u00e2rziu, c\u0103 nu mai r\u0103m\u0103sese nimeni \u00een redac\u021bie \u00een afar\u0103 de ele. \u2014 Chiar \u00eel iube\u0219ti pe Laurence, nu? \u2014 Stevie! Ce \u00eentrebare! Sigur c\u0103 \u00eel iubesc. Sunt doar prea ocupat\u0103 ca s\u0103 plutesc pe nori\u0219ori roz \u0219i, sincer, cred c\u0103 ne e mai bine am\u00e2ndurora a\u0219a. Apreciem faptul c\u0103 \u0219i cel\u0103lalt e dedicat profesiei sale. Stevie reflect\u0103 asupra implica\u021biilor acestui fapt deprimant. Asta \u00eensemna, din c\u00e2te \u00een\u021belegea ea, c\u0103 munca lor era o scuz\u0103 ca s\u0103 se vad\u0103 c\u00e2t mai rar cu putin\u021b\u0103. Dar oare ea \u0219i Ralph ar fi fost altfel? Cu siguran\u021b\u0103, am\u00e2ndoi erau dedica\u021bi profesiei lor, dar fiindc\u0103 lucrau \u00eempreun\u0103, asta le d\u0103duse sentimentul minunat al unor scopuri comune \u0219i al unei pasiuni \u00eemp\u0103rt\u0103\u0219ite. Asta, \u00ee\u0219i d\u0103du seama deodat\u0103, era ceea ce lipsea. Nu sim\u021bea nici urm\u0103 de pasiune c\u00e2nd Fran vorbea despre Laurence. Dar, ce-i drept, se g\u00e2ndi ea cu triste\u021be, privind \u00een urm\u0103 la pustiul propriei vie\u021bi, cu ce se alesese ea \u00een urma pasiunii? Probabil c\u0103 spulberase orice \u0219ans\u0103 de fericire normal\u0103 pe care ar fi avut-o vreodat\u0103. Odat\u0103 ce-l cunoscuse pe Ralph, trebuise s\u0103 fie el sau nimeni altcineva. Poate c\u0103 pasiunea era ceva ce ar fi trebuit evitat. Stevie, \u00ee\u0219i zise, de\u0219i nu-i spuse nimic lui Fran, mincinoas\u0103 b\u0103tr\u00e2n\u0103 ce e\u0219ti. Oi fi tu o bab\u0103 cu picioarele pe p\u0103m\u00e2nt care la lopat\u0103 spune h\u00e2rle\u021b \u0219i \u00een majoritatea timpului r\u00e2ne\u0219te b\u0103legar cu ea, dar \u0219tii c\u0103 pasiunea e singurul lucru care conteaz\u0103. Fran z\u0103ri \u00eendoiala din ochii lui Stevie \u0219i se apropie ea. \u2014 Uite ce e, Stevie, \u00eel ador pe Laurence. \u0218i e normal. E cel mai minunat b\u0103rbat pe care l-am \u00eent\u00e2lnit vreodat\u0103. Chipe\u0219, afectuos, \u00ee\u0219i dedic\u0103 \u00eentreaga via\u021b\u0103 dorin\u021bei de a-i ajuta pe ceilal\u021bi. Tu e\u0219ti cea care \u00eemi tot spune c\u0103 ar trebui s\u0103 g\u0103sesc pe cineva ca tata. Pentru prima dat\u0103, chiar am g\u0103sit. \u2014 Bun. Stevie se \u00eentoarse la sarcina pe care i-o delegase Fran; dac\u0103 mai spunea ceva, risca s\u0103 fac\u0103 o gaf\u0103 \u00een stil mare. Dar numele lui Laurence o f\u0103cu pe Fran s\u0103-\u0219i aminteasc\u0103 de ceva. \u2014 Oh Doamne! Laurence! Trebuia s\u0103 lu\u0103m cina cu mama lui \u00een seara asta! Ar\u0103t decent? Stevie studie \u021binuta u\u0219or excentric\u0103 a lui Fran, alc\u0103tuit\u0103 dintr-o tunic\u0103 violet f\u0103r\u0103 m\u00e2neci, purtat\u0103 peste colan\u021bi verzi \u00eenchis. \u2014 Eu zic c\u0103 ar\u0103\u021bi bine dar, ce-i drept, zise Stevie ar\u0103t\u00e2nd spre fusta de tweed \u0219i jerseul pe care le purta 364 de zile din 365 \u2013, no\u021biunea de \u021binut\u0103 de zi sau de sear\u0103 m\u0103 cam dep\u0103\u0219e\u0219te. B\u0103nuiesc c\u0103 po\u021bi oric\u00e2nd s\u0103 sus\u021bii c\u0103 ai venit deghizat\u0103 \u00een Robin Hood. \u2014 Mersi mult. Va trebui pur \u0219i simplu s\u0103 invoc o \u021binut\u0103 minimalist\u0103 \u0219i suprasolicitare la munc\u0103. Acum trebuie s-o \u0219terg. Ai putea tu s\u0103 fii a\u0219a dr\u0103gu\u021b\u0103 s\u0103 v\u00e2ri cifrele \u00een dosar c\u00e2nd termini? \n\nDac\u0103 Stevie considera c\u0103 Fran era ni\u021belu\u0219 cam indiferent\u0103 la eforturile de planificare a nun\u021bii, Camilla, viitoarea mam\u0103 soacr\u0103, era exasperat\u0103 la culme de atitudinea lui Fran. Sincer vorbind, ultimul lucru pe care \u0219i-l dorea era s\u0103 i se spun\u0103: \u201e\u00cen regul\u0103, cum dori\u021bi. Sun\u0103 minunat\u201c de c\u0103tre o viitoare nor\u0103 care era mai preocupat\u0103 de nepre\u021buitul ei ziar dec\u00e2t de cea mai important\u0103 zi din via\u021ba ei. Lucrul dup\u0103 care t\u00e2njea Camilla erau dezbaterile aprofundate \u0219i intensive, de preferin\u021b\u0103 \u00een cadrul unor pr\u00e2nzuri prelungite \u0219i pline de antren, \u00een privin\u021ba fiec\u0103rui detaliu ne\u00eensemnat legat de aranjamente, de la elementele ce intrau \u00een componen\u021ba buchetelor domni\u0219oarelor de onoare la \u00eentrebarea dac\u0103 Jesu Joy of Man\u2019s Desiring trebuia neap\u0103rat inclus \u00eentre c\u00e2ntecele de nunt\u0103 sau devenise un fel de cli\u0219eu \u00een ultimul timp. \u00cen schimb, Fran p\u0103rea s\u0103 fie calm\u0103 \u0219i deta\u0219at\u0103 \u0219i perfect fericit\u0103 s\u0103 o lase pe mama soacr\u0103 s\u0103 hot\u0103rasc\u0103 totul, f\u0103r\u0103 a \u00een\u021belege m\u0103car c\u0103 discu\u021biile erau o parte esen\u021bial\u0103 a \u00eentregului proces, la fel cum nunta nu exista cu adev\u0103rat p\u00e2n\u0103 c\u00e2nd nu era imortalizat\u0103 cum se cuvine \u00eentr-un album de fotografii legat \u00een piele, cu file de plastic. \u0218i acum, ca s\u0103 fie tac\u00e2mul complet, mai era \u0219i povestea cu tat\u0103l fetei. Era prea mult. De ce nu \u0219i-o fi g\u0103sit Laurence vreo asistent\u0103 dr\u0103gu\u021b\u0103 \u0219i f\u0103r\u0103 fasoane care s\u0103 \u00eel adore ca pe un erou \u0219i pe care Camilla s-o fi putut domina subtil? Dar Camilla nu spuse nimic c\u00e2nd Fran sosi, cu r\u0103suflarea t\u0103iat\u0103, \u00eembr\u0103cat\u0103 \u00eentr-un costum bizar de erou de pantomim\u0103 \u0219i, \u00een loc s\u0103 \u00eenceap\u0103 s\u0103 discute despre nunt\u0103, aduse imediat vorba despre taic\u0103-s\u0103u \u0219i despre c\u0103minul unde fusese internat. Z\u0103u a\u0219a. Fran, \u00eens\u0103, sim\u021bi un fior de \u00eenc\u00e2ntare v\u0103z\u00e2ndu-l pe Laurence, calm \u0219i fermec\u0103tor, \u00eembr\u0103cat \u00eentr-un pulover de l\u00e2n\u0103 de culoare deschis\u0103 \u0219i ni\u0219te pantaloni lejeri de bumbac, a\u0219ezat \u00eentr-un col\u021b al canapelei dr\u0103gu\u021be de creton din dr\u0103gu\u021ba camer\u0103 de zi \u00eembr\u0103cat\u0103 \u00een creton a maic\u0103-sii. Fran r\u0103m\u0103sese oarecum surprins\u0103 c\u00e2nd v\u0103zuse prima oar\u0103 \u00eenc\u0103perea aia, c\u0103 existau at\u00e2t de multe tipuri de modele florale. \u00cempreun\u0103 cu buchetele de trandafiri, bujori \u0219i nem\u021bi\u0219or puse \u00een vazele ce \u00eemp\u00e2nzeau camera, mai c\u0103-\u021bi d\u0103deau impresia c\u0103 ai nimerit, din gre\u0219eal\u0103, \u00een paginile Gr\u0103dinii secrete. Oarecum lu\u00e2ndu-l prin surprindere pe Laurence, Fran i se arunc\u0103 \u00een bra\u021be, savur\u00e2nd atingerea ca\u0219mirului, d\u00e2ndu-\u0219i seama c\u00e2t de mult \u00eei lipsise \u00een ultimele zile. \u2014 Laurence, dragule, m\u0103 bucur a\u0219a mult s\u0103 te v\u0103d. Dar trebuie neap\u0103rat s\u0103 discut\u0103m ceva. Laurence sperase \u0219i el c\u0103 era vorba de nunt\u0103. Maic\u0103-sa \u00eel tot \u00eentreba lucruri la care habar n-avea s\u0103 r\u0103spund\u0103 \u0219i \u00ee\u0219i spunea, cu o urm\u0103 de iritare, c\u0103, de bun\u0103 seam\u0103, asta era o treab\u0103 pentru femei. \u2014 Despre locul acela groaznic \u00een care e tata. Am trecut pe-acolo ieri \u0219i a fost pur \u0219i simplu de ne\u00eendurat. \u0218tiu c\u0103 e confuz \u0219i se simte r\u0103u, dar o s\u0103 se transforme \u00eentr-o legum\u0103 \u00eentr-un asemenea loc. Trebuie s\u0103 g\u0103sim o solu\u021bie mai bun\u0103. O expresie de exasperare \u00eentunec\u0103 tr\u0103s\u0103turile frumoase ale lui Laurence. \u2014 Francesca, iubito, e foarte greu s\u0103 fii acceptat \u00eentr-un asemenea loc \u00een starea \u00een care se afl\u0103 tat\u0103l t\u0103u. O mul\u021bime de c\u0103mine pur \u0219i simplu refuz\u0103 s\u0103-i primeasc\u0103 \u0219i mama ta e convins\u0103 c\u0103 nu poate face fa\u021b\u0103 situa\u021biei. La ce te-ai g\u00e2ndit mai exact? Fran nu \u0219tia. Asta era problema. \u2014 A\u0219 putea \u00eencerca s\u0103 vorbesc cu ea s\u0103-l \u021bin\u0103 acas\u0103 cu o persoan\u0103 care s\u0103 aib\u0103 grij\u0103 de el. \u2014 Am crezut c\u0103 ai \u00eencercat deja asta \u0219i nici n-a vrut s\u0103 aud\u0103. \u2014 Am f\u0103cut-o. \u2014 Ei bine, atunci... \u2014 M-am g\u00e2ndit ... Fran \u0219ov\u0103i o clip\u0103, reflect\u00e2nd la ce voia s\u0103-i propun\u0103 \u0219i hot\u0103r\u00ee c\u0103 nu era momentul potrivit. Avea s\u0103 a\u0219tepte p\u00e2n\u0103 dup\u0103 nunt\u0103, c\u00e2nd totul avea s\u0103 se lini\u0219teasc\u0103. Mai erau doar c\u00e2teva s\u0103pt\u0103m\u00e2ni la urma urmei, acum c\u0103 o puseser\u0103 mai devreme din cauza bolii lui Ralph. \u2014 Nu-\u021bi face griji. Poate se va adapta acolo. \u2014 Sunt sigur, spuse Laurence cu o siguran\u021b\u0103 non\u0219alant\u0103. Acum, uite ce e, draga mea, avem ni\u0219te lucruri de l\u0103murit. \u2014 Da. Sigur. Cu ce \u00eencepem? Se a\u0219ez\u0103 mai bine pe scaun \u0219i, cu un oftat aproape imperceptibil \u2013 dar care nu-i sc\u0103p\u0103 totu\u0219i Camillei \u2013, \u00eel ascult\u0103 cu toat\u0103 aten\u021bia. \n\nDup\u0103 dou\u0103 ore b\u0103tute pe muchie, Fran era epuizat\u0103. De ce naiba se supuneau oamenii unui asemenea calvar \u00een loc s\u0103 dea o fug\u0103 la Starea civil\u0103 \u00een timpul pauzei de pr\u00e2nz? Nun\u021bile, citise c\u00e2ndva, nu erau simple evenimente intime, ci ocazii care afectau \u00eentreaga comunitate, \u0219i sincer, avea impresia c\u0103 \u00eentreaga comunitate \u00ee\u0219i d\u0103dea cu p\u0103rerea. Era ora zece, b\u0103user\u0103 cafeaua \u0219i \u00ee\u0219i d\u0103du seama c\u0103, pentru Camilla, urma un nou tur de for\u021b\u0103. \u2014 Acum, \u00een ceea ce prive\u0219te cavalerii \u0219i domni\u0219oarele de onoare. Ce te-ai g\u00e2ndit s\u0103 le oferi \u00een dar? \u2014 Ei bine, de fapt, Camilla, spuse Fran pe un ton sp\u0103\u0219it, m\u0103 tem c\u0103 trebuie s\u0103 m\u0103 \u00eentorc la redac\u021bie. \u2014 Dar e ora zece. \u2014 Serios? \u00eentreb\u0103 Fran candid. A\u0219a se \u00eent\u00e2mpl\u0103 c\u00e2nd lucrezi la un ziar. Nu mai e mult p\u00e2n\u0103 la lansare. \u0218i mai pu\u021bin chiar p\u00e2n\u0103 la nunt\u0103 \u0219i \u00eemi dau seama care are prioritate pentru tine, \u00eei veni Camillei s\u0103 adauge. \u00cen schimb, o conduse \u00eembufnat\u0103 pe Fran. Nu c\u0103 ea una ar fi considerat c\u0103 e nevoie s-o fac\u0103. C\u00e2nd se \u00eentoarse \u00een camera de zi, Laurence se \u00eentinsese din nou pe canapea cu un aer distins. N-avea rost s\u0103 \u00eencerce s\u0103 ob\u021bin\u0103 vreun verdict din partea lui. Din senin, Camillei \u00eei r\u0103s\u0103ri \u00een minte chipul lui Ralph Tyler, tat\u0103l Francesc\u0103i. Era trist c\u0103 se \u00eemboln\u0103vise at\u00e2t de brusc. Fusese \u00eentotdeauna un b\u0103rbat foarte atr\u0103g\u0103tor, chiar dac\u0103 dificil, dar, ea avea o sl\u0103biciune pentru persoanele dedicate, care aveau un scop \u00een via\u021b\u0103. Spre deosebire de bietul Harry, so\u021bul pe care-l iubise, dar pe care-l \u021binuse cu totul sub papuc. \u00cei trecu prin minte un g\u00e2nd \u00eenfior\u0103tor. Dac\u0103 ar fi fost bolnav\u0103, oare Laurence ar fi internat-o \u0219i pe ea \u00een graba mare \u00eentr-un azil la primul semn de senilitate? \u2014 Laurence, zise a\u0219ez\u00e2ndu-se l\u00e2ng\u0103 el, problema asta cu tat\u0103l Francesc\u0103i m\u0103 pune pe g\u00e2nduri. A\u0219 vrea s\u0103-mi pun deoparte ni\u0219te bani pentru o locuin\u021b\u0103 cu \u00eengrijire. \u00cemi promi\u021bi ceva? Chipul pl\u0103cut, machiat cu mult gust, al Camillei \u00ee\u0219i pierdu aerul de p\u0103pu\u0219\u0103 aristocratic\u0103 \u0219i l\u0103s\u0103 s\u0103 transpar\u0103 o team\u0103 real\u0103. \u2014 C\u0103 n-o s\u0103 m\u0103 trimi\u021bi la Tawny Beeches. Chiar nu cred c\u0103 a\u0219 putea \u00eendura asta. \u2014 Z\u0103u a\u0219a, mam\u0103\u0103 Tonul lui Laurence se \u00een\u0103spri. \u2014 Nu trebuie s\u0103 te iei dup\u0103 Francesca. Ai crede c\u0103 la Tawny Beeches e ca \u00een Gulag. Ofer\u0103 condi\u021bii de lux, cinci stele pe linie. \u2014 Sau claustrare de cinci stele. Nu m-ai iertat niciodat\u0103, nu-i a\u0219a, Laurence? \u2014 Pentru Dumnezeu, mam\u0103, nu \u00eencepe. Am avut o zi plin\u0103. \u2014 Crezi c\u0103 te-am tr\u0103dat. Crezi c\u0103 ar fi trebuit s\u0103-\u021bi spun adev\u0103rul. Vocea \u00eei era sugrumat\u0103 de durere. \u2014 Dar pe vremea aceea nu se credea c\u0103 e un lucru bun. Toat\u0103 povestea asta cu sinceritatea \u0219i cu g\u0103sirea mamei biologice e ceva nou. Noi credeam cu to\u021bii c\u0103 era mai bine s\u0103 nu se \u0219tie. S\u0103 \u00eencepi o via\u021b\u0103 nou\u0103. \u2014 Da. Laurence r\u0103mase ca o stan\u0103 de piatr\u0103 \u0219i ridurile de pe chipul lui, de obicei foarte pu\u021bin pronun\u021bate, p\u0103reau s\u0103 se fi transformat deodat\u0103 \u00een \u0219an\u021buri ad\u00e2nci. Durerea \u00eei d\u0103 un aer de distinc\u021bie, se g\u00e2ndi Camilla \u00eentr-o doar\u0103. \u00cel face s\u0103 semene cu tat\u0103l lui, c\u00e2nd era mai t\u00e2n\u0103r. Bietul, fermec\u0103torul Harry. Probabil c\u0103 \u0219i el ar fi fost mai fericit cu un alt gen de femeie. Via\u021ba era al naibii de trist\u0103, oricum o luai. \u2014 Laurence, m-am \u00eentrebat \u00eentotdeauna un lucru. De ce ai ales s\u0103 lucrezi \u00een domeniul problemelor de fertilitate? Din cauz\u0103 c\u0103 ai fost adoptat? P\u0103reai at\u00e2t de convins c\u0103 asta \u00ee\u021bi dore\u0219ti s\u0103 faci. Era ceva indescifrabil \u00een expresia de pe chipul lui, c\u00e2nd se uit\u0103 din nou la ea, dup\u0103 care \u00eentoarse brusc privirea. \u2014 B\u0103nuiesc c\u0103 da. \u0218tiam doar c\u0103 vreau s\u0103 ajut femeile care-\u0219i doreau foarte mult s\u0103 aib\u0103 copii. Poate s\u0103 r\u0103scump\u0103r \u00eentr-un fel faptul c\u0103 at\u00e2tea femei r\u0103m\u00e2n \u00eens\u0103rcinate din incon\u0219tien\u021b\u0103 \u0219i avorteaz\u0103 sau \u00ee\u0219i abandoneaz\u0103 copiii. \u2014 Laurence\u0103 Vocea Camillei aproape c\u0103 se fr\u00e2nse sub povara amintirii. \u2014 Eu te-am dorit cu \u00eenver\u0219unare, de\u0219i nu sunt mama ta biologic\u0103. M\u00e2na lui Laurence \u00eei atinse u\u0219or um\u0103rul. \u2014 \u0218tiu, mam\u0103. \u0218tiu. Nu spuse cu voce tare lucrul pe care \u00eel g\u00e2ndeau am\u00e2ndoi, anume, c\u0103 tragedia lor consta \u00een faptul c\u0103 acest lucru \u00eenc\u0103 mai conta foarte mult \u0219i n-avea s\u0103 poat\u0103 fi uitat, orice ar fi f\u0103cut. \n\nFran iubea birourile de la Citizen c\u00e2nd erau pustii aproape tot at\u00e2t de mult ca atunci c\u00e2nd r\u0103sunau de vacarm. \u00centotdeauna \u00ee\u0219i g\u0103sea lini\u0219tea aici. Chiar \u0219i la dou\u0103 diminea\u021ba, c\u00e2nd p\u0103rea s\u0103 fie singura f\u0103ptur\u0103 de pe-o raz\u0103 de c\u00e2teva mile, nu se sim\u021bea niciodat\u0103 singur\u0103 sau \u00eensp\u0103im\u00e2ntat\u0103. \u00cen parte, asta se datora faptului c\u0103 locul era \u00eenc\u0103 impregnat cu prezen\u021ba tat\u0103lui ei. Ce p\u0103rere ar fi avut, se \u00eentreb\u0103, rezem\u00e2ndu-se de u\u0219\u0103, despre faptul c\u0103 biroul lui, care ajunsese \u00een cele din urm\u0103 al ei, era transformat \u00eentr-o camer\u0103 ce avea s\u0103 g\u0103zduiasc\u0103 \u0219ase operatoare? Despre faptul c\u0103 lucrurile pe care le l\u0103sase ca amintire erau date jos de pe pere\u021bi \u0219i depozitate \u00een cutii, urm\u00e2nd s\u0103-\u0219i reia locul c\u00e2nd Fran avea s\u0103-\u0219i recupereze \u00een sf\u00e2r\u0219it biroul. Avea sentimentul c\u0103 nu s-ar fi sup\u0103rat. Sufletul unui ziar, spunea el \u00eentotdeauna, st\u0103tea \u00een reporterii lui; \u00een lucrurile care-i emo\u021bionau \u0219i-i \u00eenfuriau, \u00een modul \u00een care voiau s\u0103 schimbe \u00een bine lumea din jurul lor. Iar acum \u00eei revenea ei responsabilitatea de-a p\u0103stra acest lucru viu. Poate c\u0103 mai mult ca niciodat\u0103 acum, c\u00e2nd lumina pe care o purta \u00een sine Ralph se stingea treptat. \u00ce\u0219i \u0219terse o lacrim\u0103 din col\u021bul ochiului \u0219i se a\u0219ez\u0103. Asta nu servea la nimic. Nu-i era de ajutor nim\u0103nui. \u00centr-un impuls subit, deschise portofelul, scoase ecografia gri \u0219i neclar\u0103 \u0219i o puse pe birou, \u00een fa\u021ba ei. Avea nevoie de ceva vesel, care s\u0103-i \u00eensenineze via\u021ba. Cuprins\u0103 de un elan de energie, se puse pe treab\u0103. Trebuia s\u0103 termine preg\u0103tirile pentru lansarea Fair Exchange \u00een mai pu\u021bin de trei s\u0103pt\u0103m\u00e2ni. Atunci putea \u00een sf\u00e2r\u0219it s\u0103 se relaxeze \u0219i s\u0103 se bucure de propria nunt\u0103. \n\n\u00cen cel\u0103lalt col\u021b al Woodbury-ului, Jack Allen lucra de asemenea p\u00e2n\u0103 la ore t\u00e2rzii, dar nu era singura persoan\u0103 r\u0103mas\u0103 \u00een cl\u0103direa redac\u021biei. Miriam Wolsey se afla \u0219i ea acolo. Toat\u0103 seara Jack fusese con\u0219tient de prezen\u021ba ei. Tot a\u0219tepta ca ea s\u0103-\u0219i ia r\u0103mas-bun \u0219i s\u0103 plece, dar n-o f\u0103cu. Existau dou\u0103 concluzii pe care le putea trage din treaba asta. Unu, c\u0103 avea o via\u021b\u0103 trist\u0103 \u0219i solitar\u0103 \u0219i c\u0103 ziarul era singurul lucru important din via\u021ba ei, dar, g\u00e2ndindu-se la chipul acela des\u0103v\u00e2r\u0219it, \u00een form\u0103 de inim\u0103, \u0219i la ochii aceia mari \u0219i negri, nu prea-i venea a crede. Mai era \u0219i scena pe care o f\u0103cuse cu o or\u0103 \u00een urm\u0103 unui grup de tineri reporteri \u2013 pe unii din ei \u00eei b\u0103nuia c\u0103 z\u0103boviser\u0103 nu at\u00e2t din cauz\u0103 c\u0103 nu-\u0219i vedeau capul de lucru, ci din cauza prezen\u021bei lui Miriam \u2013 care \u00eencercaser\u0103 s\u0103 o conving\u0103 s\u0103 mearg\u0103 la c\u00e2rcium\u0103. Miriam refuzase. De bun\u0103 seam\u0103, se putea s\u0103 lucreze la un articol pentru care trebuia s\u0103 ard\u0103 gazul p\u00e2n\u0103 \u00een miez de noapte. Sau se putea, la fel de bine, s\u0103-l a\u0219tepte pe el. \u00ce\u0219i lu\u0103 servieta \u0219i stinse luminile. \u2014 Noapte bun\u0103, Miriam. Devotamentul t\u0103u e admirabil, dar nu mai sta prea mult. Drept r\u0103spuns Miriam s\u0103ri de pe scaun. \u2014 De fapt, chiar voiam s\u0103 m\u0103 opresc. Dac\u0103 o mai \u021bin mult a\u0219a, o s\u0103 m\u0103 trezesc cu un sindrom de stres. \u00ce\u0219i str\u00e2nse lucrurile \u00eentr-un timp record \u0219i \u00eel prinse din urm\u0103. \u00cen parcare, el \u00ee\u0219i aminti c\u0103 ma\u0219ina lui era la garaj \u0219i, prins de un eveniment important care ap\u0103ruse ceva mai devreme, uitase s-o ia. La naiba. Probabil c\u0103 \u00eenchiseser\u0103 deja. \u2014 Pot s\u0103 te duc eu cu ma\u0219ina, se oferi Miriam prompt. Woodbury nu e chiar at\u00e2t de mare la urma urmei. Unde stai? Ar fi fost absurd s\u0103 refuze. Ma\u0219ina ei era un model mai nou dec\u00e2t se a\u0219tepta, un Peugeot ro\u0219u decapotabil, extrem de rapid. \u2014 Fain\u0103 ma\u0219in\u0103, coment\u0103 el, de\u0219i m\u0103 \u00eendoiesc c\u0103 \u021bi-ai luat-o din salariul de-aici. E greu s\u0103 dai jos capota? \u2014 Simplu ca bun\u0103 ziua, zise ea ar\u0103t\u00e2ndu-i. De\u0219i avea treizeci \u0219i opt de ani \u0219i era cople\u0219it uneori de povara anilor s\u0103i, Jack se sim\u021bi pe dat\u0103 ca la dou\u0103zeci \u0219i unu de ani. N-avusese niciodat\u0103 destui bani s\u0103-\u0219i ia o ma\u0219in\u0103 ca asta la v\u00e2rsta potrivit\u0103 \u0219i acum c\u0103 \u0219i-o putea permite i se p\u0103rea prea b\u0103t\u0103toare la ochi. B\u0103rba\u021bii trecu\u021bi care conduceau ma\u0219ini de pu\u0219tani erau patetici. \u00cencerc\u00e2nd s\u0103 impresioneze femeile cu dimensiunile ma\u0219inii lor sport. Prefera vechiul lui Saab confortabil dar, trebuia s\u0103 recunoasc\u0103, \u00eei pl\u0103cea chestia asta. \u2014 Ce-ar fi s\u0103 facem un tur? Miriam d\u0103du drumul la casetofonul din ma\u0219in\u0103 \u0219i Jack r\u00e2se. Pe undeva avea o urm\u0103 de rezerv\u0103, dar muzica \u0219i sentimentul c\u0103 f\u0103cea ceva spontan o \u00een\u0103bu\u0219ir\u0103. Ghinionul lui Miriam fu c\u0103, \u00een drum spre \u0219oseaua de centur\u0103, totodat\u0103 drumul spre dealul Woodedge, care se l\u0103uda cu una dintre cele mai romantice priveli\u0219ti din \u021binut, se \u00eent\u00e2mpl\u0103 s\u0103 o ia pe High Street \u0219i s\u0103 treac\u0103 pe l\u00e2ng\u0103 redac\u021bia Citizen. N-o ajut\u0103 nici faptul c\u0103 Fran se \u00eent\u00e2mpla s\u0103 se afle la fereastr\u0103, cu lumina care-i b\u0103tea din spate, privind \u00een gol. \u2014 \u00cemi pare r\u0103u, Miriam. Jack puse m\u00e2na pe volan c\u00e2nd oprir\u0103 la urm\u0103toarea intersec\u021bie. \u2014 Ar fi fost pl\u0103cut, dar mi-am amintit c\u0103 am ceva de f\u0103cut. \u2014 La ora asta? Privirirea lui Miriam o c\u0103ut\u0103 pe a lui Jack. \u2014 Mda. Cobor\u00ee repede din ma\u0219in\u0103 \u00eenainte s\u0103 se schimbe culoarea semaforului. \u2014 Ne vedem m\u00e2ine. Mul\u021bam c\u0103 m-ai condus. Miriam porni \u00een tromb\u0103, d\u0103du col\u021bul \u0219i puse o fr\u00e2n\u0103 violent\u0103. \u00ce\u0219i smulse cerceii \u0219i pantofii cu toc \u00eenalt pe care-i purtase pentru c\u0103 \u00eei sub\u021biau picioarele \u0219i \u00eei arunc\u0103 \u00een spate. Naiba s\u0103-l ia pe Jack Allen! De ce nu se \u00eendura s\u0103 ia lucrul pentru care majoritatea b\u0103rba\u021bilor s-ar fi rugat \u00een genunchi? Adev\u0103rul de neconceput era c\u0103, de\u0219i era de obicei o fat\u0103 \u00eentreag\u0103 la minte \u0219i ra\u021bional\u0103, indiferen\u021ba lui o f\u0103cea doar s\u0103-l doreasc\u0103 \u0219i mai mult. C\u00e2nd auzi u\u0219a deschiz\u00e2ndu-se, Fran se uit\u0103 surprins\u0103 la ceas. Era pu\u021bin cam devreme ca s\u0103 fie Flo, femeia de serviciu, dar Flo avea so\u021bul bolnav \u0219i o l\u0103sau pe ea s\u0103-\u0219i aleag\u0103 orele de lucru. Uneori erau destul de neregulate. \u2014 Flo? strig\u0103 ea. Dar persoana care-i r\u0103spunse nu era Flo. \u2014 Am v\u0103zut c\u0103 arde lampa \u00een miez de noapte \u0219i m-am \u00eentrebat dac\u0103 n-ai vrea s\u0103 mergi s\u0103 bei ceva. \u2014 La ora asta? Jack r\u00e2nji. \u2014 Sunt destule locuri. \u2014 \u0218i sunt convins\u0103 c\u0103 tu le \u0219tii pe toate. De fapt, dat fiind c\u0103 tocmai terminase treaba pe care o am\u00e2nase de c\u00e2teva s\u0103pt\u0103m\u00e2ni, Fran era \u00een verv\u0103. N-ar lua-o \u00een nici un caz somnul. \u0218i, dup\u0103 toate grijile legate de tat\u0103l ei \u0219i de lansarea ziarului, sim\u021bea nevoia s\u0103-\u0219i fac\u0103 de cap. \u2014 \u00cen regul\u0103, hai. \u00ce\u0219i str\u00e2nse lucrurile. Privirile li se oprir\u0103 \u00een acela\u0219i moment pe ecografie. Fran o \u00eenh\u0103\u021b\u0103 \u00eenainte \u2013 spera sincer s\u0103 fi fost \u00eenainte \u2013 ca Jack s\u0103 apuce s\u0103 vad\u0103 numele scris cu litere albe \u00een col\u021bul de jos. \u2014 \u021ai-am zis, ciripi Fran agitat\u0103, c\u0103 prietena mea Henrietta e iar\u0103\u0219i gravid\u0103? Singura problem\u0103 e c\u0103 so\u021bul ei nici nu vrea s\u0103 aud\u0103, a\u0219a c\u0103 se d\u0103 de ceasul mor\u021bii \u00eencerc\u00e2nd s\u0103 ia o hot\u0103r\u00e2re. Ce prostie. Ar trebui s\u0103 \u021bin\u0103 minte sfatul pe care i l-a dat tat\u0103l ei. Nu min\u021bi niciodat\u0103. Iar dac\u0103 o faci, nu te complica. \u00cenfloriturile sunt cele care te dau de gol. \u2014 Aha, spuse Jack, ascunz\u00e2ndu-\u0219i o urm\u0103 de z\u00e2mbet. Felicit-o din partea mea. De\u0219i poate o s\u0103 am ocazia s-o fac chiar eu. O v\u0103d des prin ora\u0219. \u2014 Oh, nu, se panic\u0103 Fran, nu cumva s-o faci. \u0218tii, nu e sigur\u0103 c\u0103 o s\u0103 p\u0103streze sarcina. \u2014 Aha, repet\u0103 \u00een mod exasperant Jack. Localul \u00een care o duse \u0219i \u00een care se putea bea la ore t\u00e2rzii nu era nici pe departe cuibul de desfr\u00e2u la care se a\u0219tepta ea. Nici urm\u0103 de jocuri de noroc, whisky \u0219i femei pierdute. The Feathers era un mic pub de pe una din str\u0103du\u021bele l\u0103turalnice din Woodbury, care se putea l\u0103uda cu doar dou\u0103 b\u0103rule\u021be, fiecare nu mai mare dec\u00e2t o sufragerie \u0219i decorat \u00eentr-un stil destul de intim. Ora de \u00eenchidere, observ\u0103 Fran, p\u0103rea s\u0103 fie un concept care le sc\u0103pa. \u2014 Poli\u021bi\u0219tii au un acord nescris cu cei de pe-aici. Las\u0103 un bar din zon\u0103 s\u0103 r\u0103m\u00e2n\u0103 deschis p\u00e2n\u0103 la ce or\u0103 dore\u0219te. \u00cei spun r\u0103gazul c\u00e2t s\u0103 dai o du\u0219c\u0103, de\u0219i nici m\u0103car Enei Sharples nu i-ar trebui trei ore ca s\u0103 dea pe g\u00e2t o bere dulce. E o veche tradi\u021bie local\u0103. Proprietara, o doamn\u0103 cu aer de bunicu\u021b\u0103, veni s\u0103 le ia comanda. \u2014 Dou\u0103 halbe de Guinness, te rog, Dorothy. Fran fu revoltat\u0103. \u2014 Nu-mi place berea Guinness. \u2014 Nu po\u021bi s\u0103 comanzi un vin cu preten\u021bii aici. Probabil c\u0103 au o sticl\u0103 deschis\u0103 din 1934. Asta dac\u0103 au vreuna. \u00cen plus, un Guinness \u021bi-ar prinde bine. Crezu o frac\u021biune de secund\u0103 c\u0103 avea s\u0103 adauge \u201e\u00een starea ta\u201c, dar n-o f\u0103cu. \u2014 Deci, care e povestea cu noul t\u0103u proiect despre care tot aud? \u2014 De-asta m-ai adus aici? S\u0103 afli ce pun la cale ca nu cumva s\u0103 pun\u0103 \u00een pericol m\u0103re\u021bul Express? \u2014 Uite ce e, Francesca \u2013 tonul lui Jack deveni dintr-odat\u0103 grav, uit\u0103 pentru o clip\u0103 de ziar. Trebuie s\u0103 te \u00eentreb ceva. Puse jos paharul \u0219i o privi drept \u00een ochi. \u2014 E\u0219ti \u00eendr\u0103gostit\u0103 de Laurence Westcott? Dac\u0103 nu ar fi p\u0103rut at\u00e2t de serios, Fran ar fi izbucnit de r\u00e2s. \u00cei amintea de tat\u0103l unei fecioare neprih\u0103nite care \u00eel \u00eentreba pe un t\u00e2n\u0103r ce inten\u021bii are. \u2014 Sigur c\u0103 sunt. Altfel ce alt motiv a\u0219 avea s\u0103 m\u0103 m\u0103rit cu el? Privirea lui Jack cobor\u00ee spre p\u00e2ntecul ei. Ce naiba f\u0103cea? se \u00eentreb\u0103. Dac\u0103 Francesca \u00eel iubea \u00eentr-adev\u0103r pe Laurence Westcott, atunci n-avea nici un drept s\u0103 intervin\u0103 \u0219i s-o fac\u0103 s\u0103 se r\u0103zg\u00e2ndeasc\u0103. Privind \u00een ochii ei verzi \u0219i mari a\u021binti\u021bi cu inocen\u021b\u0103 asupra lui, \u00een Jack se d\u0103du o lupt\u0103 l\u0103untric\u0103. \u00cen cele din urm\u0103, lu\u0103 o hot\u0103r\u00e2re. \u2014 Francesca, adev\u0103rul e c\u0103 l-am cunoscut destul de bine pe Laurence Westcott acum \u0219apte ani. Eu \u0219i Carrie am f\u0103cut timp de doi ani tratament de fertilitate sub coordonarea lui. \u2014 Dar \u00eel avea\u021bi deja pe Ben. \u2014 \u0218tiu. Se mai \u00eent\u00e2mpl\u0103 sau cel pu\u021bin a\u0219a ni s-a spus. O treime dintre pacien\u021bii lor au deja un copil \u0219i descoper\u0103 c\u0103 nu mai pot avea altul. Nimeni nu \u0219tie din ce motive. Stresul? Hormonii? \u00cen tot cazul, Laurence a fost cel care\u0103 Jack se opri \u00een mijlocul propozi\u021biei. Miriam Wolsey tocmai intra \u00een bar, cu buzele str\u0103lucitor de ro\u0219ii, arbor\u00e2nd din nou cerceii \u0219i pantofii cu toc. \u2014 Bun\u0103, Jack, v\u0103d c\u0103 nu e\u0219ti chiar at\u00e2t de obosit pe c\u00e2t credeai. Pot s\u0103 v\u0103 ofer ceva de b\u0103ut? Intrarea ei p\u0103ru s-o trezeasc\u0103 pe Fran la realitate. Avea senza\u021bia c\u0103 Jack fusese pe punctul s\u0103-\u0219i deschid\u0103 sufletul \u0219i nu era deloc sigur\u0103 c\u0103 voia s\u0103 aud\u0103 ce avea de zis. \u2014 Eu trebuie s\u0103 plec\u0103 \u2014 Fran, nu\u0103 \u00cen vocea lui Jack era o not\u0103 nea\u0219teptat\u0103 de durere care o f\u0103cu s\u0103 se opreasc\u0103 o clip\u0103. Dar Miriam o privea ner\u0103bd\u0103toare. \u2014 Nu, sincer. Trebuie s\u0103 plec. Distrac\u021bie pl\u0103cut\u0103. \u0218i mersi pentru Guinness, Jack. Sunt sigur\u0103 c\u0103 mi-a f\u0103cut bine. Miriam se a\u0219ez\u0103. \u2014 Sper c\u0103 n-am spulberat nimic. Jack nu-\u0219i ridic\u0103 privirea de la pahar. \u2014 E \u00een regul\u0103. Cred c\u0103 orice ar fi fost s-a spulberat de ceva timp. ", " \nDe ce era aprins\u0103 lumina \u00een camera lui Ben? se \u00eentreb\u0103 Jack \u00eengrijorat c\u00e2nd ajunse \u00een sf\u00e2r\u0219it acas\u0103 \u00een jur de miezul nop\u021bii. Ben se ivi la fereastr\u0103, uit\u00e2ndu-se la el \u0219i f\u0103c\u00e2ndu-i cu m\u00e2na. Era clar c\u0103 \u00eel a\u0219teptase f\u0103r\u0103 s\u0103 se culce. \u00cen inima lui Jack se d\u0103du o lupt\u0103 \u00eentre emo\u021biile cunoscute: bucuria c\u0103-\u0219i vedea fiul \u0219i vinov\u0103\u021bia c\u0103 ar fi trebuit s\u0103-\u0219i petreac\u0103 mai mult timp cu el. Era vacan\u021ba de var\u0103, la urma urmei, care trebuia s\u0103 fie o perioad\u0103 special\u0103, \u0219i sim\u021bi un fior de panic\u0103 la g\u00e2ndul c\u0103 Ben ar putea vrea s\u0103 aib\u0103 o discu\u021bie despre vreo problem\u0103 de importan\u021b\u0103 capital\u0103, cum ar fi ce se putea face pentru salvarea stratului de ozon. Jack spera doar c\u0103, orice ar fi fost, ar fi \u00een stare s\u0103 \u00eenjghebe un r\u0103spuns care s\u0103 satisfac\u0103 exigen\u021bele adolescentine ale lui Ben. Nimic nu se compara cu z\u00e2mbetul dispre\u021buitor din col\u021bul gurii care \u00eenso\u021bea cuvintele: \u201eSpui asta doar pentru c\u0103 vrei s\u0103 te duci s\u0103 te culci/ s\u0103 lucrezi/ s\u0103 cite\u0219ti ziarul\u201c. Mamelor nec\u0103s\u0103torite sau divor\u021bate le era greu s\u0103 fac\u0103 fa\u021b\u0103 \u0219i le comp\u0103timea din toat\u0103 inima. Dar trebuiau s\u0103 \u00eencerce s\u0103 vad\u0103 cum era s\u0103 fii un tat\u0103 care-\u0219i cre\u0219te singur copilul. \u2014 Bun\u0103, tat\u0103. Ben cobor\u00ee cu pas s\u0103lt\u0103re\u021b \u0219i i se al\u0103tur\u0103 \u00een dezordonata camer\u0103 de zi. Cu inima c\u00e2t un purice, Jack intui c\u0103 n-aveau s\u0103 urmeze obi\u0219nuitele dou\u0103zeci de \u00eentreb\u0103ri, ci ceva mult mai spinos. \u2014 Salutare, amice. Jack ar\u0103t\u0103 spre locul liber de l\u00e2ng\u0103 el, de pe canapeaua moale. \u2014 Cum o mai duci? Ochii negri str\u0103lucitori ai lui Ben, care sem\u0103nau at\u00e2t de mult cu ai maic\u0103-sii \u00eenc\u00e2t \u00eei sf\u00e2\u0219iau c\u00e2ndva inima lui Jack, \u00eei \u00eent\u00e2lnir\u0103 pe ai lui, apoi se \u00eentoarser\u0103 \u00een alt\u0103 direc\u021bie. \u2014 Bine. \u2014 Voiai s\u0103 vorbim despre ceva? O gre\u0219eal\u0103. Prea direct. C\u00e2nd o s\u0103 \u00eenve\u021be \u0219i el c\u0103 trebuie respectat un protocol cu astfel de lucruri? Numai c\u0103 era at\u00e2t de obosit, la naiba. Asta avea s\u0103 fie o \u00eencercare diplomatic\u0103 de anvergura unui Kissinger. Spera c\u0103 \u00eei va face fa\u021b\u0103 cu bine. \u2014 O s\u0103 r\u0103m\u00e2i chel tot purt\u00e2nd chestia asta zi \u0219i noapte. \u00cei scoase lui Ben \u0219apca de baseball \u0219i \u00eel ciufuli. \u2014 Ca tine, adic\u0103? Ben ar\u0103t\u0103 spre locul unde tat\u0103lui s\u0103u \u00eencepea s\u0103 i se r\u0103reasc\u0103 p\u0103rul. \u2014 Aiurea. Str\u0103bunicul meu a avut un p\u0103r ca Strewwelpeter p\u00e2n\u0103 la optzeci de ani. E o tr\u0103s\u0103tur\u0103 de familie, \u00eempreun\u0103 cu inteligen\u021ba fenomenal\u0103 \u0219i o carism\u0103 mai ceva ca a lui Picasso. \u2014 Dar familia din partea mamei? Deci asta era. Ben aducea rar vorba de maic\u0103-sa. Se \u00eentreb\u0103 ce \u00eel f\u0103cuse s-o pomeneasc\u0103 acum. Sentimentul de vinov\u0103\u021bie care \u00eel p\u00e2ndea pe Jack de fiecare dat\u0103 c\u00e2nd se \u00eent\u00e2mpla ceva \u00een via\u021ba fiului s\u0103u \u021b\u00e2\u0219ni din ascunzi\u0219ul s\u0103u. Oare ar fi trebuit s\u0103-\u0219i dea silin\u021ba mai mult s\u0103-\u0219i repare c\u0103snicia cu at\u00e2\u021bia ani \u00een urm\u0103? G\u00e2ndul c\u0103 micu\u021ba Louise, fiica pe care de-abia dac\u0103 o cuno\u0219tea, cre\u0219tea la cel\u0103lalt cap\u0103t al lumii \u00eei trezea o triste\u021be at\u00e2t de sf\u00e2\u0219ietoare \u00eenc\u00e2t \u00eencerca s\u0103 nu se g\u00e2ndeasc\u0103 la ea. Probabil c\u0103 avea s\u0103-l urasc\u0103 sau poate c\u0103 doar, indiferent ce-ar fi f\u0103cut, avea s\u0103 lipseasc\u0103 cu des\u0103v\u00e2r\u0219ire din peisajul ei afectiv. Lovitura cea mai crunt\u0103 dintre toate fusese faptul c\u0103, atunci c\u00e2nd c\u0103snicia se \u00eencheiase, p\u0103rin\u021bii lui Carrie \u00eei \u021binuser\u0103 ei partea \u0219i \u00eel excluseser\u0103 din via\u021ba lor. C\u00e2nd Ben alesese s\u0103 r\u0103m\u00e2n\u0103 cu tat\u0103l lui, refuzaser\u0103 pur \u0219i simplu s\u0103-\u0219i mai vad\u0103 propriul nepot. Lucru pentru care Jack n-avea s\u0103-i ierte \u00een veci. \u2014 Hai, dr\u0103gu\u021bule, spune-i lui b\u0103tr\u00e2nului t\u0103u tat\u0103 ce te roade. \u021ai-e dor de mama? Te iube\u0219te, s\u0103 \u0219tii. Ben cl\u0103tin\u0103 din cap. \u2014 De fapt e vorba de Ralph. Doamna Tyler ne-a spus c\u0103 e la Tawny Beeches, a\u0219a c\u0103 eu \u0219i Rover am \u00eencercat s\u0103 mergem s\u0103-l vedem azi. Lui Jack \u00eei trebui o clip\u0103 s\u0103-\u0219i dea seama c\u0103 Ben vorbea despre tat\u0103l lui Fran. \u2014 Dr\u0103gu\u021b din partea voastr\u0103. Nu se simte prea bine, nu? Jack realiz\u0103 deodat\u0103 c\u00e2t de mult trebuie s\u0103-l fi tulburat pe Ben declinul subit al lui Ralph. Nu-\u0219i d\u0103duse seama p\u00e2n\u0103 atunci, dar probabil c\u0103 Ralph devenise \u00eentr-un fel bunicul pe care Ben \u00eel pierduse \u00een mod at\u00e2t de nedrept. Acum \u00eel pierdea \u0219i pe el. \u2014 Hei. Vino \u0219i cuib\u0103re\u0219te-te aici. \u00cenc\u0103 m\u0103 ai pe mine \u0219i eu o s\u0103 fiu aici \u00eentotdeauna, s\u0103 \u0219tii. \u00ce\u0219i promise s\u0103 petreac\u0103 mai mult timp cu fiul lui, cu sau f\u0103r\u0103 ziar. Murray Nelson n-avea dec\u00e2t s\u0103 moar\u0103 \u00eenecat. De preferin\u021b\u0103 cu exemplare vechi din Express. Dar Ben \u00ee\u0219i trase nasul cu zgomot \u0219i \u00eei \u00eentoarse spatele. Jack ar fi putut s\u0103 jure c\u0103 pl\u00e2ngea. \u2014 A fost oribil, tat\u0103. Ralph e prietenul meu \u0219i n-au vrut nici m\u0103car s\u0103 ne lase pe mine \u0219i Rover s\u0103 intr\u0103m s\u0103-l vedem. Jack studie potaia, c\u0103reia e\u0219arfa de barcagiu pe care Ben \u021binea mor\u021bi\u0219 s\u0103 i-o lege de g\u00e2t \u00eei d\u0103dea un aer \u0219i mai dubios, \u0219i \u00eei \u00een\u021belese \u0219i pe ei. Se temuser\u0103 probabil ca nu cumva s\u0103 ridice piciorul \u0219i s\u0103 fac\u0103 pipi pe vreunul dintre pensionari. Dar lui Ben cel pu\u021bin ar fi trebuit s\u0103 i se dea drumul \u00een\u0103untru. \u2014 Cel mai r\u0103u a fost c\u0103 m-am uitat pe fereastr\u0103 \u0219i l-am v\u0103zut, m-a v\u0103zut \u0219i el. P\u0103rea at\u00e2t de \u00eenc\u00e2ntat. Dar n-au vrut s\u0103 m\u0103 lase s\u0103 intru. Au spus c\u0103 nu era ora de vizit\u0103. Jack \u00eei afurisi pe cei de la Tawny Beeches cu fi\u021bele lor. Nu-\u0219i d\u0103deau seama c\u0103 vizita lui Ben i-ar face mai mult bine unui b\u0103tr\u00e2n bolnav dec\u00e2t un an \u00eentreg de uitat la televizor? Locurile astea erau, \u00een general, o pacoste. Oamenii \u00een v\u00e2rst\u0103 trebuiau s\u0103 v\u00e2nd\u0103 casele pentru care munciser\u0103 o via\u021b\u0103 ca s\u0103 ob\u021bin\u0103 o camer\u0103 c\u00e2t un dulap \u00eentr-unul din ele \u0219i tot nu era de-ajuns. Jack nu agrea prea mult persoanele care-i tot d\u0103deau cu \u201evremurile bune de odinioar\u0103\u201c. \u00cen mare, numai bune nu fuseser\u0103, dar felul \u00een care b\u0103tr\u00e2nii erau abandona\u021bi de familiile lor \u00eel scotea din min\u021bi. Faptul c\u0103 Fran putuse s\u0103 accepte lucrul \u0103sta \u00eel uimea sincer. \u2014 Uite ce e, te-ar ajuta cu ceva dac\u0103 m-a\u0219 duce eu s\u0103-l v\u0103d m\u00e2ine \u0219i s\u0103 stabilesc o or\u0103 la care s\u0103-l po\u021bi vizita? Po\u021bi s\u0103-l la\u0219i pe Wild Rover cu mine. \u2014 Oh, tat\u0103, ai vrea? Cur\u00e2nd? \u2014 Categoric. Acum la culcare. Nu \u0219tiu cum e\u0219ti tu, dar eu sunt fr\u00e2nt. Pe c\u00e2nd era pe cale s\u0103 adoarm\u0103, \u00eentreb\u00e2ndu-se cum naiba va reu\u0219i m\u00e2ine, una din zilele lui cele mai aglomerate, s\u0103 ajung\u0103 la Tawny Beeches, Jack \u00ee\u0219i d\u0103du seama c\u0103 bunicul adev\u0103rat al lui Ben era o persoan\u0103 nefericit\u0103. Ar fi putut avea parte de toat\u0103 afec\u021biunea \u0219i dragostea pe care Ben le rev\u0103rsa asupra lui Ralph. \n\u2014 \u00cemi pute\u021bi garanta, sut\u0103 la sut\u0103, nu, dou\u0103 sute la sut\u0103, c\u0103 telefoanele vor func\u021biona p\u00e2n\u0103 m\u00e2ine? fu nevoit\u0103 Fran s\u0103 strige la b\u0103rbatul de la UK Telecom ca s\u0103 acopere decibelii din redac\u021bia de \u0219tiri, care aproape c\u0103 ar fi putut constitui un motiv de ac\u021bionare \u00een justi\u021bie. Reporterii zbierau ca s\u0103 se fac\u0103 auzi\u021bi printre boc\u0103niturile muncitorilor, un lucru care p\u0103rea s\u0103-i \u00eent\u0103r\u00e2te pe ace\u0219tia din urm\u0103 s\u0103 boc\u0103ne \u0219i mai tare. \u00cei amintea lui Fran de una din reprezent\u0103rile italiene ale infernului. Slav\u0103 Domnului, spre deosebire de infern, ar trebui s\u0103 se termine \u00een dou\u0103 s\u0103pt\u0103m\u00e2ni sau cel pu\u021bin a\u0219a ziseser\u0103. \u2014 Fran, r\u0103cni Stevie cu cel mai puternic timbru de sergent-major, h\u00e2rtia de ziar pe care ai comandat-o. A r\u0103mas blocat\u0103 \u00een Suedia. Nu pot s\u0103 livreze comanda dec\u00e2t peste o lun\u0103. Fran inspir\u0103 ad\u00e2nc \u0219i \u00eencerc\u0103 s\u0103 nu intre \u00een panic\u0103. Apoi mai inspir\u0103 o dat\u0103 pentru c\u0103 prima dat\u0103 nu-i ie\u0219ise figura. F\u0103r\u0103 h\u00e2rtie, n-o s\u0103 aib\u0103 nici Fair Exchange. Peste o lun\u0103 era prea t\u00e2rziu. Aveau nevoie de ea acum. \u2014 Las\u0103-m\u0103 s\u0103 vorbesc eu cu ei. Dup\u0103 o diminea\u021b\u0103 de telefoane disperate ob\u021binu destul\u0103 h\u00e2rtie pentru primele patru s\u0103pt\u0103m\u00e2ni. Acum avea poft\u0103 de o gogoa\u0219\u0103 imens\u0103 cu gem pe post de recompens\u0103. Dar n-avea s\u0103 fie a\u0219a. Jim Curry, principalul agent de v\u00e2nz\u0103ri al Citizen-ului, c\u0103ruia \u00eei revenise sarcina s\u0103 conving\u0103 distribuitorii s\u0103 expun\u0103 Fair Exchange \u00een standuri, \u00ee\u0219i tr\u00e2nti posteriorul impresionant, rezultatul prea multor pr\u00e2nzuri pe baz\u0103 de fish\u2019n\u2019chips \u00eenfulecate \u00een grab\u0103, pe biroul lui Fran \u0219i anun\u021b\u0103 cu un aer ce aducea a \u00eenc\u00e2ntare c\u0103 cel mai mare lan\u021b de distribui\u021bie a presei din regiune refuzase categoric s\u0103 expun\u0103 Fair Exchange. \u2014 Ce?! zbier\u0103 Fran. Cum pot s\u0103 fac\u0103 asta? Avem panouri de promovare instalate \u00een tot ora\u0219ul, reclame menite s\u0103 a\u021b\u00e2\u021be \u0219i s\u0103 intrige pe toat\u0103 lumea, \u00eencepe s\u0103 se vorbeasc\u0103 despre asta, am auzit chiar eu. \u2014 \u021ai-am spus c\u0103 ar trebui s\u0103 \u00eel distribuim la casele oamenilor, a\u0219a cum fac cei de la Express cu ziarul lor gratuit. Sau cel pu\u021bin s\u0103-l includem ca supliment la Citizen, decret\u0103 Jim cu un aer de satisfac\u021bie. \u2014 Nu. Fran era de neclintit. \u2014 Fair Exchange se adreseaz\u0103 unui alt spectru, poten\u021bial mai larg. Trebuie s\u0103 fie un lucru pe care oamenii \u0219i-l doresc efectiv pentru c\u0103 to\u021bi prietenii lor au deja. O s\u0103 m\u0103 duc s\u0103 vorbesc chiar eu cu cei de la punctul de pres\u0103. De fapt, tocmai \u00eei venise o idee. Cuprinse cu privirea \u00eentreaga redac\u021bie, c\u0103ut\u00e2nd omul potrivit. Ochii i se oprir\u0103 asupra lui Sean McGee. Ar fi omul ideal. \u2014 Sean, am nevoie de ajutorul t\u0103u pentru o or\u0103. Stevie o s\u0103 te scuteasc\u0103 de articolul la care lucrezi acum. Sean p\u0103rea \u00eenc\u00e2ntat la culme. S\u0103pt\u0103m\u00e2na asta fusese repartizat drept corespondent la Consilul Parohial din Woodbury Dene \u0219i la dezbaterile lor fascinante pe marginea problemei dac\u0103 trebuia sau nu s\u0103 taie iarba din cimitir. Woodward \u0219i Bernstein n-ar fi fost prea impresiona\u021bi. Principala reprezentan\u021b\u0103 a trustului de distribu\u021bie Morton\u2019s era la doi pa\u0219i de redac\u021bia Citizen, d\u00e2nd spre pia\u021ba din fa\u021ba catedralei. Fran \u0219i Sean \u00ee\u0219i croir\u0103 drum printre turi\u0219tii care mi\u0219unau pe trotuar. \u2014 Ar trebui s\u0103 edit\u0103m ghiduri turistice pentru str\u0103ini, morm\u0103i Sean, \u00eenc\u0103 nedumerit asupra destina\u021biei spre care \u00eel t\u00e2ra Fran. \u2014 Cu excep\u021bia faptului c\u0103 vin aici doar \u0219ase s\u0103pt\u0103m\u00e2ni pe an. Sean, ai ceva experien\u021b\u0103 \u00eentr-ale actoriei? \u2014 Obi\u0219nuiam s\u0103 m\u0103 duc la cercul de teatru pe c\u00e2nd eram la \u0219coal\u0103, r\u0103spunse Sean, \u00eenc\u0103 \u0219i mai intrigat. \u0218i de c\u00e2nd sunt aici am v\u0103zut destul teatru de amatori cu trupa din Woodbury Dene ca s\u0103-mi ajung\u0103 toat\u0103 via\u021ba. \u2014 Bun. Uite ce vreau s\u0103 faci. \u00cel trase dup\u0103 col\u021b, pe str\u0103du\u021ba dinspre catedral\u0103. \u2014 Ah, domnule Morton, salut\u0103 Fran cu un z\u00e2mbet larg cinci minute mai t\u00e2rziu intr\u00e2nd \u00een magazinul spa\u021bios, mul\u021bumind cerului c\u0103 m\u0103car proprietarul era acolo. \u2014 Ce-mi aud urechile? Nu vre\u021bi s\u0103 expune\u021bi minunata noastr\u0103 publica\u021bie? \u2014 Bun\u0103 ziua, domni\u0219oar\u0103 Tyler. Terry Morton privi pe Fran \u00eendrept\u00e2ndu-se spre el cu oare\u0219cari rezerve. Tat\u0103l ei reu\u0219ise s\u0103-i dea \u00eentotdeauna impresia c\u0103 faptul c\u0103 aveau \u00een standuri ziarul Citizen era nu at\u00e2t o op\u021biune, c\u00e2t o datorie, \u0219i se p\u0103rea c\u0103 fiic\u0103-sa \u00eei sem\u0103na. \u2014 R\u0103spunsul e foarte simplu. Noul dumneavoastr\u0103 ziar e gratuit, a\u0219a c\u0103 n-am nimic de c\u00e2\u0219tigat din asta. De ce l-a\u0219 \u021bine s\u0103-mi ocupe spa\u021biu pre\u021bios pe raft c\u00e2nd nu-mi iese nimic la afacerea asta, spune\u021bi-mi dumneavoastr\u0103? \u00cen fa\u021ba unui public fascinat, alc\u0103tuit din b\u0103tr\u00e2ne \u0219i mame cu c\u0103rucioare, Fran peror\u0103 asupra motivelor pentru care Fair Exchange avea s\u0103 fie c\u0103utat, nu doar pentru c\u0103 oamenii aveau o ma\u0219in\u0103 de v\u00e2nzare, ci pentru c\u0103 de-acolo aveau s\u0103 afle exact ce se mai \u00eent\u00e2mpla prin Woodbury. \u2014 Vede\u021bi, domnule Morton, oamenii nu mai sunt interesa\u021bi de expozi\u021bii florale sau crichet rural. Vor s\u0103 afle despre bazaruri \u0219i \u0219edin\u021be cu p\u0103rin\u021bii \u0219i despre c\u00e2nd va avea loc urm\u0103torul t\u00e2rg de vechituri. To\u021bi vor dori Fair Exchange \u0219i, dac\u0103 nu \u00eel ave\u021bi \u00een magazinul dumneavoastr\u0103, ve\u021bi rata o ocazie minunat\u0103 s\u0103 atrage\u021bi oamenii s\u0103 cumpere alte produse. Ca prin minune din spatele standului de felicit\u0103ri ap\u0103ru un t\u00e2n\u0103r cu coad\u0103 de cal \u0219i curelu\u0219e de biciclet\u0103 care se asortau cu cercelul din ureche. \u2014 M\u0103 scuza\u021bi. Pute\u021bi s\u0103-mi spune\u021bi c\u00e2nd va ap\u0103rea ziarul acela nou la care fac reclam\u0103? Acela \u00een care se ofer\u0103 lucruri la schimb? Domnul Morton privi f\u0103r\u0103 a-i veni s\u0103 cread\u0103 cum Sean cump\u0103r\u0103 apoi patruzeci de \u021big\u0103ri Silk Cut, o revist\u0103 scump\u0103 despre calculatoare \u0219i una din felicit\u0103rile alea uria\u0219e \u0219i de prost-gust c\u0103ptu\u0219ite cu m\u0103tase pentru ziua mamei. Toate produsele f\u0103cur\u0103 cam la dou\u0103zeci de lire. Domnul Morton \u00eel privi dus pe g\u00e2nduri cum \u00ee\u0219i aduna cump\u0103r\u0103turile. \u2014 Uita\u021bi, d\u0103du Fran lovitura decisiv\u0103. Accepta\u021bi s\u0103 expune\u021bi ziarul doar \u00een prima lun\u0103. Dac\u0103 r\u0103m\u00e2ne vreunul venim \u0219i-l lu\u0103m personal a doua zi. At\u00e2t de siguri suntem c\u0103 va avea succes. A\u0219a c\u0103 n-o s\u0103 v\u0103 \u021bin\u0103 ocupat spa\u021biul pre\u021bios, nu? Cu inima \u00eendoit\u0103, ca un client care tocmai a cump\u0103rat un serviciu de mas\u0103 pe un pre\u021b de nimic de la un v\u00e2nz\u0103tor ambulant \u0219i b\u0103nuie\u0219te c\u0103 lipsesc c\u00e2teva farfurii, domnul Morton accept\u0103. \u2014 Poftim, ia chestiile astea. Sean McGee \u00eei puse toate produsele \u00een bra\u021be lui Fran de \u00eendat\u0103 ce d\u0103dur\u0103 col\u021bul. \u2014 Mi se urcase inima \u00een g\u00e2t. Eram sigur c\u0103 o s\u0103-\u0219i aduc\u0103 aminte c\u0103 i-am luat interviu la pr\u00e2nzul de la Camera de comer\u021b sau o s\u0103 ghiceasc\u0103 imediat c\u0103 detest fumatul sau c\u0103 biata mama, Dumnezeu s-o odihneasc\u0103, e moart\u0103 de zece ani. \u2014 Te-ai descurcat de minune, Sean. Bravo. Pornir\u0103 gr\u0103bi\u021bi spre redac\u021bie, iar Fran \u00eencerc\u0103 s\u0103-\u0219i alunge din minte g\u00e2ndul c\u0103 n-or s\u0103 aib\u0103 destul\u0103 h\u00e2rtie s\u0103 tip\u0103reasc\u0103 minunea sau imaginea unor teancuri uria\u0219e de exemplare nev\u00e2ndute care c\u0103deau peste Terry Morton \u0219i-l \u00eengropau cu totul. \u2014 Cum a mers? \u00eentreb\u0103 Stevie de \u00eendat\u0103 ce se \u00eentoarser\u0103 la redac\u021bie. Fran z\u00e2mbi larg. \u2014 A acceptat! Pentru o lun\u0103, deocamdat\u0103, cu condi\u021bia s\u0103 ridic\u0103m exemplarele care mai r\u0103m\u00e2n a doua zi dup\u0103. \u2014 A doua zi? \u2014 N-o s\u0103 mai fie nici unul, Stevie. Crede-m\u0103. \u0218i-ar fi dorit s\u0103 fie at\u00e2t de sigur\u0103 de ea pe c\u00e2t p\u0103rea. \u2014 Apropo, eu \u0219i Sean ne g\u00e2ndeam ca data viitoare s\u0103 punem \u00een scen\u0103 Romeo \u0219i Julieta. \u2014 De-abia a\u0219tept. Stevie \u00eei \u00eentinse un petic de h\u00e2rtie. \u2014 Te-a c\u0103utat viitoarea mam\u0103 soacr\u0103. Po\u021bi s\u0103-i dai un telefon? Fran \u00eencerc\u0103 imposibilul, anume s\u0103 g\u0103seasc\u0103 un col\u021b lini\u0219tit din care s-o sune. \u2014 Bun\u0103, Camilla, am \u00een\u021beles c\u0103 m-ai c\u0103utat. \u2014 Da. M-am g\u00e2ndit c\u0103 \u021bi-ar pl\u0103cea s\u0103 afli minunata veste. Azi a sosit primul cadou de nunt\u0103. Ne-am g\u00e2ndit c\u0103 ar fi mai bine s\u0103 fie trimise pe adresa noastr\u0103, dat fiind c\u0103 tat\u0103l t\u0103u nu se simte bine. Oricum, continu\u0103 s\u0103 ciripeasc\u0103, nu e minunat? Tu cum stai cu preg\u0103tirile? La drept vorbind, sosirea primului cadou st\u00e2rnise o und\u0103 sensibil\u0103 de \u0219oc \u00een mintea lui Fran. \u2014 Oh, bine. Foarte bine, de fapt, am avut o problem\u0103 cu h\u00e2rtia \u0219i am crezut pentru o clip\u0103 c\u0103 s-a dus totul de r\u00e2p\u0103, apoi o mic\u0103 dificultate pe plan local cu un distribuitor, dar totul e \u00een regul\u0103 acum. \u2014 De fapt \u2013 vocea Camillei ar fi putut t\u0103ia \u0219i sticla \u2013, m\u0103 refeream la preg\u0103tirile pentru nunt\u0103. \u2014 Ups! murmur\u0103 Fran c\u00e2nd Camilla \u00eenchise, amintindu-\u0219i c\u0103 ea \u0219i Laurence erau a\u0219tepta\u021bi \u00een seara aceea la Camilla. \u0218i atunci va trebui s\u0103 p\u0103l\u0103vr\u0103geasc\u0103 doar despre chestii care-aveau de-a face cu nunta. \n\nTocmai azi era termenul de intrare la tipar pentru ziarul Jack \u0219i nu g\u0103si o clip\u0103 liber\u0103 \u00een care s\u0103 poat\u0103 da o rait\u0103 s\u0103-l vad\u0103 pe Ralph mai devreme de sf\u00e2r\u0219itul dup\u0103-amiezii, c\u00e2nd ziarul intr\u0103 \u00een sf\u00e2r\u0219it la tipar. Era aproape cinci c\u00e2nd \u00ee\u0219i parc\u0103 Saab-ul pe pietri\u0219ul bine nivelat din fa\u021ba c\u0103minului Tawny Beeches. Doamne, detesta locurile de genul \u0103sta. Care pretindeau c\u0103 le pas\u0103 de persoanele \u00een v\u00e2rst\u0103 c\u00e2nd de fapt totul era o industrie profitabil\u0103, \u00eenc\u0103 o mo\u0219tenire a erei Thatcher, \u00eengrijirea geriatric\u0103 privat\u0103. Pe c\u00e2nd se \u00eendrepta furios spre u\u0219a impun\u0103toare, Jack \u00eencerc\u0103 s\u0103-\u0219i dea seama de ce era at\u00e2t de vehement. Oare i se st\u00e2rnise spiritul justi\u021biar pentru c\u0103 acesta era genul de scandal pe care \u00eel d\u0103dea \u00een vileag cu mare bucurie sau s\u0103 fi fost ceva mult mai personal? Mama lui murise \u00een urma unui atac subit, a\u0219a cum spusese \u00eentotdeauna c\u0103 ar vrea s\u0103 moar\u0103. Tat\u0103l lui murise c\u00e2nd el era copil. Iar p\u0103rin\u021bii so\u021biei sale, Carrie, \u00eei excluseser\u0103 cu totul din via\u021ba lor. Prin urmare el \u00eensu\u0219i nu avea de \u00eenfruntat nici o dilem\u0103 spinoas\u0103 \u0219i poate c\u0103 asta \u00eei influen\u021ba perspectiva. Chiar \u0219i a\u0219a, \u00ee\u0219i spuse, \u00een timp ce solicita s\u0103-l vad\u0103 pe Ralph, eu nu le-a\u0219 fi f\u0103cut una ca asta. Locul p\u0103rea un hotel scump populat cu b\u0103tr\u00e2ni de pe alt\u0103 planet\u0103. Nu aveau nevoie de condi\u021bii de lux de cinci stele, de Lucozade servit \u00een pahare de cristal, aveau nevoie s\u0103 fie p\u0103rta\u0219i la ceva. Oamenilor de-aici nu li se oferea nici o alegere, al\u021bii f\u0103ceau totul \u00een locul lor \u0219i Jack avea sentimentul c\u0103 dreptul de-a alege era ceea ce deosebea oamenii de alte f\u0103pturi. \u00ce\u0219i \u00eenchipui pentru o clip\u0103 cum avea s\u0103 fie propria lui via\u021b\u0103 la b\u0103tr\u00e2ne\u021be \u0219i se v\u0103zu a\u0219ezat l\u00e2ng\u0103 un \u0219emineu, citind ziarul, invent\u00e2nd mici ritualuri cu care s\u0103-\u0219i umple zilele: s\u0103 fac\u0103 un rebus, s\u0103 lucreze \u00een gr\u0103din\u0103, s\u0103-\u0219i fac\u0103 de lucru \u00een buc\u0103t\u0103rie, s\u0103 bea un pahar de whisky de calitate, s\u0103 nu trebuiasc\u0103 s\u0103 dea socoteal\u0103 nim\u0103nui. Dar nimic din toate astea nu le era permis pensionarilor de aici; oric\u00e2t de luxos ar fi fost stilul lor de via\u021b\u0103, singurul lucru pe care nu-l aveau era libertatea de a alege. \u2014 Domnule Allen? A\u021bi vrea s\u0103 m\u0103 \u00eenso\u021bi\u021bi acum? Sporov\u0103ind vesel\u0103, intendenta \u00eel conduse pe coridoarele elegante p\u00e2n\u0103 la camera comun\u0103. \u2014 Domnul Tyler este a\u0219ezat pe scaunul din cap\u0103t. Jack merse de-a lungul \u0219irului de scaune \u00een direc\u021bia ferestrei cu vedere. Toate scaunele erau \u00eendreptate spre ecranul uria\u0219, cu excep\u021bia unuia singur. Al lui Ralph. Parc\u0103 \u00eentr-un gest m\u0103runt de revolt\u0103, singurul care-i era permis, acesta \u00ee\u0219i \u00eentorsese scaunul spre lumea de-afar\u0103. Lui Jack imaginea i se p\u0103ru cople\u0219itor de gr\u0103itoare. \u2014 Salutare, Ralph, b\u0103tr\u00e2ne. Jack \u00eei lu\u0103 m\u00e2na \u00eentr-a lui \u0219i i-o str\u00e2nse cu c\u0103ldur\u0103, uit\u00e2ndu-se \u00een ochii str\u0103lucitori, lucizi, ai mentorului s\u0103u. \u2014 Ben \u00ee\u021bi transmite toat\u0103 dragostea lui. Vine s\u0103 te vad\u0103 m\u00e2ine. O lumini\u021b\u0103 de aducere-aminte, ca sideful aruncat pe o plaj\u0103 nisipoas\u0103, se aprinse fugar \u00een ochii lui Ralph. \u2014 O s\u0103 aduc\u0103 \u0219i c\u00e2inele? \u2014 Pe Rover n-or s\u0103 lase s\u0103 intre, m\u0103 tem. Nu primesc haimanale ca el. Ralph z\u00e2mbi \u0219i p\u0103ru c\u0103 vrea s\u0103 se ridice. Poate c\u0103 voia s\u0103 mearg\u0103 la o plimbare. Jack s\u0103ri s\u0103-l ajute, sim\u021bind \u00een acel moment un miros puternic, acru, de urin\u0103 st\u0103tut\u0103. \u2014 \u00cemi pare r\u0103u, Jack. Ralph \u00eel privi tem\u0103tor, ca \u0219i cum el s-ar fi putut \u00eenfuria. Asta fu prea mult pentru Jack. Ralph era singura persoan\u0103 pe care o considerase cu adev\u0103rat un model \u00een via\u021ba lui \u0219i nu putu s\u0103 \u00eendure suferin\u021ba \u0219i st\u00e2njeneala pe care le vedea acum pe chipul b\u0103tr\u00e2nului. Sim\u021bi, ca un impuls electric, un val de furie. \u2014 Sor\u0103! strig\u0103, f\u0103r\u0103 s\u0103-i pese m\u0103car dac\u0103 asta era formula corect\u0103 de adresare. Intendenta ap\u0103ru din nou, cu buzele str\u00e2nse a dezaprobare. \u2014 Domnul Tyler a avut un accident \u0219i a fost l\u0103sat s\u0103 stea a\u0219a. \u2014 R\u0103ule! se pisici intendenta, de parc\u0103 Ralph ar fi fost un cat\u00e2r c\u0103pos. Lui Jack \u00eei veni s-o str\u00e2ng\u0103 de g\u00e2t \u0219i era sigur c\u0103 restul pensionarilor i-ar fi dat o m\u00e2n\u0103 de ajutor, c\u0103lc\u00e2nd-o cu scaunele cu rotile. \u2014 Problema e c\u0103 nu vrea s\u0103 stea pe pernu\u021ba absorbant\u0103. \u2014 Atunci, de bun\u0103 seam\u0103, nu e peste puterile angaja\u021bilor dumneavoastr\u0103 s\u0103-l conduc\u0103 la toalet\u0103 din c\u00e2nd \u00een c\u00e2nd? Sunt sigur c\u0103 taxele percepute ar trebui s\u0103 acopere osteneala. \u2014 Asta nu e \u00eentotdeauna posibil. Pensionarii trebuie s\u0103 se adapteze. S\u0103-\u0219i aduc\u0103 \u0219i ei contribu\u021bia. Nu-i a\u0219a, domnule Tyler? Drept r\u0103spuns, pe podea, la picioarele lui Ralph, se scurse un alt r\u00e2ule\u021b. Jack \u00ee\u0219i ascunse un \u00eenceput de z\u00e2mbet. Lui Ralph nu-i pl\u0103cuse niciodat\u0103 s\u0103 intre \u00een tipare, cariera lui era \u00eentemeiat\u0103 pe revolta \u00eempotriva mentalit\u0103\u021bii sufocante specifice unui or\u0103\u0219el de provincie. Jack \u00ee\u0219i aminti ab\u021bibildul lipit pe ma\u0219ina lui. Pune la \u00cendoial\u0103 Autoritatea. Jack sim\u021bi c\u0103 i se rupe inima la g\u00e2ndul c\u0103 asta era singura modalitate de subversiune care-i mai r\u0103m\u0103sese acum. Se ab\u021binu cu greu s\u0103 nu-l \u00eemping\u0103 pe Ralph \u00een ma\u0219in\u0103 \u0219i s\u0103-l ia pe sus de-acolo imediat. \u00cen schimb \u00eei spuse c\u0103 Ben avea s\u0103 vin\u0103 s\u0103-l vad\u0103 \u00een ziua urm\u0103toare. A\u0219tept\u0103 p\u00e2n\u0103 c\u00e2nd Ralph fu condus \u00een camera lui s\u0103 se schimbe, apoi porni direct spre redac\u021bia Citizen. Voia s\u0103 aud\u0103 chiar din gura lui Fran cum de-i putuse trece prin cap s\u0103-l interneze pe Ralph acolo. Era trecut de \u0219ase \u0219i \u00een redac\u021bia de \u0219tiri se l\u0103sa \u00een sf\u00e2r\u0219it lini\u0219tea c\u00e2nd ajunse Jack acolo. Pentru prima dat\u0103 \u00een ziua respectiv\u0103 puteai s\u0103 te auzi om cu om. Motiv pentru care, acum c\u0103 Fran nu mai avea propriul ei birou, Sean McGee \u0219i Stevie auzir\u0103 am\u00e2ndoi fiecare cuvin\u021bel din ceea ce Jack ar fi preferat s\u0103 fie o conversa\u021bie \u00eentre patru ochi. Singurul avertisment de care avu parte Fran fu faptul c\u0103 Elaine de la recep\u021bie o sunase ca s\u0103-i spun\u0103: \u201eVine cineva s\u0103 te vad\u0103\u201c, cu o voce at\u00e2t de plin\u0103 de \u00een\u021beles, \u00eenc\u00e2t era clar c\u0103 nu-i a bun\u0103. \u2014 Bun\u0103, Jack. Dar Jack era prea nervos ca s\u0103-\u0219i piard\u0103 timpul cu polite\u021burile. \u2014 Cum ai putut s\u0103-i faci una ca asta? o \u00eentreb\u0103 furios. Lui Fran \u00eei trebui un moment ca s\u0103-\u0219i dea seama c\u0103 se referea la tat\u0103l ei. \u2014 Tocmai vin de la c\u0103minul \u0103la infernal. Ralph st\u0103tea acolo \u00een timp ce restul mor\u021bilor vii se uitau la Blue Peter \u0219i, Fran, \u2013 vocea lui Jack tremura de emo\u021bie \u2013 f\u0103cuse pe el \u0219i nimeni din colivia aia aurit\u0103 nici m\u0103car nu observase, lua-i-ar naiba! Cine a venit cu ideea s\u0103-l duce\u021bi acolo de fapt \u0219i de drept? Jack era de neoprit acum. \u2014 Nu cumva bunul doctor? N-ar vrea ca tat\u0103l miresei s\u0103-l fac\u0103 de r\u00e2s la nunt\u0103, nu-i a\u0219a? \u2014 Jack, nu e corect. Laurence ne-a ajutat enorm. \u2014 Pe cine a ajutat? Dumnezeule, Fran, trebuie s\u0103 existe o alt\u0103 solu\u021bie \u00een ceea ce-l prive\u0219te pe Ralph. Dac\u0103 ar fi tat\u0103l meu, a\u0219 g\u0103si o modalitate de a-l \u00eengriji \u00een s\u00e2nul familiei sau, pentru numele lui Dumnezeu, care mai e rolul familiei? V\u0103z\u00e2nd durerea din ochii lui Fran, \u00ee\u0219i dori s\u0103-\u0219i fi putut retrage cuvintele. Dar nu putea. Amintirea umilin\u021bei lui Ralph era \u00eenc\u0103 vie \u00een mintea lui. Plec\u0103 la fel de brusc cum venise. Fran \u00eel privi \u00een t\u0103cere, sim\u021bindu-se sf\u00e2\u0219iat\u0103 de sentimentul de vinov\u0103\u021bie. Tabloul pe care \u00eel schi\u021base el era unul brutal, dar \u00een ad\u00e2ncurile con\u0219tiin\u021bei ei Fran \u0219tia c\u0103 era, probabil, adev\u0103rat. Sim\u021bi c\u0103 Stevie se strecurase \u00een spatele ei. \u2014 Jack se aprinde repede. Nu e capabil niciodat\u0103 s\u0103 vad\u0103 o problem\u0103 \u0219i dintr-un alt unghi. \u2014 Dar pe undeva are dreptate, nu-i a\u0219a? \u0218i \u0219tii, Stevie, chiar \u00eel cred. El n-ar l\u0103sa s\u0103 i se \u00eent\u00e2mple asta tat\u0103lui lui. \u00cen ma\u0219in\u0103, furia lui Jack l\u0103s\u0103 loc depresiei. Lui \u00eei era u\u0219or s\u0103 vorbeasc\u0103. El nu avea un tat\u0103 bolnav de Alzheimer, fermec\u0103tor, dar incapabil s\u0103-\u0219i controleze propriile func\u021bii. Poate c\u0103 roman\u021base situa\u021bia. Fran se uita lung la ma\u0219ina de scris, g\u00e2ndindu-se la cuvintele lui. Singura alternativ\u0103 la Tawny Beeches care \u00eei venea \u00een minte era ca Ralph s\u0103 vin\u0103 s\u0103 stea \u00een apartamentul ei, cu o \u00eengrijitoare, p\u00e2n\u0103 c\u00e2nd ea \u0219i Laurence aveau s\u0103 se c\u0103s\u0103toreasc\u0103. Apoi va trebui s\u0103 se mute cu ei pentru o perioad\u0103. \n\u2014 M-am g\u00e2ndit c\u0103 am putea s\u0103 punem cadourile aici, pe masa asta de stejar din hol. Prin u\u0219a deschis\u0103 p\u0103trundeau razele soarelui de dup\u0103-amiaz\u0103 t\u00e2rzie, lumin\u00e2nd cartona\u0219ul pe care Camilla scrisese \u201eCadouri de nunt\u0103\u201c. Un buchet uria\u0219 de crini umplea masa goal\u0103, cu excep\u021bia cadoului stingher, a\u0219ezat strategic la unul din capete. Fran se \u00eentreb\u0103 pentru o clip\u0103 dac\u0103 mama ei nu era deranjat\u0103 de modul \u00een care Camilla preluase subtil toate preg\u0103tirile. Nu spusese nimic, dar poate c\u0103 Phyllis era pur \u0219i simplu intimidat\u0103 de atitudinea de mare doamn\u0103 a Camillei sau poate c\u0103 povestea cu tat\u0103l ei o afectase mai mult dec\u00e2t ar fi vrut s\u0103 recunoasc\u0103, a\u0219a c\u0103 era bucuroas\u0103 s\u0103 lase totul \u00een grija altcuiva. \u2014 Da, \u00ee\u0219i d\u0103du Fran silin\u021ba s\u0103 fac\u0103 pe nora cea bun\u0103. Arat\u0103 minunat, Camilla. Se \u00eent\u00e2mpla cu adev\u0103rat! Peste trei s\u0103pt\u0103m\u00e2ni avea s\u0103 fie o femeie m\u0103ritat\u0103. Realitatea o izbi ca un du\u0219 rece. P\u00e2n\u0103 \u0219i proba pentru rochia de mireas\u0103 p\u0103ruse o joac\u0103 sau o imagine dintr-un film care i se derula \u00een minte. Asta \u00eens\u0103 \u2013 tig\u0103ile de buc\u0103t\u0103rie \u00eenf\u0103\u0219urate \u00een staniol, cu o etichet\u0103 asortat\u0103 \u2013 era ceva real. \u2014 Ai \u00eenceput deja s\u0103 ai emo\u021bii? o \u00eentreb\u0103 Laurence, str\u00e2ng\u00e2ndu-i m\u00e2na \u00eentr-a lui. Eu unul \u0219tiu c\u0103 da. Mai sunt doar trei s\u0103pt\u0103m\u00e2ni \u0219i o s\u0103 fii doamna Westcott. Fran fu emo\u021bionat\u0103, f\u0103r\u0103 s\u0103 vrea, de m\u00e2ndria din glasul lui Laurence. \u00cei pria rolul de logodnic. Se \u00eembl\u00e2nzise cumva \u0219i c\u00e2teva din ridurile de stres disp\u0103ruser\u0103 de pe fa\u021ba lui frumoas\u0103, d\u00e2ndu-i un aer mai t\u00e2n\u0103r, mai optimist. \u00ce\u0219i \u00eenchipuia c\u0103 a\u0219a trebuie s\u0103 fi ar\u0103tat la \u00eenceputul carierei, \u00eenainte de a i se fi pus pe umeri povara triste\u021bii at\u00e2tor oameni \u0219i de-a fi cunoscut sentimentul inevitabil al e\u0219ecului, din cauz\u0103 c\u0103 nu le putuse d\u0103rui tuturor copilul pe care \u0219i-l doreau. \u2014 Sigur c\u0103 sunt emo\u021bionat\u0103. Evit\u0103 privirea Camillei, sper\u00e2nd c\u0103 nu-\u0219i amintise de conversa\u021bia lor telefonic\u0103. \u2014 Mi-a\u0219 dori doar s\u0103 nu fiu at\u00e2t de ocupat\u0103. \u2014 Aiurea, o tachin\u0103 Laurence, cu un aer incredibil de \u0219treng\u0103resc \u0219i seduc\u0103tor. \u00ce\u021bi place la nebunie! Te-ai plictisi de moarte dac\u0103 n-ai avea alt\u0103 grij\u0103 dec\u00e2t s\u0103 te g\u00e2nde\u0219ti la lista de cadouri \u0219i la grupul care va \u00eent\u00e2mpina oaspe\u021bii. Las\u0103 chestiile astea \u00een seama speciali\u0219tilor c\u0103rora chiar le plac, nu-i a\u0219a, mam\u0103? \u2014 Camilla, n-a\u0219 vrea s\u0103 fiu lipsit\u0103 de tact, dar crezi c\u0103 ai putea face \u00een a\u0219a fel \u00eenc\u00e2t s-o cooptezi \u0219i pe mama? S-ar putea s\u0103 fie mai afectat\u0103 dec\u00e2t pare de necazul cu tata. \u2014 Sigur, draga mea, Camilla scutur\u00e2ndu-\u0219i p\u0103rul alb, \u00eengrijit, tuns cu at\u00e2ta dichis \u00eenc\u00e2t \u00eei crea complexe lui Fran, de\u0219i de fiecare dat\u0103 c\u00e2nd o sun pare s\u0103 fie plecat\u0103 la o partid\u0103 de bridge. Apropo, ce mai face bietul taic\u0103-t\u0103u? Nota u\u0219oar\u0103 de dezgust din glasul ei d\u0103dea impresia c\u0103 taic\u0103-s\u0103u suferea de o form\u0103 mai bl\u00e2nd\u0103 de lepr\u0103. \u2014 Ei bine, de fapt, trebuie s\u0103 discut cu Laurence despre asta. Tawny Beeches nu e o alegere bun\u0103. Va trebui s\u0103-l mut de acolo. Laurence o ascult\u0103 cu aten\u021bie. \u2014 Francesca, draga mea, cred c\u0103 asta ar fi o mare gre\u0219eal\u0103. O lu\u0103 de m\u00e2n\u0103 \u0219i o trase l\u00e2ng\u0103 el, pe canapeaua de creton. \u2014 \u0218tiu c\u00e2t de mult \u00ee\u021bi iube\u0219ti tat\u0103l, a\u0219a c\u0103 n-am insistat niciodat\u0103 asupra a ceea ce i s-ar putea \u00eent\u00e2mpla, dar trebuie s\u0103 \u00een\u021belegi c\u00e2t de grav\u0103 e situa\u021bia. Vocea lui era plin\u0103 de compasiune, ca a unui preot care vorbea \u00eeng\u0103duitor despre primejdia p\u0103catului. \u00cen\u021belegea de ce pacien\u021bii lui f\u0103ceau orice le spunea el. \u2014 Acum nu e foarte r\u0103u. Te recunoa\u0219te uneori. Se poart\u0103 poate ciudat, dar e oarecum \u00een limite acceptabile. Dar m\u0103 tem c\u0103 starea lui se va agrava. \u00cei va afecta personalitatea. \u0218i c\u00e2nd se va \u00eent\u00e2mpla asta, nu te va mai recunoa\u0219te. O s\u0103-l pierzi definitiv. \u00cen schimb o s\u0103 te solicite cu totul. O s\u0103-\u021bi r\u0103peasc\u0103 via\u021ba, Francesca, \u0219i de\u0219i nu e vina lui n-o s\u0103-\u021bi poat\u0103 oferi nimic \u00een schimb. \u2014 Laurence, \u0219tiu c\u0103 \u00eencerci s\u0103 m\u0103 aju\u021bi, dar Jack Allen l-a vizitat azi \u0219i st\u0103tea \u00een camera comun\u0103 cu pantalonii uzi de urin\u0103. Nimeni nici m\u0103car nu observase. Laurence, nu-i place deloc acolo! Sigur c\u0103 o s\u0103 fie greu, \u00een\u021beleg ce-mi spui, dar cunosc o femeie minunat\u0103 care o s\u0103 aib\u0103 grij\u0103 de el. Ochii ei \u00eei c\u0103utar\u0103 pe ai lui, \u0219tiind c\u0103 avea s\u0103-i cear\u0103 ceva greu de acceptat. \u2014 Laurence, vreau s\u0103 vin\u0103 s\u0103 stea cu noi dup\u0103 ce ne c\u0103s\u0103torim. Cel pu\u021bin pentru o perioad\u0103. \u2014 Francesca, ochii lui Laurence se \u00eengustaser\u0103 auzind numele lui Jack, \u0219tii c\u0103 e o idee aberant\u0103. N-ar fi cel mai bun lucru nici m\u0103car pentru el. Crede-m\u0103, e mai bine s\u0103 fie l\u0103sat \u00een grija speciali\u0219tilor. \u2014 Speciali\u0219tii care \u00eel las\u0103 s\u0103 se uite la televizor la programe pentru copii cu pantalonii uzi! spumeg\u0103 Fran, d\u00e2ndu-\u0219i seama c\u0103 vorbele pe care le rostea erau cele folosite de Jack. \u2014 Fran, nu e at\u00e2t de u\u0219or pe c\u00e2t crezi. Nu putem s\u0103-l lu\u0103m pur \u0219i simplu pe tat\u0103l t\u0103u la noi. Respect faptul c\u0103 \u00eel iube\u0219ti pe Ralph, dar nu ne-am descurca dac\u0103 ar sta la noi. \u0218i oricum, r\u0103ceala subit\u0103 din glasul lui \u00eei d\u0103du fiori, ce treab\u0103 are Jack Allen s\u0103-\u0219i bage nasul \u00een asta? \u2014 A vrut doar s\u0103 ajute. \u021aine la tata. \u2014 \u0218i eu nu? Oare asta voia s\u0103 spun\u0103 de fapt? Crezuse c\u0103 Laurence ar fi un tat\u0103 at\u00e2t de bun pentru c\u0103 \u00ee\u0219i dedicase via\u021ba efortului de a-i ajuta pe al\u021bii, dar era oare posibil ca lui Laurence s\u0103-i pese de omenire doar la scar\u0103 mare \u00een detrimentul capacit\u0103\u021bii de a accepta sl\u0103biciunile individuale, concrete \u0219i incomode? \u00ce\u0219i aminti de cel\u0103lalt lucru pe care-l spusese Jack, cum c\u0103 rolul familiei era ca oamenii s\u0103 aib\u0103 grij\u0103 unii de ceilal\u021bi. Dar, pe de alt\u0103 parte, oare Jack avusese \u00eentr-adev\u0103r grij\u0103 de propria sa familie? S\u0103 ai o aventur\u0103 \u0219i s\u0103-\u021bi pierzi copilul nu erau tocmai un exemplu de comportament afectuos \u0219i responsabil. \u2014 \u00cemi pare r\u0103u, Laurence, dar, orice ai spune tu, n-am de g\u00e2nd s\u0103-l las la Tawny Beeches. Imediat dup\u0103 lansarea ziarului, o s\u0103 g\u0103sesc o alternativ\u0103. Fran \u00ee\u0219i lu\u0103 geanta. \u2014 Am plecat. \u00cemi cer scuze, Camilla, dar chiar nu mi-e foame. \u2014 Ei bine, coment\u0103 Camilla, urm\u0103rind-o pe viitoarea ei nor\u0103 cum ie\u0219ea, cu siguran\u021b\u0103 \u00eei place ca lumea s\u0103 fac\u0103 lucrurile ca ea. Laurence nu o asculta. Se \u00eentreba \u00een schimb cum se f\u0103cea c\u0103 Jack Alen \u00ee\u0219i b\u0103gase dintr-odat\u0103 coada \u00een via\u021ba Francesc\u0103i \u0219i ce-ar trebui el s\u0103 fac\u0103 spre a-l scoate din peisaj. \n\nA doua zi, \u00eenv\u0103luit\u0103 \u00een zarva \u0219i forfota redac\u021biei de \u0219tiri, \u00eentr-unul din pu\u021binele momente c\u00e2nd nu zbiera nimeni la ea, cer\u00e2ndu-i s\u0103 ia vreo decizie, Fran nu reu\u0219ea s\u0103-\u0219i ia g\u00e2ndul de la testul ADN \u0219i de la ceea ce avea s\u0103-i dezv\u0103luie. Dac\u0103 se dovedea c\u0103 Jack era tat\u0103l copilului, atunci Laurence avea s\u0103 pun\u0103 punct pe loc rela\u021biei, n-avea nici urm\u0103 de \u00eendoial\u0103. Dar dac\u0103 Jack afla c\u0103 purta copilul lui Laurence, presim\u021bea c\u0103 s-ar putea s\u0103 n-o arunce ca pe un m\u0103r putred, ba ar putea chiar s\u0103 continue s\u0103 o iubeasc\u0103. Nu mai putea suporta starea de tensiune; de\u0219i \u00eei spuseser\u0103 c\u0103 s-ar putea s\u0103 dureze trei s\u0103pt\u0103m\u00e2ni, trebuia s\u0103 verifice dac\u0103 nu cumva aveau deja rezultatele. Furi\u0219\u00e2ndu-se \u00eentr-un loc cu mobilul, form\u0103 num\u0103rul laboratorului, con\u0219tient\u0103 de o idee tulbur\u0103toare. P\u00e2n\u0103 acum c\u00e2teva s\u0103pt\u0103m\u00e2ni, fusese sut\u0103 la sut\u0103 sigur\u0103 c\u0103 \u00ee\u0219i dorea ca tat\u0103l s\u0103 fie Laurence. Acum sim\u021bea o urm\u0103 aproape imperceptibil\u0103 de \u00eendoial\u0103. Rezultatele nu erau \u00eenc\u0103 trecute \u00een computer, dar sim\u021bind nota de nelini\u0219te din glasul ei, tehnicianul promise c\u0103 se va duce s\u0103 le verifice pe cele sosite \u00een ziua aceea. Exista posibilitatea s\u0103 se afle printre ele. Fran a\u0219tept\u0103 vreme de cinci minute chinuitoare p\u00e2n\u0103 c\u00e2nd reveni tehnicianul. \u2014 Domni\u0219oara Tyler? Am primit rezultatele. Fran \u00ee\u0219i \u021binu respira\u021bia. Acesta era momentul adev\u0103rului. \u2014 Dar \u00eemi pare r\u0103u s\u0103 v\u0103 anun\u021b c\u0103 testul nu a fost concludent. M\u0103 tem c\u0103 va trebui s\u0103 o lu\u0103m de la cap\u0103t. \u2014 C\u00e2t timp va dura? \u2014 Aproximativ zece zile, poate chiar dou\u0103 s\u0103pt\u0103m\u00e2ni. \u00cemi pare sincer r\u0103u. Se mai \u00eent\u00e2mpl\u0103 uneori. Fran \u00eenchise brusc mobilul, cople\u0219it\u0103 de o sumedenie de g\u00e2nduri. Poate c\u0103 ar trebui s\u0103 anuleze nunta p\u00e2n\u0103 c\u00e2nd avea s\u0103 \u0219tie sigur care era situa\u021bia. \u00ce\u0219i \u00eenchipui chipul tulburat \u0219i furios al lui Laurence c\u00e2nd avea s\u0103 afle c\u0103 \u00eel \u00een\u0219elase. Avea s\u0103-l piard\u0103 pe veci, o perspectiv\u0103 pe care nu se sim\u021bea \u00een stare s-o \u00eenfrunte. Acum, fir-ar s\u0103 fie, n-avea s\u0103 aib\u0103 un r\u0103spuns dec\u00e2t \u00een ajunul nun\u021bii. \u00cencerc\u0103 s\u0103 nu se g\u00e2ndeasc\u0103 la reac\u021bia ei stranie la aceast\u0103 \u00eentors\u0103tur\u0103 de situa\u021bie. \u00cen locul dezam\u0103girii crunte la care se a\u0219teptase, din cauz\u0103 c\u0103 i se refuzase r\u0103spunsul dorit, sim\u021bi un soi de u\u0219urare. ", " \nVECHITURILE TALE, proclama posterul uria\u0219 lipit pe cel mai mare panou din Woodbury, POT FI O COMOAR\u0102 PENTRU ALTCINEVA. OFER\u0102-LE LA SCHIMB PE GRATIS \u00ceN PRIMUL NUM\u0102R DIN FAIR EXCHANGE, ZIARUL LOCAL CARE \u00ce\u021aI POATE ADUCE PROFIT. Fran a\u0219tepta la semafor, exaltat\u0103 \u0219i epuizat\u0103, sper\u00e2nd din tot sufletul c\u0103 riscul pe care \u0219i-l asumase cump\u0103r\u00e2nd acel spa\u021biu publicitar \u0219i, mai mult chiar, hot\u0103r\u00e2nd, \u00een pofida sfaturilor tuturor, s\u0103 ofere anun\u021buri gratuite \u00een primul num\u0103r, avea s\u0103 dea roade. Oamenii cu finan\u021bele spuseser\u0103 c\u0103 era nebunie curat\u0103, dar instinctul lui Fran, dresat de-a lungul anilor petrecu\u021bi \u00eempreun\u0103 cu tat\u0103l ei la agen\u021bia de pariuri, \u00eei spunea c\u0103 era un risc pe care merita s\u0103 \u021bi-l asumi. Fair Exchange trebuia s\u0103 dispar\u0103 din standuri de la primul num\u0103r pentru ca distribuitorii s\u0103 doreasc\u0103 s\u0103-l ia \u00een continuare. Dac\u0103 nu se \u00eent\u00e2mpla a\u0219a, avea s\u0103 fie silit\u0103 s\u0103-\u0219i petreac\u0103 dimine\u021bile de duminic\u0103 adun\u00e2nd exemplarele de prisos \u0219i toat\u0103 afacerea avea s\u0103 se duc\u0103 de r\u00e2p\u0103, tr\u0103g\u00e2nd poate Citizen-ul dup\u0103 ea. N-avea rost s\u0103-\u0219i fac\u0103 griji, \u00ee\u0219i repeta ea \u00een van, pentru c\u0103 peste dou\u0103 zile ziarul urma s\u0103 fie lansat \u0219i avea s\u0103 \u0219tie sigur. Mai t\u00e2rziu \u00een cursul acestei dimine\u021bi avea un alt pariu important de c\u00e2\u0219tigat: stratagema publicitar\u0103 ce urma s\u0103 aib\u0103 loc \u00een pia\u021ba din fa\u021ba catedralei la pr\u00e2nz. Trei femei care voiau s\u0103-\u0219i v\u00e2nd\u0103 rochiile de mireas\u0103 aveau s\u0103 se \u00eendrepte spre un altar improvizat pe fundalul mar\u0219ului nup\u021bial, purt\u00e2nd fiecare o etichet\u0103 cu pre\u021bul pe rochie, spre a promova lansarea ziarului. Fuseser\u0103 anun\u021ba\u021bi reprezentan\u021bii presei locale \u0219i na\u021bionale \u0219i postul de televiziune Eastwards promisese c\u0103 o s\u0103 trimit\u0103 o echip\u0103 de filmare. Dar mai \u00eent\u00e2i trebuia s\u0103 \u00eei fac\u0103 o vizit\u0103 rapid\u0103 tat\u0103lui ei ca s\u0103-i spun\u0103 c\u0103, imediat dup\u0103 lansarea Fair Exchange, avea s\u0103-l scoat\u0103 din locul acela sinistru. Va trebui pur \u0219i simplu s\u0103-l ia la ea deocamdat\u0103 \u0219i o va ruga pe femeia pe care o cuno\u0219tea Henrietta s\u0103 vin\u0103 s\u0103 stea cu el \u00een timpul zilei. \u00ce\u0219i impuse s\u0103 nu se g\u00e2ndeasc\u0103 la c\u00e2t de obositor avea s\u0103 fie s\u0103 se ocupe de ziar \u0219i apoi s\u0103 se \u00eentoarc\u0103 acas\u0103 s\u0103 aib\u0103 grij\u0103 de tat\u0103l ei. Avea s\u0103 fie doar ceva temporar, p\u00e2n\u0103 c\u00e2nd g\u0103sea o solu\u021bie mai bun\u0103. De\u0219i n-avea nici cea mai vag\u0103 idee care avea s\u0103 fie aceea. Era prea devreme pentru a primi vizite \u0219i Tawny Beeches \u00eenc\u0103 nu-\u0219i pusese fardul str\u0103lucitor. Micul dejun era cu siguran\u021b\u0103 ora marilor b\u0103t\u0103lii. Pensionarii nu fuseser\u0103 \u00eenc\u0103 seda\u021bi de \u00eenc\u0103lzirea central\u0103 \u00een\u0103bu\u0219itoare \u0219i de injec\u021biile letale ale programelor TV din timpul zilei. P\u0103reau chiar s\u0103-\u0219i fi p\u0103strat c\u00e2teva urme din personalit\u0103\u021bile lor autentice. O b\u0103tr\u00e2n\u0103 \u00eembr\u0103cat\u0103 \u00een capot refuza cu hot\u0103r\u00e2re terciul. \u2014 Lua\u021bi porc\u0103ria asta de-aici, repeta plin\u0103 de importan\u021b\u0103. Vreau un croissant. Umplut cu crem\u0103 de migdale \u0219i \u00eenvelit \u00een zahar \u0219i nuc\u0103. Chiar acum. Fran fu uluit\u0103 recunosc\u00e2nd-o \u00een aceast\u0103 scorpie irascibil\u0103 pe b\u0103tr\u00e2nica aproape catatonic\u0103 a\u0219ezat\u0103 de obicei \u00eentr-un scaun cu rotile, la doar c\u00e2\u021biva centimetri de televizor. Poate c\u0103 nu-i pl\u0103cea s\u0103 se uite la televizor \u0219i un \u00eengrijitor extrem de sadic o a\u0219eza acolo dinadins. Fran \u00ee\u0219i propuse ca data viitoare s\u0103 aduc\u0103 o pung\u0103 de cornuri cu crem\u0103 de migdale, de\u0219i probabil c\u0103 b\u0103tr\u00e2na avea s\u0103 se uite nedumerit\u0103 la ele \u0219i avea s\u0103 spun\u0103: \u201eCe-i cu porc\u0103riile astea? Vreau terci\u201c. Se uit\u0103 dup\u0103 tat\u0103l ei \u0219i \u00een cele din urm\u0103 \u00eel z\u0103ri \u00een cel\u0103lalt cap\u0103t, cu un aer r\u0103zvr\u0103tit, cu micul dejun neatins \u00een fa\u021b\u0103. \u2014 O s\u0103-l m\u0103n\u00e2nc c\u00e2nd vine so\u021bia mea, insista el cu o demnitate ferm\u0103 \u0219i \u00eend\u00e2rjit\u0103, adres\u00e2ndu-se unui \u00eengrijitor. \u2014 Ei bine, o s\u0103 cam ai de a\u0219teptat, pentru c\u0103 n-a trecut pe-aici s\u0103pt\u0103m\u00e2na asta, a\u0219a e? \u00eei r\u00e2se \u00een fa\u021b\u0103 \u00eengrijitorul. Chipul lui Ralph p\u0103ru descompus de durere \u0219i panic\u0103. \u2014 Nu? \u00eentreb\u0103 el. Nu reu\u0219esc s\u0103-mi amintesc. R\u0103utatea gratuit\u0103 fu pic\u0103tura care umplu paharul. Lipsa de \u00een\u021belegere pentru un b\u0103tr\u00e2n nefericit care era prea confuz ca s\u0103 se apere. Fran \u0219tiu c\u0103 nu-l mai putea l\u0103sa nici m\u0103car o clip\u0103 aici, cu conferin\u021ba de pres\u0103 cu tot. \u2014 Bun, tat\u0103, anun\u021b\u0103 ea, pornind cu un pas vioi, plec\u0103m la o mic\u0103 plimbare. Tu du-te la ma\u0219in\u0103 c\u00e2t fac eu bagajul. \u00cel conduse afar\u0103. \u2014 O s\u0103 dureze doar o clip\u0103. Urc\u0103-te \u0219i a\u0219teapt\u0103-m\u0103 \u00een\u0103untru. Sim\u021bi c\u0103 i se rupe inima v\u0103z\u00e2nd c\u00e2t de pu\u021bine lucruri avea. \u00cen dou\u0103 minute str\u00e2nse tot ce avea \u00een camer\u0103 \u0219i Fran cobor\u00ee \u00een fug\u0103 sc\u0103rile, abia a\u0219tept\u00e2nd s\u0103 lase \u00een urm\u0103 Tawny Beeches \u0219i spoiala lui aristocratic\u0103. \u2014 Altcineva o s\u0103-i ia locul \u00een doi timpi \u0219i trei mi\u0219c\u0103ri, strig\u0103 intendenta \u00een timp ce Fran ie\u0219ea pe u\u0219\u0103. Avem o list\u0103 de a\u0219teptare lung\u0103 c\u00e2t bra\u021bul meu. \u0218i tot trebuie s\u0103 pl\u0103ti\u021bi taxa pentru o lun\u0103 de \u0219edere. Sper c\u0103 v\u0103 da\u021bi seama ce face\u021bi, domni\u0219oar\u0103 Tyler. Asta spera \u0219i Fran. Tat\u0103l ei se afla deja \u00een ma\u0219in\u0103, a\u0219tept\u00e2nd r\u0103bd\u0103tor. Fran \u00eencerc\u0103 s\u0103 nu se lase demoralizat\u0103 de faptul c\u0103 se a\u0219ezase invers, \u00eenc\u0103lec\u00e2nd locul din fa\u021b\u0103 de parc\u0103 s-ar fi suit pe cal. \u2014 Unde mergem? Putem s\u0103 mergem la curse? Am putea s\u0103 facem un picnic. Pentru o clip\u0103 fu cople\u0219it\u0103 de panic\u0103. Ce naiba avea s\u0103 fac\u0103 acum? Miresele probabil c\u0103 \u00eencepuser\u0103 deja s\u0103 soseasc\u0103 \u00een pia\u021ba din fa\u021ba catedralei. Tat\u0103l ei o privea, fericit \u0219i z\u00e2mbitor, av\u00e2nd \u00eencredere absolut\u0103 \u00een capacit\u0103\u021bile ei. Acum tu e\u0219ti p\u0103rintele, \u00ee\u0219i spuse ea \u0219i inspir\u0103 ad\u00e2nc de trei ori. Ce-ar fi s\u0103-l duc\u0103 la Henrietta? \u00cencerc\u0103 s\u0103 \u0219i-o \u00eenchipuie pe Henrietta g\u0103zduindu-l pe tat\u0103l ei \u00een c\u0103minul ei impecabil, unde tapi\u021beria era din m\u0103tase alb\u0103 ca z\u0103pada, \u00een pofida faptului c\u0103 avea doi copii \u00een cas\u0103. Henrietta avea p\u00e2n\u0103 \u0219i suporturi pentru suporturile de pahare. Nu. Stevie ar fi fost o posibilitate, cu excep\u021bia faptului c\u0103 locuia \u00eentr-un apartament cu un singur dormitor. Apoi \u00eei pic\u0103 fisa \u2013 Jack. Jack avea s\u0103 \u0219tie ce era de f\u0103cut. Cu degete tremur\u00e2nde form\u0103 num\u0103rul de la Express. Jack, i se spuse pe un ton ferm, era \u00een mijlocul unei \u0219edin\u021be. \u2014 A\u021bi putea s\u0103-l \u00eentrerupe\u021bi, v\u0103 rog? E o urgen\u021b\u0103. Spune\u021bi-i c\u0103 \u00eel caut\u0103 Francesca Tyler \u0219i e vorba de tata. Mul\u021bumesc. Jack veni la telefon \u00een c\u00e2teva secunde. \u2014 Fran? Ce s-a \u00eent\u00e2mplat? \u00cei veni s\u0103-l \u00eembr\u0103\u021bi\u0219eze auzind preocuparea \u0219i nelini\u0219tea din glasul lui. \u2014 Tocmai l-am sustras pe tata de la Tawny Beeches. \u2014 Bravo \u021bie. Locul acela era o v\u0103g\u0103un\u0103 \u00eempu\u021bit\u0103. La propriu \u0219i la figurat. A doua parte era ceva mai complicat\u0103. \u2014 Necazul e c\u0103 acum nu \u0219tiu unde s\u0103-l duc. \u00centr-o or\u0103 trebuie s\u0103 fiu la o conferin\u021b\u0103 de pres\u0103 pentru lansarea noului ziar. \u2014 \u00cen\u021beleg. \u00cen timp ce a\u0219tepta un r\u0103spuns de la el, \u00ee\u0219i d\u0103du seama c\u00e2t de mult \u00eei cerea. Jack avea \u0219i el un ziar de condus. Dar el nu p\u0103ru deloc tulburat de perspectiva de a se trezi cu Ralph pe cap. \u2014 Bun. Uite cum facem. Ne \u00eent\u00e2lnim la mine. Ben e acas\u0103. El \u0219i Ralph sunt prieteni vechi. O s\u0103 aib\u0103 el grij\u0103 de Ralph p\u00e2n\u0103 rezolv\u0103m problema. Slav\u0103 Domnului c\u0103 e \u00eenc\u0103 \u00een vacan\u021b\u0103. Urm\u0103 o scurt\u0103 pauz\u0103. \u2014 Ai luat decizia bun\u0103, Fran. Locul \u0103la e o v\u0103g\u0103un\u0103 infernal\u0103 \u00eembr\u0103cat\u0103 \u00een plu\u0219. Ne vedem acas\u0103. Fran se lini\u0219ti pentru prima dat\u0103, i se p\u0103rea, de c\u00e2teva zile bune. Lui Ralph avea s\u0103-i plac\u0103 la nebunie s\u0103 stea cu Ben. Dup\u0103 o jum\u0103tate de or\u0103, \u00eel instalau pe Ralph \u00een camera de zi a lui Jack, cu aerul ei primitor. \u2014 Ce facem cu canapeaua? \u00eentreb\u0103 Fran cu o voce sc\u0103zut\u0103. Mai face \u00een pat din c\u00e2nd \u00een c\u00e2nd. Jack r\u00e2se. \u2014 Ca \u0219i Wild Rover. Pocni din degete \u0219i c\u00e2inele s\u0103ri pe canapea, cuib\u0103rindu-se l\u00e2ng\u0103 Ralph. \u2014 Acum, hai s\u0103 vedem dac\u0103 putem s\u0103 g\u0103sim vreo transmisiune de la curse. Se dovedi c\u0103 era prea devreme pentru curse. Ralph \u00eei ceru telecomanda \u0219i schimb\u0103 canalele p\u00e2n\u0103 c\u00e2nd d\u0103du peste unul care d\u0103dea \u00een reluare un episod vechi din The Wombles. \u2014 Uite, Ben, se opri Ralph cu generozitate, de parc\u0103 Ben ar fi avut cinci ani, nu cincisprezece, o s\u0103-\u021bi plac\u0103 asta. Ben \u00eei f\u0103cu cu ochiul \u0219i am\u00e2ndoi se a\u0219ezar\u0103 ferici\u021bi \u00een fa\u021ba televizorului, av\u00e2nd fiecare scuza c\u0103 \u00eei suporta pe Orinoco \u0219i pe Uncle Bulgaria de dragul celuilalt. Fran sim\u021bi c\u0103 i se ia o piatr\u0103 de pe inim\u0103. Aerul confuz disp\u0103ruse de pe chipul tat\u0103lui ei \u0219i p\u0103rea s\u0103 se simt\u0103 ca la el acas\u0103. \u2014 Mul\u021bumesc, Jack. Nici nu \u0219tii c\u00e2t \u00eenseamn\u0103 asta pentru mine. \u2014 Ba da, \u0219tiu. Jack \u00eei deschise u\u0219a de la camera de zi. \u2014 \u0218i eu \u021bin la Ralph. Acum ar fi mai bine s\u0103 te gr\u0103be\u0219ti s\u0103 ajungi la conferin\u021ba de pres\u0103, iar eu ar trebui s\u0103 m\u0103 \u00eentorc la sarcina de a conduce Express-ul. Murray Nelson observase faptul c\u0103 plecase cu ochii ca m\u0103rgelele. \u2014 Te descurci, Ben? \u2014 O s\u0103 fim bine. Poate c\u0103 mai t\u00e2rziu o s\u0103-l \u00eenv\u0103\u021b pe Ralph s\u0103 se dea cu rolele. Glumeam, \u00eei lini\u0219ti el, v\u0103z\u00e2ndu-le fe\u021bele. \u2014 De fapt, zise Jack \u00eenainte s\u0103 ias\u0103 pe u\u0219\u0103, m-am g\u00e2ndit la cineva care ar putea fi persoana ideal\u0103 s\u0103 aib\u0103 grij\u0103 de el. Dar s-ar putea s\u0103 trebuiasc\u0103 s\u0103 duc ni\u0219te tratative de mare fine\u021be. \u2014 Mul\u021bumesc pentru tot ce faci. Involuntar, puse m\u00e2na pe bra\u021bul lui. Pentru o frac\u021biune de secund\u0103 privirile li se \u00eent\u00e2lnir\u0103 \u0219i avu impresia c\u0103 el era gata s\u0103 spun\u0103 ceva. U\u0219a din spatele lor se deschise. S\u0103rir\u0103 am\u00e2ndoi ca ar\u0219i. Era Ben. \u2014 M-am g\u00e2ndit c\u0103 v-ar pl\u0103cea s\u0103 \u0219ti\u021bi c\u0103 Ralph tocmai mi-a cerut o cea\u0219c\u0103 de ceai \u0219i un num\u0103r din Racing Post, \u00eei anun\u021b\u0103 el, a\u0219a c\u0103 am impresia c\u0103 \u00ee\u0219i revine. Apoi disp\u0103ru, sim\u021bind, \u00eenc\u0103 o dat\u0103, c\u0103, \u00een ceea ce-l privea pe taic\u0103-s\u0103u, capacitatea lui de a alege momentul oportun l\u0103sa de dorit. \n\n\u00cen pia\u021ba din fa\u021ba catedralei era un haos de nedescris c\u00e2nd ajunse Fran. Dou\u0103 dintre mirese str\u00e2mbaser\u0103 din nas la ideea de-a se schimba \u00een toaletele de l\u00e2ng\u0103 catedral\u0103, de\u0219i erau impecabil de curate, \u0219i deocamdat\u0103 nu ar\u0103tau c\u00e2tu\u0219i de pu\u021bin nup\u021bial, fiind \u00eembr\u0103cate \u00een pantaloni scur\u021bi \u0219i tricou. Stevie \u00eencerca s\u0103 lini\u0219teasc\u0103 un reprezentant al Bisericii care voia s\u0103 \u0219tie cine era persoana responsabil\u0103 de acest spectacol ru\u0219inos care se desf\u0103\u0219ura pe p\u0103m\u00e2nt sf\u00e2nt, iar o ceat\u0103 de negustori ambulan\u021bi, care de obicei vindeau globuri de sticl\u0103 cu z\u0103pad\u0103 av\u00e2nd \u00een\u0103untru imaginea catedralei, menite s\u0103 fie folosite ca prespapier, vociferau pentru c\u0103 li se d\u0103deau peste cap afacerile. La aceast\u0103 scen\u0103 idilic\u0103 asistau mult mai mul\u021bi ziari\u0219ti dec\u00e2t ar fi visat vreodat\u0103 Fran. Majoritatea erau aduna\u021bi \u00een jurul celei mai tinere \u0219i dr\u0103gu\u021be dintre mirese care ducea tratative aprinse cu un fotograf de la un ziar de scandal, care aproape c\u0103 o convinsese s\u0103 pozeze purt\u00e2nd o jartier\u0103 pe care o scosese din buzunar \u0219i expun\u00e2nd un decolteu mai generos dec\u00e2t al Pamelei Anderson. \u00cencerc\u00e2nd s\u0103 nu se piard\u0103 cu firea, Fran \u00ee\u0219i croi drum prin mul\u021bime \u0219i aproape c\u0103 le t\u00e2r\u00ee pe cele dou\u0103 mirese recalcitrante p\u00e2n\u0103 la Cathedral Arms ca s\u0103 se schimbe. Dup\u0103 cinci minute, totul era \u00een linii mari cum ar fi trebuit s\u0103 fie \u0219i fotografii surprindeau cu r\u00e2vn\u0103 pe pelicul\u0103 trioul nup\u021bial \u0219i etichetele mari cu pre\u021bul pe care le purtau. \u2014 De ce vinzi rochia, dr\u0103gu\u021b\u0103? o \u00eentreb\u0103 cel mai obraznic dintre fotografi pe una din mirese. So\u021bul n-a fost chiar a\u0219a cum visai? \u2014 Nu, r\u0103spunse ea mu\u0219c\u0103tor, dar a fost mai bun dec\u00e2t ai fi fost tu. Restul fotografilor izbucnir\u0103 \u00een hohote de r\u00e2s \u0219i continuar\u0103 s\u0103 fac\u0103 poze \u00eenc\u0103 dou\u0103zeci de minute, p\u00e2n\u0103 c\u00e2nd unul din ei \u00ee\u0219i scoase ceasul. \u2014 Domnilor, anun\u021b\u0103 el, au deschis de un minut \u0219i dou\u0103zeci de secunde. Spre u\u0219urarea lui Fran, pornir\u0103 cu to\u021bii spre Cathedral Arms, \u00eenso\u021bi\u021bi de cea mai t\u00e2n\u0103r\u0103 dintre mirese, care nu-\u0219i d\u0103duse \u00eenc\u0103 jos rochia. P\u0103rea c\u0103 se distreaz\u0103 mai bine dec\u00e2t ultima dat\u0103 c\u00e2nd o purtase. \u00cen mijlocul mul\u021bimii din cel\u0103lalt cap\u0103t, Fran \u00eel z\u0103ri pe Laurence, \u00eendrept\u00e2ndu-se furios spre ea. \u2014 Francesca, putem s\u0103 st\u0103m de vorb\u0103? \u00cen timp ce Stevie se ocupa de str\u00e2ngerea covorului ro\u0219u care jucase rolul de nav\u0103 \u0219i se asigura c\u0103 celelalte dou\u0103 mirese \u0219i rochiile lor vor ajunge cu bine acas\u0103, Fran \u00eel conduse pe Laurence prin ar\u0219i\u021b\u0103 spre b\u0103ncu\u021ba umbrit\u0103 din mijlocul micului cimitir din spatele catedralei. Dac\u0103 avea s\u0103 fac\u0103 o scen\u0103, prefera ca singurii martori s\u0103 fie mor\u021bii taciturni dec\u00e2t dou\u0103zeci de gazetari g\u0103l\u0103gio\u0219i. \u2014 Tocmai m-a sunat intendenta de la Tawny Beeches. Era furioas\u0103 la culme. Credeam c\u0103 am l\u0103murit problema asta asear\u0103. Tat\u0103l t\u0103u are nevoie de \u00eengrijire adecvat\u0103. \u2014 Are nevoie \u0219i de dragoste. Ceva de care cu siguran\u021b\u0103 nu avea parte acolo. Furia lui Laurence se \u00eembl\u00e2nzi. \u00cei atinse chipul, de parc\u0103 ar fi f\u0103cut parte dintr-o specie rar\u0103, pe cale de dispari\u021bie. \u2014 Trebuie s\u0103 fie minunat s\u0103 iube\u0219ti pe cineva at\u00e2t de mult c\u00e2t \u00ee\u021bi iube\u0219ti tu tat\u0103l. Era un comentariu at\u00e2t de straniu, \u00eenc\u00e2t o emo\u021bion\u0103 profund. Biata Camilla. Era clar c\u0103 el nu sim\u021bea a\u0219a ceva pentru ea. Dezv\u0103luirea faptului c\u0103 nu era mama lui adev\u0103rat\u0103 p\u0103rea s\u0103-i fi spulberat \u00eencrederea \u00een ea \u0219i, odat\u0103 cu asta, \u0219i dragostea. \u2014 Oare ai putea vreodat\u0103 s\u0103 m\u0103 iube\u0219ti \u0219i pe mine a\u0219a? Cu tot at\u00e2ta patim\u0103 \u0219i vehemen\u021b\u0103? Era o \u00eentrebare la care \u00eei era aproape peste puteri s\u0103 r\u0103spund\u0103. \u00cen schimb, \u00ee\u0219i lipi obrazul de m\u00e2na lui. \u2014 B\u0103nuiesc c\u0103 m\u0103 crezi un nemernic egoist pentru c\u0103 nu vreau ca tat\u0103l t\u0103u s\u0103 stea cu noi. \u0218tia c\u0103 asta era maniera lui de a-\u0219i cere scuze \u0219i z\u00e2mbi trist, \u00een semn c\u0103 \u00een\u021belesese. \u2014 \u0218i poate c\u0103 sunt nebun s\u0103 iau \u00een calcul posibilitatea. Ba chiar iresponsabil. \u00cen r\u0103stimpul de t\u0103cere care se l\u0103s\u0103, Fran sim\u021bi v\u00e2ntul cald care \u00eei adia prin p\u0103r, l\u0103s\u00e2nd s\u0103 i se vad\u0103 g\u00e2tul \u00eenc\u0103 palid. Laurence se aplec\u0103 \u0219i o s\u0103rut\u0103, de parc\u0103 ar fi putut, cumva, s\u0103 ia de la ea capacitatea de-a iubi cu at\u00e2ta patim\u0103. Nu-\u0219i d\u0103duse seama p\u00e2n\u0103 atunci c\u0103, \u00een ciuda realiz\u0103rilor lui Laurence, ea era cea mai puternic\u0103 dintre ei doi. P\u0103rea at\u00e2t de sigur pe el, asemenea unui zeu, c\u00e2nd era la spital, \u00eenc\u00e2t fu un \u0219oc s\u0103 descopere c\u0103 b\u0103rbatul din spatele m\u0103\u0219tii se considera uneori o cantitate neglijabil\u0103. \u00cen chip straniu, revela\u021bia acestui fapt o f\u0103cu s\u0103 se simt\u0103 mai apropiat\u0103 de el dec\u00e2t fusese vreodat\u0103 \u00een ultimele s\u0103pt\u0103m\u00e2ni. \u2014 Deci, ce ai f\u0103cut cu el? I l-ai tr\u00e2ntit iar \u00een bra\u021be mamei tale? \u2014 De fapt, \u0219ov\u0103i Fran, ne\u0219tiind cum avea s\u0103 reac\u021bioneze, e acas\u0103 la Jack Allen. Laurence tres\u0103ri ca mu\u0219cat de \u0219arpe. \u2014 Ce naiba caut\u0103 acolo? C\u0103ldura \u0219i tandre\u021bea din glasul lui \u00eenghe\u021baser\u0103 brusc. \u2014 El \u0219i Ben, fiul lui Jack, sunt buni prieteni. \u00cel privi cu un aer curios. \u2014 De ce te deranjeaz\u0103 at\u00e2t de mult? \u2014 Pentru c\u0103 el n-are nimic de-a face cu tat\u0103l t\u0103u. \u00cen plus, evit\u0103 el privirea curioas\u0103 a lui Fran, nu-mi place individul. \u2014 \u00cemi pare r\u0103u, Laurence, dar tata e fericit acolo \u0219i acolo o s\u0103 r\u0103m\u00e2n\u0103 p\u00e2n\u0103 c\u00e2nd g\u0103sesc o solu\u021bie definitiv\u0103. \u2014 N-are dec\u00e2t. P\u0103rea c\u0103 se \u00eenchisese ceva \u00een Laurence. \u2014 Acum trebuie s\u0103 m\u0103 \u00eentorc la clinic\u0103. O s\u0103-i trimit un buchet de flori intendentei de la Tawny Beeches. Mi-a f\u0103cut o favoare primindu-l acolo at\u00e2t de repede. \u2014 Bine, aprob\u0103 Fran, ad\u0103ug\u00e2nd \u00eencet, numai s\u0103 fie ofilite. \n\nFran se trezi \u00een ziua lans\u0103rii Fair Exchange, cu sim\u021burile ascu\u021bite din cauza agita\u021biei, asezonat\u0103 din bel\u0219ug cu un sentiment de panic\u0103. Dac\u0103 se \u00een\u0219elase \u0219i nimeni n-avea s\u0103 fie interesat? Se g\u00e2ndi la toat\u0103 munca \u0219i la to\u021bi banii investi\u021bi \u0219i \u00ee\u0219i \u00eengrop\u0103 fa\u021ba \u00een pern\u0103. Apoi \u00ee\u0219i aminti cum lansase tat\u0103l ei Citizen aproape pe cont propriu, av\u00e2nd la dispozi\u021bie un buget infim. Toate lucrurile pe care merita s\u0103 le faci comportau un factor de risc. Scoase un costum ro\u0219u din dulap, ca s\u0103 par\u0103 mai sigur\u0103 pe ea dec\u00e2t se sim\u021bea, \u0219i d\u0103du fuga la punctul de pres\u0103 din col\u021b. Uit\u00e2ndu-se la standuri, \u021bin\u00e2ndu-\u0219i respira\u021bia, sim\u021bi un val de dezam\u0103gire. Nu era nici m\u0103car un exemplar pe raftul de jos, l\u00e2ng\u0103 ziarele locale, unde se a\u0219teptase s\u0103-l g\u0103seasc\u0103. Poate refuzaser\u0103 s\u0103-l distribuie totu\u0219i. \u00ce\u0219i lu\u0103 inima \u00een din\u021bi \u0219i \u00eentreb\u0103 dac\u0103 aveau vreun exemplar din Fair Exchange. Omul cl\u0103tin\u0103 din cap \u0219i Fran sim\u021bi c\u0103 i se \u00eeneac\u0103 toate cor\u0103biile. \u2014 Prea t\u00e2rziu, dr\u0103gu\u021b\u0103. Se \u00eentoarse la activitatea de-a a\u0219eza pachetele de Silk Cut pe rafturi. \u2014 Le-au ras pe toate \u00eentr-un sfert de or\u0103. Cineva a avut o idee de milioane. Fran \u00ee\u0219i mu\u0219c\u0103 buza \u0219i mai c\u0103-i veni s\u0103-l s\u0103rute. \n\u2014 Jack, acord\u0103-mi un minut din timpul t\u0103u pre\u021bios, te rog, se repezi Murray Nelson la Jack de \u00eendat\u0103 ce ajunse la redac\u021bie \u0219i \u00eel trase \u00een biroul lui. B\u0103rbatul mai \u00een v\u00e2rst\u0103, \u00een costumul lui maro str\u0103lucitor, \u00eei amintea lui Jack de o veveri\u021b\u0103 care pusese ochii pe o alun\u0103 apetisant\u0103. Pe el adic\u0103. \u2014 Proiectul \u0103sta nou al Francesc\u0103i Tyler. Tocmai mi-am trimis secretara s\u0103 pun\u0103 m\u00e2na pe un exemplar. \u2014 Bun\u0103 idee. \u0218i cum e? Adev\u0103rul era c\u0103 Jack \u0219terpelise unul din primele exemplare \u0219i considerase c\u0103 era o idee inspirat\u0103, de\u0219i, dup\u0103 p\u0103rerea lui, era prea devreme pentru a fi sigur c\u0103 e \u0219i viabil\u0103. La urma urmei, anun\u021burile din num\u0103rul \u0103sta fuseser\u0103 gratuite \u0219i Fran trebuie s\u0103 fi b\u0103gat o mul\u021bime de bani \u00een primul num\u0103r. Urm\u0103toarele s\u0103pt\u0103m\u00e2ni aveau s\u0103 fie proba de foc. Totu\u0219i fusese o lovitur\u0103 de maestru s\u0103 conving\u0103 distribuitorii s\u0103 \u00eel difuzeze f\u0103r\u0103 s\u0103 le ias\u0103 vreun profit. \u2014 Chestia e c\u0103 secretara mea n-a reu\u0219it s\u0103 mai g\u0103seasc\u0103 vreunul. \u00cen tot Woodbury-ul. \u0218i \u0219tii ce tiraj au avut? Patruzeci de mii de exemplare! Patruzeci de mii, Jack. \u0218i cu c\u00e2te exemplare am r\u0103mas noi din propriul nostru ziar gratuit, cel pe care ne d\u0103m osteneala s\u0103-l livr\u0103m direct la casele oamenilor cu cheltuieli considerabile? \u2014 Treizeci de mii. \u2014 Deci, de ce nu ne-am g\u00e2ndit noi la ideea pe care a avut-o ea \u00een loc s\u0103 angaj\u0103m at\u00e2\u021bia reporteri cu salarii astronomice? \u2014 Pentru c\u0103 noi suntem un ziar, Murray. \u0218i, sincer, dac\u0103 a\u0219 fi \u00eencercat s\u0103-\u021bi propun ideea unui ziar \u00een care s\u0103 po\u021bi oferi seturi de mobilier la schimb cu o colec\u021bie veche de juc\u0103rii Action Man, mi-ai fi r\u00e2s \u00een fa\u021b\u0103. Ceea ce dovede\u0219te c\u00e2t de mult ne putem \u00een\u0219ela am\u00e2ndoi. Ai observat vreodat\u0103 cum toat\u0103 lumea spune c\u0103 o chestie e o idee bun\u0103 dup\u0103 ce altcineva \u0219i-a asumat riscul s-o pun\u0103 \u00een practic\u0103? \u2014 Ei bine, apuc\u0103-te serios de treab\u0103. B\u0103nuiesc c\u0103 toate anun\u021burile noastre de la mica publicitate vor disp\u0103rea peste noapte acum, mul\u021bumit\u0103 domni\u0219oarei Tyler. \u2014 S-ar putea s\u0103 ai parte de-o surpriz\u0103. Ceea ce a f\u0103cut Francesca a fost s\u0103 creeze un segment de pia\u021b\u0103 cu totul nou. E vechea poveste: ofer\u0103-le oamenilor ceea ce nu \u0219tiau c\u0103 \u00ee\u0219i doresc. S-ar putea chiar s\u0103 ne p\u0103str\u0103m cota obi\u0219nuit\u0103 de anun\u021buri. \u2014 La naiba, sper sincer c\u0103 da, de dragul t\u0103u, Jack. Ac\u021bionarii or s\u0103 ne ia la \u00eentreb\u0103ri altfel. S\u0103 sper\u0103m c\u0103 vom fi la \u00een\u0103l\u021bime m\u00e2ine la Gala Premiilor Presei Regionale. Dac\u0103 nu facem v\u00e2nzare, pentru Dumnezeu, m\u0103car prestigiul s\u0103 ni-l p\u0103str\u0103m. Pentru prima dat\u0103 \u00een \u00eentreaga sa carier\u0103, Jack uitase cu des\u0103v\u00e2r\u0219ire de gal\u0103. Murray Nelson, \u0219tia \u0219i el, considera premiul proprietatea de drept a ziarului Woodbury Express. Nu-l \u00eencuraja c\u00e2tu\u0219i de pu\u021bin g\u00e2ndul c\u0103 principalul lor contracandidat de data asta era Woodbury Citizen. \n\nDe \u00eendat\u0103 ce miresele fuseser\u0103 m\u0103ritate \u0219i trimise la casele lor, Fran trebuia s\u0103 se apuce de num\u0103rul viitor. De data asta anun\u021burile urmau s\u0103 fie contra cost. Se \u00eenchipui intr\u00e2nd \u00een cl\u0103direa Citizen \u0219i g\u0103sind departamentul de telev\u00e2nz\u0103ri la fel de pustiu ca Marie Celeste, cu telefoanele la fel de t\u0103cute precum cele din casa unei domni\u0219oare b\u0103tr\u00e2ne. Nu-i veni s\u0103 cread\u0103 c\u00e2nd o \u00eent\u00e2mpin\u0103 zarva, confuzia \u0219i haosul create de mul\u021bimea ce st\u0103tea la coad\u0103 ca s\u0103 dea anun\u021buri pentru num\u0103rul 2. Singurele persoane care aveau ceva de c\u00e2rtit erau Sean McGee, care nu reu\u0219ise s\u0103 treac\u0103 cu bicicleta de toate c\u0103rucioarele l\u0103sate pe sc\u0103ri, \u0219i Keith, redactorul sportiv, care se pl\u00e2nse c\u0103 b\u0103bu\u021bele de la coad\u0103 \u00eei tot spuneau: \u201eSalutare, dr\u0103gu\u021b\u0103, ai vreun pont pentru noi?\u201c. Era trecut de \u0219ase c\u00e2nd Fran ajunse \u00een sf\u00e2r\u0219it acas\u0103 la Jack s\u0103 vad\u0103 ce face Ralph. \u2014 E \u00een buc\u0103t\u0103rie, anun\u021b\u0103 Ben, preg\u0103te\u0219te ceaiul. \u2014 Pentru Dumnezeu, ai grij\u0103, se panic\u0103 Fran, sim\u021bindu-se recunosc\u0103toare c\u0103 lui Ralph i se acorda at\u00e2ta libertate, dar tem\u00e2ndu-se c\u0103 ar putea da foc la cas\u0103. \u2014 Crezi c\u0103 n-ar fi trebuit s\u0103-l las s\u0103 fac\u0103 o tigaie cu cartofi pr\u0103ji\u021bi atunci? \u00eentreb\u0103 Ben. \u2014 Oh Doamne, Ben! \u2014 Glumeam. Face sendvi\u0219uri cu br\u00e2nz\u0103 \u0219i castrave\u021bi. Fran r\u00e2se. Era minunat s\u0103 simt\u0103 c\u0103 Ralph face din nou parte dintr-o familie, chiar \u0219i pe termen scurt. \u2014 Ben? \u2014 Mda? \u2014 Ar trebui s\u0103 te asiguri c\u0103 nu sunt sendvi\u0219uri cu detergent de vase \u0219i castrave\u021bi. Tata le mai amestec\u0103. \u2014 Nu-i bai, o lini\u0219ti Ben. At\u00e2ta timp c\u00e2t e Fairy, detergent lichid, \u0219i nu vreo marc\u0103 din aia ieftin\u0103. \u2014 V\u0103 descurca\u021bi \u00een seara asta cu el? M\u00e2ine trebuie s\u0103 m\u0103 sune cineva care va putea probabil s\u0103 stea cu el la mine acas\u0103. \u2014 E \u00een regul\u0103. Tata i-a f\u0103cut patul \u00een biroul lui. Pare s\u0103-i plac\u0103 acolo. Fran \u0219ov\u0103i o clip\u0103. \u2014 Jack e acas\u0103? A\u0219 vrea s\u0103-i mul\u021bumesc personal. Se \u00eenro\u0219ise, observ\u0103 Ben \u00eenc\u00e2ntat, exact a\u0219a cum p\u0103\u021bea el c\u00e2nd invita o fat\u0103 la dans. S\u0103 nu uite s\u0103-i spun\u0103 asta lui taic\u0103-s\u0103u. \u2014 M\u0103 tem c\u0103 nu s-a \u00eentors \u00eenc\u0103. E la nu \u0219tiu ce cin\u0103 de afaceri. A sunat acum zece minute s\u0103 vad\u0103 ce face Ralph. \u2014 E\u0219ti sigur c\u0103 te descurci? Poate s\u0103 se comporte imprevizibil uneori. S\u0103 plece de capul lui. \u2014 Tata a zis s\u0103 \u00eencui u\u0219a. \u2014 Francesca, draga mea, ce bucurie s\u0103 te v\u0103d. Fran se \u00eentoarse uluit\u0103. Tat\u0103l ei st\u0103tea z\u00e2mbitor \u00een pragul u\u0219ii de la buc\u0103t\u0103rie, purt\u00e2nd un \u0219or\u021b \u00een dungi albastre \u0219i albe. Dar nu era tat\u0103l din ultimele luni. Cel confuz. \u00censp\u0103im\u00e2ntat. Care ar\u0103ta de parc\u0103 ceruse un bilet p\u00e2n\u0103 la gara Victoria \u0219i se trezise pe Marte. Era tat\u0103l ei adev\u0103rat, cel mul\u021bumit\u0103 c\u0103ruia copil\u0103ria ei fusese o perioad\u0103 at\u00e2t de special\u0103. \u0218tia destule despre boala lui ca s\u0103 \u00een\u021beleag\u0103 c\u0103 aceasta era probabil o iluzie, un pas m\u0103runt \u00een direc\u021bia bun\u0103, care putea fi anihilat \u00een c\u00e2teva momente de un declin fulger\u0103tor, dar nu voia s\u0103 se g\u00e2ndeasc\u0103 la asta acum. \u00cen schimb, \u00eel \u00eembr\u0103\u021bi\u0219\u0103. \u2014 Scuze c\u0103 am \u00eent\u00e2rziat. Am lucrat la num\u0103rul 2 din Fair Exchange. \u2014 Sigur. Cum am putut s\u0103 uit? P\u0103rea s\u0103 se comporte at\u00e2t de normal, \u00eenc\u00e2t era aproape straniu, exact a\u0219a cum fusese la \u00eent\u00e2lnirea trustului. \u2014 Cum merge? \u2014 Minunat. Exemplarele se v\u00e2nd ca p\u00e2inea cald\u0103. S\u0103 nu vorbesc \u00eentr-un ceas r\u0103u, dar cred c\u0103 s-ar putea s\u0103 se dovedeasc\u0103 un adev\u0103rat succes. \u2014 Felicit\u0103ri. O meri\u021bi. \u00cei f\u0103cu \u0219treng\u0103re\u0219te cu ochiul. \u2014 Maic\u0103-ta o s\u0103 fie foarte dezam\u0103git\u0103. \u2014 Mul\u021bumesc, tat\u0103. \u00ce\u0219i aminti de ceva care avea s\u0103-i evoce propriile lui zile de glorie. \u2014 M\u00e2ine e Gala Premiilor Regionale. S\u0103-mi \u021bii pumnii. \u0218i \u00eenc\u0103 o dat\u0103 tat\u0103l ei adev\u0103rat fu cel care-i r\u0103spunse: \u2014 Sigur. Meri\u021bi s\u0103 c\u00e2\u0219tigi de data asta. Sincer. R\u0103m\u00e2i la cin\u0103? Avem un ghiveci delicios. Ben \u0219i Fran se privir\u0103 ului\u021bi \u0219i se n\u0103pustir\u0103 am\u00e2ndoi odat\u0103 spre buc\u0103t\u0103rie. Pe masa de g\u0103tit, st\u0103teau, aranjate cu at\u00e2ta dichis \u00eenc\u00e2t ar fi impresionat orice buc\u0103tar de la vreo emisiune televizat\u0103, o gr\u0103m\u0103joar\u0103 de morcovi, ceap\u0103, doi cartofi, usturoi, sare \u0219i piper \u0219i dou\u0103 conserve cu tocan\u0103 de iepure din rezerva lui Wild Rover, proasp\u0103t desf\u0103cute. \u2014 Mersi, Ralph, spuse Ben, ar\u0103t\u00e2nd politicos \u00een direc\u021bia frigiderului, dar eu unul a\u0219 prefera un sendvi\u0219 cu br\u00e2nz\u0103 \u0219i mur\u0103turi. \n\nSculpturile medievale ce \u00eempodobeau fa\u021bada hotelului Cathedral Court erau ascunse de un afi\u0219 uria\u0219 care anun\u021ba Gala Premiilor Presei Regionale \u0219i toate persoanele \u00eensemnate din \u021binut, plus o mul\u021bime de gur\u0103-casc\u0103, se \u00eengr\u0103m\u0103diser\u0103 \u00een \u00eenc\u0103perea mult prea mic\u0103 pentru acest eveniment. Organizatorii erau, f\u0103r\u0103 \u00eendoial\u0103, adep\u021bii teoriei c\u0103 o petrecere cu adev\u0103rat reu\u0219it\u0103 era una la care trebuia s\u0103 dai din coate o jum\u0103tate de or\u0103 ca s\u0103 ajungi la bar. Cam la dou\u0103 sute de capete distan\u021b\u0103, Fran \u00eel z\u0103ri pe Jack Allen \u0219i \u00eei f\u0103cu cu m\u00e2na, observ\u00e2nd-o chiar atunci pe Miriam cu figura ei seduc\u0103toare de \u0219treng\u0103ri\u021b\u0103 la bra\u021bul lui. Cum se f\u0103cea oare c\u0103 femeile cu ochii mari \u0219i conforma\u021bie delicat\u0103 aveau \u00eentotdeauna o tunsoare care le d\u0103dea aerul unei combina\u021bii \u00eentre Demi Moore \u00een Ghost \u0219i Jean Seberg \u00een rolul Ioanei d\u2019Arc? Av\u00e2nd ceva din puterea de atrac\u021bie a unei martire, p\u00e2n\u0103 c\u00e2nd b\u0103nuiau pe cineva c\u0103 vrea s\u0103 le fure b\u0103rbatul, moment \u00een care se transformau \u00een tigroaice. Fran sim\u021bi un val st\u00e2njenitor de \u00eenc\u00e2ntare c\u00e2nd Jack se desprinse de la bra\u021bul lui Miriam \u0219i \u00ee\u0219i croi drum spre ea. \u2014 Ce face tata? \u00eentreb\u0103 c\u00e2nd el ajunse \u00een sf\u00e2r\u0219it l\u00e2ng\u0103 ea. \u2014 Ne distr\u0103m de minune. Cred c\u0103 o s\u0103 spun pas experimentelor lui culinare \u00eens\u0103. Azi diminea\u021b\u0103 mi-a pus salat\u0103 de varz\u0103 \u00een ceai. Fran era gata s\u0103-i spun\u0103 c\u00e2t de emo\u021bionat\u0103 fusese s\u0103-l vad\u0103 pe Ralph reintegrat \u00een s\u00e2nul unei familii \u0219i s\u0103-i mul\u021bumeasc\u0103 \u00eenc\u0103 o dat\u0103 lui Jack pentru generozitatea sa. Ar fi ad\u0103ugat poate c\u00e2t de mult se \u00een\u0219elase \u00een privin\u021ba lui Jack \u00eensu\u0219i \u2013 concluzia ei pripit\u0103 c\u0103 trebuia s\u0103 fie un tat\u0103 dezastruos c\u00e2nd p\u0103rea s\u0103 fie exact pe dos. \u00cen ultimele zile avusese ocazia s\u0103-l vad\u0103 \u00eempreun\u0103 cu Ben \u0219i afec\u021biunea dintre ei nu putea fi pus\u0103 la \u00eendoial\u0103. Ajunsese chiar s\u0103 b\u0103nuiasc\u0103 faptul c\u0103 zvonurile despre aventurile lui Jack fuseser\u0103 r\u0103sp\u00e2ndite de femei pe care le refuzase, \u00een loc s\u0103 profite de ele. De fapt, se \u00een\u0219elase \u00eentr-o mul\u021bime de privin\u021be asupra lui Jack. \u2014 Ai auzit vreun pont despre premiere? \u00eel \u00eentreb\u0103, ru\u0219inat\u0103 dintr-odat\u0103 de propria ei schimbare de perspectiv\u0103 asupra defectelor lui. Jack, \u00eens\u0103, p\u0103ru oarecum st\u00e2njenit, dar poate c\u0103 doar i se p\u0103rea ei. Maestrul de ceremonii al prim\u0103riei, un individ care ar\u0103ta mult mai impun\u0103tor dec\u00e2t \u00eensu\u0219i primarul, solicit\u0103 aten\u021bia publicului pentru a putea \u00eencepe ceremonia. Ea sorbi din paharul de suc de portocale, \u0219tiind c\u0103 era ultimul de care avea s\u0103 aib\u0103 parte \u00een aglmoera\u021bia asta p\u00e2n\u0103 c\u00e2nd aveau s\u0103 fie anun\u021ba\u021bi c\u00e2\u0219tig\u0103torii. Conform programului, categoria lor era a cincea pe list\u0103. Dup\u0103 ce se anun\u021bar\u0103 primii c\u00e2\u0219tig\u0103tori, toat\u0103 lumea \u00ee\u0219i dorea ca maestrul de ceremonii s\u0103 fi fost primarul, \u0219i, dup\u0103 patru categorii, fiecare asezonat\u0103 cu c\u00e2te o glum\u0103 proast\u0103, lui Fran \u00eei transpiraser\u0103 palmele de emo\u021bie. \u00cendr\u0103zni s\u0103-\u0219i imagineze momentul \u00een care \u00eei \u00eenm\u00e2na trofeul tat\u0103lui ei \u0219i \u00ee\u0219i \u00eenchipui ochii lui str\u0103lucind de m\u00e2ndrie. \u00cen sf\u00e2r\u0219it era r\u00e2ndul lor. \u2014 \u0218i acum, la premiul pentru un reportaj remarcabil pe plan regional, avem dou\u0103 ziare nominalizate, care se \u00eent\u00e2mpl\u0103 s\u0103 fie am\u00e2ndou\u0103 din Woodbury. Woodbury Express \u2013 se auzir\u0103 urale din direc\u021bia lui Murray Nelson \u0219i a grupului de la Express \u2013 \u0219i Woodbury Citizen. Aceasta, mi s-a spus c\u0103 ar trebui s\u0103 men\u021bionez, este cea mai dificil\u0103 categorie. Haide, se rug\u0103 Fran, spune-o odat\u0103! \u2014 Unul dintre ziare a prezentat una dintre cele mai remarcabile \u0219i sus\u021binute anchete de anul acesta ... \u0219i acela a fost... F\u0103cu o pauz\u0103 dramatic\u0103. Fran mai c\u0103 \u0219i-l \u00eenchipui duc\u00e2nd m\u00e2na la ureche, \u00een semn c\u0103 a\u0219tepta ajutor din public. \u2014 Woodbury Citizen, pentru modul \u00een care a dat \u00een vileag compania de autobuze Wadey\u2019s. Vocea lui fu acoperit\u0103 de un ropot de aplauze \u0219i Fran aproape c\u0103 izbucni \u00een r\u00e2s de u\u0219urare. Era tocmai lucrul de care aveau nevoie. Vestea avea s\u0103-l fac\u0103 pe tat\u0103l ei fericit, \u00een ceea ce era poate ultimul an c\u00e2nd l-ar putea \u00eenc\u00e2nta astfel de ve\u0219ti, \u0219i avea s-o conving\u0103 cu siguran\u021b\u0103 pe maic\u0103-sa c\u0103 era un ziar prea bun ca s\u0103-l v\u00e2nd\u0103. Dar individul sinistru continua s\u0103 turuie, p\u0103r\u00e2nd mai potolit acum, de parc\u0103 \u0219i-ar fi dat seama c\u0103 f\u0103cuse o gaf\u0103. \u2014 Cu toate astea, juriul a considerat c\u0103 lovitura de gra\u021bie \u00een aceast\u0103 anchet\u0103 a fost dat\u0103 de rivalul s\u0103u, Woodbury Express, \u0219i \u00een cele din urm\u0103 i-au acordat premiul acestui ziar. Fran f\u0103cu un efort s\u0103 se \u021bin\u0103 pe picioare. Sim\u021bi deodat\u0103 c\u0103 i se face r\u0103u \u0219i c\u0103 se \u00eenv\u00e2rte camera cu ea. Cineva din spate o prinse la timp. \u00ce\u0219i croi drum prin mul\u021bime \u00eenspre ie\u0219ire, f\u0103r\u0103 s\u0103-i pese de ce g\u00e2ndeau oamenii. De bun\u0103 seam\u0103, Jack n-avea s\u0103 urce pe scen\u0103 netulburat s\u0103 accepte premiul. Nu c\u00e2nd \u0219tia c\u00e2te luni chinuitoare lucraser\u0103 la acel articol, f\u0103c\u00e2nd toat\u0103 munca pentru ca el s\u0103-\u0219i poat\u0103 face num\u0103rul. Dar netulburat era un eufemism. Jack p\u0103rea c\u0103 e \u00eenc\u00e2ntat la culme, ca un \u0219colar care str\u00e2nge \u00een bra\u021be o comoar\u0103 ascuns\u0103. \u00centre timp ajunsese la u\u0219\u0103. Jack se afla pe scen\u0103, d\u00e2nd m\u00e2na cu primarul. Fran \u00eei mai d\u0103du o \u0219ans\u0103. \u2014 \u00cen primul r\u00e2nd... Jack nu p\u0103rea st\u00e2njenit sau dispus s\u0103-\u0219i cear\u0103 scuze. De fapt, str\u0103lucea de bucurie, tic\u0103losul, mai ales c\u00e2nd \u00eent\u00e2lni privirea plin\u0103 de venera\u021bie a lui Miriam, care mai c\u0103 nu-\u0219i scr\u00e2ntise \u00eencheieturile delicate de at\u00e2ta aplaudat. \u2014 A\u0219 dori s\u0103 mul\u021bumesc juriului, pentru c\u0103 trebuie s\u0103 fi fost \u00eentr-adev\u0103r o decizie dificil\u0103. De bun\u0103 seam\u0103, avea s\u0103 spun\u0103 m\u0103car c\u0103 echipa de la Citizen f\u0103cuse ce era mai greu? Dar dac\u0103 ar fi f\u0103cut asta, oare ei nu i s-ar fi p\u0103rut un gest extrem de arogant? Ca atunci c\u00e2nd felicitai pe cineva c\u0103 a ie\u0219it pe locul doi, de\u0219i toat\u0103 lumea \u0219tia c\u0103 locul doi nu conta. \u00cen orice caz, n-ar fi trebuit s\u0103-\u0219i fac\u0103 griji, pentru c\u0103 Jack nici m\u0103car nu pomeni de Citizen. Accept\u0103 pur \u0219i simplu premiul \u0219i felicit\u0103 reporterul care venise cu ideea acelei stratageme. Lui Fran nu-i veni s\u0103 cread\u0103. P\u0103rea c\u0103 talentul ei \u00een a se \u00een\u0219ela \u00een privin\u021ba lui Jack era nelimitat. Ie\u0219i \u00eempleticindu-se, f\u0103r\u0103 s\u0103-i pese c\u0103 plecarea ei avea s\u0103 par\u0103 prea brusc\u0103. N-aveau dec\u00e2t s\u0103 cread\u0103 c\u0103 era o \u00eenc\u0103lcare a etichetei. Trebuia s\u0103 ias\u0103 la aer \u00eenainte s\u0103 le\u0219ine cu adev\u0103rat. A\u0219a se \u00eent\u00e2mpl\u0103 c\u0103 nu se afla \u00een sal\u0103 c\u00e2nd, pe nea\u0219teptate, Jack Allen mai z\u0103bovi pe scen\u0103 \u0219i ad\u0103ug\u0103 c\u0103 voia s\u0103 mai spun\u0103 ceva \u00eenainte dea l\u0103sa microfonul din m\u00e2n\u0103. \u2014 Nu \u0219tiu c\u00e2\u021bi dintre voi au avut norocul s\u0103 aib\u0103 un mentor, o persoan\u0103 mai \u00een v\u00e2rst\u0103, cineva care nu a profitat de ocazia de a v\u0103 face s\u0103 v\u0103 sim\u021bi\u021bi m\u0103run\u021bi pentru c\u0103 era\u021bi tineri \u0219i lipsi\u021bi de experien\u021b\u0103 \u0219i credea\u021bi c\u0103 \u0219ti\u021bi totul, c\u00e2nd de fapt nu \u0219tia\u021bi nimic. Un b\u0103rbat sau o femeie care v-a inspirat respect pentru c\u0103 era o persoan\u0103 cu principii, \u00een\u021beleapt\u0103, un model, \u0219i, mai presus de orice, pentru c\u0103 era \u00eensufle\u021bit\u0103 de o viziune a jurnalismului menit s\u0103 schimbe lumea, chiar \u0219i la scar\u0103 mic\u0103. Doamnelor \u0219i domnilor, eu am avut norocul s\u0103 lucrez pentru un asemenea ziarist cu har ... Ochii lui se plimbar\u0103 prin \u00eenc\u0103pere, ca \u0219i cum ar fi c\u0103utat un chip. \u00cen spate, cu un pahar de Remy Martin \u00een m\u00e2n\u0103, Murray Nelson se ridic\u0103 pe v\u00e2rful pantofilor lui num\u0103rul patruzeci, \u0219i decise c\u0103 Jack Allen nu era at\u00e2t de r\u0103u pe c\u00e2t \u00eel crezuse. \u2014 Pentru mine, aceast\u0103 persoan\u0103 a fost Ralph Tyler, fondatorul ziarului Woodbury Citizen. Citizen a fixat standardele a ceea ce \u00eenseamn\u0103 jurnalismul \u00een acest ora\u0219 \u0219i Express a putut doar s\u0103 fac\u0103 eforturi ca s\u0103 se ridice la \u00een\u0103l\u021bimea acestor standarde. Ralph nu poate fi al\u0103turi de noi ast\u0103zi pentru c\u0103 sufer\u0103 de Alzheimer \u00een form\u0103 preliminar\u0103. Se auzir\u0103 reac\u021bii de uimire din partea celor care nu aflaser\u0103 \u00eenc\u0103 vestea. Vocea lui Jack se \u00een\u0103spri, de parc\u0103 \u00eencerca s\u0103-\u0219i st\u0103p\u00e2neasc\u0103 emo\u021bia. \u2014 Dar s-ar fi sim\u021bit minunat dac\u0103 ar fi fost aici. Ralph iubea premiile. Jack f\u0103cu o pauz\u0103. \u2014 Mai pu\u021bin atunci c\u00e2nd nu le c\u00e2\u0219tiga el \u0219i c\u00e2nd declara c\u0103 n-au mai mult\u0103 valoare dec\u00e2t diploma pe care era scris titlul. Se auzir\u0103 r\u00e2sete ce recuno\u0219teau adev\u0103rul spuselor lui din partea tuturor celor care-l cuno\u0219teau pe Ralph. \u2014 Ralph Tyler e un om de onoare, un om care ne-a inspirat pe to\u021bi, \u0219i \u00eenclin s\u0103 cred c\u0103 nu vom mai cunoa\u0219te niciodat\u0103 pe cineva care s\u0103-i semene, a\u0219a c\u0103 lui \u00eei dedic acest Premiu al Presei Regionale din Provinciile de Est. Mul\u021bumesc, doamnelor \u0219i domnilor. Aplauzele r\u0103sunar\u0103 cinci minute \u00een \u0219ir, timp \u00een care oamenii \u00ee\u0219i aminteau de jurnalistul pe care \u00eel cunoscuser\u0103 \u0219i \u00eel iubiser\u0103. P\u00e2n\u0103 \u0219i unul-doi gazetari h\u00e2r\u0219\u00e2i\u021bi b\u0103gar\u0103 nasul \u00een pahar ca nu cumva un suspin compromi\u021b\u0103tor sau o lacrim\u0103 s\u0103-i dea de gol. Stevie, \u00eenghesuit\u0103 \u00een col\u021bul opus, foarte aproape de bar din fericire, \u00ee\u0219i \u0219terse nasul cu m\u00e2neca puloverului \u0219i \u00ee\u0219i dori din suflet ca Francesca s\u0103 fi fost acolo s\u0103-l aud\u0103. Dar Fran demara \u00een tromb\u0103 din parcare, convins\u0103 c\u0103 p\u0103rerea ei ini\u021bial\u0103 despre Jack Allen, anume c\u0103 era un fustangiu ambi\u021bios \u0219i care-\u0219i vedea doar propriul interes, era justificat\u0103. \u00cenc\u0103 \u00een sal\u0103, Stevie \u00ee\u0219i spuse ferm c\u0103 nu era dec\u00e2t o n\u0103t\u00e2ng\u0103 b\u0103tr\u00e2n\u0103 \u0219i sentimental\u0103, care \u00eenghi\u021bea pe ner\u0103suflate fiecare firimitur\u0103 de apreciere la adresa dragului ei Ralph. Ironia era c\u0103, chiar dac\u0103 b\u0103tr\u00e2nul Ralph, Ralph al ei, ar fi fost acolo, ar fi detestat s\u0103 aud\u0103 chestia asta. El spunea \u00eentotdeauna c\u0103 orice realizare care merita pomenit\u0103 ap\u0103rea \u00een ziar. Dar ar fi \u00een\u021beles nevoia \u0219i dorin\u021ba lui Jack de a spune aceste lucruri \u0219i, \u00een cele din urm\u0103, le-ar fi acceptat, cu o grimas\u0103 de modestie. \u00ce\u0219i croia drum prin mul\u021bime ca s\u0103-i spun\u0103 asta lui Jack \u0219i s\u0103-i mul\u021bumeasc\u0103, \u00een numele ei, pentru c\u0103 evocase at\u00e2t de viu personalitatea lui Ralph, c\u00e2nd v\u0103zu c\u0103 Murray Nelson i-o luase \u00eenainte. Stevie \u00ee\u0219i d\u0103du seama dintr-odat\u0103 de generozitatea \u2013 nes\u0103buin\u021ba, ar fi putut spune \u2013 de care d\u0103duse dovad\u0103 Jack. Nu se g\u00e2ndise cum ar putea reac\u021biona superiorii lui de la Trustul Express la acest omagiu spontan adresat principalului lor rival. Dar Murray Nelson z\u00e2mbea, amintindu-i lui Stevie de un pitic otr\u0103vit care \u00eencerca s\u0103 par\u0103 jovial. \u2014 Felicit\u0103ri pentru toate b\u0103l\u0103riile alea, Jack. Ascult\u00e2ndu-te mi-am dat seama de un lucru. Epoca acelui gen de jurnalism s-a \u00eencheiat. Fiica lui Ralph Tyler e cea care s-a prins cum st\u0103 treaba, nu b\u0103tr\u00e2nul. Nimeni nu mai e interesat de ziare care o dau cu c\u00e2t de corupt e consiliul local \u2013 sau chiar cu compania de autobuze. Oi fi ob\u021binut tu premiul azi, dar asta pentru c\u0103 e \u00eenm\u00e2nat de al\u021bi dinozauri ca tine, totul \u00een numele preasf\u00e2nt al jurnalismului. Francesca Tyler m-a ajutat s\u0103-mi dau seama c\u0103 publicului nu-i pas\u0103 c\u00e2tu\u0219i de pu\u021bin de reportaje. Tot ce vrea e s\u0103 cheltuie \u0219i s\u0103 cumpere chestii. Viitorul st\u0103 \u00een noul ziar al Francesc\u0103i Tyler, nu \u00een ziare ca Express. M-am hot\u0103r\u00e2t s\u0103-mi retrag oferta pentru Citizen \u0219i s\u0103 \u00eencerc, \u00een schimb, s\u0103 cump\u0103r ziarul ei gratuit. \u2014 Pentru numele lui Dumnezeu, Murray. Jack era obosit \u0219i enervat \u0219i detesta firea schimb\u0103toare a \u0219efului s\u0103u. \u2014 Exagerezi. Fair Exchange abia a fost lansat alalt\u0103ieri. Ar putea s\u0103 mai \u021bin\u0103 doar p\u00e2n\u0103 poim\u00e2ine. \u2014 Nu po\u021bi s\u0103 accep\u021bi asta, nu-i a\u0219a, Jack? Ideea c\u0103 a\u0219a ceva ar putea s\u0103 se v\u00e2nd\u0103 mai bine dec\u00e2t pre\u021biosul t\u0103u ziar, cu campaniile \u0219i \u0219tirile lui cu adev\u0103rat importante cu tot? Lui Jack \u00eei ajunsese. Refuz\u0103 c\u00e2nd Murray \u00eei propuse s\u0103-l conduc\u0103 cu ma\u0219ina \u0219i se \u00eentoarse pe jos la redac\u021bie, ca s\u0103 aib\u0103 timp s\u0103 reflecteze. Peste drum de hotel, soarele amiezii lumina sculpturile \u00eencurcate de pe fa\u021bada catedralei, cu garguii profila\u021bi ca ni\u0219te siluete decupate \u00een nem\u0103rginirea albastr\u0103 a cerului. V\u00e2nz\u0103torul de ziare \u00eel salut\u0103, dar nici unul din lucrurile astea nu-l \u00eenc\u00e2nt\u0103 pe Jack a\u0219a cum o f\u0103ceau de obicei. \u00cen pofida tuturor motivelor de bucurie pe care le g\u0103sise lucr\u00e2nd la redac\u021bia unui ziar \u00een acest ora\u0219 \u2013 frumuse\u021bea neasemuit\u0103 a acestui loc, faptul c\u0103 \u0219tia aproape to\u021bi oamenii pe care-i \u00eent\u00e2lnea \u0219i c\u0103 credea c\u0103 \u00een\u021belege lucrurile care contau pentru ei, c\u0103 ziarul pe care \u00eel conducea exprima g\u00e2ndurile lor \u2013, nici unul dintre ele nu reu\u0219i s\u0103-i distrag\u0103 g\u00e2ndurile de la cuvintele lui Murray. Oare chiar era gelos pe viziunea inovatoare a lui Fran, pe capacitatea ei de-a cloci o idee care ar putea s\u0103 dea clas\u0103 ziarelor locale, ba chiar s\u0103 le ia locul? \u00cen fa\u021ba \u0219colii primare de l\u00e2ng\u0103 catedral\u0103, doamna care dirija circula\u021bia \u00eei z\u00e2mbi \u0219i strig\u0103 o formul\u0103 de salut. \u00cens\u0103\u0219i doamna cu pricina se afla acolo pentru c\u0103 Express ini\u021biase o campanie cer\u00e2nd s\u0103 fie postat\u0103 acolo dup\u0103 ce un copil murise c\u00e2nd se \u00eentorcea de la \u0219coal\u0103. Poate c\u0103 revista lui Fran satisf\u0103cea o nou\u0103 dorin\u021b\u0103, dar va fi \u00eentotdeauna nevoie de campanii de acest gen \u00eentr-un ora\u0219 ca acesta. \u0218i avea sentimentul c\u0103 Fran una \u0219tia acest lucru, spre deosebire de Murray Nelson. \u00cen ciuda ar\u0219i\u021bei de la amiaz\u0103, Jack se \u00eendrepta vioi spre redac\u021bie, sim\u021bindu-se ca un alcoolic care a\u0219tepta s\u0103 deschid\u0103 c\u00e2rciuma. Avea nevoie de o doz\u0103 din atmosfera de la redac\u021bie care-i era at\u00e2t de drag\u0103 ca s\u0103 revin\u0103 pe linia de plutire: dou\u0103 treimi haos combinate cu o treime panic\u0103, asezonate din bel\u0219ug cu agita\u021bie intens\u0103, amestecat\u0103 cu adrenalin\u0103 \u0219i cu miros de satisfac\u021bie. Ridic\u0103 trofeul deasupra capului la intrarea prin peretele de zgomot al redac\u021biei de \u0219tiri. \u2014 Felicit\u0103ri tuturor. Am c\u00e2\u0219tigat! \u00cenc\u0103 prin\u0219i \u00eentr-o serie de convorbiri telefonice, reporterii de la departamentul sportiv \u00ee\u0219i exprimar\u0103 bucuria ini\u021biind un val mexican care se propag\u0103 cu elan \u00een r\u00e2ndul celor de la articolele de fond, prin intermediul redactorilor de \u0219tiri, p\u00e2n\u0103 la sub-redactorii din cel\u0103lalt cap\u0103t. Jack r\u00e2se, aproape reg\u0103sindu-\u0219i optimismul caracteristic. Indiferent ce credea Murray Nelson, nimic nu se compara cu atmosfera dintr-o redac\u021bie de \u0219tiri. \u2014 Felicit\u0103ri tuturor. La \u0219ase fac cinste. \u2014 Cred c\u0103 s-ar putea s\u0103 trebuiasc\u0103 s-o la\u0219i pe m\u00e2ine. Jack se \u00eentoarse uluit, d\u00e2nd cu ochii de Miriam \u00een pragul u\u0219ii de la biroul lui. \u2014 A sunat fiul t\u0103u, foarte agitat. Te roag\u0103 s\u0103 vii c\u00e2t mai repede acas\u0103. \u2014 \u021ai-a spus de ce? Jack se g\u00e2ndi \u00eendat\u0103 c\u0103 era vorba de Ralph. Probabil c\u0103 f\u0103cuse o prostie de propor\u021bii l\u0103s\u00e2ndu-l \u00een grija lui Ben. \u0218i era nedrept fa\u021b\u0103 de Ben, totodat\u0103. O fi fost Ralph normal \u00een majoritatea timpului, dar dac\u0103 starea de confuzie \u00eel transforma \u00eentr-o persoan\u0103 c\u0103reia era mai greu s\u0103-i faci fa\u021b\u0103? \u2014 Nu. Numai c\u0103 a sosit un musafir nea\u0219teptat \u0219i c\u0103, dup\u0103 p\u0103rerea lui, ar trebui neap\u0103rat s\u0103 vii s\u0103-l vezi. \u2014 Bun. Ar fi mai bine s-o pornesc \u00eentr-acolo. Jack \u00eencerc\u0103 s\u0103-\u0219i \u00eenchipuie cine putea fi musafirul. Mama lui Fran, poate, care hot\u0103r\u00e2se \u00een sf\u00e2r\u0219it c\u0103 ar trebui s\u0103-\u0219i joace mai bine rolul de so\u021bie \u0219i s\u0103 aib\u0103 grij\u0103 de Ralph? Fran \u00eens\u0103\u0219i? N-avea rost s\u0103 fac\u0103 specula\u021bii, dat fiind c\u0103 avea s\u0103 afle \u00een zece minute. Ben \u00eel a\u0219tepta \u00een fa\u021ba casei, \u00eembr\u0103cat \u00een trening, cu picioarele goale \u0219i o expresie nelini\u0219tit\u0103. \u00cen locul unui t\u00e2n\u0103r adult de cincisprezece ani, lui Jack i se p\u0103ru deodat\u0103 c\u0103 ar\u0103ta ca un b\u0103ie\u021bel \u00eembr\u0103cat ca un om mare \u0219i sim\u021bi c\u0103 i se rupe inima. N-ar fi trebuit niciodat\u0103 s\u0103 lase povara unei asemenea responsabilit\u0103\u021bi pe umerii b\u0103iatului. Dac\u0103 se \u00eent\u00e2mplase ceva grav? \u2014 Tat\u0103. Slav\u0103 Domnului c\u0103 ai venit. \u2014 Ben, ar\u0103\u021bi \u00eengrozitor. Ce s-a \u00eent\u00e2mplat? E vorba de Ralph, nu-i a\u0219a? Dac\u0103 a\u0219a e, nu e vina ta. N-ar fi trebuit s\u0103 te las singur cu el. Probabil c\u0103 am \u00eennebunit. \u2014 Nu e vorba de Ralph, tat\u0103. Vino \u00een\u0103untru. Jack \u00eempinse u\u0219a de la intrare \u0219i descoperi c\u0103 era blocat\u0103 de o gr\u0103mad\u0103 de valize. Erau cinci cu totul, fiecare tivit\u0103 cu piele verde \u00eenchis \u0219i brun\u0103, ce le d\u0103dea un aer elegant, de la o valiz\u0103 voluminoas\u0103 \u00een form\u0103 de cuf\u0103r p\u00e2n\u0103 la o po\u0219etu\u021b\u0103. \u00cei amintir\u0103 pentru o clip\u0103 lui Jack de acele premii pe band\u0103 rulant\u0103 de la concursurile televizate, numai c\u0103 acelea erau ieftine, iar acestea te costau probabil c\u00e2t o m\u00e2n\u0103 \u0219i un picior. Ale cui naiba or fi fost? \u2014 Ale cui sunt toate gen\u021bile alea din hol? strig\u0103 el la Ben. Dar \u00eenainte s\u0103 apuce Ben s\u0103 r\u0103spund\u0103, o voce din spatele lui \u00eel f\u0103cu pe Jack s\u0103 se \u00eentoarc\u0103 uluit. Era o voce pe care n-o mai auzise de \u0219apte ani \u0219i chiar \u0219i acum fu ca un cu\u021bit r\u0103sucit \u00eentr-o ran\u0103 proasp\u0103t\u0103, \u00eenc\u0103 s\u00e2nger\u00e2nd\u0103. ", " \u2014 Bun\u0103, Jack. Carrie st\u0103tea \u00een pragul camerei de zi, cu ochii ei negri a\u021binti\u021bi asupra lui Jack. \u2014 M\u0103 bucur s\u0103 te v\u0103d. Nu te-ai schimbat deloc. Cu siguran\u021b\u0103, ea era cea care nu se schimbase. \u00ce\u0219i p\u0103strase frumuse\u021bea exotic\u0103, ochii mari \u0219i gale\u0219i care str\u0103luceau pe chipul ei delicat, pe care tunsoarea ei pu\u021bin b\u0103ie\u021beasc\u0103 \u00eel punea \u0219i mai bine \u00een eviden\u021b\u0103. Avusese \u00eentotdeauna aerul unei madone italiene, cu pielea u\u0219or creol\u0103, ochii c\u0103prui \u00eenchis, un aer \u00een\u0219el\u0103tor de senin\u0103tate. Dar ceea ce-i \u00eennebunea pe b\u0103rba\u021bi, inclusiv pe el, era sclipirea a ceva deloc virginal \u00een ad\u00e2ncuri, a unui foc tainic. \u2014 N-ar\u0103\u021bi prea bronzat\u0103. Dumnezeu \u0219tie de ce spusese a\u0219a o platitudine. Carrie schi\u021b\u0103 un z\u00e2mbet, amuzat\u0103 de aerul lui st\u00e2njenit. \u2014 Acolo e iarn\u0103 acum. De aceea am sim\u021bit nevoia s\u0103 m\u0103 \u00eentorc. Jack g\u00e2ndi, f\u0103r\u0103 s-o spun\u0103, c\u0103 trecuser\u0103 \u0219apte ierni din ziua \u00een care plecase. Chiar \u0219i acum \u00eei era aproape peste puteri s\u0103 se g\u00e2ndeasc\u0103 la asta. Carrie probabil c\u0103 avea un motiv s\u0103 se afle aici \u0219i, dup\u0103 cum o \u0219tia, avea s\u0103 i-l spun\u0103 doar c\u00e2nd o s\u0103 aib\u0103 ea chef. \u2014 Ce mai faci, Jack? Nota de preocupare mieroas\u0103 din glasul ei \u00eel exasper\u0103. Ce se a\u0219tepta s\u0103-i r\u0103spund\u0103? Am suferit \u00eengrozitor dar timpul vindec\u0103 toate r\u0103nile? Carrie avusese \u00eentotdeauna talentul s\u0103 ignore orice aspect nepl\u0103cut, chiar \u0219i atunci \u2013 sau poate mai ales atunci \u2013 c\u00e2nd o privea pe ea. La \u00eenceput asta o f\u0103cuse o companie fermec\u0103toare. \u00centotdeauna vesel\u0103, \u00eentotdeauna optimist\u0103. P\u00e2n\u0103 c\u00e2nd \u00ee\u0219i d\u0103duse seama c\u0103 singura fericire care conta pentru ea era propria ei fericire. \u2014 Sunt bine, r\u0103spunse Jack scurt, evit\u00e2ndu-i privirea. Combina\u021bia extraordinar\u0103 de frumuse\u021be \u0219i vulnerabilitate proprie lui Carrie, calit\u0103\u021bi la care putea recurge la comand\u0103, era chiar \u0219i dup\u0103 at\u00e2ta timp o arm\u0103 periculoas\u0103. Cu Carrie era nespus de u\u0219or s\u0103 ui\u021bi de substan\u021ba acid\u0103 care fierbea sub \u00eenf\u0103\u021bi\u0219area de marmur\u0103, chiar \u0219i dup\u0103 ce te arsese\u0219i o dat\u0103. \u00cencerc\u0103 s\u0103 reg\u0103seasc\u0103 sentimentul de furie care \u00eel \u021binuse la suprafa\u021b\u0103, care \u00eel ajutase s\u0103 nu-\u0219i piard\u0103 min\u021bile, dar era prea departe \u00een urm\u0103. \u2014 Am o surpriz\u0103 pentru tine. \u00cen momentul acela ar\u0103t\u0103 Carrie \u00eenspre camera de zi, de parc\u0103 ar fi \u0219tiut instinctiv ce carte s\u0103 joace. Se d\u0103du la o parte, l\u0103s\u00e2ndu-l s\u0103 vad\u0103 un copil frumos, sem\u0103n\u00e2nd aproape leit cu maic\u0103-sa, p\u00e2n\u0103 \u0219i la c\u0103ma\u0219a de catifea verde \u00eenchis ce scotea de minune \u00een eviden\u021b\u0103 tenul lui Carrie. Pulsul lui Jack se acceler\u0103. \u2014 Louise? Se \u00eentreb\u0103 cu inima c\u00e2t un purice dac\u0103 fiica sa avea s\u0103-l ignore sau dac\u0103 avea s\u0103-l salute cu un gest politicos, de parc\u0103 ar fi fost un str\u0103in oarecare. \u00cen schimb, ea \u021b\u00e2\u0219ni spre el. \u2014 Tat\u0103? Era o umbr\u0103 de triste\u021be \u00een ochii ei de copil la vederea c\u0103reia lui Jack \u00eei veni s-o str\u00e2ng\u0103 de g\u00e2t pe Carrie. Oare ce poveste \u00een care \u00eel acuza de cruzime \u0219i abandon \u00eei turnase Carrie Louisei \u00een decursul anilor \u00een care \u00eei refuzase dreptul de a-\u0219i vedea propria fiic\u0103? Louise avea tot dreptul s\u0103-l urasc\u0103. \u00cen schimb, p\u0103rea s\u0103-l fi iertat ca prin minune. Jack lu\u0103 \u00een bra\u021be trupu\u0219orul firav \u0219i \u00eel str\u00e2nse at\u00e2t de tare, \u00eenc\u00e2t nici unul din ei nu mai putu s\u0103 respire. Doar a\u0219a reu\u0219i s\u0103 nu izbucneasc\u0103 \u00een pl\u00e2ns. A\u0219a, \u0219i observ\u00e2nd figura lui Ben. Ben st\u0103tea stingher \u00een afara acestui tablou. Femeia asta era maic\u0103-sa, pentru numele lui Dumnezeu, \u0219i totu\u0219i abia p\u0103rea s\u0103-l fi b\u0103gat \u00een seam\u0103. Era ca \u0219i cum Ben era exclus din aceast\u0103 scen\u0103 de familie, \u0219tiind c\u0103 acest eveniment avea s\u0103 le schimbe pe veci via\u021ba lor lini\u0219tit\u0103 \u0219i deloc convins c\u0103 avea s\u0103 fie o schimbare \u00een bine. \u00cen timp ce Louise p\u0103rea capabil\u0103 s\u0103-l ierte, Ben, mult mai aproape de maturitate ca v\u00e2rst\u0103, nu p\u0103rea dispus s\u0103-\u0219i ierte mama. Jack \u00eentinse m\u00e2na spre el. \u2014 Acesta e fratele t\u0103u mai mare. Voi doi a\u021bi f\u0103cut cuno\u0219tin\u021b\u0103? \u2014 Adineaori. Ben \u00eei \u00eentinse m\u00e2na cu o polite\u021be st\u00e2ngace. \u2014 Cum a fost drumul cu avionul? \u2014 Eu sunt Louise, dar te rog s\u0103 nu-mi spui a\u0219a. Ur\u0103sc s\u0103 mi se spun\u0103 a\u0219a. To\u021bi oamenii care-mi plac \u00eemi spun Lou. \u0218i drumul a fost groaznic. M\u0103 tot tratau ca pe-un copil, iar eu am \u0219apte ani. Ben izbucni \u00een r\u00e2s, destinz\u00e2ndu-se \u0219i c\u0103p\u0103t\u00e2nd un aer mai pu\u021bin ostil. \u2014 \u00cemi dau seama c\u0103 trebuie s\u0103 fie nasol. \u2014 Apropo, Camilla se \u00eentinse pe canapea, sim\u021bindu-se ca la ea acas\u0103, str\u00e2ng\u00e2ndu-\u0219i picioarele sub ea cu acel gest copil\u0103resc pe care Jack \u0219i-l amintea at\u00e2t de bine, cine e b\u0103tr\u00e2nul acela ciudat \u00een halat care bate la ma\u0219in\u0103 \u00een biroul t\u0103u? Nu-mi spune c\u0103 ai deschis un azil pentru gazetarii b\u0103tu\u021bi de soart\u0103? Ai fi \u00een stare. Era o not\u0103 m\u00e2ng\u00e2ietoare \u00een glasul ei, care lui Jack i se p\u0103ru deopotriv\u0103 ispititoare \u0219i alarmant\u0103. \u2014 Nu r\u00e2de de el, mam\u0103, o dojeni Louise pe un ton serios. Ben ne-a spus deja. Se nume\u0219te Ralph \u0219i e bolnav de Oldtimers. Jack z\u00e2mbi auzindu-\u0219i fiica, cu un amestec de dragoste \u0219i u\u0219urare. Era limpede c\u0103 faptul c\u0103 fusese crescut\u0103 de Carrie nu reu\u0219ise s\u0103-i strice firea. P\u0103rea s\u0103 aib\u0103 un tact \u00eenn\u0103scut, dovedind o delicate\u021be care-i lipsea cu des\u0103v\u00e2r\u0219ire maic\u0103-sii. Poate c\u0103, \u00ee\u0219i zise Jack, sim\u021bindu-se iar cople\u0219it de durere, dat\u0103 fiind lipsa de maturitate a lui Carrie, fusese silit\u0103 s\u0103 fie p\u0103rintele, mai degrab\u0103 dec\u00e2t copilul. \u2014 Vrei s\u0103 faci turul casei? \u00eei propuse Ben. Cred c\u0103 cei mari au o mul\u021bime de lucruri de discutat. Nu spusese mama \u0219i tata, observ\u0103 Jack. \u2014 Deci, \u2013 Jack evit\u0103 cu grij\u0103 canapeaua \u0219i se a\u0219ez\u0103 \u00een fa\u021ba lui Carrie, pe fotoliu \u2013 c\u00e2t timp ai de g\u00e2nd s\u0103 stai \u00een Anglia? \u2014 C\u00e2t o s\u0103 vreau. Sincer\u0103 s\u0103 fiu, mi s-a f\u0103cut lehamite de Australia. De fapt, Carrie \u00eel \u00eenv\u0103lui \u00een privirea ei albastr\u0103 ca marea \u2013 m\u0103 \u00eentrebam dac\u0103 n-am putea s\u0103 r\u0103m\u00e2nem aici. V\u0103zu u\u0219oara grimas\u0103 a lui Jack \u0219i continu\u0103 imediat: \u2014 Doar pentru c\u00e2teva zile, desigur, p\u00e2n\u0103 c\u00e2nd g\u0103sim ceva definitiv. Pentru o clip\u0103, Jack se sim\u021bi paralizat de un v\u00e2rtej de emo\u021bii contradictorii. \u00cel n\u0103p\u0103di un val de furie crunt\u0103, acid\u0103 \u0219i exploziv\u0103, amintindu-\u0219i cum disp\u0103ruse Carrie \u0219i \u00eei luase fiica cu ea, f\u0103r\u0103 s\u0103-i spun\u0103 m\u0103car unde se afla, promi\u021b\u00e2ndu-i de fiecare dat\u0103 c\u0103 o s\u0103-l lase s-o vad\u0103 pe Louise, apoi f\u0103c\u00e2ndu-se iar nev\u0103zut\u0103 \u00eenainte s\u0103 apuce s-o vad\u0103. \u0218i apoi mai era \u0219i Ben. Cum putea o mam\u0103 s\u0103 renun\u021be la copilul ei f\u0103r\u0103 s\u0103 par\u0103 c\u00e2tu\u0219i de pu\u021bin afectat\u0103? Era ca \u0219i cum \u00eel pedepsea pentru c\u0103 \u00eel alesese pe Jack pref\u0103c\u00e2ndu-se c\u0103 nici m\u0103car nu exist\u0103. Carrie, de obicei incapabil\u0103 s\u0103 citeasc\u0103 emo\u021biile celorlal\u021bi, intui ceva din ceea ce sim\u021bea el. \u2014 \u00cemi pare r\u0103u, Jack. Cred c\u0103 trebuie s-o fi luat razna o vreme. N-am putut s\u0103-mi \u00eenfrunt propria mea durere, cu at\u00e2t mai pu\u021bin pe-a lor. N-am fost o mam\u0103 bun\u0103. Trebuia s\u0103 plec \u00eenainte s\u0103-mi pierd min\u021bile. \u2014 Lui Ben ar trebui s\u0103-i ceri scuze. Carrie \u00ee\u0219i juc\u0103 asul din m\u00e2nec\u0103. \u2014 De aceea am vrut s\u0103 stau aici. Ca s\u0103 am ocazia s\u0103-l cunosc, s\u0103 \u00eencerc s\u0103-mi r\u0103scump\u0103r vina \u00eentr-un fel. Jack \u0219tiu c\u0103 era \u00eenvins. Cum putea s\u0103-i refuze lui Ben \u0219ansa de a petrece o perioad\u0103 de timp cu maic\u0103-sa? Dar nici de-al naibii n-avea s-o lase pe Carrie s\u0103-\u0219i \u00eenchipuie c\u0103 se putea furi\u0219a at\u00e2t de u\u0219or \u00eenapoi \u00een via\u021ba lui. \u2014 Fie, ced\u0103 \u00een cele din urm\u0103, eu o s\u0103 \u00eenchiriez o camer\u0103 la Cathedral Arms. Ignor\u0103 umbra de dezam\u0103gire din ochii ei. \u2014 Nu e nevoie s\u0103 faci asta, Jack. Jack se uit\u0103 drept \u00een fa\u021b\u0103. \u0218tia prea bine c\u0103, atunci c\u00e2nd Carrie \u00ee\u0219i dorea \u00eendeajuns de mult ceva, putea s\u0103 fie \u00eentruchiparea diafan\u0103 a seduc\u021biei \u0219i nu era sigur c\u0103-i va putea rezista. Apoi \u00ee\u0219i aminti de Ralph. Ea va trebui pur \u0219i simplu s\u0103 se resemneze cu prezen\u021ba lui. Acesta va fi un bun mijloc de a-i pune la \u00eencercare hot\u0103r\u00e2rea. Carrie n-avea obiceiul s\u0103 fac\u0103 acte de caritate. \u2014 M\u0103 tem c\u0103 Ralph va trebui s\u0103 r\u0103m\u00e2n\u0103. Nu pot s\u0103-l dau afar\u0103 de pe azi pe m\u00e2ine. E deja destul de derutat \u0219i se simte bine aici. \u2014 Vrei s\u0103 spui c-o s\u0103 m\u0103 la\u0219i aici cu b\u0103tr\u00e2nul \u0103la nebun? \u2014 Ben o s\u0103 aib\u0103 grij\u0103 de el. Oricum, e doar temporar. E inofensiv. Cel mai r\u0103u lucru pe care-l poate face e s\u0103-\u021bi ofere un ceai cu salat\u0103 de varz\u0103 \u00een loc de lapte. Trebuie s\u0103 v\u0103 asigura\u021bi \u00eens\u0103 c\u0103 nu pleac\u0103 noaptea de capul lui. Carrie r\u0103mase tablou. \n\nDe \u00eendat\u0103 ce se \u00eentoarse de la gal\u0103, Fran puse m\u00e2na pe telefon. Luase o decizie. Era prea furioas\u0103 pe Jack pentru c\u0103 \u00eei furase premiul ca s\u0103-l lase pe scumpul ei tat\u0103 \u00een grija lui. O s\u0103 trebuiasc\u0103 s\u0103 g\u0103seasc\u0103 o persoan\u0103 capabil\u0103 s\u0103 aib\u0103 grij\u0103 de el \u0219i s\u0103-l ia \u00een apartamentul ei. Dup\u0103 nunt\u0103, dac\u0103 lui Laurence tot nu-i venea g\u00e2ndul cel bun, o s\u0103 vad\u0103 ea ce-o s\u0103 fac\u0103. Din fericire, femeia despre care-i vorbise Henrietta era \u00eentr-adev\u0103r disponibil\u0103 \u0219i Fran putea s\u0103-\u0219i pun\u0103 \u00een practic\u0103 planul de a-l lua la ea chiar de a doua zi. Era p\u0103cat, pentru c\u0103 se sim\u021bise bine la Jack, dar solu\u021bia fusese oricum doar provizorie. Ben trebuia s\u0103-\u0219i vad\u0103 de via\u021ba lui \u0219i nu putea s\u0103 se dedice la infinit sarcinii de a-l \u00eengriji pe Ralph. C\u00e2nd se \u00eentoarse Stevie, era ocupat\u0103 cu o list\u0103 de cump\u0103r\u0103turi \u0219i \u00eencerca s\u0103-\u0219i dea seama de ce ar avea nevoie tat\u0103l ei. \u2014 Mult \u021bi-a mai luat, o acuz\u0103 Fran. Credeam c\u0103 o s\u0103 ie\u0219i imediat dup\u0103 mine c\u00e2nd Jack Allen a avut tupeul s\u0103 primeasc\u0103 premiul nostru. Sau ai stat s\u0103-l faci de ocar\u0103 \u00een bar? Dac\u0103 da, sper c\u0103 insultele tale au fost at\u00e2t de murdare pe c\u00e2t o merit\u0103. \u2014 Doar nu era s\u0103-l vorbesc de r\u0103u de eroul zilei, dup\u0103 omagiul pe care i l-a adus tat\u0103lui t\u0103u, nu? \u2014 Ce omagiu? \u2014 Oh, Francesca, \u00eemi pare r\u0103u c\u0103 n-ai fost acolo. I-a dedicat premiul lui Ralph pentru c\u0103 a pus bazele a ceea ce \u00eenseamn\u0103 jurnalismul adev\u0103rat \u00een acest ora\u0219 \u0219i a spus c\u00e2t de r\u0103u \u00eei pare c\u0103 Ralph nu poate fi de fa\u021b\u0103 din cauza bolii. Sincer, Fran, erau acolo gazetari at\u00e2t de h\u00e2r\u0219\u00e2i\u021bi c\u0103 ar fi fost \u00een stare s\u0103-\u0219i conving\u0103 bunicile s\u0103 pozeze topless \u0219i Jack i-a f\u0103cut s\u0103 dea ap\u0103 la \u0219oareci. Toat\u0103 lumea de la bar avea c\u00e2te o poveste despre Ralph Tyler. A fost uimitor. Stevie \u00ee\u0219i sufl\u0103 nasul, care era mai ro\u0219u dec\u00e2t al lui Rudolph. \u2014 Murray Nelson se f\u0103cuse v\u00e2n\u0103t. Fran \u00eencerca s\u0103 c\u00e2nt\u0103reasc\u0103 aceast\u0103 nou\u0103 r\u0103sturnare de situa\u021bie c\u00e2nd Elaine b\u0103g\u0103 capul pe u\u0219\u0103. \u2014 Tocmai a sunat prietena ta, Henrietta, cu o falc\u0103 \u00een cer \u0219i una-n p\u0103m\u00e2nt. Se pare c\u0103 trebuia s\u0103 te \u00eent\u00e2lne\u0219ti cu ea pentru proba la rochiile domni\u0219oarelor de onoare \u0219i a spus c\u0103, dac\u0103 nu vii cur\u00e2nd, o s\u0103 le cumpere pe cele albe, de piele, cu e\u0219arf\u0103 de pene \u0219i cizme asortate p\u00e2n\u0103 la genunchi. \u2014 Dumnezeule! Trebuia s\u0103 m\u0103 \u00eent\u00e2lnesc cu Sophie \u0219i Lottie acum o jum\u0103tate de or\u0103! Po\u021bi s\u0103 te ocupi tu de anun\u021burile astea de la Matrimoniale? Unele din ele sun\u0103 at\u00e2t de dubios, \u00eenc\u00e2t ar trebui s\u0103 ne asigur\u0103m c\u0103 sunt legale. \u201eCaut partener pentru piercing \u0219i amuzament reciproc\u201c... \u00een Woodbury? \u00ce\u0219i \u00een\u0219f\u0103c\u0103 rucsacul \u0219i ie\u0219i \u00een fug\u0103 din redac\u021bia de \u0219tiri, ciocnindu-se cu Sean McGee care \u00ee\u0219i urca bicicleta pe sc\u0103ri. \u2014 Crezi c-ai putea s\u0103 mi-o \u00eemprumu\u021bi? \u00eel \u00eentreb\u0103. Trebuia s\u0103 ajung undeva acum o jum\u0103tate de or\u0103 \u0219i n-o s\u0103 g\u0103sesc nic\u0103ieri loc de parcare. \u2014 Sigur. Dar nu e ma\u0219ina timpului. \u0218i nu uita s\u0103-i sco\u021bi roata din fa\u021b\u0103 dup\u0103 ce o parchezi. Mi-au furat-o deja de dou\u0103 ori. O fi fost mersul pe biciclet\u0103 o deprindere cu care r\u0103m\u00e2neai pe veci, dar Fran se dovedi excep\u021bia care confirma regula. \u00cei trebui un sfert de or\u0103 s\u0103 c\u00e2nd ajung\u0103 la magazinul exclusivist cu rochii de mireas\u0103, tremur\u00e2nd, zdruncinat\u0103 \u0219i \u021bin\u00e2nd \u00een bra\u021be roata mizerabil\u0103 de la pre\u021bioasa biciclet\u0103 Mountain Bike a lui Sean. \u2014 Fran! De ce ar\u0103\u021bi \u00een halul \u0103la? zbier\u0103 Henrietta. Rochia ta minunat\u0103 e gata \u0219i tu vii ar\u0103t\u00e2nd de parc\u0103 te-ar fi c\u0103lcat tramvaiul. Uite-o, nu-i a\u0219a c\u0103 e superb\u0103? Ar\u0103t\u0103 spre o rochie somptuoas\u0103 din satin bej care era ag\u0103\u021bat\u0103 pe un umera\u0219 parfumat l\u00e2ng\u0103 oglinda c\u00e2t tot peretele. O v\u00e2nz\u0103toare ad\u0103ugase grijulie o coroni\u021b\u0103 simpl\u0103, care s\u0103 completeze ansamblul. Tot ce lipse\u0219te, \u00ee\u0219i zise Fran, sim\u021bind c\u0103 i se pune un junghi \u00een piept, de parc\u0103 un instructor dement de shiatsu i-ar fi ap\u0103sat toracele, e o mireas\u0103. Eu. Henrietta \u00eei lu\u0103 roata din m\u00e2n\u0103 \u0219i i-o \u00eentinse unei v\u00e2nz\u0103toare cu o \u00eenf\u0103\u021bi\u0219are impecabil\u0103, care n-ar fi putut fi mai \u0219ocat\u0103 nici dac\u0103 i s-ar fi dat SIDA. Apoi o conduse pe Fran p\u00e2n\u0103 la mica toalet\u0103 pentru femei, s\u0103-\u0219i spele murd\u0103ria de pe m\u00e2ini. \u00cen sf\u00e2r\u0219it, rochia i se puse dinainte. \u2014 Retrag tot ce-am spus, \u0219opti Henrietta. Nu semeni deloc cu o c\u0103lug\u0103ri\u021b\u0103 din ordinul Carmelitelor. Nici m\u0103car cu Maria din Sunetul muzicii. Ar\u0103\u021bi minunat. Laurence e un b\u0103rbat norocos. Drept r\u0103spuns Fran l\u0103s\u0103 s\u0103-i scape un suspin. \u2014 Francesca, pentru Dumnezeu. Fran cea cu capul pe umeri nu se comporta a\u0219a. De obicei l\u0103sa scenele \u00een seama Henriettei. Henrietta era cea care intra \u00eentr-o depresie crunt\u0103 de fiecare dat\u0103 c\u00e2nd o p\u0103r\u0103sea iubitul \u0219i tot ea jura c\u0103 nu se va mai \u00eendr\u0103gosti vreodat\u0103, jur\u0103m\u00e2nt pe care \u00eel \u00eenc\u0103lca dup\u0103 cinci minute. Fran era cea care o consola oferindu-i ceai \u0219i compasiune sau care venea cu flaconul cu s\u0103ruri. Henrietta nu-\u0219i v\u0103zuse niciodat\u0103, dar niciodat\u0103, prietena izbucnind \u00een lacrimi p\u00e2n\u0103 acum. Mai ales din cauza unui b\u0103rbat. \u2014 Ce naiba s-a \u00eent\u00e2mplat? \u2014 Nu mare lucru. Doar c\u0103 am furat un e\u0219antion cu s\u00e2ngele lui Jack \u0219i am f\u0103cut p\u00e2n\u0103 la urm\u0103 testul. Cele dou\u0103 v\u00e2nz\u0103toare \u00eenghe\u021bar\u0103. Vedeau de toate aici. Mirese care intrau \u00een panic\u0103, g\u00e2ndindu-se c\u0103 f\u0103ceau o gre\u0219eal\u0103, mirese pline de recuno\u0219tin\u021b\u0103 care \u0219tiau c\u0103 aveau noroc c\u0103 \u00ee\u0219i puneau \u00een sf\u00e2r\u0219it pirostriile, mirese practice care ar fi preferat s\u0103 str\u00e2ng\u0103 bani pentru un apartament de lux \u0219i care depl\u00e2ngeau fiecare b\u0103nu\u021b care nu putea fi recuperat. Dar nu mai avuseser\u0103 niciodat\u0103 o mireas\u0103 m\u00e2njit\u0103 cu ulei care avea obiceiul s\u0103 fure e\u0219antioane de s\u00e2nge. \u2014 Dumnezeule, Fran, se ag\u0103\u021b\u0103 Henrietta de ea. Atunci \u0219tii care din ei e tat\u0103l? \u2014 Tocmai asta e. Testul a fost neconcludent \u0219i mai dureaz\u0103 o s\u0103pt\u0103m\u00e2n\u0103 p\u00e2n\u0103 voi afla. \u2014 Dar atunci te m\u0103ri\u021bi. \u2014 \u0218tiu. \u0218i dintr-odat\u0103 nu mai sunt sigur\u0103 c\u0103 ar trebui s-o fac. Dac\u0103 Laurence nu e tat\u0103l copilului? A\u0219 putea s\u0103 descop\u0103r c\u0103 m-am c\u0103s\u0103torit cu cine nu trebuia! Cople\u0219it\u0103 de triste\u021be, Fran \u00ee\u0219i sterse obrazul, l\u0103s\u00e2nd o d\u00e2r\u0103 de ulei pe jum\u0103tate de fa\u021b\u0103. V\u00e2nz\u0103toarea sim\u021bi c-o ia cu frig de team\u0103 c\u0103 s-ar putea scurge pe rochie. Se p\u0103rea c\u0103 aceast\u0103 minunat\u0103 crea\u021bie a lui Catherine Walker, care presupusese ore de design impecabil \u0219i cusutul minu\u021bios de m\u00e2n\u0103, nu avea s\u0103 fie purtat\u0103 \u00een fa\u021ba altarului. Cel pu\u021bin nu de femeia asta z\u0103lud\u0103. V\u00e2nz\u0103toarea o lu\u0103 discret din m\u00e2na lui Fran \u0219i o puse la loc pe umera\u0219. \u2014 Vreau s\u0103 spun, continu\u0103 Fran, d\u00e2ndu-\u0219i seama de amploarea dilemei \u00een care se afla, dac\u0103 de fapt Jack e tat\u0103l? \u2014 Uite ce e, Franny, e foarte simplu de fapt. Henrietta \u00eencepea s\u0103-\u0219i piard\u0103 r\u0103bdarea cu prietena ei. \u2014 Care dintre ei doi ai vrea s\u0103 fie tat\u0103l? Asta era \u00eentrebarea pe care nici m\u0103car nu \u00eendr\u0103znise s-o g\u00e2ndeasc\u0103. \u00cenchise ochii \u0219i-\u0219i \u00eenchipui biserica, \u00eempodobit\u0103 cu florile Camillei, auzi muzica, \u0219i-\u0219i impuse s\u0103-\u0219i imagineze cine \u00ee\u0219i dorea s-o a\u0219tepte de fapt \u00een fa\u021ba altarului. Realiz\u0103 c\u0103, atunci c\u00e2nd ajungeai at\u00e2t de departe, aveai o singur\u0103 op\u021biune: s\u0103 fii absolut sincer\u0103 cu tine \u00eens\u0103\u021bi. A\u0219adar, care din ei doi era?\n", " \u2014 Ca s\u0103 fiu sincer\u0103, cred c\u0103\u0103 \u2013 lui Fran abia dac\u0103-i veni s\u0103 recunoasc\u0103, de\u0219i acesta era \u201eMomentul adev\u0103rului\u201c \u2013\u0103 de\u0219i pare o nebunie\u0103 cred c\u0103 a\u0219 prefera s\u0103 fie al lui Jack. \u2014 Aveam senza\u021bia c\u0103 \u00eel dete\u0219ti pe individ. Henrietta era uluit\u0103, dar n-ar fi fost Henrietta dac\u0103 ar fi r\u0103mas f\u0103r\u0103 replic\u0103. \u2014 E\u0219ti convins\u0103 c\u0103 e arogant, \u00eenc\u0103p\u0103\u021b\u00e2nat \u0219i egoist\u0103 ca s\u0103 nu mai spun fustangiu \u0219i, ce mai era, iresponsabil. Oh, \u0219i mai era ceva cum c\u0103 ar fi un tat\u0103 dezastruos. Fran ro\u0219i. \u2014 Este. Dar se pare c\u0103 \u00eel iubesc chiar \u0219i a\u0219a. Imaginea lui \u021bin\u00e2ndu-mi po\u0219eta c\u00e2nd mi s-a f\u0103cut r\u0103u a fost cea care m-a cucerit. Se pare c\u0103 nu-mi pot scoate scena asta din minte. Henrietta oft\u0103 ad\u00e2nc. \u2014 Du-te atunci. De\u0219i trebuie s\u0103 spun c\u0103 gusturile tale \u00een materie de tehnici de seduc\u021bie sunt oarecum bizare. \u00ce\u0219i \u00eempinse prietena spre ie\u0219ire. \u2014 Du-te s\u0103-i spui, pentru numele lui Dumnezeu. N-are rost s\u0103 \u00eencurci pe toat\u0103 lumea. Laurence o s\u0103 te omoare. Maic\u0103-sa o s\u0103 aib\u0103 o c\u0103dere nervoas\u0103. Dar or s\u0103-\u0219i revin\u0103. Poftim. \u00cei \u00eentinse roata de la biciclet\u0103 lui Fran. \u2014 Pe cai. \u00cen timp ce ie\u0219ea \u00een fug\u0103 din magazin, evit\u00e2nd privirea furioas\u0103 a v\u00e2nz\u0103toarei, o auzi pe Henrietta morm\u0103ind posac\u0103: \u2014 Noroc c\u0103 am cump\u0103rat ceva care poate fi purtat \u0219i cu alte ocazii. \u00cen fa\u021ba magazinului, Fran sim\u021bi c\u0103 respir\u0103 dup\u0103 pofta inimii pentru prima dat\u0103 dup\u0103 c\u00e2teva luni bune. Cerul, acum c\u0103-l vedea din noua perspectiv\u0103 pe care i-o conferea certitudinea, p\u0103rea mai albastru ca oric\u00e2nd. Zidurile de piatr\u0103 ale catedralei str\u0103luceau. P\u00e2n\u0103 \u0219i porumbeii p\u0103reau s\u0103 \u021bop\u0103ie voio\u0219i. Gu-gu-gu, o felicitar\u0103 ei, \u00eenv\u00e2rtindu-se \u00een jurul ei \u00een timp ce monta roata la bicicleta lui Sean. M\u0103car o dat\u0103 tehnologia, de obicei un inamic declarat, \u021binu cu ea \u0219i piuli\u021bele se \u00eembinar\u0103 imediat. Nu vru s\u0103 se g\u00e2ndeasc\u0103 la ceea ce urma s\u0103 fac\u0103 sau s\u0103 spun\u0103 odat\u0103 ajuns\u0103 la destina\u021bie. \u00centr-o incon\u0219tien\u021b\u0103 total\u0103, purtat\u0103 pe aripile dragostei, Fran \u00ee\u0219i croi drum prin traficul de dup\u0103-amiaz\u0103, evit\u00e2nd turi\u0219tii, z\u00e2mbindu-le \u0219oferilor de camion, oprindu-se pentru a acorda prioritate copiilor la o trecere de pietoni. Doar a\u0219a se putea ab\u021bine s\u0103 nu \u00eenceap\u0103 s\u0103 c\u00e2nte. Oamenii puteau fi scuti\u021bi m\u0103car de l\u0103l\u0103ielile ei afone. C\u00e2nd ajunse la Express, Fran z\u00e2mbea larg, ca o smintit\u0103. Era at\u00e2t de u\u0219or. Avea s\u0103-i spun\u0103 c\u0103-l iubea \u0219i el avea s-o str\u00e2ng\u0103 la piept, lipind-o de haina lui de tweed, \u0219i aveau s\u0103 fie \u00eenv\u0103lui\u021bi am\u00e2ndoi \u00een lumina unui adev\u0103r ie\u0219it \u00een sf\u00e2r\u0219it la iveal\u0103. C\u00e2nd recep\u021bionera \u00eei spuse c\u0103 Jack nu era la redac\u021bie, se g\u00e2ndi c\u0103 trebuia s\u0103 fie o gre\u0219eal\u0103. Deja \u00ee\u0219i schi\u021base \u00eentreg scenariul \u00een minte. F\u0103r\u0103 s\u0103-\u0219i ia ochii de la \u021binuta ei neconven\u021bional\u0103, recep\u021bionera accept\u0103 s\u0103 sune la birou lui. \u2014 Trimit pe cineva acum, o lini\u0219ti ea. Fran a\u0219tept\u0103, spun\u00e2ndu-\u0219i c\u0103 era un obstacol minor. Jack avea s\u0103 fie aici pu\u021bin mai t\u00e2rziu. Auzind un pas u\u0219or pe sc\u0103ri, se \u00eentoarse \u0219i l\u0103s\u0103 din m\u00e2n\u0103 exemplarul din Express pe care se pref\u0103cea c\u0103-l cite\u0219te. \u2014 Bun\u0103, Francesca. M\u0103 tem c\u0103 Jack n-o s\u0103 se-ntoarc\u0103 la redac\u021bie azi. Spre iritarea ei f\u0103r\u0103 margini, \u00een locul secretarei lui Jack, se trezi fa\u021b\u0103 \u00een fa\u021b\u0103 cu Miriam. Fran hot\u0103r\u00ee s\u0103 fie generoas\u0103. La urma urmei, Miriam avea s\u0103 o deteste la culme. \u2014 Oh. A\u0219a deci. \u0218tii cumva c\u00e2nd o s\u0103 fie aici? \u2014 Habar n-am. Miriam f\u0103cu o pauz\u0103, cu o sclipire de satisfac\u021bie \u00een ochi. \u2014 \u0218tii, so\u021bia lui tocmai s-a \u00eentors din Australia. B\u0103nuiesc c\u0103 au o mul\u021bime de lucruri de discutat dup\u0103 at\u00e2\u021bia ani, nu crezi? \n\nFran aproape c\u0103 izbucni \u00een r\u00e2s. Miriam trebuie s\u0103 fi \u00een\u021beles gre\u0219it. Probabil c\u0103 asta se \u00eent\u00e2mplase. Jack nu pomenise niciodat\u0103 de posibilitatea unei \u00eemp\u0103c\u0103ri cu Carrie, de fapt, de-abia dac\u0103 aducea vreodat\u0103 vorba de so\u021bia lui. Tot ce \u0219tia Fran despre Carrie era c\u0103 \u00eel p\u0103r\u0103sise pe Jack acum \u0219apte ani, revoltat\u0103 s\u0103 descopere c\u0103 avea o aventur\u0103, at\u00e2t de afectat\u0103 de veste \u00eenc\u00e2t \u00ee\u0219i luase \u0219i fiica cu ea. \u00ce\u0219i duse instinctiv m\u00e2na la p\u00e2ntecele ce \u00eencepea s\u0103 se rotunjeasc\u0103. Nici m\u0103car nu reu\u0219ea s\u0103-\u0219i \u00eenchipuie ce lucru cumplit trebuia s\u0103 fie s\u0103-\u021bi pierzi copilul. Sim\u021bi un fior de panic\u0103, la fel de dureros ca un cu\u021bit \u00eenfipt \u00eentre coaste. Dac\u0103 s\u0103-\u021bi pierzi copilul era un lucru at\u00e2t de cumplit, oare \u0219ansa de a-l reg\u0103si n-ar fi un motiv destul de puternic pentru o reconciliere \u00eentre Jack \u0219i Carrie? G\u00e2ndindu-se acum, vestea dat\u0103 de Miriam avea o not\u0103 nelini\u0219titoare de probabilitate. De \u00eendat\u0103 ce se urc\u0103 din nou pe bicicleta lui Sean \u00ee\u0219i spuse c\u0103 avea s\u0103 afle \u00een cur\u00e2nd adev\u0103rul. Se \u00eentoarse cu bicicleta la redac\u021bia Citizen \u0219i i-o l\u0103s\u0103 lui Sean, care r\u0103mase interzis, apoi \u00eenh\u0103\u021b\u0103 cheile de la ma\u0219in\u0103 \u0219i porni spre casa lui Jack. Ben o v\u0103zuse probabil venind pentru c\u0103 o a\u0219tepta \u00een fa\u021ba casei, st\u00e2nd de straj\u0103 \u00een fa\u021ba u\u0219ii de parc\u0103 ar fi vrut s-o \u00eempiedice s\u0103 intre, ca un poli\u021bist dintr-un serial TV care interzise accesul \u00eentr-un loc unde s-a comis o crim\u0103. Accesul cui, nu era foarte sigur\u0103. \u2014 Bun\u0103, Francesca. Tata nu-i acas\u0103. Era pe punctul s\u0103 adauge c\u0103 Jack se mutase la Cathedral Arms c\u00e2nd u\u0219a din spatele lui se deschise. \u00cen prag ap\u0103ru o femeie sub\u021bire cu p\u0103rul negru tuns scurt. Fran o considerase \u00eentotdeauna pe Miriam o frumuse\u021be excep\u021bional\u0103, acum \u00eens\u0103, v\u0103z\u00e2nd originalul, copia p\u0103li prin compara\u021bie, ca o lum\u00e2nare \u00een fa\u021ba luminii soarelui. Carrie Allen era de o frumuse\u021be r\u0103pitoare. Biata Miriam, \u00ee\u0219i zise ea, \u00eenainte ca identitatea celeilalte persoane pe care trebuia s-o comp\u0103timeasc\u0103 s\u0103 o izbeasc\u0103 \u00een plin. \u2014 Ei bine, Ben, z\u00e2mbi Carrie, n-ai de g\u00e2nd s\u0103 m\u0103 prezin\u021bi? \u2014 Francesca Tyler, morm\u0103i Ben, mama mea. \u2014 Cu ce v\u0103 putem ajuta? \u00eentreb\u0103 Carrie, cu un aer at\u00e2t de degajat \u0219i p\u0103r\u00e2nd s\u0103 se simt\u0103 at\u00e2t de \u00een largul ei, de parc\u0103 n-ar fi plecat nicic\u00e2nd. Pentru o frac\u021biune de secund\u0103, Fran nu \u0219tiu ce s\u0103 spun\u0103. \u201eAm venit s\u0103-i spun so\u021bului dumneavoastr\u0103 c\u0103-l iubesc\u201c o fi fost adev\u0103rul adev\u0103rat, dar p\u0103rea pe undeva o abatere de la etichet\u0103. Intuind \u00eencurc\u0103tura \u00een care se afla, Ben \u00eei s\u0103ri \u00een ajutor. \u2014 A venit s\u0103-l vad\u0103 pe Ralph. Ralph e tat\u0103l lui Fran. Carrie o studie pe Fran cu un interes subit. Deci de aia se afla b\u0103tr\u00e2nul aici, din cauza fiicei. Desigur. Lucrul \u0103sta explica \u2013 dimpreun\u0103 cu furia \u0219i resentimentele la care se a\u0219teptase \u0219i c\u0103rora era sigur\u0103 c\u0103 le putea face fa\u021b\u0103 \u2013 distan\u021ba stranie pe care p\u0103rea s-o p\u0103streze Jack fa\u021b\u0103 de ea, un lucru cu mult mai nelini\u0219titor. Carrie trebuia s\u0103 fie foarte aproape de cineva pentru a-l putea \u00eembrobodi cu farmecul ei. A\u0219adar \u00ee\u0219i \u00eenchipuia c\u0103 Jack era \u00eendr\u0103gostit de Francesca Tyler. Avea s\u0103 fie nevoit\u0103 s\u0103 se g\u00e2ndeasc\u0103 pu\u021bin cum s\u0103 \u00eenl\u0103ture aceast\u0103 mic\u0103 piedic\u0103. Un zgomot care venea din spate \u00eei f\u0103cu s\u0103 se \u00eentoarc\u0103 \u0219i s\u0103 dea cu ochii de Ralph, \u00eenc\u0103 \u00een halat, care venea spre ei t\u00e2r\u00e2ndu-l dup\u0103 el pe Wild Rover, ag\u0103\u021bat juc\u0103u\u0219 de cordon. \u2014 Franny, draga mea, exclam\u0103 Ralph, ce bucurie s\u0103 te v\u0103d. De ce stai afar\u0103? Nu vrei s\u0103 intri? S\u0103-\u021bi ofer o cea\u0219c\u0103 de ceai? \u2014 Sigur, i se al\u0103tur\u0103 Carrie, cu o not\u0103 glacial\u0103 aproape imperceptibil\u0103, intr\u0103 te rog. O feti\u021b\u0103 care st\u0103tea pe canapea s\u0103ri \u0219i le ie\u0219i \u00een \u00eent\u00e2mpinare. Nu c\u0103 ar fi avut nevoie de vreo prezentare, sem\u0103na buc\u0103\u021bic\u0103 rupt\u0103 cu maic\u0103-sa. \u2014 Asta e fiica mea, Louise. Ea e Francesca Tyler. \u2014 Trebuie s\u0103 fii fiica lui Ralph. Z\u00e2mbetul \u0219treng\u0103resc al copilei era leit Jack. \u2014 Pomene\u0219te des despre tine. \u2014 Iar tu trebuie s\u0103 fii Louise. \u2014 Lou, de fapt, detest numele de Louise. V\u0103z\u00e2nd-o, lui Fran i se p\u0103ru \u0219i mai greu de crezut c\u0103 Jack putuse s\u0103 ri\u0219te vreodat\u0103 s\u0103 piard\u0103 acest copil minunat \u0219i, cu at\u00e2t mai mult, c\u0103 renun\u021base pur \u0219i simplu la ea \u00een loc s\u0103 \u00eencerce \u00een continuu s-o recupereze. C\u00e2t de mult trebuie s-o fi \u00eenjosit pe Carrie, \u00eenc\u00e2t s-o fac\u0103 s\u0103 reac\u021bioneze at\u00e2t de violent? Sim\u021bi c\u0103 o n\u0103p\u0103de\u0219te o furie crunt\u0103 la adresa lui Jack. Pentru c\u0103 fusese at\u00e2t de previzibil. Pentru c\u0103 se dovedise un exemplu tipic de comportament masculin. Era aproape de neconceput. \u00cens\u0103 asta era dovada. \u2014 Ralph m\u0103 \u00eenva\u021b\u0103 s\u0103 joc pocher, se l\u0103ud\u0103 Lou foarte m\u00e2ndr\u0103. \u2014 De-abia dac\u0103 are nevoie s-o \u00eenv\u0103\u021b ceva, o \u00eentrerupse Ralph. E un talent \u00eenn\u0103scut. Ca \u0219i tine. Fran r\u00e2se. \u2014 Continu\u0103 s\u0103 fie unul dintre cele mai folositoare lucruri pe care le-am \u00eenv\u0103\u021bat. \u2014 Fiica mea, Francesca, anun\u021b\u0103 Ralph cu nea\u0219teptat\u0103 solemnitate c\u00e2nd conversa\u021bia \u00eencepu s\u0103 l\u00e2ncezeasc\u0103, o s\u0103 se c\u0103s\u0103toreasc\u0103 \u00een cur\u00e2nd \u0219i m-a rugat s-o conduc la altar. \u2014 Felicit\u0103ri. Tonul lui Carrie sugera c\u0103 nebunia era de bun\u0103 seam\u0103 ereditar\u0103. \u2014 Cine e norocosul? \u2014 Se nume\u0219te \u0103 Cu un aer derutat, de panic\u0103 subit\u0103, Ralph \u00eei ceru din priviri ajutorul lui Fran. \u2014 Franny drag\u0103, \u00eemi pare foarte r\u0103u. Am uitat cum \u00eel cheam\u0103. \u2014 Nu-i nimic, tati. Fran \u00eel lu\u0103 de bra\u021b \u0219i-l conduse \u00eenapoi \u00een birou. \u2014 De fapt, anun\u021b\u0103 Ben, f\u0103c\u00e2nd-o pe Carrie s\u0103 tresar\u0103 pentru c\u0103 aproape c\u0103 uitase de existen\u021ba lui, se nume\u0219te domnul doctor Laurence Westcott. \u0218i a\u0219tept\u0103 s\u0103 vad\u0103 reac\u021bia maic\u0103-sii. \n", " \nDup\u0103 ce se asigur\u0103 c\u0103 tat\u0103l ei s-a culcat, Fran plec\u0103 ab\u0103tut\u0103. Nu se sim\u021bea \u00een stare s\u0103 se \u00eentoarc\u0103 la redac\u021bie \u0219i toate planurile de a-l muta pe tat\u0103l ei \u00eei fuseser\u0103 spulberate, cel pu\u021bin pe ziua de azi. Dup\u0103 ce uitase numele lui Laurence, c\u0103zuse \u00eentr-o stare de confuzie \u00eenl\u0103crimat\u0103 \u0219i p\u00e2n\u0103 \u0219i lui Carrie \u00eei fu limpede c\u0103 nici nu se punea problema mut\u0103rii. \u00cen chip straniu, Carrie nu p\u0103ruse c\u00e2tu\u0219i de pu\u021bin afectat\u0103 de oaspetele care-i r\u0103m\u00e2nea pe cap. St\u0103tea pur \u0219i simplu \u021bintuit\u0103 locului, ca un manechin. Ziua de azi \u00eei l\u0103murise un lucru. Hot\u0103r\u00e2rea cea mai \u00een\u021beleapt\u0103 era s\u0103-l uite pe Jack. \u00cent\u00e2lnirea cu feti\u021ba lui o convinsese de asta. Micu\u021ba Lou cea curajoas\u0103 rezistase cu o for\u021b\u0103 neb\u0103unit\u0103 unei furtuni, dar dou\u0103 puteau s-o dea gata. Era una din acele dup\u0103-amieze t\u00e2rzii, c\u00e2nd p\u00e2n\u0103 \u0219i Papei i-ar fi fost greu s\u0103 stea lini\u0219tit la masa de lucru, \u0219i locuitorii ora\u0219ului invadaser\u0103 toate barurile, cafenelele \u0219i promenadele de pe malul r\u00e2ului. Dincolo de catedral\u0103 soarele \u00eencepea s\u0103 apun\u0103 \u00eenv\u0103luit \u00eentr-o lumin\u0103 trandafirie. Era o vreme pentru \u00eendr\u0103gosti\u021bi. Fran se \u00eentreb\u0103 dac\u0103 Laurence cedase ispitei, ca to\u021bi ceilal\u021bi, sau r\u0103m\u0103sese \u00een cabinetul s\u0103u, cufundat \u00eentr-un alt dosar. A doua variant\u0103 probabil. Lui Laurence \u00eei p\u0103sa prea mult de pacien\u021bii s\u0103i ca s\u0103 se lase distras de un amurg flu\u0219turatic. Fran cobor\u00ee din ma\u0219in\u0103 \u0219i se a\u0219ez\u0103 de una singur\u0103 pe mal. Trebuia s\u0103 \u00eenfrunte un adev\u0103r dureros. Poate c\u0103-l iubea pe Jack, dar era prea t\u00e2rziu. Avusese destule \u0219anse \u0219i le ratase pe toate, risipindu-le ca pe firimiturile de p\u00e2ine aruncate acestor ra\u021be bine hr\u0103nite. \u00cen plus, iubindu-l pe Jack \u00eel \u00een\u0219ela pe Laurence, iar Laurence era un om bun, care merita mai mult. Ar trebui s\u0103 se resemneze cu ceea ce are \u0219i s\u0103 fie recunosc\u0103toare c\u0103 i-a venit mintea la cap la timp. Un cuplu la vreo patruzeci de ani trecu pe l\u00e2ng\u0103 ea \u021bin\u00e2ndu-se de m\u00e2n\u0103, f\u0103r\u0103 a ie\u0219i \u00een eviden\u021b\u0103 prin nimic \u00een afara luminii care p\u0103rea s\u0103-l \u00eenconjoare \u0219i care nu avea nimic de-a face cu frumuse\u021bea serii. Se oprir\u0103 la c\u00e2\u021biva pa\u0219i de Fran \u0219i privir\u0103 o clip\u0103 r\u00e2ul, apoi se s\u0103rutar\u0103 p\u0103tima\u0219, uit\u00e2nd de amurg sau de orice altceva din jurul lor. Oare ea putea s\u0103 simt\u0103 vreodat\u0103 ceva asem\u0103n\u0103tor pentru Laurence, acum sau peste zece ani? Sim\u021bi o \u00eempuns\u0103tur\u0103 de vinov\u0103\u021bie \u0219i spaim\u0103, care-i sf\u00e2\u0219ie sufletul. Laurence o iubea. Mai era doar o s\u0103pt\u0103m\u00e2n\u0103 p\u00e2n\u0103 la nunt\u0103. Era genul de b\u0103rbat care \u021binea la prestigiul lui, c\u0103ruia \u00eei era greu s\u0103 se apropie de cineva, dar care \u00ee\u0219i deschisese sufletul dinaintea ei. Fusese deja r\u0103nit de o alt\u0103 femeie care \u00eel p\u0103r\u0103sise: mama lui adev\u0103rat\u0103. Fran avea datoria s\u0103 nu-i fac\u0103 acela\u0219i lucru. \u0218i totu\u0219i putea s\u0103 se m\u0103rite cu Laurence c\u00e2nd tocmai \u00ee\u0219i d\u0103duse seama c\u0103 era \u00eendr\u0103gostit\u0103 de Jack? Clinica se \u00eenchidea c\u00e2nd ajunse ea acolo \u0219i Moira, asistenta lui Laurence, \u00eencuia u\u0219a. \u2014 A plecat acum un minut, o inform\u0103 Moira pe Fran pe tonul ei obi\u0219nuit, plin de venera\u021bie. Cred c\u0103 s-a dus la mama lui. \n\u2014 Florile or s\u0103 fie splendide, se extazie Camilla. Am avut mare noroc c-am reu\u0219it s\u0103-i conving pe cei de la Prentice and Proud s\u0103 se ocupe de ele. Philip Prentice e solicitat la toate nun\u021bile din \u00eenalta societate. A fost pu\u021bin \u00eengrijorat c\u00e2nd a auzit c\u0103 nunta e la sf\u00e2r\u0219itul lui august. Cele mai bune flori or s\u0103 se treac\u0103 p\u00e2n\u0103 atunci, a zis el, dar apoi i-a venit ideea asta minunat\u0103 cu floarea-soarelui. Laurence o asculta pe jum\u0103tate absent, iar jum\u0103tatea care asculta \u0219i-ar fi dorit ca Francesca s\u0103-\u0219i fi dat osteneala s\u0103 se ocupe ea de flori. F\u0103r\u0103 \u00eendoial\u0103, nu-i displ\u0103cea c\u0103 era \u0219i Camilla implicat\u0103, \u00eens\u0103 nu \u0219i dac\u0103 asta presupunea c\u0103 avea s\u0103 stea \u00een fa\u021ba altarului \u00eencadrat de tulpini de floarea-soarelui, ar\u0103t\u00e2nd ca afurisi\u021bii de Bill \u0219i Ben. \u2014 E\u0219ti sigur\u0103 c\u0103 floarea-soarelui e o idee at\u00e2t de inspirat\u0103? o \u00eentreb\u0103 el. \u2014 Bine\u00een\u021beles, dragule. O s\u0103 fie o nunt\u0103 at\u00e2t de elegant\u0103, \u00eenc\u00e2t o s\u0103 se vorbeasc\u0103 despre ea luni \u00eentregi. Sunt convins\u0103 c\u0103 Francesc\u0103i \u00eei vor pl\u0103cea la nebunie. \u00centre timp, Fran \u00eens\u0103\u0219i st\u0103tea \u00een antreul Camillei, uit\u00e2ndu-se la cadourile adunate pe masa de acolo. Unul dintre ele, f\u0103r\u0103 \u00eendoial\u0103 o sticl\u0103, se distingea de celelalte prin ambalajul ieftin. \u201eDomnului doctor Westcott\u201c, scria pe etichet\u0103, \u201ecel mai minunat om din lume. F\u0103r\u0103 dumneavoastr\u0103 ne-am fi pierdut speran\u021ba. S\u0103 dea Domnul s\u0103 ave\u021bi copii la fel de frumo\u0219i ca ai no\u0219tri. De la June, Bill \u0219i Tracey (doi ani) Standish.\u201c Fran fu cople\u0219it\u0103. \u2014 Francesca, draga mea, ce s-a \u00eent\u00e2mplat? Sim\u021bi bra\u021bele lui Laurence \u00eencol\u0103cindu-se \u00een jurul ei \u0219i \u00eenchise ochii, dorindu-\u0219i s\u0103 nu mai trebuiasc\u0103 s\u0103-i deschid\u0103 vreodat\u0103. \u2014 Sunt doar emo\u021biile de dinainte de nunt\u0103, suger\u0103 Camilla, strecur\u00e2ndu-se \u00een spatele lui Laurence. Eu am fost c\u00e2t pe-aci s\u0103 anulez nunta doar cu o s\u0103pt\u0103m\u00e2n\u0103 \u00eenainte. O b\u0103tu pe Fran pe um\u0103r cu nea\u0219teptat\u0103 bl\u00e2nde\u021be. \u2014 Mi-am f\u0103cut griji c\u0103 te-ai suprasolicitat, lans\u00e2nd ziarul cu at\u00e2t de pu\u021bin timp \u00eenainte de nunt\u0103. \u2014 N-are nici o leg\u0103tur\u0103 cu ziarul, insist\u0103 Fran \u0219i regret\u0103 imediat brusche\u021bea reac\u021biei. Camilla \u00eencerca s\u0103 fie dr\u0103gu\u021b\u0103 \u0219i se deschisese mult mai mult dec\u00e2t o f\u0103cea de obicei. Era un lucru oribil din partea lui Fran s\u0103 i-o reteze a\u0219a. \u2014 \u00cemi pare r\u0103u. N-am vrut s\u0103 fiu a\u0219a o scorpie. Doar c\u0103 simt nevoia s\u0103 discut ceva \u00eentre patru ochi cu Laurence. Camilla avea s-o cread\u0103 cu siguran\u021b\u0103 o scorpie dup\u0103 faza asta. Ar\u0103ta ca picat\u0103 cu cear\u0103. \u2014 Fie. N-ai dec\u00e2t, se arici ea. Dac\u0103 ave\u021bi nevoie de mine, sunt \u00een gr\u0103din\u0103. \u2014 Lini\u0219te\u0219te-te, \u00eei spuse Laurence bl\u00e2nd, de parc\u0103 ar fi fost o pacient\u0103 care avea nevoie de alinare dup\u0103 ce suferise un \u0219oc puternic. Nu poate s\u0103 fie at\u00e2t de grav. \u2014 Ba da. Problema e, Laurence, \u2013 Fran c\u0103ut\u0103 disperat\u0103 o cale de a-i spune asta f\u0103r\u0103 s\u0103-l r\u0103neasc\u0103, dar nu g\u0103si nici una \u2013 c\u0103 nu m\u0103 pot c\u0103s\u0103tori cu tine. Laurence r\u00e2se. \u2014 M\u0103car de data asta, mama a avut dreptate. Ai exagerat cu munca. Furia o scoase din impas. \u2014 N-are nimic de-a face cu asta, insist\u0103 ea. \u00cemi place s\u0103 exagerez cu munca. A\u0219 fi nefericit\u0103 la culme dac\u0103 nu a\u0219 exagera cu munca. Inspir\u0103 ad\u00e2nc. \u2014 Nu pot s\u0103-\u021bi spun c\u00e2t de r\u0103u \u00eemi pare, Laurence, dar vorbesc foarte serios. E\u0219ti un doctor excelent \u0219i un om minunat \u2013 dar nu te iubesc. Figura lui Laurence se \u00een\u0103spri. Pentru o clip\u0103 p\u0103ru c\u0103 aerul lui bl\u00e2nd, de preocupare pentru binele umanit\u0103\u021bii, avea s\u0103 lase loc unei expresii mult mai pu\u021bin umanitare. Fran se trase un pas \u00eenapoi \u0219i se trezi rezemat\u0103 de piatra rece a \u0219emineului. \u2014 Hot\u0103r\u00e2rea asta are cu siguran\u021b\u0103 leg\u0103tur\u0103 cu Jack Allen, nu-i a\u0219a? o \u00eentreb\u0103 Laurence furios. Ce \u021bi-a spus? Individul \u0103la e un nemernic. Nu te lua dup\u0103 el. \u2014 \u0218tiu c\u0103 e un nemernic. \u00cei reveni \u00een minte chipul micu\u021bei Louise, amintindu-i de infidelitatea lui Jack. Aici min\u021bi pu\u021bin. \u2014Nu are nimic de-a face cu Jack Allen. Oricum, so\u021bia lui s-a \u00eentors din Australia \u0219i s-au hot\u0103r\u00e2t s\u0103 se \u00eempace. \u00ce\u0219i scoase inelul de logodn\u0103 \u0219i \u00eel a\u0219ez\u0103 pe cel mai elaborat dintre cadouri. \u00cens\u0103 se rostogoli de-acolo \u0219i trebui s\u0103 se aplece s\u0103-l ridice de jos. A\u0219a c\u0103 nu observ\u0103 expresia de pe chipul lui Laurence c\u00e2nd vestea \u00eel izbi \u00een plin. R\u0103m\u0103sese \u00eencremenit. \u2014 \u0218tiu c\u0103 n-o s\u0103 m\u0103 crezi acum, dar sunt convins\u0103 c\u0103 fac ceea ce trebuie. \u00ce\u0219i d\u0103du seama c\u0103 avea s\u0103 par\u0103 ipocrit\u0103, dar nu-i veni \u00een minte nici o alt\u0103 formul\u0103 de a spune asta. \u2014 A\u0219a nu te r\u0103nesc dec\u00e2t o dat\u0103, dar dac\u0103 ne-am c\u0103s\u0103tori, te-a\u0219 r\u0103ni ani de zile. S\u0103 nu sim\u021bi iubire pentru cineva, oric\u00e2t de mult \u021bi-ai dori, e tot o form\u0103 de a-l \u00een\u0219ela. \u0218tiu. Mi-am v\u0103zut p\u0103rin\u021bii f\u0103c\u00e2nd acest lucru. \u00cemi pare nespus de r\u0103u. \u0218i sunt con\u0219tient\u0103 c\u0103 e numai vina mea, nu a ta, Laurence. Adio. Nu se uit\u0103 \u00een urm\u0103 pe c\u00e2nd ie\u0219ea pe jum\u0103tate fugind din casa plin\u0103 cu daruri de nunt\u0103, invita\u021bii \u0219i flori. Dac\u0103 ar fi f\u0103cut-o, \u0219i-ar fi v\u0103zut logodnicul privind \u00een gol, de parc\u0103 ar fi v\u0103zut o n\u0103luc\u0103. Apoi \u00eentorc\u00e2ndu-se \u0219i \u00eendrept\u00e2ndu-se spre cel mai apropiat telefon. \n\u2014 La naiba, \u00eenjur\u0103 Jack \u00eencet, realiz\u00e2nd c\u0103 uitase acas\u0103 \u00eenc\u0103 un lucru de care avea nevoie. \u00cenc\u00e2ntarea de-a sta \u00eentr-un hotel, chiar \u0219i \u00eentr-unul at\u00e2t de primitor \u0219i de nepreten\u021bios precum Cathedral Arms, \u00eei trecuse deja dup\u0103 o zi. Le ducea dorul lui Ben \u0219i lui Ralph, care devenise \u00een chip bizar un membru al familiei. Pentru numele lui Dumnezeu, \u00eei era dor p\u00e2n\u0103 \u0219i de Wild Rover. \u00cens\u0103 nu \u0219i de obiceiul antisocial al javrei de a se \u00eempunge cu botul \u00een pantoful lui la momente nepotrivite sau de-a trage c\u00e2te un p\u00e2r\u021b cu neru\u0219inare, ie\u0219ind apoi din camer\u0103 cu un pas vioi \u0219i plin de sine, f\u0103c\u00e2nd persoanele r\u0103mase \u00een \u00eenc\u0103pere s\u0103 se priveasc\u0103 b\u0103nuitor. \u0218i, mai ales, \u00eei era dor de Louise. De asemenea, sim\u021bea nevoia s\u0103 aflfe c\u00e2t de mult pl\u0103nuia Carrie s\u0103 stea. \u00cen stilul ei caracteristic, Carrie \u00eel invitase la o cin\u0103 \u00een familie \u00een seara respectiv\u0103, ceea ce era culmea, dat fiind c\u0103 era vorba de propria lui cas\u0103 \u0219i de propria lui familie. Nu \u00een\u021belegea foarte bine cum se \u00eent\u00e2mplase asta, dar, la cinci minute dup\u0103 ce se \u00eentorsese, Carrie reu\u0219ise ca prin farmec s\u0103 dea impresia c\u0103 el era so\u021bul care c\u0103lcase aiurea \u0219i ea victima nevinovat\u0103, care avusese multe de \u00eendurat. Era o adev\u0103rat\u0103 performan\u021b\u0103. \u00cenc\u0103 de c\u00e2nd \u00ee\u0219i str\u00e2ngea servieta, preg\u0103tindu-se s\u0103 plece de la lucru, Jack trebui s\u0103 recunoasc\u0103 faptul c\u0103 a\u0219tepta cu groaz\u0103 aceast\u0103 sear\u0103. Carrie avea s\u0103-\u0219i pun\u0103 la b\u0103taie probabil tot num\u0103rul \u00e0 la Martha Stewart. Uite, nu-i a\u0219a c\u0103 suntem o familie fericit\u0103, avea s\u0103 exclame friptura apetisant\u0103 etalat\u0103 pe platou. Cum po\u021bi s\u0103 sugerezi c-ar fi ceva care nu merge aici? Ce \u00eenseamn\u0103 \u0219apte ani de ur\u0103 \u0219i ranchiun\u0103 \u00eentre so\u021bi? La urma urmei, e o sunt poveste uitat\u0103, o gre\u0219eal\u0103 copil\u0103reasc\u0103. De ce nu po\u021bi s\u0103 \u0219tergi totul cu buretele \u0219i s-o lu\u0103m de la cap\u0103t? \u0218i nu trebuia s\u0103 se lase p\u0103c\u0103lit de nici una din chestiile astea, \u00ee\u0219i zise Jack sever, \u00een timp ce deschidea u\u0219a de la intrare, unde \u00eel izbi o arom\u0103 de \u0219orici afumat. Chiar dac\u0103 Francesca Tyler urma s\u0103 se c\u0103s\u0103toreasc\u0103 cu altcineva s\u0103pt\u0103m\u00e2na viitoare. V\u0103z\u00e2nd-o pe Louise cuib\u0103rit\u0103 pe canapea, cu Wild Rover ghemuit l\u00e2ng\u0103 ea, \u00eencadrat\u0103 de Ralph \u0219i Ben, care \u00eencercau s\u0103 joace Monopoly, o alegere riscant\u0103 cu Ralph, dat fiind c\u0103 \u00eentotdeauna \u00ee\u0219i uita propriet\u0103\u021bile, Jack sim\u021bi c\u0103 i se rupe inima. \u2014 Un pahar de vin? \u00eei propuse Carrie, a c\u0103rei siluet\u0103 mignon\u0103 \u0219i gra\u021bioas\u0103 era \u00eenve\u0219m\u00e2ntat\u0103 \u00eentr-o \u021binut\u0103 neagr\u0103 de la Gap, cu totul neadecvat\u0103 vie\u021bii la \u021bar\u0103, pe care totu\u0219i, o purta cu at\u00e2ta \u00eencredere de sine, \u00eenc\u00e2t p\u0103rea c\u0103 to\u021bi ceilal\u021bi erau cei \u00eembr\u0103ca\u021bi necorespunz\u0103tor. Vinul era unul scump, australian, nu unul din gama de vinuri de duzin\u0103 cump\u0103rate de la supermarket pe care Jack o numea \u00een glum\u0103 crama lui de vinuri. Nu se punea problema s\u0103 \u021bii vinul la p\u0103strare \u00een casa asta. Majoritatea sticlelor abia dac\u0103 apucau s\u0103 a\u021bipeasc\u0103 pu\u021bin. \u2014 Pot s\u0103 stau l\u00e2ng\u0103 tine, tati? ciripi Louise, tr\u00e2ntindu-se pe locul de l\u00e2ng\u0103 Jack. Carrie, observ\u0103 el, nu numai c\u0103-l a\u0219ezase \u00een capul mesei, dar se a\u0219tepta ca el s\u0103 \u00eempart\u0103 friptura. Chiar dac\u0103 se sim\u021bea st\u00e2njenit de o \u00eencercare at\u00e2t de f\u0103\u021bi\u0219\u0103 de a crea impresia unei familii fericite, Jack nu putu s\u0103 nu recunoasc\u0103 faptul c\u0103 masa era delicioas\u0103, iar atmosfera \u00eembietoare. La \u00eenceputul c\u0103sniciei lor, visase \u00eendelung la astfel de scene. Dar Carrie avusese alte idei. Doar Ben p\u0103rea st\u00e2ngaci \u0219i \u021b\u00e2fnos. Jack sim\u021bea nevoia s\u0103-l \u00eembr\u0103\u021bi\u0219eze \u0219i s\u0103-i spun\u0103: \u201eLeg\u0103tura dintre noi doi d\u0103inuie, va d\u0103inui \u00eentotdeauna\u201c, dar Ben \u00eei evita privirea. Dup\u0103 ce terminar\u0103 de m\u00e2ncat \u0219i Louise fu trimis\u0103 la culcare, atmosfera se schimb\u0103 subtil. Carrie se furi\u0219\u0103 l\u00e2ng\u0103 Jack \u0219i \u00eencepu s\u0103-i toarne \u00een pahar, de\u0219i de-abia dac\u0103 se atinsese de el. La cel\u0103lalt cap\u0103t al mesei, Ralph se aplec\u0103 \u0219i-i d\u0103du un cot lui Ben \u0219optindu-i: \u2014 Am impresia c\u0103 suntem \u00een plus pe-aici, b\u0103iete. Ar cam fi momentul s-o \u0219tergem. Ben se ridic\u0103 st\u00e2ngaci. Se presupunea c\u0103 \u00eemp\u0103carea p\u0103rin\u021bilor era visul oric\u0103rui copil dintr-o familie afectat\u0103 de divor\u021b, dar lui \u00eei st\u0103tea pe limb\u0103 s\u0103-i spun\u0103: \u201eN-o face, tat\u0103\u201c, f\u0103r\u0103 a \u0219ti ce voia s\u0103 \u00eempiedice de fapt. \u2014 Noapte bun\u0103, tat\u0103, noapte bun\u0103 \u0103 mam\u0103. Pauza pe care o f\u0103cuse spunea totul, dar Carrie, cu ochii a\u021binti\u021bi asupra lui Jack \u0219i u\u0219or ame\u021bit\u0103, nu p\u0103ru s\u0103 observe. \u2014 Noapte bun\u0103, dragule, spuse ea. Nu e minunat c\u0103 suntem iar \u00eempreun\u0103 cu to\u021bii? Ben morm\u0103i ceva nedeslu\u0219it, continu\u00e2nd s\u0103 evite privirea lui Jack, \u0219i, ascult\u0103tor, \u00ee\u0219i duse farfuria la ma\u0219ina de sp\u0103lat vasele, cum \u00eel \u00eenv\u0103\u021base taic\u0103-s\u0103u. Apoi ridic\u0103 brusc ochii, uit\u00e2ndu-se la maic\u0103-sa cu un aer b\u0103nuitor. Aceasta notase un num\u0103r \u0219i ini\u021bialele cuiva pe blocnotesul de l\u00e2ng\u0103 telefon. \u0218i Ben tocmai \u00ee\u0219i d\u0103duse seama ale cui erau ini\u021bialele. \n\nFran \u00ee\u0219i cufund\u0103 capul \u00een apa cald\u0103 \u0219i \u00eenmiresmat\u0103 din cad\u0103 \u0219i se \u00eentreb\u0103 dac\u0103 mai fusese vreodat\u0103 at\u00e2t de nefericit\u0103. F\u0103cuse ceea ce trebuia s\u0103 fac\u0103, dar aceast\u0103 certitudine nu-i aducea nici o alinare. \u00cen schimb, era con\u0219tient\u0103 de suferin\u021ba pe care-o provocase \u2013 de faptul c\u0103 se purtase execrabil cu Laurence, c\u0103 o dezam\u0103gise pe maic\u0103-sa \u0219i o umilise pe Camilla. \u0218i cum r\u0103m\u00e2nea cu ea \u00eens\u0103\u0219i? Fran cea dintotdeauna, contempl\u00e2nd o alt\u0103 rela\u021bie care se dusese de r\u00e2p\u0103. Iar de data asta purta \u0219i responsabilitatea pentru \u00eenc\u0103 o via\u021b\u0103 la care trebuia s\u0103 reflecteze. Nu g\u00e2ndi a\u0219a, \u00ee\u0219i spuse, o s\u0103 clachezi. O s\u0103 fiu tare, \u00ee\u0219i repet\u0103, prinz\u00e2ndu-\u0219i p\u0103rul \u00eentr-un coc \u0219i evit\u00e2nd s\u0103 se uite \u00een oglind\u0103, ca nu cumva s\u0103 vad\u0103 ceva ce nu i-ar fi pl\u0103cut. \u0218i prima dovad\u0103 de t\u0103rie va fi s\u0103 m\u0103 duc s\u0103-i dau vestea maic\u0103-mii. Era abia nou\u0103 c\u00e2nd ajunse acolo, dar Phyllis se trezise deja de la \u0219ase, un obicei de-o via\u021b\u0103. Fran se \u00eentreb\u0103 cum naiba \u00ee\u0219i umplea tot timpul \u0103sta. Casa ar\u0103ta \u00eentotdeauna at\u00e2t de impecabil, \u00eenc\u00e2t ar fi fost imposibil s\u0103 g\u0103se\u0219ti un fir de praf pe care s\u0103-l aspiri. Uit\u00e2ndu-se \u00een jurul ei, la casa bine cunoscut\u0103, Fran \u00ee\u0219i d\u0103du seama c\u0103, f\u0103r\u0103 tat\u0103l ei, nu mai p\u0103rea acas\u0103. Ralph sfidase cumva preocuparea obsesiv\u0103 a maic\u0103-sii pentru ordine prin simpla sa prezen\u021b\u0103. Ca \u0219i cum ar fi sim\u021bit \u0219i ea asta, Phyllis \u00ee\u0219i s\u0103rut\u0103 scurt fiica \u0219i o \u00eentreb\u0103 cum se sim\u021bea Ralph. \u2014 Bine. \u2014 Serios? Phyllis se \u00eentoarse \u0219i \u00eendrept\u0103 c\u0103r\u021bile deja a\u0219ezate la dung\u0103 pe m\u0103su\u021ba de cafea pe care nimeni n-avea voie s\u0103-\u0219i pun\u0103 cea\u0219ca, nu cumva s\u0103 se verse pe covorul bej. \u2014 Trebuie c\u0103 m\u0103 crezi lipsit\u0103 de inim\u0103 \u00een ceea ce-l prive\u0219te pe tat\u0103l t\u0103u, spuse ea pe nea\u0219teptate. Fran o ascult\u0103. Maic\u0103-sa nu spunea niciodat\u0103 astfel de lucruri. \u2014 Ceea ce n-a\u0219 fi putut \u00eendura era g\u00e2ndul c\u0103 ar fi depins de mine. Am r\u0103mas \u00eempreun\u0103 pentru c\u0103 aveam vie\u021bi separate, de fapt. El cu ziarul, eu cu jocul de bridge. Boala ar fi schimbat totul. M\u0103 bucur c\u0103 te va conduce la altar. Va fi m\u00e2ndru s-o fac\u0103. Eram geloas\u0103, \u0219tii, pe voi doi. Patetic, nu-i a\u0219a, s\u0103 fii geloas\u0103 pe propriul t\u0103u so\u021b? Dar el a \u0219tiut cum s\u0103 te ia de c\u00e2nd erai mic\u0103. \u00centotdeauna te duceai la el, nu la mine. Pentru prima dat\u0103 din copil\u0103rie, Fran se sim\u021bi \u00een stare s\u0103 treac\u0103 peste to\u021bi anii de t\u0103cere \u0219i s\u0103 o ia pe mama ei de m\u00e2n\u0103. \u2014 \u0218i pe tine te iubeam, mam\u0103. Numai c\u0103 p\u0103reai at\u00e2t de greu de abordat, at\u00e2t de ocupat\u0103 \u0219i de agitat\u0103 \u0219i de prins\u0103 \u00een universul t\u0103u domestic. Credeam c\u0103 erai nemul\u021bumit\u0103 pentru c\u0103 voiam s\u0103 lucrez, s\u0103 devin ziarist\u0103, ca tata. C\u0103 \u00ee\u021bi \u00eenchipuiai c\u0103 respingeam sistemul t\u0103u de valori. Phyllis \u00eei str\u00e2nse m\u00e2na o clip\u0103. \u2014 Atunci am fost foarte neroad\u0103. Se opri, \u0219ov\u0103ind. \u2014 Sunt m\u00e2ndr\u0103 de tine, s\u0103 \u0219tii. Bl\u00e2nde\u021bea nea\u0219teptat\u0103 din glasul maic\u0103-sii o cople\u0219i. Fran se smulse de l\u00e2ng\u0103 ea \u0219i \u00eencerc\u0103 s\u0103-\u0219i ascund\u0103 lacrimile \u00een perdelele roz, de damasc. \u2014 N-ai de ce s\u0103 fii. Am f\u0103cut un lucru \u00eengrozitor, mam\u0103. Am rupt logodna. Dar vestea nu st\u00e2rni nici urm\u0103 din dezaprobarea \u00eenver\u0219unat\u0103 la care se a\u0219teptase, nici acuza\u021bii c\u0103 s-ar fi comportat egoist, c\u0103 nu se g\u00e2ndise la reputa\u021bia p\u0103rin\u021bilor ei pe plan local, nici teama de b\u00e2rfele care aveau s\u0103 se aud\u0103 la bridge. \u2014 B\u0103nuiesc c\u0103 ai avut motivele tale. \u2014 Mi-am dat seama c\u0103 nu-l iubesc. \u2014 Atunci ai luat hot\u0103r\u00e2rea bun\u0103. Dac\u0103 eu \u0219i taic\u0103-t\u0103u am fi recunoscut acest lucru, poate c\u0103 vie\u021bile tuturor ar fi fost altfel. Regretul din glasul maic\u0103-sii fu mai mult dec\u00e2t putu \u00eendura. Aerul ei obi\u0219nuit de eficien\u021b\u0103 prompt\u0103 se spulbera dinaintea lui Fran, ceea ce o \u00eencuraj\u0103 s\u0103 continue cu dezv\u0103luirile. \u2014 Adev\u0103rul e, mam\u0103, c\u0103 a\u0219tept un copil. Din nou reac\u021bia maic\u0103-sii o lu\u0103 prin surprindere. Pe chipul lui Phyllis se ivi o umbr\u0103 de z\u00e2mbet. \u2014 De obicei, \u0103sta nu e un motiv mai degrab\u0103 s\u0103 faci o nunt\u0103, dec\u00e2t s-o anulezi? \u2014 Nu \u0219i dac\u0103 nu e\u0219ti sigur\u0103 cine e tat\u0103l. \u2014 Aha. Nu sim\u021bi nici urm\u0103 de \u0219oc sau de dezaprobare \u00een glasul ei. \u2014 O s\u0103 fii o mam\u0103 bun\u0103, Francesca. Spre deosebire de mine. Poate c-o s\u0103 fiu mai bun\u0103 ca bunic\u0103. Acum, b\u0103nuiesc c\u0103 ai vrea s\u0103 \u00eencerc s\u0103 dreg busuiocul cu Camilla? \u2014 Ar fi foarte dr\u0103gu\u021b din partea ta. \u2014 I-ai dat deja vestea lui taic\u0103-t\u0103u? Tonul ei plin de nea\u0219teptat\u0103 compasiune o emo\u021bion\u0103 pe Fran. \u2014 Nu cred c-o s\u0103 fie devastat. Era \u00eenc\u00e2ntat la culme c\u0103 vrei s\u0103 te conduc\u0103 la altar, dar am o b\u0103nuial\u0103 c\u0103 \u00eei era team\u0103 s\u0103 nu fac\u0103 vreo gaf\u0103 care s\u0103 te fac\u0103 de r\u00e2s \u00een public. \u2014 Mul\u021bumesc, mam\u0103. E\u0219ti o fat\u0103 de comitet. Phyllis z\u00e2mbi \u0219ov\u0103ielnic. \u2014 E mai bine dec\u00e2t s\u0103 fiu o pacoste, b\u0103nuiesc. \n\nC\u00e2nd ajunse \u00een sf\u00e2r\u0219it la redac\u021bie, totul era din fericire \u00een parametri normali. Reporterii zbierau, Keith Wilson \u00eel tachina pe Mike Wooley, iar Sean McGee, cu p\u0103rul prins \u00een coad\u0103 \u0219i cu un aer preocupat, era pe urmele unui tic\u0103los f\u0103r\u0103 inim\u0103 care arunca de\u0219euri periculoase, \u00een\u0219ela consumatorul sau, \u00een general, distrugea echilibrul planetei dup\u0103 p\u0103rerea lui Sean. Stevie o atac\u0103 \u00eenainte s\u0103 apuce s\u0103-\u0219i scoat\u0103 haina m\u0103car. \u2014 Fran! \u00cen sf\u00e2r\u0219it! Ai \u00eenceput s\u0103 lucrezi part-time mai nou? Am nevoie de un r\u0103spuns. De fapt, am avut nevoie de dou\u0103 zile. Vrei s\u0103 aloc\u0103m mai mult spa\u021biu rubricii de Matrimoniale, dat fiind c\u0103 e segmentul cel mai popular din Fair Exchange? Sau e\u0219ti prea cufundat\u0103 \u00een fantezii despre apartamentul nup\u021bial ca s\u0103-\u021bi mai pese de asta? Fran se a\u0219ez\u0103 l\u00e2ng\u0103 ea \u0219i cobor\u00ee vocea. \u2014 S-a anulat de tot, zise dintr-o suflare. \u2014 Rubrica de Matrimoniale? Stevie era uluit\u0103. Anun\u021burile se \u00eenghesuiser\u0103 de la primul num\u0103r. \u2014 Nu, nunta. I-am spus lui Laurence c\u0103 nu pot s\u0103 m\u0103 m\u0103rit cu el. Lui Stevie \u00eei veni s\u0103 aplaude, dar, m\u0103car de data asta, avu tactul s\u0103 se ab\u021bin\u0103. Era \u00eentotdeauna o gre\u0219eal\u0103 s\u0103 spui: \u201eSlav\u0103 Domnului, oricum nu mi-a pl\u0103cut niciodat\u0103 de nemernicul \u0103la\u201c, ca nu cumva logodna s\u0103 revin\u0103 la ordinea zilei \u00een jurul pr\u00e2nzului. \u2014 Pentru c\u0103 e\u0219ti \u00eendr\u0103gostit\u0103 de altcineva? \u00eentreb\u0103 Stevie plin\u0103 de speran\u021b\u0103. \u2014 Nu \u00eencepe. Pentru c\u0103 nu sunt \u00eendr\u0103gostit\u0103 de Laurence. \u2014 N-o s\u0103 te intereseze atunci faptul c\u0103 a sunat cineva de la un anumit laborator din Londra c\u0103 au sosit rezultatele testului. Despre ce test o fi vorba? \u00cen nici un caz unul de sarcin\u0103, pentru c\u0103 \u0219tii deja c\u0103 e\u0219ti \u00eens\u0103rcinat\u0103. Fran \u00eei evit\u0103 privirea de vultur. Cum se face c\u0103 Stevie afla aproape totul chiar \u00eenainte s\u0103 afle ea? \u00centinse m\u00e2na spre telefon. \u2014 Neh, cl\u0103tin\u0103 Stevie din cap. N-or s\u0103-\u021bi dea rezultatele la telefon. Au specificat foarte clar lucrul \u0103sta. Trebuie s\u0103 te duci s\u0103 le ridici personal. Am sugerat c\u0103 m\u00e2ine ar fi o zi potrivit\u0103, dup\u0103 ce intr\u0103 ziarul la tipar, \u0219i au zis c\u0103 e \u00een regul\u0103. \u2014 Oh, Doamne, Stevie. Lui Fran \u00eei venea s\u0103 se ia cu m\u00e2inile de cap sau s\u0103 urle. \u2014 Nici m\u0103car nu sunt sigur\u0103 c\u0103 mai vreau s\u0103 aflu! Dat fiind c\u0103 nu mai sunt nici cu unul, nici cu cel\u0103lalt, ce mai conteaz\u0103 de fapt? Stevie z\u00e2mbi, lu\u00e2ndu-\u0219i aerul unei maimu\u021be \u00een\u021belepte \u0219i pu\u021bintel cam pline de sine. \u2014 C\u00e2nd erai mic\u0103, \u00ee\u021bi pl\u0103ceau surprizele de ziua ta sau preferai s\u0103 alegi ce vei primi? \u2014 Punct ochit. Detestam surprizele. B\u0103nuiesc c\u0103 n-ai verificat cumva \u0219i mersul trenurilor pentru mine, nu-i a\u0219a? \u2014 Ai unul la unsprezece \u0219i dou\u0103 minute din Woodbury. Ajunge \u00een Liverpool Street la treisprezece \u0219i opt minute. Trenul de \u00eentoarcere pleac\u0103 la cincisprezece \u0219i patru minute. Ajunge la \u0219aptisprezece fix. Are vagon restaurant. \u00ce\u021bi \u021bin eu locul aici. \u2014 Stevie. Ce m-a\u0219 face f\u0103r\u0103 tine? \u2014 Nu te-ai mai \u00eemb\u0103ta \u0219i nu te-ai culca cu b\u0103rba\u021bi f\u0103r\u0103 s\u0103-\u021bi iei precau\u021bii? \u00eentreb\u0103 Stevie, sim\u021bindu-se \u00een elementul ei, \u00een timp ce se apuca s\u0103 refac\u0103 rubrica de Matrimoniale de una singur\u0103. \n\nTrenul de Londra era plin de turi\u0219ti care bifaser\u0103 Woodbury pe lista lor cu catedrale engleze\u0219ti, se extaziaser\u0103 dinaintea str\u0103du\u021belor sale medievale, ignoraser\u0103 \u00eemprejurimile industriale \u0219i se minunaser\u0103 v\u0103z\u00e2nd c\u00e2t de pu\u021bin se schimbase de-a lungul veacurilor. Fran ar fi putut s\u0103 le spulbere iluziile povestindu-le despre problemele cu care se confrunta, care includeau persoane f\u0103r\u0103 ad\u0103post \u0219i flagelul drogurilor, dar nu asta c\u0103utau turi\u0219tii. Asta puteau g\u0103si \u0219i la ei acas\u0103. Londra se \u00eendrepta apatic spre sf\u00e2r\u0219itul verii, cople\u0219it\u0103 de un val nea\u0219teptat de canicul\u0103, p\u0103rea ne\u00eengrijit\u0103 \u0219i \u00eengropat\u0103 p\u00e2n\u0103 la genunchi \u00een gunoaie. Nu era de mirare c\u0103, prin compara\u021bie, Woodbury-ul ar\u0103ta chiar bine. Avea metrou direct, a\u0219a c\u0103 Fran se \u00eendrept\u0103 spre sta\u021bie, promi\u021b\u00e2ndu-\u0219i c\u0103 avea s\u0103 ia un taxi la \u00eentoarcere. \u00cen tren era cald ca \u00een p\u00e2ntecele mamei, a\u0219a c\u0103 fu c\u00e2t pe-aci s\u0103 adoarm\u0103 \u0219i s\u0103 uite s\u0103 coboare. C\u00e2nd g\u0103si \u00een sf\u00e2r\u0219it laboratorul, care era ascuns pe o str\u0103du\u021b\u0103 lateral\u0103, o recep\u021bioner\u0103 amabil\u0103 o \u00eendrum\u0103 spre etajul unu, unde i se d\u0103du un plic alb pe care era scris ceva cu litere de tipar. Oare tehnicianul \u0219tia ce con\u021bine? se \u00eentreb\u0103. V\u0103z\u00e2nd c\u0103 \u00eei evita discret privirea, deduse c\u0103 \u0219tia. Scrise un cec \u0219i \u00ee\u0219i puse plicul \u00een geant\u0103. \u00cen taxiul care o ducea la gar\u0103 se \u00eentreb\u0103 de ce luase rezultatele de fapt. La ce avea s\u0103-i foloseasc\u0103 s\u0103 \u0219tie? Dac\u0103 era Laurence, avea s\u0103 se simt\u0103 vinovat\u0103; dac\u0103 era Jack, avea s\u0103-i repro\u0219eze toate ocaziile pe care le ratase. Poate ar trebui pur \u0219i simplu s\u0103 rup\u0103 plicul \u00een buc\u0103\u021bi? Poate c\u0103 ar fi mai bine s\u0103 nu \u0219tie niciodat\u0103. Copilul ar fi numai al ei. Ca o confirmare, sim\u021bi o lovitur\u0103 puternic\u0103, \u00een urma c\u0103reia fu c\u00e2t pe-aci s\u0103-\u0219i verse b\u0103utura pe ea. Ironia sor\u021bii, \u00ee\u0219i aminti cu severitate, era c\u0103 asta era exact ce-\u0219i dorise la \u00eenceput. Un copil f\u0103r\u0103 tat\u0103. Dar asta se \u00eent\u00e2mpla \u00eenainte de-a se trezi c\u0103 se \u00eendr\u0103gostise de Jack. \u00cenc\u0103 nu deschisese plicul c\u00e2nd trenul ajunse \u00een Woodbury. Incinta g\u0103rii era plin\u0103 de so\u021bii care \u00ee\u0219i a\u0219teptau so\u021bii la primul tren de sear\u0103 pentru naveti\u0219ti. \u00cen mod ira\u021bional, Fran \u00ee\u0219i dori s\u0103-l vad\u0103 pe Jack \u00een acea mul\u021bime. \u00cen locul lui o v\u0103zu pe Stevie. \u2014 M-am g\u00e2ndit c\u0103 s-ar putea s\u0103 ai nevoie de cineva care s\u0103-\u021bi ridice moralul. \u00cen ciuda ar\u0219i\u021bei, Stevie purta o jachet\u0103 veche de la Barbour care p\u0103rea s\u0103 fi fost prototipul primei haine impermeabile, \u00eenainte s\u0103 existe vreo urm\u0103 de b\u0103nuial\u0103 c\u0103 avea s\u0103 devin\u0103 un semn distinctiv al aristocra\u021biei pasionate de via\u021ba la \u021bar\u0103. Stevie scoase un pachet de bomboane mentolate Extra Strong din buzunarele ei \u00eenc\u0103p\u0103toare. \u2014 Vrei una? Fran cl\u0103tin\u0103 din cap. \u2014 Deci, cui ar trebui s\u0103-i spunem tati? Lui Tweedledum sau lui Tweedledee? \u00eencerc\u0103 Stevie s\u0103 fac\u0103 haz de necaz. \u2014 N-am deschis \u00eenc\u0103 plicul. \u2014 \u00cen\u021beleg. Stevie \u00ee\u0219i croi drum prin mul\u021bimea de turi\u0219ti osteni\u021bi \u0219i copii care or\u0103c\u0103iau spre locul unde-\u0219i l\u0103sase ma\u0219ina. \u2014 Ai b\u0103tut drumul p\u00e2n\u0103 la Londra s\u0103 iei rezultatele ca apoi s\u0103 nu le deschizi. \u2014 Nu \u0219tiam c\u0103 n-o s\u0103 deschid plicul p\u00e2n\u0103 \u00een momentul \u00een care l-am primit. Era con\u0219tient\u0103 c\u0103 avea s\u0103 sune aberant. \u2014 B\u0103nuiesc c\u0103 Jack n-a sunat, nu? Vreau s\u0103 spun, n-a apucat s\u0103 afle c\u0103 nunta mea nu mai e o piedic\u0103 sau ceva de genul \u0103sta? \u2014 Dac\u0103 vrei ca Jack Allen s\u0103 afle c\u0103 ai anulat nunta cel mai bine ar fi s\u0103 te duci s\u0103-i spui chiar tu. Din c\u00e2te aud nevast\u0103-sa s-a instalat deja acolo ca la ea acas\u0103. Fran? \u2014 Da? \u2014 E\u0219ti o fraier\u0103 c\u0103 ai l\u0103sat s\u0103 se \u00eent\u00e2mple asta. Fran ridic\u0103 b\u0103rbia. \u2014 Ea e o fraier\u0103. Jack a \u00een\u0219elat-o \u0219i l-a interesat at\u00e2t de pu\u021bin soarta fiicei lui, c\u0103 n-a v\u0103zut-o vreme de \u0219apte ani. Ce femeie cu capul pe umeri \u0219i-ar dori a\u0219a un b\u0103rbat? \u2014 Tu. Dar s-ar putea s\u0103 fie prea t\u00e2rziu din c\u00e2te aud. \u2014 Stevie, explod\u0103 Fran pe c\u00e2nd parcau \u00een fa\u021ba redac\u021biei, s\u0103 crezi c\u0103 \u0219tii totul mai bine dec\u00e2t oricine altcineva o fi o calitate necesar\u0103 unui ziarist, dar la fel de important e \u0219i s\u0103 recuno\u0219ti din c\u00e2nd \u00een c\u00e2nd c\u0103 te-ai \u00een\u0219elat. Nu sunt \u00eendr\u0103gostit\u0103 de Jack Allen. \u2014 Bine, aprob\u0103 Stevie pe un ton exasperant pe c\u00e2nd intrau \u00een redac\u021bie, atunci n-o s\u0103 te deranjeze c\u0103 e acolo cu Keith Wilson, discut\u00e2nd rezultatele de la crichet. Fran sim\u021bi c\u0103 ro\u0219e\u0219te ca o \u0219col\u0103ri\u021b\u0103 f\u0103r\u0103 minte. Mai ales c\u00e2nd Jack s\u0103ri de pe scaun v\u0103z\u00e2ndu-le. \u2014 \u00cemi pare r\u0103u, Jack, se f\u00e2st\u00e2ci Fran, ne\u0219tiind ce s\u0103 spun\u0103, nu pot s\u0103 te invit \u00een biroul meu, pentru c\u0103 nu mai am unul. Jack r\u00e2nji. \u2014 Atunci noroc c\u0103 am venit s-o v\u0103d pe Stevie. Vreau s\u0103-i fac o propunere. Fran r\u0103mase locului, n\u0103ucit\u0103 \u0219i furioas\u0103, \u00een timp ce Stevie pleca \u00eempreun\u0103 cu Jack la cafeneaua de peste drum. Doamne, te scotea din fire. Intra aici ca la el acas\u0103 \u0219i o lua pe Stevie pe sus, f\u0103r\u0103 s\u0103 scoat\u0103 vreun cuv\u00e2nt despre faptul c\u0103 nunta fusese anulat\u0103. Deodat\u0103 fu cuprins\u0103 de panic\u0103. Dac\u0103 propunerea consta \u00een a-i oferi o alt\u0103 slujb\u0103 lui Stevie? Nu putea s\u0103-\u0219i \u00eenchipuie Citizen-ul f\u0103r\u0103 Stevie. Se \u00eemp\u0103case cu ideea de-a avea un copil \u0219i de a-\u0219i continua activitatea ca redactor, de a lansa chiar noi diviziuni marca Fair Exchange. Dar numai av\u00e2nd-o al\u0103turi pe Stevie care s\u0103 fie m\u00e2na ei dreapt\u0103. De bun\u0103 seam\u0103, nici m\u0103car Jack Allen n-ar avea tupeul s\u0103 le-o fure cu at\u00e2ta neru\u0219inare? O jum\u0103tate de or\u0103 mai t\u00e2rziu, Stevie se \u00eentoarse, plin\u0103 de ea, anun\u021b\u00e2nd c\u0103 Jack voise doar s\u0103-i cear\u0103 sfatul. \u2014 I-ai spus? \u00eentreb\u0103 Fran, f\u0103r\u0103 s\u0103 se poat\u0103 ab\u021bine. \u2014 Ce s\u0103-i spun? \u2014 C\u0103 am anulat nunta. Stevie \u021b\u00e2\u021b\u00e2i. \u2014 \u00cemi pare r\u0103u, Francesca. Pesemne c\u0103 am uitat. Dar \u00eentr-un or\u0103\u0219el ca \u0103sta probabil c\u0103 a aflat deja. Fran sim\u021bi c\u0103-i piere elanul. Stevie avea dreptate. \u00cen Woodbury b\u00e2rfele circulau cu viteza luminii. \u2014 Fire\u0219te, exist\u0103 o singur\u0103 modalitate de a fi sut\u0103 la sut\u0103 sigur\u0103. \u0218i asta e s\u0103-i spui chiar tu. Fran se \u00eentoarse. \u0102sta era singurul lucru pe care nu se sim\u021bea \u00een stare s\u0103-l fac\u0103. ", " \u2014 Nu trebuie s\u0103-mi pl\u0103te\u0219ti chirie, Ralph, \u00eei explic\u0103 Ben pentru a zecea oar\u0103, sim\u021bind c\u0103-i vine s\u0103 dea cu tabla de joc de p\u0103m\u00e2nt. Nu sunt eu proprietarul de la Park Lane. Tu e\u0219ti. Erau a\u0219eza\u021bi afar\u0103, \u00een gr\u0103dina mare, la umbra m\u0103rului b\u0103tr\u00e2n. \u2014 Poftim, \u0219aizeci \u0219i \u0219ase de lire, \u00eel ignor\u0103 Ralph cu des\u0103v\u00e2r\u0219ire, \u00eenc\u00e2ntat c\u0103-\u0219i amintise c\u0103 piesa lui era cizmuli\u021ba argintie. Ben ced\u0103 \u0219i lu\u0103 banii. Ast\u0103zi era una din zilele proaste ale lui Ralph, c\u00e2nd circuitele din creierul lui nu p\u0103reau s\u0103 fac\u0103 nici o conexiune cum trebuie. Ben \u00een\u021belese pentru prima dat\u0103 cum trebuia s\u0103 se simt\u0103 mama unor copii mici, iste\u021bi, dar \u00eenc\u0103p\u0103\u021b\u00e2na\u021bi. \u2014 Ben, strig\u0103 Carrie din pragul u\u0219ii de la buc\u0103t\u0103rie, am plecat. M\u0103 \u00eentorc la \u0219ase. Ben o privi. De fapt, \u0219tia prea bine unde pleac\u0103. Singurul lucru pe care nu-l \u0219tia era ce trebuia s\u0103 fac\u0103 \u00een privin\u021ba asta. \u2014 Ralph, \u00eencepu el, \u0219tiind c\u0103 era \u00een zadar, dar sim\u021bind nevoie disperat\u0103 s\u0103 se consulte cu cineva. \u00cen zilele bune, reg\u0103seai urme din ma\u0219in\u0103ria perfect\u0103 a min\u021bii lui Ralph. \u00cens\u0103 azi nu era una din acele zile. \u2014 M\u0103 \u00eentrebam dac\u0103 ai putea s\u0103-mi dai un sfat. Ralph p\u0103ru mai atent, de parc\u0103 ar fi intuit importan\u021ba \u00eentreb\u0103rii care avea s\u0103 urmeze. \u2014 Dac\u0103 \u021bi-ai iubi foarte mult tat\u0103l \u0219i-ai afla c\u0103 mama ta \u00eel \u00een\u0219al\u0103, i-ai spune? \u2014 Grea \u00eentrebare. Ralph l\u0103s\u0103 c\u0103r\u021bile din m\u00e2n\u0103 cu mult\u0103 grij\u0103. \u2014 Dar dac\u0103 vrei cu adev\u0103rat p\u0103rerea mea\u0103 Ben se aplec\u0103 spre el. P\u0103rea s\u0103 fie din nou Ralph cel de odinioar\u0103. \u2014 Cred c\u0103 a\u0219 hot\u0103r\u00ee c\u0103 nu e treaba mea. E riscant s\u0103-\u021bi bagi nasul \u00een treburile p\u0103rin\u021bilor. Ben se sim\u021bi cople\u0219it de dezam\u0103gire. Dac\u0103 \u0103sta era Ralph cel de pe vremuri, atunci nu putea s\u0103-i ofere dec\u00e2t ni\u0219te cli\u0219ee. \u2014 Pe de alt\u0103 parte, ad\u0103ug\u0103 Ralph, \u00eenv\u0103luindu-l pe Ben cu o privire care era acum la fel de limpede \u0219i albastr\u0103 precum cerul de iarn\u0103, a\u0219 putea s\u0103 fac \u00een a\u0219a fel \u00eenc\u00e2t s\u0103 afle de la altcineva. Ben s\u0103ri s\u0103-l \u00eembr\u0103\u021bi\u0219eze. Tocmai se g\u00e2ndise la persoana ideal\u0103 care s\u0103-i spun\u0103. \n\nFran \u00eencerc\u0103 s\u0103 nu se mai g\u00e2ndeasc\u0103 la Camilla, scriind r\u0103va\u0219e cu scuze tuturor persoanelor care trimiseser\u0103 daruri, \u0219i s\u0103 se concentreze pe ziarul care trebuia s\u0103 intre la tipar. Vor fi nevoi\u021bi s\u0103 pl\u0103teasc\u0103 oricum florile, probabil \u0219i firma de catering. Va trebui s\u0103 le trimit\u0103 un cec. \u0218i \u00eenc\u0103 nu g\u0103sise momentul potrivit s\u0103-i spun\u0103 tat\u0103lui ei c\u0103 n-avea s-o mai conduc\u0103 \u00een cele din urm\u0103 la altar. Tocmai \u00eencerca s\u0103 compun\u0103 un titlu pe tema mobilierului de buc\u0103t\u0103rie, c\u00e2nd Ben se ivi ca o furtun\u0103 la cel\u0103lalt cap\u0103t al redac\u021biei pustii. La ora asta plecase aproape toat\u0103 lumea, \u00een afar\u0103 de ea \u0219i Stevie \u0219i, cum pe nici una din ele nu le a\u0219tepta nimeni acas\u0103, se preg\u0103teau pentru o noapte de munc\u0103. \u2014 Ben! M\u0103 bucur s\u0103 te v\u0103d! Fran \u00eel chem\u0103 \u00een col\u021bul \u00een care lucrau. Crescuse at\u00e2t de \u00eenalt, \u00eenc\u00e2t era greu s\u0103 \u00ee\u021bi \u00eenchipui c\u0103 e fiul lui Jack. C\u00e2nd se apropie, observ\u0103 c\u0103 era palid \u0219i agitat. \u00cei trecu prin minte un g\u00e2nd \u00eenfior\u0103tor. \u2014 Nu e vorba de tata, nu-i a\u0219a? \u2014 Nu, nu, el e beton. Fran izbucni \u00een r\u00e2s. Auzise multe calificative la adresa lui Ralph, dar niciodat\u0103 pe acesta. \u2014 Iar tu probabil c\u0103 e\u0219ti \u00eenc\u00e2ntat la culme c\u0103 s-a \u00eentors mama ta. Fran \u00eel privi sfios, t\u00e2njind s\u0103 afle mai multe. \u2014 A\u0219 fi preferat s\u0103 r\u0103m\u00e2n\u0103 naibii \u00een Australia, de fapt, izbucni Ben. \u2014 Dar nu e un motiv de bucurie c\u0103 l-a iertat pe tat\u0103l t\u0103u dup\u0103 at\u00e2\u021bia ani? Fran \u00ee\u0219i d\u0103du seama c\u0103 era o \u00eentrebare lipsit\u0103 de tact chiar \u00een clipa \u00een care o rosti. Poate c\u0103 Ben nici m\u0103car nu \u0219tiuse c\u0103 p\u0103rin\u021bii lui se desp\u0103r\u021biser\u0103 din cauza infidelit\u0103\u021bii tat\u0103lui s\u0103u. \u2014 L-a iertat? exclam\u0103 Ben, aproape scuip\u00e2nd cuvintele. Tu chiar nu \u00een\u021belegi nimic din povestea asta, nu-i a\u0219a? Fran r\u0103mase interzis\u0103. Ben p\u0103ruse \u00eentotdeauna un b\u0103iat at\u00e2t de calm. \u2014 Nu, b\u0103nuiesc c\u0103 nu. \u2014 Tata era cel care trebuia s-o ierte. Ea e cea care a avut o aventur\u0103, nu el. \u0218i-au \u00eenchipuit c\u0103, pentru c\u0103 aveam doar opt ani, nu \u00een\u021belegeam ce se \u00eent\u00e2mpl\u0103. Dar nu era a\u0219a. I-am auzit de multe ori cert\u00e2ndu-se fiindc\u0103 ea voia s\u0103 fug\u0103 cu b\u0103rbatul \u0103la. Tata a zis c\u0103 o s\u0103-i dea \u00een vileag \u0219i o s\u0103-i distrug\u0103 cariera b\u0103rbatului, a\u0219a c\u0103 mama a fugit \u00een Australia \u0219i a luat-o pe Lou cu ea. \u0218i ca s\u0103 se r\u0103zbune pe tata, nu l-a l\u0103sat s-o vad\u0103 pe Lou vreme de \u0219apte ani. Tata a fost aproape distrus. Fran ascult\u0103, cu inima b\u0103t\u00e2nd s\u0103-i sar\u0103 din piept, cu un nod de panic\u0103 \u00een stomac. Era imposibil s\u0103 fie adev\u0103rat. \u00cen to\u021bi ace\u0219ti ani avusese o p\u0103rere proast\u0103 despre Jack \u0219i refuzase s\u0103 aib\u0103 de-a face cu el pentru c\u0103 \u00ee\u0219i l\u0103sase familia de izbeli\u0219te, c\u00e2nd de fapt, \u00een tot timpul \u0103sta, fusese exact pe dos. Fran v\u0103zu suferin\u021ba de pe chipul lui Ben. Mama lui nu-l p\u0103r\u0103sise numai pe Jack, ci \u0219i pe propriul fiu. Cum putea cineva s\u0103 fie at\u00e2t de lipsit de inim\u0103? \u2014 Oh, Doamne, Ben, s\u0103ri ea s\u0103-l \u00eembr\u0103\u021bi\u0219eze. N-am \u0219tiut! \u2014 Iar acum s-a \u00eentors \u0219i o s\u0103 fac\u0103 din nou acela\u0219i lucru \u0219i \u00eemi fac griji pentru tata. Se opri sfios, uimit de propriul s\u0103u curaj. \u2014 Tu e\u0219ti singura persoan\u0103 care-o poate opri. \u2014 Eu? \u2014 Sigur \u0219tii c\u0103 tata e \u00eendr\u0103gostit de tine. De c\u00e2teva luni bune. Ascult\u0103 c\u00e2ntece siropoase, se \u00eembat\u0103 \u0219i r\u0103m\u00e2ne uit\u00e2ndu-se la ziarul t\u0103u. Dac\u0103 n-a\u0219 fi venit acas\u0103 \u00een ziua aia totul ar fi mers de minune \u00eentre voi. Dar am fost st\u00e2njenit \u0219i am \u00eencercat s\u0103 fac pe durul. \u2014 Te-ai descurcat foarte bine. \u2014 Mda. \u0218i \u021bi-am dat impresia c\u0103 tata \u0219i-o trage \u00een st\u00e2nga \u0219i-n dreapta, dar adev\u0103rul e c\u0103 tu e\u0219ti singura femeie care l-a interesat la modul serios. Te rog, Francesca. E\u0219ti singura persoan\u0103 care \u00eel poate salva de la a fi r\u0103nit din nou. \u2014 Cum? \u2014 Spun\u00e2ndu-i c\u0103 \u0219i tu \u00eel iube\u0219ti \u0219i anul\u00e2ndu-\u021bi afurisita de nunt\u0103. \u2014 De fapt, deja mi-am anulat afurisita de nunt\u0103. El nu \u0219tie chestia asta? Ben r\u00e2nji. \u2014 Poate ar trebui s\u0103 i-o spui chiar tu. A l\u0103sat un mesaj pe robotul de-acas\u0103. S-a dus la Cathedral Arms s\u0103 bea un pahar cu un client. A zis c-o s\u0103 stea vreo jum\u0103tate de or\u0103 acolo. Fran nu mai st\u0103tu pe g\u00e2nduri. \u00ce\u0219i l\u0103s\u0103 h\u00e2rtiile \u00eempr\u0103\u0219tiate pe birou \u0219i-\u0219i \u00een\u0219f\u0103c\u0103 haina. \u2014 S-ar putea s-o fac, de fapt. \u0218i, dac\u0103 m\u0103 refuz\u0103, pe tine o s\u0103 te trag la r\u0103spundere pentru c\u0103 m-am f\u0103cut de r\u00e2s \u00een public. S\u0103ri treptele, una c\u00e2te una, prea agitat\u0103 ca s\u0103 a\u0219tepte chiar \u0219i c\u00e2teva minute liftul, \u0219i ie\u0219i \u00een fug\u0103 din redac\u021bie, pentru a descoperi c\u0103 afar\u0103 ploua cu g\u0103leata. Atmosfera fierbinte \u0219i \u00eenc\u0103rcat\u0103 din ultimele zile se \u00eempr\u0103\u0219tiase deodat\u0103 \u0219i rafale de ploaie izbeau trotuarele. F\u0103r\u0103 o pelerin\u0103 care s-o apere de ploaie, avea s\u0103 arate ca o c\u00e2rp\u0103 stoars\u0103 p\u00e2n\u0103 s\u0103 ajung\u0103 la bar. Va trebui pur \u0219i simplu s\u0103 spere c\u0103, \u00eentr-adev\u0103r, dragostea e oarb\u0103. La intrare erau c\u00e2teva numere vechi din Citizen \u0219i lu\u0103 unul ca s\u0103-l \u021bin\u0103 deasupra capului. Putea m\u0103car s\u0103 \u00eempiedice s\u0103 i se scurg\u0103 rimelul. Chiar \u00een acel moment, o femeie se ivi de pe aleea al\u0103turat\u0103. \u00cei trebui un moment s\u0103 recunoasc\u0103 silueta r\u0103v\u0103\u0219it\u0103 \u0219i ud\u0103 leoarc\u0103. \u2014 Camilla! Ce Dumnezeu faci pe ploaia asta? Coafura de obicei impecabil\u0103 a Camillei era \u00eembibat\u0103 de ap\u0103, ca un c\u00e2ine plouat, iar costumul ei de in bej era p\u0103tat \u0219i mototolit. \u2014 Te-am a\u0219teptat aici. Fran sim\u021bi un fior de team\u0103. \u2014 De ce n-ai urcat? \u2014 Pentru c\u0103 ceea ce vreau s\u0103-\u021bi spun nu poate fi spus dec\u00e2t \u00eentre patru ochi. C\u0103\u021bea egoist\u0103! F\u0103r\u0103 vreun avertisment \u00ee\u0219i \u00eendrept\u0103 pumnul \u00eenm\u0103nu\u0219at spre Fran. Fran fu at\u00e2t de surprins\u0103, \u00eenc\u00e2t nici m\u0103car nu se clinti \u0219i m\u0103nu\u0219a o lovi \u00een plin. \u2014 Cum ai putut s\u0103-mi umile\u0219ti fiul \u00een halul \u0103sta? zbier\u0103 Camilla. Nu cred c\u0103 ai vrut vreodat\u0103 s\u0103 te c\u0103s\u0103tore\u0219ti. N-ai ar\u0103tat nici pic de interes pentru nunt\u0103. Nu-\u021bi pas\u0103 dec\u00e2t de ziarul t\u0103u afurisit! Cum crezi c\u0103 s-a sim\u021bit el? Fran se cl\u0103tin\u0103, \u0219ocat\u0103 de lovitura primit\u0103 \u0219i de cuvintele Camillei, \u0219i recunoscu c\u0103 era un gr\u0103unte de adev\u0103r dureros \u00een ele. \u2014 \u00cemi dau seama c\u0103 a fost \u00eengrozitor \u0219i nu pot s\u0103-\u021bi spun ce r\u0103u \u00eemi pare. Ai dreptate. Am fost o c\u0103\u021bea egoist\u0103. Dar Camilla nu asculta scuzele lui Fran. \u2014 Am crezut c\u0103 o s\u0103 pot face astfel \u00eenc\u00e2t m\u0103car lucrul \u0103sta s\u0103 fie cum \u0219i-l dorea. A\u0219 fi putut s\u0103-i ofer nunta perfect\u0103! Patosul ne\u00eembl\u00e2nzit din glasul Camillei era sf\u00e2\u0219ietor. Aerul ei obi\u0219nuit, de por\u021belan delicat, disp\u0103ruse, fiind \u00eenlocuit de o disperare care \u00eei st\u00e2rni mustr\u0103ri de con\u0219tiin\u021b\u0103 lui Fran. Cu siguran\u021b\u0103 nu fusese c\u00e2tu\u0219i de pu\u021bin mireasa ideal\u0103. \u2014 Am crezut, continu\u0103 Camilla cu triste\u021be, c\u0103 poate atunci m\u0103 va ierta pentru gre\u0219eala mea, pentru c\u0103 nu i-am spus despre mama lui adev\u0103rat\u0103. \u2014 Sunt sigur\u0103 c\u0103 te-a iertat deja. Fran \u00eei \u00eentinse m\u00e2na femeii mai \u00een v\u00e2rst\u0103, dar aceasta o respinse. \u2014 Sunt sigur\u0103 c\u0103 a \u00een\u021beles c\u0103 ai f\u0103cut-o pentru binele lui. \u2014 Nu-l cuno\u0219ti prea bine, nu-i a\u0219a? Chiar dac\u0103 urma s\u0103 v\u0103 c\u0103s\u0103tori\u021bi. Cred c\u0103 a sc\u0103pat ca prin urechile acului. \u2014 \u0218i eu. Dispozi\u021bia vesel\u0103 \u0219i \u00eencrez\u0103toare a lui Fran se spulberase. Camilla r\u0103m\u0103sese \u021bintuit\u0103 locului, sub ploaia toren\u021bial\u0103, cu chipul str\u0103lucind de devotament, ca o martir\u0103 cre\u0219tin\u0103 din vechime. \u2014 Las\u0103-m\u0103 s\u0103-\u021bi chem un taxi, Camilla. Chiar \u00een timp ce rostea aceste cuvinte, Fran \u00ee\u0219i d\u0103du seama c\u0103 nu putea s\u0103 lase femeia tulburat\u0103 din fa\u021ba ei singur\u0103 \u00eentr-un taxi. Trebuia s-o conduc\u0103 acas\u0103; \u00eei datora m\u0103car at\u00e2ta lucru. Fran se g\u00e2ndi la minutele care se scurgeau. Cur\u00e2nd Jack avea s\u0103 plece de la bar, iar ea era prins\u0103 aici, cu aceast\u0103 Camilla cuprins\u0103 de isterie. Se sim\u021bi ru\u0219inat\u0103 de acest g\u00e2nd meschin. Camilla avea dreptate. Era \u00eentru totul egoist\u0103. \u2014 Uite ce e, se auzi spun\u00e2nd, ma\u0219ina mea e dup\u0103 col\u021b. Te conduc acas\u0103. Sleit\u0103 de aceast\u0103 desc\u0103rcare, Camilla p\u0103ru s\u0103 se scurg\u0103 \u00een scaun c\u00e2nd Fran \u00eei puse centura de siguran\u021b\u0103 \u0219i o conduse, prin traficul agitat, la c\u0103su\u021ba ei cochet\u0103 din apropierea ora\u0219ului. C\u00e2nd ajunser\u0103 acolo, trebui p\u00e2n\u0103 \u0219i s\u0103 caute cheile \u00een geanta Camillei. Imediat ce o instal\u0103 pe Camilla l\u00e2ng\u0103 \u0219emineu, Fran \u00eencerc\u0103 s\u0103-l sune pe Laurence ca s\u0103-i spun\u0103 s\u0103 vin\u0103, dar plecase deja, neobi\u0219nuit de devreme. Dup\u0103 ceasul de pe peretele din buc\u0103t\u0103rie, trecuse aproape o or\u0103 de c\u00e2nd plecase de la redac\u021bie. Camilla nici nu p\u0103ru s\u0103 observe c\u00e2nd ie\u0219i pe u\u0219\u0103. Traficul de la orele de v\u00e2rf se r\u0103rea, \u00een timp ce \u00ee\u0219i croia drum \u00eenapoi spre Cathedral Arms, pe c\u00e2nd cei care poposiser\u0103 la un pahar dup\u0103 munc\u0103 se \u00eentorceau acas\u0103, unde erau a\u0219tepta\u021bi cu masa gata \u0219i cu copiii deja gata de culcare. Fran \u00eencerc\u0103 s\u0103-\u0219i scoat\u0103 din minte chipul disperat al Camillei \u00een timp ce se uita dup\u0103 Jack prin bar. Nu era acolo. \u2014 A plecat acum un sfert de or\u0103, r\u0103spunse barmanul amabil la \u00eentrebarea ei. Fran se sim\u021bi cuprins\u0103 de dezam\u0103gire. Ratarea momentului potrivit devenea un adev\u0103rat talent. Afar\u0103 ploaia era gata s\u0103 stea \u0219i taxiurile \u00eencepeau s\u0103 se goleasc\u0103. Unul se opri chiar \u00een spatele ei \u0219i din el cobor\u00ee o t\u00e2n\u0103r\u0103 de-o frumuse\u021be izbitoare, \u00eembr\u0103cat\u0103 \u00een negru, cu p\u0103rul negru tuns scurt, \u00een mod v\u0103dit abia \u00eendur\u00e2ndu-se s\u0103 se desprind\u0103 de b\u0103rbatul care se afla \u00eenc\u0103 \u00een\u0103untru. Se \u00eentinse \u0219i-l s\u0103rut\u0103. Fran sim\u021bi c\u0103-i sare inima din piept c\u00e2nd recunoscu chipul de \u0219treng\u0103ri\u021b\u0103 al lui Carrie Allen. Fran \u00ee\u0219i ridic\u0103 gulerul hainei pentru a nu fi observat\u0103 c\u00e2nd se uit\u0103 s\u0103 vad\u0103 cine era cealalt\u0103 persoan\u0103. Fereastra taxiului se l\u0103s\u0103 \u00een jos \u0219i, pentru o clip\u0103, se ivi un chip. B\u0103rbatul din taxi era Laurence. ", " \nAcum c\u0103 avea dovada \u00eenaintea ochilor, totul era at\u00e2t de limpede. Motivul pentru care Jack \u00eel dispre\u021buia pe Laurence \u0219i Laurence \u00eel ura pe Jack. Faptul c\u0103 Jack cuno\u0219tea at\u00e2t de bine clinica. Cu Laurence avusese Camilla aventura cu at\u00e2\u021bia ani \u00een urm\u0103. \u0218i, judec\u00e2nd dup\u0103 ceea ce se petrecuse \u00een ei, continua \u0219i acum. Cum putuse Laurence s\u0103 fac\u0103 a\u0219a ceva? Pesemne c\u0103 lucrul \u0103sta \u00eenc\u0103lcase toate codurile deontologice pe care se presupunea c\u0103 trebuie s\u0103 le respecte un medic. Cu doar c\u00e2teva minute \u00een urm\u0103 ea o conducea pe Camilla acas\u0103, chinuit\u0103 de vinov\u0103\u021bie pentru c\u0103 \u00eel nedrept\u0103\u021bise pe fiul cel bun \u0219i respectabil al acesteia din motive egoiste \u0219i superficiale, cum ar fi acela c\u0103 era \u00eendr\u0103gostit\u0103 de altcineva. Fran nu se putea g\u00e2ndi dec\u00e2t c\u0103 sc\u0103pase ca prin urechile acului. Oare Laurence o iubise vreodat\u0103 sau considerase c\u0103 va constitui o pav\u0103z\u0103 \u00een calea amenin\u021b\u0103rii reprezentate de scandalul bine ascuns? Dac\u0103 era c\u0103s\u0103torit cu redactorul-\u0219ef al ziarului local, s-ar fi bucurat de o oarecare imunitate. \u0218i chiar dac\u0103 aventura lui cu Carrie era doar urmarea unui moment de sl\u0103biciune, trebuie s\u0103 fi \u0219tiut c\u00e2t de vulnerabil\u0103 era ea dup\u0103 ani de zile de tratament pentru fertilitate, c\u00e2t de u\u0219or \u00eei era unei paciente s\u0103 ajung\u0103 s\u0103 se uite la un doctor ca la Dumnezeu. Sim\u021bi c\u0103 o n\u0103p\u0103de\u0219te ca o v\u0103paie furia fa\u021b\u0103 de ipocrizia lui Laurence, care o f\u0103cea pe sf\u00e2ntul patron al fertilit\u0103\u021bii, pe doctorul c\u0103ruia \u00eei p\u0103sa doar de binele pacientelor, c\u00e2nd de fapt n-avea nici un fel de rezerve \u00een a se culca cu una dintre ele. Fran p\u0103\u0219i \u00een lumin\u0103 chiar \u00een clipa c\u00e2nd demara taxiul. Pentru o frac\u021biune de secund\u0103 privirea ei o \u00eent\u00e2lni pe-a lui Laurence. El fu primul care \u00eentoarse capul. \u2014 Ne-am mirat c\u0103 nu \u021bi-ai dat seama mai devreme, spuse Carrie bl\u00e2nd, descuindu-\u0219i ma\u0219ina, care era parcat\u0103 la c\u00e2\u021biva metri mai \u00eencolo, \u00een timp ce taxiul \u00een care se afla Laurence disp\u0103rea. Halal ziarist\u0103! Nu te ducea cu pre\u0219ul, apropo. Chiar credea c\u0103 e \u00eendr\u0103gostit de tine p\u00e2n\u0103 s\u0103 m\u0103 \u00eentorc eu. Vezi tu, eu \u00eel \u00een\u021beleg mai bine. \u2014 Cum r\u0103m\u00e2ne cu Jack \u00een toat\u0103 povestea asta? \u2014 Nu \u0219tie \u00eenc\u0103. Ochii negri ai lui Carrie o privir\u0103 sfid\u0103tor. \u2014 Ai de g\u00e2nd s\u0103 fii tu mesagerul ve\u0219tilor bune? Fran se urc\u0103 \u00een ma\u0219in\u0103 \u0219i a\u0219tept\u0103 s-o vad\u0103 pe Carrie plec\u00e2nd. Apoi, sim\u021bindu-se mai idioat\u0103 \u0219i mai ab\u0103tut\u0103 dec\u00e2t \u00ee\u0219i amintea s\u0103 fi fost vreodat\u0103, porni spre cas\u0103. \n\nDup\u0103 ploaie se l\u0103sase r\u0103coare, primul semn c\u0103 venea toamna. \u00ce\u0219i scoase hainele de serviciu \u0219i \u00ee\u0219i puse pe ea dragul ei chimono alb, de m\u0103tase, pe care i-l adusese tat\u0103l ei dintr-o excursie \u00een Hong Kong. \u00cencepuse s\u0103 se r\u0103reasc\u0103, dar avea s\u0103-l poarte p\u00e2n\u0103 c\u00e2nd avea s\u0103 se rup\u0103 de tot. Aprinse toate luminile din apartamentul ei pustiu \u0219i d\u0103du drumul la ap\u0103 \u00een cad\u0103. Tocmai se dezbr\u0103case \u0219i pusese un picior \u00een cad\u0103 c\u00e2nd sun\u0103 telefonul. \u00cei veni s\u0103-\u0219i trag\u0103 palme c\u0103 uitase s\u0103 porneasc\u0103 robotul. Cu o incredibil\u0103 t\u0103rie de caracter, \u00eel ignor\u0103 p\u00e2n\u0103 c\u00e2nd \u00een cele din urm\u0103 se opri. Se cufund\u0103 cu totul \u00een ap\u0103 chiar \u00een momentul \u00een care \u00eencepu s\u0103 sune din nou, insistent \u0219i oarecum nelini\u0219titor. De data asta nu-i putu opune rezisten\u021b\u0103. \u2014 Fran? Era vocea lui Jack. Poate c\u0103 aflase de la Carrie ce se \u00eent\u00e2mplase. A\u0219tept\u0103 plin\u0103 de speran\u021b\u0103 \u00een timp ce stropi de ap\u0103 se scurgeau pe covor. Dar tensiunea din vocea lui suger\u0103 c\u0103 era altceva la mijloc. \u2014 M\u0103 tem c\u0103 e vorba de tat\u0103l t\u0103u. A disp\u0103rut. Ben are grij\u0103 de el de obicei, dar el a umblat aiurea \u00een dup\u0103-amiaza asta \u0219i a uitat complet de Ralph. Iar el probabil c\u0103 a profitat de ocazie ca s-o \u0219tearg\u0103. L-am c\u0103utat peste tot pe-aici. Ai idee unde s-ar fi putut duce? Afar\u0103 se \u00eentuneca \u0219i \u0219tia c\u0103 Jack \u00eencerca s\u0103-\u0219i p\u0103streze calmul \u00een fa\u021ba dispari\u021biei tat\u0103lui ei ca s\u0103 n-o sperie. \u00cens\u0103 era am\u00e2ndoi con\u0219tien\u021bi c\u0103 se putea \u00eent\u00e2mpla orice dac\u0103 nu-l g\u0103seau cur\u00e2nd. \u2014 Ai anun\u021bat poli\u021bia? \u2014 Da. Sunt pe faz\u0103. Fran \u00eentinse m\u00e2na spre chimono \u0219i-l trase pe ea. \u2014 O s\u0103-l caut \u0219i eu. Se poate s\u0103 se fi dus \u00een vreunul din locurile prin care umbla de obicei. La stadionul de curse, poate. Sau la clubul de crichet. O s\u0103 vin cu ma\u0219ina. \u00cencerc\u0103 s\u0103-\u0219i st\u0103p\u00e2neasc\u0103 panica \u00een timp ce conducea pe str\u0103zile peste care se l\u0103sa \u00eentunericul, trec\u00e2nd prin toate locurile \u00een care s-ar fi putut duce Ralph. Dup\u0103 aproape dou\u0103 ore era prea extenuat\u0103 s\u0103 mai continue c\u0103utarea. \u00ce\u0219i uitase mobilul \u0219i hot\u0103r\u00ee s\u0103 treac\u0103 pe la redac\u021bie ca s\u0103-l sune pe Jack. Poate c\u0103 Jack \u00eel g\u0103sise deja de c\u00e2teva ore, f\u0103c\u00e2nd pe detectivul \u00een \u00eentuneric \u00een fundul gr\u0103dinii, \u0219i nu reu\u0219ise s\u0103 dea de ea. Toate luminile erau aprinse la etajul doi al cl\u0103dirii redac\u021biei. Fran o lu\u0103 la fug\u0103, \u00een timp ce inima \u00eei b\u0103tea nebune\u0219te. Dar era doar Flo, femeia de serviciu, care golea co\u0219urile de gunoi \u0219i se v\u0103ic\u0103rea, v\u0103z\u00e2nd \u00een ce hal fusese l\u0103sat\u0103 cafetiera. \u2014 V\u0103 \u00eentreb \u0219i eu, coment\u0103 Flo, ridic\u00e2nd o pl\u0103cint\u0103 cu carne muceg\u0103it\u0103 pe care tocmai o g\u0103sise \u00een spatele unui fi\u0219et, cine lucreaz\u0103 aici? Ziari\u0219ti sau o hait\u0103 de fiare s\u0103lbatice? Fran ignor\u0103 aceast\u0103 \u00eentrebare \u00eencuietoare. \u2014 Flo, se \u00eent\u00e2mpl\u0103 cumva s\u0103-l fi v\u0103zut pe tata pe undeva? Fran se strecur\u0103 \u00een fostul ei birou pentru a avea un moment de lini\u0219te. \u00cen\u0103untru era \u00eentuneric \u0219i Fran se rezem\u0103 o clip\u0103 de u\u0219\u0103, \u00eencerc\u00e2nd s\u0103-\u0219i alunge disperarea. Dac\u0103 se hot\u0103r\u00e2se s\u0103 hr\u0103neasc\u0103 ra\u021bele \u0219i c\u0103zuse \u00een ele\u0219teu sau r\u0103t\u0103cea pur \u0219i simplu pe undeva, f\u0103r\u0103 s\u0103 mai recunoasc\u0103 vreunul din reperele care fuseser\u0103 c\u00e2ndva at\u00e2t de cunoscute \u0219i lini\u0219titoare? Aprinse lumina \u0219i tres\u0103ri. Ralph st\u0103tea, \u00eembr\u0103cat \u00eenc\u0103 \u00een halat, pe unul din scaune, cu o casc\u0103 de operator pe cap. Z\u00e2mbi bl\u00e2nd ca \u0219i cum prezen\u021ba \u0219i \u021binuta lui erau cele mai normale lucruri cu putin\u021b\u0103. \u2014 Nu-\u021bi face griji, Franny drag\u0103, am trimis ziarul la tipar. Spune-mi doar un singur lucru. Cum naiba prinzi scorurile de la crichet pe dr\u0103cia asta? \u2014 Oh, tat\u0103! Fran str\u0103b\u0103tu \u00een fug\u0103 \u00eenc\u0103perea \u0219i \u00eengenunche la picioarele lui. \u2014 Am crezut c\u0103 de data asta chiar te-am pierdut. \u2014 Prostu\u021b\u0103 mic\u0103. A\u0219 vrea s\u0103 m\u0103 \u00eentorc acum, z\u00e2mbi Ralph cu \u00eeng\u0103duin\u021b\u0103. Asta dac\u0103 nu cumva \u0219tii cum s\u0103 faci blestem\u0103\u021biile astea s\u0103 mearg\u0103. \u2014 \u00cemi pare r\u0103u, tat\u0103. Se sim\u021bi at\u00e2t de u\u0219urat\u0103, \u00eenc\u00e2t \u00eei veni s\u0103 r\u00e2d\u0103. \u2014 Nu m-am priceput niciodat\u0103 la tehnologie. Am o idee mai bun\u0103. Vino la mine. Am televiziune prin cablu. \u2014 Nu, mersi, Francesca. Ralph str\u00e2nse din buze cu un aer \u00eenc\u0103p\u0103\u021b\u00e2nat. \u2014 \u00cemi place mai mult la Jack. M\u0103 simt ca acas\u0103 acolo, \u00eei f\u0103cu el cu ochiul r\u0103ut\u0103cios, \u00eens\u0103 f\u0103r\u0103 maic\u0103-ta. \u2014 Bine. Doar \u00een seara asta. \n\nJack trebuie s\u0103-i fi auzit venind pe alee \u0219i \u00eei a\u0219tepta \u00een prag, \u021bin\u00e2nd bra\u021bul \u00een jurul lui Ben, care avea ochii ro\u0219ii de pl\u00e2ns, \u00eenvinov\u0103\u021bindu-se de bun\u0103 seam\u0103 pentru toat\u0103 povestea. \u2014 Un comitet de \u00eent\u00e2mpinare, chicoti Ralph, ignor\u00e2nd cu inocen\u021b\u0103 agita\u021bia pe care o st\u00e2rnise, ce amabil. \u2014 Ralph, tic\u0103los b\u0103tr\u00e2n, \u00eel \u00eent\u00e2mpin\u0103 Jack, ajut\u00e2ndu-l s\u0103 coboare din ma\u0219in\u0103. Po\u021bi, te rog, s\u0103 ne anun\u021bi data viitoare c\u00e2nd pleci la plimbare? Drept r\u0103spuns Ralph \u00eel privi cu deosebit\u0103 aten\u021bie. \u2014 Te \u0219tiu de undeva, nu-i a\u0219a? \u00eentreb\u0103 el. \u00cemi amintesc \u2013 \u00een glasul lui se sim\u021bi o not\u0103 de siguran\u021b\u0103 \u0219i \u00eenc\u00e2ntare pentru c\u0103 \u00ee\u0219i amintise \u2013, vii \u00een fiecare mar\u021bi s\u0103 iei gunoiul. Ben chicoti \u00een spatele lor. \u2014 Ajung\u0103-\u021bi, foarte mul\u021bumesc, \u0219uier\u0103 Jack. Probabil \u00ee\u0219i \u00eenchipuie c\u0103 tu e\u0219ti instalatorul. \u2014 Intr\u0103, c\u0103l\u0103torule, \u00eel pofti Jack, o s\u0103-\u021bi g\u0103sesc ceva interesant de v\u0103zut la televizor. Ralph \u00eel urm\u0103 ca un mielu\u0219el. \u2014 N-o s\u0103 se supere Carrie? Fran se uit\u0103 \u00een jur, c\u0103ut\u00e2nd semne ale prezen\u021bei so\u021biei lui Jack, \u00eencerc\u00e2nd s\u0103 uite scena din dup\u0103-amiaza aia, c\u00e2nd o v\u0103zuse aplec\u00e2ndu-se s\u0103-l s\u0103rute pe Laurence. \u2014 Doar dac\u0103 are puteri telepatice, replic\u0103 Jack, tr\u0103g\u00e2nd un pled peste genunchii lui Ralph. A plecat acum dou\u0103 ore la Londra. N-a mai putut s\u0103 suporte via\u021ba meschin\u0103 din Woodbury. Oricum, s-a dovedit c\u0103 nu eram eu principalul punct de atrac\u021bie aici. \u2014 \u00cen schimb Laurence era. \u2014 \u021ai-a picat fisa deci. \u2014 Sunt din nou \u00eempreun\u0103? Jack d\u0103du din umeri. \u2014 \u00cen\u021beleg c\u0103 nu. Lui Laurence \u00eei era prea team\u0103 de un scandal. O s\u0103 \u00eencerce s\u0103-\u0219i g\u0103seasc\u0103 un loc de munc\u0103 la Londra, unde se pare c\u0103 exist\u0103 o mai mare deschidere pentru leg\u0103turile cu pacien\u021bii. Fran \u00eencerc\u0103 s\u0103-\u0219i re\u021bin\u0103 z\u00e2mbetul. \u2014 Ar fi mai bine s\u0103 plec acum. O s\u0103 vin m\u00e2ine s\u0103-l iau pe tata \u0219i tot bagajul. Ai avut prea mult timp grij\u0103 de el. Dac\u0103 Stevie poate s\u0103-mi \u021bin\u0103 locul la redac\u021bie, o s\u0103 am chiar eu grij\u0103 de el p\u00e2n\u0103 c\u00e2nd g\u0103sim o solu\u021bie definitiv\u0103. \u2014 Cred c\u0103 s-ar putea s\u0103 afli c\u0103 Stevie se g\u00e2nde\u0219te s\u0103-\u0219i dea preavizul. \u2014 Jack! Fran fusese at\u00e2t de sigur\u0103 c\u0103 n-o s\u0103 i-o fure. \u2014 Nu cumva ai ademenit-o s\u0103 lucreze la Express? \u2014 Nu, mi-am luat libertatea s-o \u00eentreb dac\u0103 n-ar vrea s\u0103 vin\u0103 s\u0103 aib\u0103 grij\u0103 de Ralph. Ar fi un eufemism dac\u0103 a\u0219 spune c\u0103 a s\u0103rit asupra ocaziei. A s\u0103rit cu pr\u0103jina, mai degrab\u0103. At\u00e2ta timp c\u00e2t e\u0219ti \u0219i tu de acord, desigur. M-am g\u00e2ndit c\u0103 \u021bi-ar sur\u00e2de ideea ca ea s\u0103 aib\u0103 grij\u0103 de Ralph dup\u0103 ce ne c\u0103s\u0103torim. Ben hot\u0103r\u00ee c\u0103 de data asta ar trebui s\u0103-\u0219i dea silin\u021ba s\u0103 nu-i mai \u00eentrerup\u0103 \u0219i se strecur\u0103 \u00een dormitorul lui. Fran se a\u0219ez\u0103, sim\u021bindu-se deodat\u0103 cople\u0219it\u0103. \u2014 Poate s\u0103 ne ajute \u0219i cu copilul, continu\u0103 Jack pe un ton amical. Spune c\u0103 deja se simte ca \u0219i cum ar fi bunica lui. Fran r\u0103mase f\u0103r\u0103 cuvinte. \u2014 De c\u00e2nd \u0219tii despre copil? \u2014 Doar nu crezi c\u0103 am \u00eenghi\u021bit toate pove\u0219tile alea cum c\u0103 Henrietta ar fi \u00eens\u0103rcinat\u0103? Mi-ai spus c\u0103 l-a \u00eent\u00e2lnit pe Laurence Westcott c\u00e2nd s-a dus s\u0103-\u0219i pun\u0103 diafragma, mai \u0219tii? \u2014 Diafragma mai d\u0103 gre\u0219, spuse Fran moale. Copiii se nasc uneori cu ea \u00een m\u00e2n\u0103. \u2014 Nu \u0219i asta. \u00cen plus, trebuie s\u0103 ne g\u00e2ndim la Lou. Carrie a l\u0103sat-o cu mine, slav\u0103 Domnului. Are nevoie de pu\u021bin\u0103 stabilitate. \u2014 Dar, Jack, nu putem s-o l\u0103s\u0103m pe Stevie s\u0103 renun\u021be pur \u0219i simplu la slujba ei. O s\u0103 piard\u0103 at\u00e2\u021bia ani din pensie. \u2014 Cred c\u0103 vei afla c\u0103 Murray Nelson vrea s\u0103 \u00eencerce s\u0103 cumpere o parte din Fair Exchange. A cam dat clas\u0103 micii mele lans\u0103ri. A\u0219a c\u0103 ai putea s\u0103-i dai un salariu lui Stevie? \u2014 Jack! Fran \u00eencerc\u0103 s\u0103 par\u0103 revoltat\u0103, dar nu reu\u0219i. \u2014 Oricum, cine-a zis c\u0103 ne c\u0103s\u0103torim? \u2014 Nu trebuie s-o facem dac\u0103 nu vrei. Po\u021bi s\u0103-\u021bi p\u0103strezi apartamentul \u0219i via\u021ba ta, dac\u0103 vrei, dar mi-ar pl\u0103cea s\u0103 fac parte din via\u021ba copilului meu. Fran se arici. \u2014 Cum naiba de e\u0219ti at\u00e2t de sigur c\u0103 e copilul t\u0103u? Se g\u00e2ndi la plicul \u00eenc\u0103 nedesf\u0103cut ce con\u021binea dovada incontestabil\u0103, ascuns ca o bomb\u0103 cu ceas \u00een geanta ei. Jack r\u00e2nji. \u2014 Pentru c\u0103, \u00eent\u00e2mpl\u0103tor, \u0219tiu c\u0103 Laurence Westcott nu poate avea copii. I-a spus lucrul \u0103sta lui Carrie cu ani \u00een urm\u0103. Pe ea n-a deranjat-o pentru c\u0103 avea deja doi. N-a apucat s\u0103-\u021bi pomeneasc\u0103 \u0219i \u021bie de asta? Fran inspir\u0103 ad\u00e2nc. Laurence \u0219tiuse cu siguran\u021b\u0103 lucrul \u0103sta \u00een tot acest timp \u0219i o l\u0103sase s\u0103 cread\u0103 c\u0103 vrea s\u0103 se a\u0219eze la casa lui \u0219i s\u0103 \u00eentemeieze o familie cu ea. O \u00een\u0219elase la fel de mult pe c\u00e2t \u00eel \u00een\u0219elase \u0219i ea. \u2014 A\u0219adar, \u2013 Jack se l\u0103s\u0103 pe vine astfel \u00eenc\u00e2t s-o poat\u0103 privi \u00een ochi \u2013 \u00een caz c\u0103 nu mai exist\u0103 al\u021bi candida\u021bi, \u00eenseamn\u0103 c\u0103 trebuie s\u0103 fie copilul meu. Uite ce e, Fran. Nu te cer \u00een c\u0103s\u0103torie dintr-un sentiment de datorie. Ai fi \u00een stare s\u0103 cre\u0219ti un copil pe cont propriu \u00een mod admirabil. Dar s\u0103 ai copii e cea mai mare aventur\u0103 pe care mi-o pot imagina \u0219i vreau s\u0103 \u00eemp\u0103rt\u0103\u0219esc experien\u021ba asta cu tine. Ben e lucrul cel mai minunat care mi s-a \u00eent\u00e2mplat vreodat\u0103. Am pierdut-o pe Lou, dar am recuperat-o acum, cel pu\u021bin deocamdat\u0103. Nu vreau s\u0103 pierd \u0219i copilul \u0103sta. Dar trebuie s\u0103 fie decizia ta. \u00cenainte s\u0103 apuce s\u0103-i r\u0103spund\u0103, el \u00eei lu\u0103 m\u00e2na \u00eentr-a lui. \u2014 \u0218i mai e un lucru dureros pe care trebuie s\u0103-l \u00eenfrun\u021bi: starea lui Ralph o s\u0103 se agraveze \u00een anii care vor urma. S-ar putea chiar s\u0103 nu mai semene cu tat\u0103l pe care-l \u0219tiai. Dar cel pu\u021bin putem s\u0103 \u00eenfrunt\u0103m asta \u00eempreun\u0103. Fran lu\u0103 m\u00e2na lui Jack \u0219i o s\u0103rut\u0103. \u2014 \u0218tiu c\u0103 starea lui se va agrava. Dar cel pu\u021bin va fi \u00eendeajuns de lucid ca s\u0103-\u0219i cunoasc\u0103 primul nepot. Ralph, care se uitase mul\u021bumit la cursa pe care i-o \u00eenregistrase Jack, \u00eembr\u0103cat \u00eenc\u0103 \u00een halatul lui \u00een dungi, trase cu ochiul la ei. \u2014 E\u0219ti o t\u00e2n\u0103r\u0103 foarte greu de \u00een\u021beles, Francesca. Era limpede c\u0103 vechiul Ralph revenise. \u2014 Credeam c\u0103 te m\u0103ri\u021bi cu Laurence. Fran r\u00e2se. \u2014 A\u0219a credeam \u0219i eu. \u2014 Nu conteaz\u0103, r\u00e2se Ralph mul\u021bumit. Eu oricum l-am preferat \u00eentotdeauna pe Jack. \u2014 Bun atunci, spuse Fran moale. \u2014 Un singur lucru m\u0103 \u00eengrijoreaz\u0103, legat de familia \u00een care urmeaz\u0103 s\u0103 intru, anun\u021b\u0103 Jack, a\u0219ez\u00e2ndu-se pe bra\u021bul scaunului ei. \u2014 Nu totul e ereditar, s\u0103 \u0219tii. Jack o ignor\u0103. \u2014 \u0218i acest lucru e obiceiul vostru nelini\u0219titor de-a ie\u0219i \u00een lume \u00een \u021binuta de culcare. \u2014 Nu-\u021bi face griji, chicoti Fran, d\u00e2ndu-\u0219i seama dintr-odat\u0103 c\u0103 era \u00eenc\u0103 \u00eembr\u0103cat\u0103 \u00een chimono-ul din m\u0103tase alb\u0103, de \u00eendat\u0103 ce ne c\u0103s\u0103torim, promit c\u0103 n-o s\u0103 mai port nimic. Jack o str\u00e2nse \u00een sf\u00e2r\u0219it \u00een bra\u021be. \u2014 De ce oare nu m\u0103 lini\u0219te\u0219te lucrul \u0103sta? \u00eentreb\u0103 el. \u0218i \u00eenainte de a merge mai departe, vreau s\u0103-mi promi\u021bi ceva: data viitoare c\u00e2nd concepem un copil, \u2013 o s\u0103rut\u0103 at\u00e2t de p\u0103tima\u0219 c\u0103 i se t\u0103ie respira\u021bia \u2013 vreau s\u0103 avem martori. Ne-am \u00een\u021beles? \n\nMarc\u0103 de detergent. Scriitoare \u0219i desenatoare britanic\u0103, autoarea unor c\u0103r\u021bi pentru copii foarte populare, \u00eentre care se remarc\u0103 pove\u0219tile din seria Peter Rabbit. Magazin de lux din Londra. Instrument de tortur\u0103. Lan\u021b de supermarketuri din Marea Britanie. Serial britanic de anima\u021bie. Un clasic al filmului noir, inspirat de romanul omonim al lui James M. Cain. Ras\u0103 canin\u0103 hibrid\u0103. \u00cen traducere: \u201eHoinarul\u201c. Titlul unui c\u00e2ntec din produc\u021bia muzical\u0103 South Pacific. Joc de cuvinte intraductibil \u00eentre Gonna Wash My Hair \u201eM\u0103 voi sp\u0103la pe cap\u201c \u0219i Gonna Wash That Man Right Out Of My Hair \u201eO s\u0103-mi scot b\u0103batul acela din minte\u201c. Regin\u0103 a unui trib celtic, renumit\u0103 pentru c\u0103 a condus o revolt\u0103 \u00eempotriva Imperiului Roman. Protagonista unui popular serial american. Protagonistul unui serial american din anii \u201960, devenit prototipul t\u00e2n\u0103rului doctor fermec\u0103tor \u0219i idealist. Protagonista music-hallului Cabaret. Strad\u0103 comercial\u0103 din Londra, asociat\u0103 cu \u00eenalta societate britanic\u0103 \u0219i, prin extensie, cu cei care aspir\u0103 s\u0103 fac\u0103 parte din ea. C\u00e2ntec popular \u00een lumea rugbiului britanic, cu o pronun\u021bat\u0103 tent\u0103 erotic\u0103. Marc\u0103 de bomboane mentolate. \u00cen traducere: \u201ePrietenele pescarilor\u201c. Medicament pentru r\u0103ceal\u0103 \u0219i grip\u0103. Episod memorabil din istoria gangsterilor din Chicago, care a avut loc pe data de 14 februarie 1929. Figur\u0103 emblematic\u0103 a mi\u0219c\u0103rii sufragetelor din Marea Britanie. Ziarist\u0103 american\u0103, una din figurile marcante ale mi\u0219c\u0103rii feministe din Statele Unite. Medic \u0219i teolog de origine german\u0103, laureat al premiului Nobel pentru pace. C\u00e2nt\u0103re\u021b \u0219i actor irlandez, renumit pentru implicarea sa \u00een proiecte caritabile. Revist\u0103 medical\u0103 cu tradi\u021bie. Bloc de piatr\u0103 situat sub unul din crenelurile castelului Blarney din Irlanda care, conform unei legende, confer\u0103 elocven\u021b\u0103 \u0219i putere de convingere persoanelor care \u00eel s\u0103rut\u0103. Snackuri pe baz\u0103 de \u0219orici, foarte populare \u00een Marea Britanie. Localitate din Fran\u021ba unde s-a dat una dintre cele mai importante b\u0103t\u0103lii din cadrul R\u0103zboiului de 100 de Ani. Poet\u0103 \u0219i romancier\u0103 britanic\u0103, pasionat\u0103 de arta gr\u0103dinilor, a elaborat planul pentru gr\u0103dinile castelului Sissinghurst din Kent. Cea mai important\u0103 curs\u0103 de cai din Marea Britanie. Pictor francez apar\u021bin\u00e2nd curentului Rococo. Fiica unui \u0219ef de trib amerindian, personaj marcant \u00een istoria timpurie a coloniilor britanice din America, devenit\u0103 protagonista unui film de anima\u021bie marca Disney. Serial-fluviu australian. Mur\u0103turi \u00een mu\u0219tar \u0219i o\u021bet. Fertilizant pentru gr\u0103din\u0103. Personaj din serialul britanic Coronation Street, devenit prototipul babei nesuferite. Ziari\u0219ti americani care, aduc\u00e2nd la cuno\u0219tin\u021ba publicului implicarea pre\u0219edintelui Richard Nixon \u00een incidentul Watergate, au contribuit la demisia acestuia. Program de televiziune pentru copii. Program pentru copii. Vas descoperit f\u0103r\u0103 echipaj \u00een mijlocul Oceanului Atlantic, devenit simbolul vasului-fantom\u0103. \u00cen traducere: \u201eBoala babal\u00e2cilor\u201c. Personaje dintr-un program de televiziune pentru copii. Personajele unei poezii pentru copii. \n\nPAGE \nFILENAME \\p D:\\microsoft\\worduri\\Tot ce_si doreste ea_corectat.doc\t PAGE 4 \n"]}