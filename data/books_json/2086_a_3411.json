{"Chapters": ["Nevestele din Bath \n\n", "tc \"Capitolul 1\" Hugo \u015fi-a desprins fa\u021ba de pe pieptul \u00eembr\u0103cat \u00een halat alb al unei femei excep\u021bional de frumoase. Gonise prin spital \u00eentr-un asemenea hal \u00eenc\u00e2t nu luase \u00een considerare faptul c\u0103, de dup\u0103 col\u021b, putea s\u0103 apar\u0103 cineva. \u2014 \u00cemi pare r\u0103u, a r\u00e2njit el c\u0103tre ea, g\u00e2ndindu-se c\u0103, \u00een realitate, nu-i p\u0103rea r\u0103u deloc. Doar nu i se \u00eent\u00e2mpla \u00een fiecare sear\u0103 s\u0103-\u015fi \u00eengroape nasul \u00een ceva at\u00e2t de sexy precum\u2026 a aruncat o privire la ecusonul ei: Dr. M. Watson, Medic Specialist Pediatrie. \u2014Nici o problem\u0103, a replicat doctori\u021ba pe un ton lejer, u\u015for distant. \u2014Nu v\u0103 cheam\u0103 \u00eentr-adev\u0103r Dr. Watson, nu? Hugo a m\u0103surat-o din cap p\u00e2n\u0103-n picioare cu o expresie seduc\u0103toare, observ\u00e2ndu-i p\u0103rul negru, str\u0103lucitor \u015fi ochii mari \u015fi \u00eentuneca\u021bi. Plin de \u00eencredere, a a\u015fteptat ca frumuse\u021bea propriului s\u0103u chip \u015fi statura lui impun\u0103toare s\u0103-\u015fi fac\u0103 efectul, ca de obicei \u00een cazul femeilor. Spre surpriza lui, a a\u015fteptat \u00een van. \u2014C\u0103uta\u021bi ceva \u00een mod deosebit? l-a \u00eentrebat doctori\u021ba. Abordarea ei era politicoas\u0103, \u00eens\u0103 strict profesional\u0103. \u2014Sunt aici pentru un curs. Hugo \u015fi-a men\u021binut z\u00e2mbetul cu optimism. \u00centr-un final, tipa avea s\u0103 cedeze. A\u015fa se \u00eent\u00e2mpla \u00eentotdeauna. \u2014Un curs prenatal. Cu toate astea, doctori\u021ba Watson n-a cedat. \u00cen schimb, i-a explicat pe unde s-o ia. Dup\u0103 mai multe cotituri pe coridoarele labirintului cu linoleum cenu\u015fiu, Hugo a g\u0103sit, \u00een sf\u00e2r\u015fit, u\u015fa pe care o c\u0103uta. A b\u0103tut \u015fi a deschis-o, ca s-o descopere pe Amanda \u00eentr-un semicerc de oameni, st\u00e2nd \u00een tensiune \u015fi clocotind de nervi. L\u00e2ng\u0103 ea se afla un scaun de plastic portocaliu, gol. \u2014\u00cemi cer scuze c\u0103 am \u00eent\u00e2rziat, a bolborosit Hugo. \u00cen fa\u021ba semicercului st\u0103tea \u00een picioare o femeie cu un chip alungit, cu ni\u015fte ochelari cu rame sub\u021biri \u015fi un z\u00e2mbet larg \u015fi vesel. Hugo s-a g\u00e2ndit c\u0103 felul \u00een care ochii femeii sclipeau prin lentilele ochelarilor avea ceva aproape maniacal. \u2014Bun\u0103 seara, a zis ea. Numele meu este Lotti. Da, ai \u00eent\u00e2rziat, dar mai bine mai t\u00e2rziu dec\u00e2t niciodat\u0103, a\u015fa cum se spune \u00een \u021bara asta, nu-i a\u015fa? E olandez\u0103, a presupus Hugo, \u00een timp ce femeia, pe ale c\u0103rei bra\u021be \u00eentinse zorn\u0103iau diverse br\u0103\u021b\u0103ri, se \u00eendrepta c\u0103tre el. Hugo s-a trezit \u00eempins spre o mas\u0103, unde a fost \u00eentrebat cum \u00eel cheam\u0103. I s-a scris numele pe un ecuson care i-a fost prins de reverul hainei. \u015ei astfel etichetat, i s-a dat drumul s\u0103 se \u00eentoarc\u0103 \u00eempleticindu-se, la scaunul de l\u00e2ng\u0103 so\u021bia lui. A privit iute \u00eemprejur. Imaginea at\u00e2tor femei gravide \u00eei d\u0103dea o stare de nervozitate. Bur\u021bile femeilor p\u0103reau umflate peste limita maxim\u0103 admis\u0103. Parc\u0103 st\u0103teau s\u0103 explodeze din secund\u0103-n secund\u0103. Hugo \u015fi-a imaginat explozia unui tun uria\u015f: o salv\u0103 de dou\u0103zeci \u015fi unu. Lotti a z\u00e2mbit. \u2014M\u0103 bucut s\u0103 v\u0103 v\u0103d pe to\u021bi aici, ast\u0103sear\u0103. Sper c\u0103 aceste ore v\u0103 vor fi de ajutor, nu doar pentru informa\u021biile despre copil \u015fi na\u015ftere, dar \u015fi ca s\u0103 v\u0103 face\u021bi prieteni. S\u0103 \u015fti\u021bi c\u0103 unele dintre cuplurile care s-au \u00eent\u00e2lnit la aceste cursuri au r\u0103mas \u00een rela\u021bii de prietenie ani de zile. Hugo se uita fix \u00een podea. Nimic nu-l deranja mai tare dec\u00e2t actele for\u021bate de interac\u021biune social\u0103. Ca, de pild\u0103, atunci c\u00e2nd e\u015fti \u00een biseric\u0103 \u015fi e\u015fti obligat s\u0103 le str\u00e2ngi m\u00e2na celorlal\u021bi, \u00een semn de pace. \u2014Acum, a explicat Lotti cu lentilele ei sclipitoare, a\u015f vrea ca toat\u0103 lumea s\u0103 se ridice, pe r\u00e2nd, \u00een picioare \u015fi s\u0103 se prezinte. Te rog! a \u00eencheiat ea f\u0103c\u00e2ndu-i semn persoanei care se afla cel mai aproape de ea \u015fi care s-a ridicat imediat \u00een picioare. Pe ecusonul femeii respective scria \u201eMel\u201c. Tipa era scund\u0103, avea un aspect r\u0103zboinic \u015fi un p\u0103r grizonant tuns foarte scurt. Hugo i-a aruncat o privire rapid\u0103, pe care \u015fi-a \u00eendreptat-o apoi, aprobator, asupra femeii de l\u00e2ng\u0103 ea: o ro\u015fcat\u0103 foarte frumu\u015fic\u0103, foarte gravid\u0103, cu pielea catifelat\u0103, cu o expresie pierdut\u0103 \u00een ochi \u015fi cu un aer bl\u00e2nd \u015fi vis\u0103tor. Pare vulnerabil\u0103, s-a g\u00e2ndit Hugo \u00eencerc\u00e2nd s\u0103-i surprind\u0103 privirea. Probabil c\u0103 \u0103sta era motivul pentru care venise \u00eenso\u021bit\u0103 de maic\u0103-sa. \u2014Eu sunt Mel, a anun\u021bat femeia cu p\u0103rul grizonant, uit\u00e2ndu-se reprobator c\u0103tre numele de pe ecuson, ca \u015fi c\u00e2nd ar fi vrut s\u0103 dea de \u00een\u021beles c\u0103 era o chestie evident\u0103. Apoi a indicat-o pe ro\u015fcat\u0103. \u2014Iar ea este Saskia. Partenera mea. Hugo a \u00eencetat s\u0103 mai bat\u0103 din gene c\u0103tre ro\u015fcat\u0103, arunc\u00e2ndu-i, \u00een schimb, o privire \u00eenc\u0103rcat\u0103 de un repro\u015f comic. \u2014Grozav, Mel, a str\u0103lucit Lotti. Po\u021bi s\u0103 le spui celorla\u021bi cu ce te ocupi? \u2014Saskia este patolog la Ministerul de Interne. Eu sunt gr\u0103dinar organic. \u2014Copilul o s\u0103 aib\u0103 noroc la capitolul legume, ha-ha. La voi \u00een cas\u0103 nu se folose\u015fte nimic de la borcan, ha-ha. \u2014Nu, a r\u0103spuns scurt Mel \u015fi s-a a\u015fezat la loc. \u00cen continuare, era r\u00e2ndul Amandei. Care a s\u0103rit \u00een picioare \u00een ciuda bur\u021bii. Pe buze i se \u00eentinsese un r\u00e2njet rigid, marcat cu ruj ro\u015fu. \u2014Numele meu e Amanda Fine, a declarat ea \u021ban\u021bo\u015f. De\u015fi e mai probabil s\u0103 fi auzit de mine, datorit\u0103 profesiei mele, \u00een calitate de Amanda Hardwick. A urmat o pauz\u0103 \u00een care Amanda a a\u015fteptat manifestarea unui semn de recunoa\u015ftere. \u2014E\u015fti tipa de la The Bill? s-a hazardat, \u00eentr-un final, s\u0103 \u00eentrebe un b\u0103rbat pirpiriu care st\u0103tea l\u00e2ng\u0103 Saskia. Amanda a str\u00e2ns din buze. \u2014Sunt o ziarist\u0103 destul de cunoscut\u0103, l-a corectat ea, \u00een timp ce Hugo sim\u021bea cum pumnii \u015fi degetele de la picioare i se chircesc de ru\u015fine. Sunt foarte cunoscut\u0103 \u00een State. Dar presupun, a ad\u0103ugat ea arunc\u00e2nd o privire dispre\u021buitoare \u00eemprejur, c\u0103 nimeni de aici nu cump\u0103r\u0103 revista Style. \u2014Eu o iau uneori, a anun\u021bat o tip\u0103 cu un machiaj gros, cu pielea lucitoare, un nas enorm \u015fi un p\u0103r \u015faten ne\u021bes\u0103lat. Pe ecusonul ei scria \u201eLaura\u201c. \u2014Te referi la revista care se d\u0103 \u00eempreun\u0103 cu Sunday Times? \u2014Nu, a r\u0103spuns glacial Amanda, nu m\u0103 refer la revista aia. M\u0103 refer la extrem de prestigioasa \u015fi influenta revist\u0103 american\u0103 cu acela\u015fi titlu. Hugo a fost surprins c\u00e2nd a auzit-o men\u021bion\u00e2nd numele revistei. Mai devreme \u00een cursul aceluia\u015fi an \u2013 \u00een circumstan\u021be de-a dreptul misterioase \u2013 Amanda \u00ee\u015fi d\u0103duse demisia de la Style. Pe probleme de principiu, \u00eei spusese lui. O ne\u00een\u021belegere cu departamentul juridic sau ceva \u00een genul \u0103sta. P\u00e2n\u0103 \u00een clipa aia, Hugo nu-\u015fi d\u0103duse seama c\u0103 Amanda avea principii. Ini\u021bial, totala ei lips\u0103 de scrupule fusese unul din lucrurile care-l atr\u0103seser\u0103 la ea. Vocea lui Lotti i s-a insinuat printre g\u00e2nduri. \u2014 Ei, oricum, e foarte interesant, Amanda. Mul\u021bumesc. Amanda s-a a\u015fezat pe scaun \u015fi l-a s\u0103getat pe Hugo cu o privire furioas\u0103. Apoi, Hugo a v\u0103zut c\u0103 Amanda se holba la reverul lui. \u00cengrozit, Hugo a realizat c\u0103 pe ecusonul plasat \u00eentr-un unghi c\u00e2\u015f, mai exact pe h\u00e2rtia alb\u0103 \u015fi mototolit\u0103, scria numele \u201eYogi\u201c. Era clar c\u0103 Lotti \u00een\u021belesese gre\u015fit \u201eHugo\u201c. Probabil c\u0103 \u00een Olanda nu g\u0103seai prea mul\u021bi Hugo. \u2014 Yogi! a ciripit Lotti, \u00eenfig\u00e2nd, f\u0103r\u0103 s\u0103 vrea, \u015fi mai ad\u00e2nc cu\u021bitul \u00een ran\u0103. Te rog! E r\u00e2ndul t\u0103u. Sup\u0103rat, Hugo s-a ridicat \u00een picioare. P\u00e2n\u0103 atunci presupusese c\u0103 privirile furi\u015fe pe care i le aruncaser\u0103 cei din clas\u0103, \u00een special femeile, fuseser\u0103 aprobatoare, ba chiar avuseser\u0103 o nuan\u021b\u0103 de flirt. Con\u015ftientizarea faptului c\u0103 ajunsese obiectul batjocurii celorlal\u021bi era \u00een egal\u0103 m\u0103sur\u0103 neobi\u015fnuit\u0103 \u015fi nepl\u0103cut\u0103. \u2014\u00c3\u0103\u0103\u0103, p\u0103i, a \u00eenceput el cu o senza\u021bie de disconfort, primul lucru pe care ar trebui s\u0103-l spun este c\u0103 ecusonul \u0103sta nu e corect. Numele meu nu e Yogi. \u2014Vorbe\u015fte mai tare, Yogi! l-a rugat Lotti din fa\u021b\u0103. Nu te auzim! \u2014Numele meu nu e Yogi, a beh\u0103it Hugo. Numele meu e Hugo \u2013 Hugo Fine. Fir-ar al dracului! De ce naiba nu r\u0103m\u0103sese el \u00een bar \u015fi nu-\u015fi ignorase mobilul? Amanda \u00eel sunase tocmai c\u00e2nd \u00ee\u015fi ducea paharul cu bere la gur\u0103. Voia s\u0103 \u015ftie de ce nu se afla la cursul prenatal. \u2014Yogi, am \u00een\u021beles c\u0103 v-a\u021bi mutat de cur\u00e2nd din Londra, i-a dat \u00eenainte Lotti. Vrei s\u0103 ne spui de ce? Bun\u0103 \u00eentrebare, s-a g\u00e2ndit Hugo. \u015ei-o punea \u015fi el \u00een majoritatea dimine\u021bilor. G\u00e2tuindu-\u015fi oftatul \u015fi-a luat o poz\u0103 curajoas\u0103. \u2014Ei, \u015fti\u021bi \u015fi voi! Din motivele obi\u015fnuite. Via\u021ba de calitate \u015fi a\u015fa mai departe. \u2014\u015ei e cu mult mai bine pentru copii, l-a \u00eentrerupt plin\u0103 de energie Amanda. Ne-am g\u00e2ndit la via\u021ba de familie de la \u021bar\u0103. Via\u021ba adev\u0103rat\u0103. La timpul de calitate. Din partea celorlal\u021bi s-a auzit un murmur de aprobare. \u2014S\u0103 te joci cu \u00eengera\u015fii t\u0103i \u00een lumina soarelui, sub florile de m\u0103r. Chestii de genul \u0103sta, a ad\u0103ugat Amanda expun\u00e2ndu-\u015fi din nou grimasa cea ro\u015fie. Murmurul s-a \u00eencheiat cu o lejer\u0103 b\u00e2lb\u00e2ial\u0103. Unii dintre participan\u021bi i-au aruncat priviri surprinse. \u2014A\u015fa c\u0103 am\u00e2ndoi suntem \u00eenc\u00e2nta\u021bi s\u0103 fim aici, a concluzionat Amanda cu gra\u021bia unui cap \u00eencoronat aflat doar \u00een vizit\u0103. Nu-i a\u015fa, dragul meu? Hugo a tres\u0103rit din cauza cotului violent pe care i l-a dat Amanda \u015fi a cl\u0103tinat din cap f\u0103r\u0103 prea mult\u0103 convingere. \u00cen realitate, Amanda \u015ftia foarte bine, el nu era deloc \u00eenc\u00e2ntat s\u0103 fie acolo. Se opusese cu ferocitate ideii ei de a p\u0103r\u0103si Londra \u015fi de a se muta la \u021bar\u0103. Citadin p\u00e2n\u0103 \u00een m\u0103duva oaselor, Hugo era terifiat de no\u021biunea de spa\u021biu pierdut la mama naibii, cu nop\u021bi \u00eentunecate \u015fi t\u0103ceri \u00eengrozitoare. Dar, odat\u0103 ce r\u0103m\u0103sese \u00eens\u0103rcinat\u0103, Amanda insistase c\u0103 via\u021ba ei citadin\u0103 se \u00eencheiase. Solu\u021bia de compromis o reprezentase Bath-ul. Pe l\u00e2ng\u0103 faptul c\u0103 se afla la jum\u0103tatea drumului dintre marele ora\u015f \u015fi ruralitatea deluroas\u0103, mai avea \u015fi avantajul c\u0103 se g\u0103sea \u00eentr-un loc despre care Hugo mai auzise vorbindu-se. Existau \u015fi trenuri c\u0103tre Londra. Nu c\u0103 Hugo le-ar fi folosit. El \u00ee\u015fi \u00eenchipuise c-o s\u0103 fac\u0103 naveta p\u00e2n\u0103 \u00een Islington, unde lucra ca agent imobiliar, \u00eens\u0103 so\u021bia lui hot\u0103r\u00e2se c\u0103 \u015fi via\u021ba lui citadin\u0103 se \u00eencheiase. Rezultatul era c\u0103 acum Hugo devenise sclavul salariului oferit de Neil Dustard, \u015feful unei mici agen\u021bii imobiliare din Bath. La \u00eenceput, Neil p\u0103ruse un tip destul de rezonabil. Fusese singurul agent c\u0103ruia Hugo \u00eei trimisese CV-ul \u015fi care \u00eel invitase \u00eentr-un bar ca s\u0103 discute despre viitor. La momentul respectiv, gestul acesta p\u0103ruse dovada unei prietenii degajate care se traducea printr-o stare de excelen\u021b\u0103 \u00een domeniul afaceristic. Ulterior, s-a descoperit c\u0103 nu era dec\u00e2t dovada alcoolismului deja tr\u0103dat de fa\u021ba ro\u015fie ca sfecla a lui Neil, iar personalitatea lui Neil era la fel de instabil\u0103 ca \u015fi firma lui. Despre care Hugo a descoperit cur\u00e2nd c\u0103 era \u00eenglodat\u0103 \u00eentr-o lips\u0103 de idei egalat\u0103 doar de lipsa de ambi\u021bie. Iar acum se \u00eempotmolise \u015fi el \u00een firma asta. S-o ia naiba pe Amanda fiindc\u0103-l obligase s\u0103 se mute aici. \u015ei s\u0103-l ia naiba \u015fi pe el fiindc\u0103 \u00eei d\u0103duse voie Amandei s\u0103 fac\u0103 asta. Apoi Hugo a revenit la discu\u021bia de la curs. \u2014Sigur, le spunea Amanda celor din clas\u0103, e evident c\u0103 Bath-ul e pu\u021bin cam \u00een urm\u0103 fa\u021b\u0103 de Londra. Dar nu st\u0103 deloc r\u0103u la capitolul estetic \u2013 de fapt, e chiar dr\u0103gu\u021b \u2013 \u015fi e a\u015fa de ieftin! Cu banii pe care i-am ob\u021binut pe apartamentul nostru, ne-am cump\u0103rat aici o cas\u0103 enorm\u0103. Dar, \u00een fond, apartamentul era \u00een Notting Hill\u2026 To\u021bi cei din clas\u0103 o priveau \u00eempietri\u021bi. Lui Hugo i se chirciser\u0103 din nou degetele de la picioare. De ce trebuia s\u0103 spun\u0103 toate lucrurile astea? \u00cen primul r\u00e2nd, apartamentul nu fusese \u00een zona W11. Cel mult, se putea spune c\u0103 fusese \u00een W10-\u015fi-jum\u0103tate. Nu fusese chiar \u00een Hill, a\u015fa cum \u00een\u021belegea el zona respectiv\u0103. \u015ei nici pre\u021burile din Bath nu erau a\u015fa de sc\u0103zute. Da, erau mai mici, dar nu se putea spune c\u0103 locuin\u021bele de aici erau ieftine ca braga. Datorit\u0103 profesiei pe care o avea, Hugo \u015ftiuse asta dinainte s\u0103 se mute \u00een Bath. Dar durase ceva p\u00e2n\u0103 c\u00e2nd, \u00eempotriva voin\u021bei ei, Amanda acceptase faptul c\u0103 palatul cu cinci etaje din Royal Crescent pe care \u015fi-l \u00eenchipuise era cu mult peste posibilit\u0103\u021bile lor. Casa pe care \u015fi-o permiteau, cea de pe strada Fitzherbert Place num\u0103rul patru, reprezenta un mare pas \u00eenapoi \u015fi o op\u021biune pe care ini\u021bial Amanda refuzase s-o ia \u00een considerare. Ceea ce lui Hugo \u00eei convenise, pentru c\u0103 nici el nu voia s\u0103 tr\u0103iasc\u0103 acolo. Apoi, dintr-odat\u0103, Amanda acceptase aparent limit\u0103rile lor financiare \u015fi devenise teribil de entuziasmat\u0103 deoarece cl\u0103direa era \u00een stil georgian \u015fi \u201eera plin\u0103 de detalii originale\u201c, conform informa\u021biilor furnizate de agentul imobiliar. Ceva, posibil original, \u015fi-a spus Hugo, izbucnise prin peretele sc\u0103rii interioare \u015fi produsese o pat\u0103 enorm\u0103 \u015fi umed\u0103. Alte detalii de epoc\u0103 includeau o fereastr\u0103 jegoas\u0103 \u00een form\u0103 de evantai, plasat\u0103 deasupra u\u015fii, alte ferestre \u00eenalte \u015fi dificil de cur\u0103\u021bat \u015fi ni\u015fte tavane \u00eenalte \u015fi cr\u0103pate. \u00cen esen\u021b\u0103, era o cas\u0103 d\u0103r\u00e2mat\u0103, cu trei niveluri, a\u015fezat\u0103 pe coasta unui deal, la marginea ora\u015fului. Dup\u0103 p\u0103rerea lui Hugo, era un dezastru. \u2014Dar aici zice c\u0103 are \u201eun poten\u021bial extraordinar pentru renovare\u201c, a spus Amanda \u00eempung\u00e2nd cu un deget manichiurat pliantul dat de agentul imobiliar. \u2014Asta, \u00een limbajul agen\u021bilor imobiliari, \u00eenseamn\u0103 \u201eo catastrof\u0103 total\u0103\u201c. Dar Hugo \u015ftia c\u0103 se opunea \u00een van. C\u00e2nd, \u00eentr-un final, \u00een mod inevitabil Amanda a c\u00e2\u015ftigat lupta, au cump\u0103rat casa, iar Hugo a r\u0103mas cu un gust amar extrem de inconfortabil. \u00cen timp ce, cu aceea\u015fi senza\u021bie de disconfort, Hugo \u00ee\u015fi amintea toate astea, u\u015fa clasei s-a deschis brusc \u015fi un b\u0103rbat a intrat \u00een sal\u0103. Lotti \u015fi-a a\u021bintit ochii asupra lui. \u2014Bun\u0103! Bine-ai venit! Ai \u00eent\u00e2rziat pu\u021bin, dar nu conteaz\u0103. Apoi s-a precipitat ca s\u0103 repete faza cu ecusoanele. \u2014A trebuit s\u0103 a\u015ftept\u0103m autobuzul, a explicat b\u0103rbatul oarecum defensiv. Hugo a realizat c\u0103 nou-venitul era extravagant de frumos. \u00cencep\u00e2nd cu pome\u021bii \u00een gen Cherokee \u015fi p\u0103rul \u00eentunecat care \u00eei c\u0103dea \u00een ni\u015fte bucle neglijente p\u00e2n\u0103 la mu\u015fchii puternici ai g\u00e2tului. Tipul avea o frumuse\u021be de erou de film care st\u00e2rnea resentimente chiar \u015fi \u00een r\u00e2ndul celor mai relaxa\u021bi b\u0103rba\u021bi. Iar Hugo, care st\u0103tea \u00een picioare cu un ecuson caraghios \u00een mijlocul unui grup de str\u0103ini care r\u00e2njeau, se sim\u021bea \u00een clipele alea departe de a fi relaxat. \u2014Autobuzul? a repetat Amanda dispre\u021buitoare. B\u0103rbatul cu p\u0103rul lung s-a uitat la ea. \u2014Noi nu avem treab\u0103 cu ma\u015finile, a anun\u021bat el pe un ton sever. Consider\u0103m c\u0103 fac r\u0103u planetei. Lotti a ridicat \u00eenc\u00e2ntat\u0103 ochii de pe foile ei de h\u00e2rtie. \u2014Hei, \u015fi eu cred la fel. Nici eu n-am treab\u0103 cu ma\u015finile. Merg peste tot cu bicicleta. Apoi a \u00eendreptat markerul spre el, \u00eentreb\u00e2ndu-l: \u2014Cum te cheam\u0103? \u2014Jake. So\u021bia mea, Alice, e \u015fi ea aici, dar momentan se afl\u0103 la toalet\u0103. Vomit\u0103, a r\u00e2njit el c\u0103tre femei. Cred c\u0103 \u015fti\u021bi cum e, nu, fetelor? Stomacul lui Hugo s-a str\u00e2ns dezgustat de populismul ieftin al lui Jake. Cu toate astea, femeile p\u0103reau vr\u0103jite. Toate au produs un murmur comp\u0103timitor. Toate, cu excep\u021bia Amandei care ar\u0103ta oripilat\u0103. Hugo \u015ftia c\u0103 Amandei nu-i pl\u0103cea s\u0103 i se reaminteasc\u0103 \u015fi aspectele mai pu\u021bin str\u0103lucitoare ale sarcinii. Jake se uita acum la Hugo. Sau, mai exact, la numele de pe ecuson. \u00cen ochi avea o sclipire batjocoritoare. \u2014Yogi, deci? Ca \u00een ursule\u021bul Yogi sau ca \u00een Maharishi Mahesh? \u2014Nici una, nici alta, a replicat glacial Hugo, \u00eencep\u00e2nd dintr-odat\u0103 s\u0103-l urasc\u0103 pe Jake. Numele meu e, de fapt, Hugo. Cred c\u0103 nu s-a \u00een\u021beles bine. Lotti se uita acum fix la ecusonul care st\u0103tea prins pe pieptul lat al lui Jake. Expresia ei era pe jum\u0103tate respectuoas\u0103, pe jum\u0103tate seduc\u0103toare \u015fi \u00een totalitate aerian\u0103. \u2014Continu\u0103, Yogi, a g\u00e2f\u00e2it ea \u00eembujorat\u0103. Ne povesteai cu ce te ocupi. Hugo \u015fi-a mutat greutatea corpului pe cel\u0103lalt picior. \u2014Sunt agent imobiliar. Oare ce se auzise venind din direc\u021bia lui Jake fusese un soi de forn\u0103ial\u0103? Hugo s-a uitat provocator la acest nou-venit. Dar Jake i-a evitat privirea, l\u0103s\u00e2nd impresia c\u0103 era absorbit de contemplarea costumului dungat \u00een care era \u00eembr\u0103cat Hugo. \u2014Mul\u021bumesc, Yogi. Po\u021bi s\u0103 iei loc acum. Ochelarii lui Lotti au sclipit dubitativ, \u00eentr-o privire aruncat\u0103 de jur \u00eemprejurul camerei, \u00eenainte de a fi atra\u015fi ca un magnet \u00eenapoi, c\u0103tre Jake. \u2014Jake, s-a animat ea. De ce nu ne spui c\u00e2te ceva despre tine? Jake, care st\u0103tuse jos, s-a ridicat \u00eencet \u00een picioare. \u00cen clipa \u00een care a ajuns la completa \u015fi impresionanta lui statur\u0103, printre femeile din sal\u0103 s-a st\u00e2rnit rumoare. Hugo a observat cu iritare c\u00e2t de plin de \u00eencredere p\u0103rea Jake, de\u015fi era \u00eembr\u0103cat \u00eentr-o c\u0103ma\u015f\u0103 jerpelit\u0103 de p\u0103durar \u015fi o pereche de blugi ponosi\u021bi. Cu capul lui frumos dat u\u015for pe spate \u015fi balans\u00e2ndu-se lent, dar constant de pe un picior pe cel\u0103lalt, Jake era \u00een largul lui. \u2014\u00cenainte de a \u00eencepe, a\u015f vrea s\u0103 spun c\u0103\u2013 Jake a aruncat \u00eemprejur o privire intens\u0103 \u015fi hot\u0103r\u00e2t\u0103 \u2013 eu, unul, nu m\u0103 aflu aici numai de decor. Cred c\u0103 noi, ta\u021bii, trebuie s\u0103 lu\u0103m parte, \u00een mod activ, la tot ce are leg\u0103tur\u0103 cu na\u015fterea. Ce vreau s\u0103 zic este c\u0103, \u00eentr-un fel, \u015fi noi suntem mame, iar eu, personal, nu am o problem\u0103 cu chestia asta. Chipul lui Lotti s-a luminat de extaz. \u2014Ai dreptate, Jake, a g\u00e2f\u00e2it ea cu ochii str\u0103lucindu-i \u00een spatele lentilelor. Ce bine ar fi dac\u0103 \u015fi al\u021bi b\u0103rba\u021bi ar g\u00e2ndi ca tine! S\u0103-\u021bi vin\u0103 s\u0103 vomi\u021bi, s-a g\u00e2ndit Hugo. Asta era singura modalitate prin care putea descrie ce sim\u021bea el, personal. Arunc\u00e2nd o privire piezi\u015f\u0103 \u00een lungul camerei, Hugo a ghicit c\u0103 sentimente similare \u00eei animau \u015fi pe ceilal\u021bi b\u0103rba\u021bi. Expresiile lor variau de la mizerabil spre uciga\u015f. \u00cen schimb, femeile oftau zgomotos de at\u00e2ta admira\u021bie. \u015ei dintre toate, cel mai tare ofta Lotti. \u2014Spune-ne cu ce te ocupi, Jake, l-a invitat ea. \u2014Conduc o revist\u0103. \u2014Dar asta e minunat! a exclamat Lotti \u00eentinz\u00e2nd un bra\u021b \u00een direc\u021bia Amandei. Amanda tocmai ne-a povestit despre revista la care lucreaz\u0103 ea. Jake a privit-o pe Amanda dubitativ, m\u0103sur\u00e2nd-o din cap p\u00e2n\u0103-n picioare. \u2014Nu cred c\u0103 e vorba de acela\u015fi lucru. Revista ta se ocup\u0103 de celebrit\u0103\u021bi, sex \u015fi farduri, nu? \u2014Sun\u0103 grozav, a intervenit Laura evident ner\u0103bd\u0103toare s\u0103 compenseze pentru gafa cu Sunday Times. Amanda a gratulat-o cu un z\u00e2mbet cu buzele str\u00e2nse. \u2014E o revist\u0103 glossy, dac\u0103 la asta te referi, i-a spus ea lui Jake. Revista ta e glossy? Jake \u015fi-a cl\u0103tinat buclele lucioase. \u2014Deloc. E tip\u0103rit\u0103 pe h\u00e2rtie ecologic\u0103. E o revist\u0103 pe tema recicl\u0103rii. \u2014O revist\u0103 despre ciclism! a exclamat Lotti \u00eenc\u00e2ntat\u0103. \u2014RE-ciclare! Spr\u00e2ncenele perfecte pentru o reclam\u0103 Calvin Klein ale lui Jake s-au \u00eencruntat \u00een semn de iritare. \u2014Se nume\u015fte La Gunoi! Poate fi procurat\u0103 din magazinele cu m\u00e2ncare s\u0103n\u0103toas\u0103, de la zarzavagiii care v\u00e2nd produse organice aprobate de Asocia\u021bia Agricultorilor sau prin abonament, de la mine. La care, Jake a aruncat \u00een jur o privire provocatoare. \u2014Reciclarea! a spus Lotti b\u0103t\u00e2nd din palme. E un subiect foarte important. Nu-i a\u015fa? Toat\u0103 lumea a cl\u0103tinat din cap. Inclusiv Hugo. Dac\u0103 era important, atunci trebuia spus c\u0103 el \u00ee\u015fi sp\u0103lase cu religiozitate toate sticlele \u015fi cutiile de conserve, apoi le aruncase prin fanta potrivit\u0103 \u00een containerul de reciclare de l\u00e2ng\u0103 apartamentul aflat\u2026 nu chiar \u00een Notting Hill. Odat\u0103, dup\u0103 o petrecere deosebit de bogat\u0103, Amanda scrisese la Prim\u0103rie, suger\u00e2ndu-le autorit\u0103\u021bilor s\u0103 pun\u0103 la dispozi\u021bie \u015fi containere cu fante pentru sticle de \u015fampanie magnum. Din c\u00e2te \u015ftia Hugo, Amanda nu primise nici un r\u0103spuns. \u2014Cel mai recent num\u0103r al nostru, a informat Jake clasa, te \u00eenva\u021b\u0103 cum \u00ee\u021bi po\u021bi construi o cas\u0103 doar din de\u015feuri reutilizabile. Hugo a pufnit, \u00eencerc\u00e2nd imediat s\u0103-\u015fi deghizeze ie\u015firea \u00eentr-un acces de tuse. A fost recompensat de Lotti cu un z\u00e2mbet str\u0103lucitor. \u2014Yogi, poate c\u0103 ar fi bine s\u0103 te \u00eent\u00e2lne\u015fti cu Jake. Tu e\u015fti agent imobiliar, nu-i a\u015fa? Accentul fusese pus pe \u201ebiliar\u201c \u015fi \u201eagent\u201c. \u2014O cas\u0103 f\u0103cut\u0103 din de\u015feuri reutilizabile? s-a minunat Hugo, c\u00e2t de politicos a fost \u00een stare. Nu cred c\u0103 Dunn & Dustard s-au mai ocupat de a\u015fa ceva. \u2014\u015ei nici nu cred c\u0103 exist\u0103 \u015fanse s\u0103 se ocupe, i-a replicat Jake cu \u00eeng\u00e2mfare. Asta dac\u0103 nu accept\u0103 comisioanele sub form\u0103 de OSL-uri. \u2014Sub form\u0103 de ce? a \u00eentrebat Hugo, care abia mai reu\u015fea s\u0103-\u015fi men\u021bin\u0103 tonalitatea politicoas\u0103. Expresia lui Jake era suferind\u0103 \u015fi ner\u0103bd\u0103toare. \u2014Obiecte de Schimb Local. Un alt punct de interes pentru noi este s\u0103 \u00eendep\u0103rt\u0103m, \u00een faze graduale, modalit\u0103\u021bile conven\u021bionale de plat\u0103, \u00een favoarea me\u015fte\u015fugurilor care pot produce bunuri destinate schimbului. Sau a altor forme de beneficii. \u2014Nu pot s\u0103-\u021bi dau acum un r\u0103spuns, l-a anun\u021bat Hugo imagin\u00e2ndu-\u015fi-l pe Neil Dustard contempl\u00e2nd o astfel de propunere. A sim\u021bit cum \u00eei vine din nou s\u0103 r\u00e2d\u0103 \u015fi a \u00eencercat s\u0103-\u015fi deghizeze chicotul printr-un str\u0103nut. Urm\u0103toarea persoan\u0103 care a trebuit s\u0103 se prezinte a fost Jim cel mic, dar zdrav\u0103n, b\u0103rbatul care crezuse c\u0103 Amanda lucreaz\u0103 pentru The Bill. Jim era t\u00e2mplar \u015fi se n\u0103scuse \u00een St. Helens. \u2014Ce minunat, a izbucnit Amanda. Asta e \u00een Caraibe? Jim s-a uitat la ea uluit. \u2014E \u00een Merseyside. Apoi a fost r\u00e2ndul Laurei. Hugo a privit-o cu interes. \u00cen afara machiajului gros, Laura avea un spa\u021biu generos \u00eentre cei doi din\u021bi din fa\u021b\u0103, ceea ce f\u0103cea ca z\u00e2mbetul ei s\u0103 aib\u0103 un aspect obscen. Era \u00eembr\u0103cat\u0103 \u00een roz \u021bip\u0103tor. Hugo s-a \u00eentrebat unde-i era jum\u0103tatea. \u2014E, \u0103\u0103\u0103\u0103, prea ocupat ca s\u0103 vin\u0103 aici, a recunoscut Laura c\u00e2nd Lotti i-a pus senin\u0103 aceea\u015fi \u00eentrebare. \u2014Nici un tat\u0103 n-ar trebui s\u0103 fie prea ocupat ca s\u0103 vin\u0103 aici, \u015fi-a dat cu p\u0103rerea foarte sonor Jake. E de datoria lui. \u2014Fergus lucreaz\u0103 \u00een publicitate, la Londra, a s\u0103rit Laura. Dezgustat, Jake \u015fi-a dat peste cap ochii \u00eenfunda\u021bi \u00een orbite. U\u015fa s-a deschis \u015fi \u00een camer\u0103 a intrat o femeie blond\u0103. To\u021bi cei din \u00eenc\u0103pere au \u00eenceput s\u0103 se foiasc\u0103 atunci c\u00e2nd au realizat c\u0103 aceasta trebuia s\u0103 fie so\u021bia lui Jake. Cea care se presupunea c\u0103 fusese \u00een tot acest timp la toalet\u0103. Hugo a observat c\u0103 tipa era mai pu\u021bin atr\u0103g\u0103toare dec\u00e2t partenerul ei. \u00cen ciuda sarcinii, blonda era sub\u021bire \u015fi \u00eenalt\u0103. Cea mai evident\u0103 tr\u0103s\u0103tur\u0103 a ei p\u0103rea s\u0103 fie cur\u0103\u021benia. Ar\u0103ta aproape carbonic de curat\u0103. Era \u00eembr\u0103cat\u0103 \u00eentr-o pereche de blugi de gravid\u0103 \u015fi un tricou alb. Fa\u021ba prelung\u0103 \u015fi calm\u0103 era complet lipsit\u0103 de orice urm\u0103 de fard. Hugo \u015fi-a spus c\u0103 ar\u0103ta extrem de serioas\u0103. Cu toate c\u0103 el nu era deloc uimit, apari\u021bia femeii cu pricina avusese un efect de-a dreptul impresionant asupra unei alte persoane din camer\u0103. L\u00e2ng\u0103 el, Amanda respira repede \u015fi g\u00e2f\u00e2it. \u2014Nu se poate, a auzit-o Hugo \u015fuier\u00e2ndu-\u015fi singur\u0103. \u2014So\u021bia mea, Alice, tocmai anun\u021ba Jake. Te sim\u021bi mai bine? a \u00eentrebat-o el plin de solicitudine. Nu prea, a b\u0103nuit Hugo nedumerit. Pentru c\u0103 Alice se uita fix la Amanda. Chipul ei calm \u00eenregistrase un \u015foc nepl\u0103cut. Lotti nu sesizase \u00eens\u0103 acest episod dramatic. \u2014Vorbe\u015fte-ne despre tine, a z\u00e2mbit ea cu to\u021bi din\u021bii c\u0103tre Alice. \u00cen momentul de fa\u021b\u0103 lucrezi? Hugo a auzit-o pe Amanda respir\u00e2nd greu. \u015ei-a dat seama c\u0103 Amanda era foarte interesat\u0103 de r\u0103spunsul lui Alice. Sincer vorbind, dup\u0103 scena de mai devreme, \u015fi el devenise interesat. \u2014N-nu, s-a b\u00e2lb\u00e2it Alice. Apoi, revenindu-\u015fi, a ad\u0103ugat cu o voce limpede \u015fi bl\u00e2nd\u0103: \u2014Dar p\u00e2n\u0103 de cur\u00e2nd am lucrat la departamentul juridic al unei reviste din New York. O mul\u021bime de clopo\u021bei au explodat \u00een creierul lui Hugo. Deci asta era leg\u0103tura. Revista Style. Oare femeia asta banal\u0103 fusese implicat\u0103 \u00een povestea cu misterioasa demisie a Amandei? Cu fa\u021ba ei curat\u0103 \u015fi cu aerul \u0103la bl\u00e2nd, tipa nu p\u0103rea genul \u00een stare s\u0103-i \u021bin\u0103 piept formidabilei lui neveste. Lotti se uita r\u0103bd\u0103toare la restul clasei. \u2014OK! A\u015fa! Acum, pentru c\u0103 toat\u0103 lumea cunoa\u015fte pe toat\u0103 lumea, s\u0103 trecem la treab\u0103. \u015etie cineva dintre voi cum arat\u0103 un uter? ", "tc \"Capitolul 2\" Dup\u0103 curs, st\u00e2nd \u00een sta\u021bia de autobuz, Alice \u015fi Jake au v\u0103zut jeepul str\u0103lucitor al Amandei \u015fi al lui Hugo trec\u00e2nd pe l\u00e2ng\u0103 ei. Din spatele geamurilor fumurii, spectrul alb al chipului Amandei privea dispre\u021buitor peisajul. \u2014Cum de te cunoa\u015fte femeia aia? a \u00eentrebat Jake. Nu \u015ftiu din ce motiv, dar mi se pare c\u0103 te ur\u0103\u015fte de moarte. \u2014Cred c\u0103 a\u015fa e, a recunoscut Alice, sper\u00e2nd c\u0103 Jake n-o s\u0103-\u015fi continue investiga\u021bia. Alice sim\u021bea c\u0103-i vine din nou s\u0103 vomite, iar o alt\u0103 c\u0103l\u0103torie cu autobuzul nu avea s\u0103-i \u00eembun\u0103t\u0103\u021beasc\u0103 situa\u021bia. C\u00e2nd intrase la cursul prenatal \u015fi o v\u0103zuse pe vechea ei du\u015fmanc\u0103, i s-a p\u0103rut c\u0103 viseaz\u0103 sau, mai cur\u00e2nd, c\u0103 are un co\u015fmar. Era aproape imposibil ca Amanda Hardwick s\u0103 a\u015ftepte un copil \u00een exact acela\u015fi loc \u015fi \u00een exact aceea\u015fi perioad\u0103 de timp. \u2014Deci, ce s-a \u00eent\u00e2mplat? a \u00eentrebat Jake \u00een timp ce autobuzul, cu \u00eenc\u0103p\u0103\u021b\u00e2narea lui caracteristic\u0103, refuza s\u0103 vin\u0103. Alice a gemut. \u2014Ea a fost tipa implicat\u0103 \u00een procesul \u0103la de calomnie. \u00cen urma c\u0103ruia am renun\u021bat la postul de la Intercorp. \u00cen lumina portocaliu-sulfuroas\u0103 r\u0103sp\u00e2ndit\u0103 de st\u00e2lpul de pe strad\u0103, Jake a c\u0103scat larg ochii d\u00e2ndu-\u015fi seama despre cine era vorba. \u2014Aia era? Alice a cl\u0103tinat din cap. \u2014Dar, \u00eentr-un fel ciudat, a spus ea meditativ, mi-a f\u0103cut un bine. L-a str\u00e2ns pe Jake de m\u00e2n\u0103. \u2014 Dac\u0103 n-ar fi fost Amanda Hardwick, atunci nu te-a\u015f fi cunoscut pe tine. Dac\u0103 Amanda ar fi fost numai ni\u021bel mai pu\u021bin \u00eengrozitoare, probabil c-a\u015f fi r\u0103mas \u00een New York. Jake \u00ee\u015fi privea ceasul \u015fi se uita \u00eencrunt\u00e2ndu-se la orarul afi\u015fat \u00een sta\u021bia de autobuz, g\u00e2ndurile lui Alice au zburat \u00eenapoi la cele dou\u0103 s\u0103pt\u0103m\u00e2ni profetice \u00een care via\u021ba ei se schimbase pentru totdeauna. Totul a \u00eenceput atunci c\u00e2nd Sherry, asistenta ei, a b\u0103tut la u\u015fa biroului lui Alice. Sherry era gravid\u0103. \u00ce\u015fi m\u00e2ng\u00e2ia burtica \u015fi z\u00e2mbea vis\u0103toare prin geamul u\u015fii. Alice i-a f\u0103cut semn s\u0103 intre. \u2014Ce s-a \u00eent\u00e2mplat? Sherry a plutit \u00een\u0103untru, cu burta \u00eenainte, g\u00e2f\u00e2ind \u015fi \u021bin\u00e2ndu-se cu am\u00e2ndou\u0103 m\u00e2inile de \u015fale. Alice nu mai \u00eent\u00e2lnise pe nimeni care s\u0103 fac\u0103 at\u00e2ta caz \u00een leg\u0103tur\u0103 cu na\u015fterea unui copil. Sherry, care era micu\u021b\u0103 \u015fi slab\u0103, cu excep\u021bia bur\u021bii, nu numai c\u0103 purta cele mai noi \u015fi mai mulate modele de haine pentru gravide, dar obligase departamentul mod\u0103 de la Intercorp s\u0103-i transforme cea mai recent\u0103 ecografie \u00eentr-o geant\u0103, edi\u021bie special\u0103, semnat\u0103 de un designer cunoscut. \u00cen plus, \u00ee\u015fi lua liber m\u0103car o dup\u0103-amiaz\u0103 pe s\u0103pt\u0103m\u00e2n\u0103, ca s\u0103 mearg\u0103 la ceea ce lui Alice i se p\u0103reau a fi o serie de cursuri prenatale din ce \u00een ce mai nepl\u0103cute. \u2014Brant vrea s\u0103 discute cu tine, i-a spus Sherry z\u00e2mbindu-i cu to\u021bi din\u021bii. \u2014A! Bine. Brant era conduc\u0103torul echipei juridice de la Intercorp \u015fi \u015feful ei. Alice s-a ridicat de la birou. Sherry a f\u0103cut o pauz\u0103. \u2014\u015ei eu a\u015f vrea s\u0103 vorbesc ceva cu tine, dac\u0103 se poate. \u2014Sigur. D\u0103-i drumu\u2019! \u2014Pot s\u0103-mi iau dup\u0103-amiaza liber\u0103 ca s\u0103 merg la un curs de al\u0103ptare? Alice a ezitat. \u2014Dar \u015ftii c\u0103 \u00een dup\u0103-amiaza asta am conferin\u021ba aia telefonic\u0103 din Europa. E important s\u0103 fii aici ca s\u0103 te asiguri c\u0103 toate leg\u0103turile interna\u021bionale func\u021bioneaz\u0103. Fe\u021bi\u015foara lui Sherry s-a bosumflat. Alice \u015fi-a ridicat palmele \u00eentr-un gest explicativ. \u2014\u00cemi pare r\u0103u, Sherry. Nu po\u021bi s\u0103 \u00eenve\u021bi alt\u0103 dat\u0103 despre al\u0103ptare? Vreau s\u0103 spun c\u0103 \u00een\u021beleg c\u0103 e teribil de important \u015fi a\u015fa mai departe\u2026 \u2014A, cursul nu e pentru mine, a zis Sherry. E o \u015fedin\u021b\u0103 de terapie pentru partenerul meu, ca s\u0103-l ajut s\u0103 accepte implica\u021biile psihosexuale ale s\u00e2nilor mei, acelea de hr\u0103nire, ca s\u0103 \u00een\u021beleag\u0103 c\u0103 s\u00e2nii mei nu mai sunt doar ni\u015fte puncte de focalizare erotic\u0103. Ochii lui Alice s-au m\u0103rit. \u2014\u015ei nu poate s\u0103 se duc\u0103 singur? \u2014Of, nu conteaz\u0103, a oftat Sherry ca un martir. Am crezut c\u0103, ei, c-o s\u0103 \u00een\u021belegi. Asta a fost tot. \u2014Ce s\u0103 \u00een\u021beleg? a chestionat-o r\u0103bd\u0103toare Alice. \u2014P\u0103i, c\u0103 problemele astea sunt, din punct de vedere psihologic, foarte importante. Pricepi? Ca s\u0103 te preg\u0103te\u015fti spiritual. Dar presupun, Sherry i-a aruncat lui Alice o privire comp\u0103timitoare, c\u0103 dac\u0103 nu e\u015fti \u00eens\u0103rcinat\u0103 sau mam\u0103, pur \u015fi simplu nu po\u021bi s\u0103 \u00een\u021belegi lucrurile astea. \u2014Presupun c\u0103 nu, a spus Alice str\u0103duindu-se s\u0103 nu se simt\u0103 jignit\u0103 sau afectat\u0103 \u00een vreun fel. \u00cen orice caz, era iritat\u0103. Femeile gravide puteau s\u0103 fie al dracului de cu nasul pe sus. Ca to\u021bi ceilal\u021bi, gravidele considerau c\u0103 lipsa copiilor din via\u021ba lui Alice era o stare de fapt pe care ea \u00eens\u0103\u015fi o alesese. De-ar fi a\u015fa de simplu, s-a g\u00e2ndit Alice. Da, avea treizeci \u015fi \u015fase de ani, era nem\u0103ritat\u0103 \u015fi nu avea copii. Dar asta nu \u00eensemna c\u0103 era o carierist\u0103 care ur\u0103\u015fte copiii. \u00cen realitate, Alice \u00ee\u015fi \u00eenchipuise \u00eentotdeauna c\u0103, la un moment dat, avea s\u0103 devin\u0103 mam\u0103. \u015ei cu siguran\u021b\u0103 crezuse c\u0103 la v\u00e2rsta asta avea s\u0103 aib\u0103 deja copii. Dar uite c\u0103 nu se \u00eent\u00e2mplase a\u015fa. Printre c\u0103r\u021bile pe care i le \u00eemp\u0103r\u021bise destinul, nu se reg\u0103sise \u015fi cea care reprezenta mariajul \u015fi copiii. Avusese \u015fi ea aventuri de-o noapte, unele dintre ele foarte intense; avusese \u015fi leg\u0103turi de c\u00e2teva s\u0103pt\u0103m\u00e2ni, unele dintre ele de-a dreptul pasionale. Ba chiar avusese \u015fi c\u00e2teva rela\u021bii. Dar nici una nu fusese destul de serioas\u0103 ca s\u0103 se transforme \u00eentr-un parteneriat stabil, profund implicat, bazat pe dragoste \u015fi care s\u0103 fac\u0103 din copii o posibilitate, mai cur\u00e2nd dec\u00e2t o utopie. Pe de alt\u0103 parte, Alice avea o carier\u0103 proeminent\u0103, un apartament minimalist neipotecat, localizat \u00eentr-o zon\u0103 de invidiat, \u00een Central Park, \u015fi tot at\u00e2t de multe perechi de pantofi pe c\u00e2t \u015fi-ar putea dori vreodat\u0103 o femeie. Dac-ar fi vrut, \u00ee\u015fi putea permite s\u0103 zboare p\u00e2n\u0103 \u00een Maldive sau \u00een Paris cu un bilet first-class, f\u0103r\u0103 dificult\u0103\u021bi. De\u015fi, ca s\u0103 fim sinceri, Alice \u00ee\u015fi dorea rareori a\u015fa ceva. \u015ei nici pantofii n-o interesau \u00een mod deosebit. A\u015fa c\u0103, \u00een timp ce alte femei de v\u00e2rsta ei se ocupau de familie, Alice nu f\u0103cuse altceva dec\u00e2t s\u0103 continue s\u0103 munceasc\u0103. Era acum o femeie bogat\u0103, de succes \u015fi f\u0103r\u0103 nici o obliga\u021bie sau responsabilitate. \u00centr-o pozi\u021bie care era una de invidiat. \u015ei, cu toate c\u0103 Alice \u00ee\u015fi d\u0103dea seama c\u0103 via\u021ba \u00eenseamn\u0103 mai mult dec\u00e2t at\u00e2t, situa\u021bia ei era totu\u015fi o op\u021biune rezonabil\u0103. Sherry a ie\u015fit moroc\u0103noas\u0103, iar Alice s-a ridicat ca s\u0103 mearg\u0103 \u00een biroul lui Brant. Era limpede, uit\u00e2ndu-te la fa\u021ba lui, c\u0103 Brant avea probleme serioase. De\u015fi expresia lui era, \u00een mod normal, una \u00eengrijorat\u0103, acum chipul \u00eei ar\u0103ta \u015fi mai tensionat dec\u00e2t de obicei. Brant a privit-o pe Alice cu gravitate prin ochelarii cu rame sub\u021biri. \u2014Ce s-a \u00eent\u00e2mplat? l-a \u00eentrebat ea. \u2014Amanda Hardwick, a r\u0103spuns Brant scurt. \u2014Of, fir-ar al dracului! \u2014E un mod de exprimare. Dar sper c-o s\u0103 reu\u015fe\u015fti s\u0103 rezolvi situa\u021bia. \u2014N-am timp. Sunt \u00eenglodat\u0103 p\u00e2n\u0103 peste cap \u00een cazul \u0103la cu re\u021beta. Brant s-a uitat la ea f\u0103r\u0103 s\u0103 \u00een\u021beleag\u0103. \u2014\u00ce\u021bi aduci aminte, l-a impulsionat ea. Re\u021beta de pr\u0103jitur\u0103 \u00een care cititorilor li s-a spus s\u0103 adauge cincizeci de cupe de whisky \u00een loc de cinci. Avem foarte mul\u021bi cititori furio\u015fi. Mul\u021bi dintre ei au o stare de mahmureal\u0103 sever\u0103. Am muncit p\u00e2n\u0103 t\u00e2rziu \u00een noapte ca s\u0103-i dau de cap problemei \u0103steia. Ceea ce nu era o exagerare. Dovada erau cearc\u0103nele de sub ochii lui Alice. Dar lucrul p\u00e2n\u0103 t\u00e2rziu \u00een noapte nu era ceva nou la compania Intercorp, a\u015fa c\u0103 sclipirea lentilelor lui Brant a fost una de o\u021bel. \u2014Altcineva poate s\u0103 preia cazul \u0103sta. Amanda Hardwick e englezoaic\u0103, iar englezii sunt specialitatea ta. \u2014Mul\u021bumesc foarte mult, a morm\u0103it Alice. A\u015fa cum Brant \u015ftia mult prea bine, New Yorkul era plin de englezi. Cu mul\u021bi dintre ei, Brant lua contact zilnic. Asta nu era dec\u00e2t o scuz\u0103 ca s\u0103 o fac\u0103 pe Alice s\u0103 aleag\u0103 paiul cel mai scurt. Iar c\u00e2nd venea vorba de jocul cu paiele, Amanda Hardwick putea fi considerat\u0103 cel mai scurt pai care exista pe lume. Era ziarista cea mai l\u0103udat\u0103 \u015fi cu cea mai mare notorietate din ograda Intercorp-ului. Asta \u00een func\u021bie de unghiul din care priveai lucrurile. Amanda scria, \u00een majoritate, pentru publica\u021bia principal\u0103 a companiei, revista Style. Cu toate c\u0103 locuia \u00een Londra, unde se zvonea c\u0103 avea \u015fi un so\u021b, Amanda p\u0103rea a fi o prezen\u021b\u0103 constant\u0103 \u00een New York. Faima ei, din c\u00e2te putea s\u0103-\u015fi dea seama Alice, se baza pe r\u0103utatea extrem\u0103 cu care trata orice vedet\u0103 care era destul de nebun\u0103 \u00eenc\u00e2t s\u0103 accepte un interviu cu ea. Alice presupunea c\u0103, dac\u0103 at\u00e2t de multe celebrit\u0103\u021bi acceptau aceste interviuri, \u00eenseamn\u0103 c\u0103 speran\u021ba triumfa asupra experien\u021bei. Era fie asta, fie prostia \u00een faz\u0103 terminal\u0103 a persoanelor faimoase. Din nefericire pentru departamentul juridic de la Intercorp, Janice Kittenburger, editorul revistei Style, era surd\u0103 la orice fel de sugestie legat\u0103 de ideea c\u0103 Amanda era un bolovan ag\u0103\u021bat de g\u00e2tul companiei. Janice, care era originar\u0103 din Maryland, dar avea un ego de dimensiunile Texasului, detesta \u015fi cel mai insignifiant amestec \u00een sacrul proces editorial. Din perspectiva ei \u2013 at\u00e2t c\u00e2t putea Janice s\u0103 aib\u0103 o perspectiv\u0103 prin ochelarii de soare enormi \u015fi negri pe care \u00eei purta \u00een orice \u00eenc\u0103pere \u2013, cu c\u00e2t un material era mai complicat din punct de vedere juridic, cu at\u00e2t era mai important. Refuzul Amandei de a se documenta \u015fi dispre\u021bul seme\u021b cu care trata no\u021biunea de calomnie erau catalogate de Janice ca \u201ejurnalism al primelor impresii\u201c, art\u0103 \u00een cuvinte, ceva unic pentru revista ei. Acest argument, oric\u00e2t de ingenios era el, nu prinsese niciodat\u0103 la Alice. A\u015fa cum nu prinsese, conform explica\u021biei lui Brant, nici la cea mai recent\u0103 victim\u0103 a Amandei, un actor faimos. Care, din c\u00e2te se p\u0103rea, c\u0103 amenin\u021base c-avea s\u0103 dea \u00een judecat\u0103 revista Style pentru zece capete de acuzare. \u2014Cum de s-a ajuns at\u00e2t de departe? a vrut s\u0103 \u015ftie Alice. Ca loc\u021biitor al lui Brant, Alice avea dreptul s\u0103 se \u00eenfurie pe el din c\u00e2nd \u00een c\u00e2nd. \u2014Nu s-a uitat nimeni peste material? De c\u00e2nd a rostit aceste cuvinte, Alice \u015fi-a dat seama c\u0103 Janice, cu iresponsabilitatea ei \u00eenc\u0103p\u0103\u021b\u00e2nat\u0103 \u015fi caracteristic\u0103, trimisese interviul la tipar f\u0103r\u0103 s\u0103 mai lase Departamentul Juridic s\u0103-l vad\u0103. Ceea ce nu se \u00eent\u00e2mpla pentru prima dat\u0103. Brant a ridicat din umeri. \u2014Uite ce e, Alice! Acum problema e \u00een m\u00e2na ta, OK? Dac\u0103 exist\u0103 cineva care ne poate salva pielea, aceea e\u015fti tu. Ai mai f\u0103cut-o \u015fi alt\u0103 dat\u0103. Alice \u015fi-a dat peste cap ochii obosi\u021bi. O \u00eenfuria faptul c\u0103 at\u00e2t de mult din timpul, energia \u015fi experien\u021ba ei fuseser\u0103 consumate ca s\u0103 o salveze pe Amanda Hardwick. Datorit\u0103 eforturilor ei \u015fi \u00een ciuda lipsei de bun-sim\u021b a interviurilor Amandei, singura pedeaps\u0103 de p\u00e2n\u0103 acum fuseser\u0103 scrisorile de avertisment, formulate \u00een termeni duri, primite din partea avoca\u021bilor celebrit\u0103\u021bilor ofensate. Dar pentru ob\u021binerea acestui rezultat, Alice trebuise s\u0103 fac\u0103 uz de toat\u0103 diploma\u021bia \u015fi de toat\u0103 dexteritatea ei \u00een domeniul juridic. Alice a gemut interior la g\u00e2ndul c\u0103 trebuia s\u0103 repete actele de vitejie anterioare. \n\nTot restul dimine\u021bii, Alice a lucrat pe materialul lui Hardwick. A\u015fa cum zisese Brant, era un dezastru. De data asta, Style chiar c-o f\u0103cuse lat\u0103. Alice aranjase ca \u00een dup\u0103-amiaza respectiv\u0103 s\u0103 se vad\u0103 cu cel mai notoriu colaborator al revistei ca s\u0103 se l\u0103mureasc\u0103 dac\u0103 se mai putea salva ceva. De\u015fi avea dubii c\u0103 se mai putea salva mare lucru. A\u015fa cum nu credea c\u0103 \u00eent\u00e2lnirea avea s\u0103 fie prea distractiv\u0103. La toate \u00eent\u00e2lnirile anterioare pe care le avusese cu Amanda Hardwick, ziarista \u00ee\u015fi dep\u0103\u015fise reputa\u021bia c\u00e2\u015ftigat\u0103 pentru sc\u00e2rbo\u015fenia ei arogant\u0103. \u00cendes\u00e2nd documentele ofensatoare \u00een birou, Alice s-a t\u00e2r\u00e2t afar\u0103 s\u0103-\u015fi ia o cafea \u015fi un corn. \u00cen cafenea, Alice \u015fi-a dus tava la o mas\u0103 de l\u00e2ng\u0103 fereastr\u0103, unde se afla un num\u0103r din New York Times, deschis la pagina Nun\u021bi/Petreceri. \u00cen timp ce m\u00e2nca, Alice \u015fi-a aruncat un ochi peste pagina cu pricina. Printre vedetele \u015fi bog\u0103ta\u015fii prezenta\u021bi, exista o mireas\u0103 care fondase \u201eun site umoristic pentru oamenii cu un p\u0103rinte evreu\u201c. Doi doctori, b\u0103rba\u021bi, \u00ee\u015fi \u201es\u0103rb\u0103toreau parteneriatul\u201c. Un artist de voice-over se c\u0103s\u0103torea cu o trompetist\u0103, iar o doctori\u021b\u0103 specializat\u0103 \u00een cardiologie se m\u0103rita cu un oncolog-hematolog. Indiferent ce \u00eensemna chestia asta. Cea mai interesant\u0103 uniune (ca \u015fi \u00eentr-un scenariu clasic \u201eUptown Girl\u201c1, \u015fi-a spus Alice) era aceea dintre prin\u021besa automobilelor din New Haven \u015fi un t\u00e2mplar din localitate, fiul unui muncitor constructor \u015fi al unei v\u00e2nz\u0103toare la supermarket. Alice se \u00eentreba ce p\u0103rere aveau despre acest mariaj fioro\u015fii p\u0103rin\u021bi ai miresei, care erau evident ni\u015fte capete \u00eencoronate de pe Coasta de Est. \u015ei, mai cu seam\u0103, ce p\u0103rere aveau despre mama \u015fi tat\u0103l mirelui. Alice \u015fi-a ros contemplativ o unghie \u015fi \u015fi-a imaginat propria ei prezentare \u00een pagina respectiv\u0103: \u201eDomni\u015foara Alice Lamorna Duffield, fiica doamnei \u015fi a domnului James Duffield din Madron, Cornwall, loc\u021biitorul consilierului juridic \u015fef de la Compania Intercorp, s-a m\u0103ritat asear\u0103 cu\u2026\u201c Cu cine? Cu cineva care suna ca o firm\u0103 de avocatur\u0103, dac\u0103 b\u0103rba\u021bii din restul paginii erau un exemplu de luat \u00een considerare. Grayling Hotchkiss. Bradford Todd. Str\u00e2mb\u00e2ndu-se, Alice s-a ridicat ca s\u0103 se \u00eentoarc\u0103 la birou. \n\nMai t\u00e2rziu, \u00een cursul dup\u0103-amiezii, o blond\u0103 a intrat \u021ban\u021bo\u015f\u0103 \u00een biroul lui Alice. Capul p\u0103rea s\u0103-i ias\u0103 direct dintr-un decolteu ad\u00e2nc \u015fi alb, iar gura vopsit\u0103 cu ruj ro\u015fu purta o expresie bosumflat\u0103 \u015fi defensiv\u0103. \u2014Vrei ni\u015fte cafea? i-a oferit Alice. Nu e nimic r\u0103u, s-a g\u00e2ndit ea, s\u0103 fii civilizat. Era \u00eens\u0103 limpede c\u0103 Amanda Hardwick avea alt\u0103 p\u0103rere. \u015ei-a pus ambele m\u00e2ini pe perechea ei de \u015folduri opulente. \u2014C\u00e2t o s\u0103 dureze chestia asta? a vrut ea s\u0103 \u015ftie. \u2014Destul c\u00e2t s\u0103 bei o cafea. \u2014Ei, pentru numele lui Dumnezeu! Vreau un latte f\u0103r\u0103 gr\u0103sime, a pufnit blonda. \u2014\u00cemi pare r\u0103u, a spus Sherry. Aparatul nu face dec\u00e2t cafea la filtru. Amanda Hardwick a fixat-o cu o privire de ghea\u021b\u0103. \u2014Atunci va trebui s\u0103 te duci p\u00e2n\u0103 la Dean&Deluca \u015fi s\u0103-mi aduci un latte, nu-i a\u015fa? Sherry s-a holbat la ea. Cafeneaua, a\u015fa cum \u015ftia toat\u0103 lumea de acolo, se afla cu \u015faptezeci \u015fi patru de etaje mai jos \u015fi la dou\u0103 intersec\u021bii dep\u0103rtare. \u2014Eu sunt \u00eens\u0103rcinat\u0103 \u00een \u015fase luni! a zis Sherry indic\u00e2ndu-\u015fi burta cu ambele m\u00e2ini. Amanda s-a uitat cu r\u0103ceala la ea. \u2014Cred, a spus ea sec, c\u0103 m\u0103 confunzi cu cineva c\u0103ruia \u00eei pas\u0103 de chestia asta. \u2014Sherry n-are timp s\u0103 se duc\u0103 \u015fi s\u0103-\u021bi aduc\u0103 un latte, i-a t\u0103iat-o Alice gr\u0103bit\u0103. M\u0103 tem c\u0103 e cafea la filtru sau nimic. Dup\u0103 alte proteste \u015fi bosumfl\u0103ri, cafeaua la filtru a fost acceptat\u0103. \u00cent\u00e2lnirea a \u00eenceput. \u2014O s\u0103 trec prin lista contest\u0103rilor, a anun\u021bat Alice ar\u0103t\u00e2nd c\u0103tre articolul pe care \u00eel subliniase \u00een mai multe locuri. Prima obiec\u021bie se refer\u0103 la faptul c\u0103 tu pretinzi c\u0103 subiectul \u00ee\u015fi vopse\u015fte p\u0103rul \u015fi a suferit mai multe liftinguri faciale. \u2014Se vopse\u015fte, a s\u0103rit Amanda Hardwick. \u015ei da, a suferit. \u2014Ai dovezi? \u2014Da. R\u0103spunsul \u0103sta a fost o surpriz\u0103 pl\u0103cut\u0103. Alice a \u00eenceput s\u0103 spere c\u0103, p\u00e2n\u0103 la urm\u0103, cazul putea fi salvat. \u2014Grozav! \u015ei care sunt dovezile? Amanda Hardwick \u015fi-a str\u00e2ns buzele sub\u021biri \u015fi ro\u015fii. \u2014N-am nevoie de dovezi dovezi. Trebuie doar s\u0103 te ui\u021bi la el. Alice \u015fi-a \u00eencovoiat degetele. \u2014\u00cen\u021beleg. Ei, el sus\u021bine c\u0103 nu are p\u0103rul vopsit \u015fi c\u0103 fa\u021ba e aia cu care s-a n\u0103scut. A\u015fa c\u0103 e responsabilitatea ta s\u0103 dovede\u015fti contrariul. \u2014Cum? Ce jalnic! Nu-mi vine s\u0103 cred c\u0103 m-ai t\u00e2r\u00e2t p\u00e2n\u0103 aici ca s\u0103-mi spui asta. \u2014S\u0103 \u00een\u021beleg deci c\u0103 r\u0103spunsul t\u0103u e nu? a chestionat-o calm Alice. Nu ai nici o dovad\u0103 \u00een sensul \u0103sta? \u00centrebarea ei a fost \u00eent\u00e2mpinat\u0103 cu o t\u0103cere furioas\u0103. \u2014Apoi, \u015fi Alice \u015fi-a mutat degetul \u00een josul paginii, tu pretinzi c\u0103 subiectul sufer\u0103 de o form\u0103 de dependen\u021b\u0103 sexual\u0103 \u015fi c\u0103 ia droguri recrea\u021bionale. Amanda a s\u0103rit \u00een picioare \u015fi, cu un gest melodramatic, \u015fi-a tr\u00e2ntit o m\u00e2n\u0103 pe frunte. \u2014 Vai, te rog! Nu-mi vine s\u0103 cred c\u0103 aud a\u015fa ceva. Revino la realitate, da? Tot Hollywood-ul \u015ftie c\u0103 asta e adev\u0103rat. \u2014M\u0103 tem c\u0103 nici un tribunal nu va accepta lucrul \u0103sta pe post de prob\u0103, i-a explicat Alice pe un ton grav. Sau tot Hollywood-ul va veni s\u0103 depun\u0103 m\u0103rturie? \u2014Pe tot parcursul interviului, tipul \u015fi-a tras nasul. Ce dovad\u0103 mai bun\u0103 dec\u00e2t asta vrei? \u2014Se poate s\u0103 fi fost r\u0103cit. \u00dei-a recunoscut el, \u00een interviu, c\u0103 ia droguri \u015fi c\u0103 sufer\u0103 de o form\u0103 de dependen\u021b\u0103 sexual\u0103? Sau\u2026 Alice \u015fi-a cobor\u00e2t degetul c\u00e2teva r\u00e2nduri mai jos, c\u0103 ambii copii nu sunt deloc ai lui \u015fi c\u0103 tat\u0103l lor e, de fapt, Brad Pitt? Dumnezeule! Cu c\u00e2t citeai mai mult, cu at\u00e2t interviul \u021bi se p\u0103rea mai incredibil. \u2014Tot Hollywood-ul \u015ftie \u015fi asta, a r\u0103spuns Amanda sfid\u0103toare. Alice \u015fi-a sprijinit b\u0103rbia \u00een palm\u0103 \u015fi s-a uitat obosit\u0103 la Amanda. \u2014L\u0103s\u00e2nd la o parte implica\u021biile juridice imediate, ai idee ce efect devastator poate avea genul \u0103sta de zvonuri asupra unei familii? Noi vorbim acum despre ni\u015fte copii. Ni\u015fte copii mici. Dar destul de mari ca s\u0103 \u00een\u021beleag\u0103. O chestie din asta le poate distruge vie\u021bile. Amanda a privit-o cu dispre\u021b. \u2014Ce e cu obsesia asta a voastr\u0103 cu copiii? a m\u00e2r\u00e2it ea. Ce naiba sunte\u021bi voi? Un nenorocit de Sindicat al Mamelor? \u2014Eu nu fac dec\u00e2t s\u0103-\u021bi atrag aten\u021bia, a spus Alice calm\u0103, c\u0103 tu scrii despre ni\u015fte copii vulnerabili. Judec\u0103torilor nu le va pl\u0103cea treaba asta. \u2014Ce-mi pas\u0103 mie de ni\u015fte sc\u00e2rbe de copii de celebrit\u0103\u021bi? a m\u00e2r\u00e2it Amanda. Sau, de fapt, de orice fel de copii? Copii, puradei! Oricine are a\u015fa ceva, merit\u0103 tot ce prime\u015fte. Alice s-a uitat la ea la fel de calm\u0103. Iat\u0103 personificarea curvei carieriste, care ur\u0103\u015fte copiii, \u015fi-a spus singur\u0103. P\u0103cat c\u0103 Sherry nu era acolo ca s\u0103 vad\u0103 originalul \u00een plin\u0103 ac\u021biune. Amanda s-a aplecat peste mas\u0103, oferindu-i lui Alice o perspectiv\u0103 privilegiat\u0103 asupra decolteului ei. \u2014Uite ce e, feti\u021bo, a scuipat ea, tu \u00een\u021belegi cu cine ai de-a face aici? Eu sunt ziaristavedet\u0103 a Intercorp-ului, OK? Iar tu cine mama naibii e\u015fti? E\u015fti o h\u00e2r\u021bogar\u0103 fricoas\u0103, lingu\u015fitoare \u015fi lene\u015f\u0103 de la nenorocitul de departament juridic, asta e\u015fti! Care \u021bi-a salvat pielea de mai multe ori dec\u00e2t ai m\u00e2ncat m\u00e2ncare cald\u0103, s-a g\u00e2ndit Alice turbat\u0103. \u015ei-a sufocat impulsul s\u0103 arunce cu lampa de pe birou, cu tastatura calculatorului \u015fi cu monitorul \u00een capul femeii din fa\u021ba ei. \u00cen schimb, \u015fi-a \u00eempreunat m\u00e2inile \u00eentr-o atitudine controlat\u0103. Apoi a spus calm\u0103: \u2014Acestea sunt ni\u015fte acuze grave, iar omul o s\u0103 ne dea \u00een judecat\u0103. Eu nu \u00eencerc dec\u00e2t s\u0103 stabilesc ce dovezi ai tu. Iar p\u00e2n\u0103 acum, sincer\u0103 s\u0103 fiu, nu mi se pare c\u0103 ai avea mare lucru. \u00cen punctul acesta tensionat al \u00eent\u00e2lnirii, Sherry a intrat \u00eenc\u0103rcat\u0103 cu o tav\u0103 cu cafea proasp\u0103t\u0103. \u00cen secunda \u00een care a a\u015fezat farfurioara \u015fi cea\u015fca l\u00e2ng\u0103 m\u00e2na Amandei, cotul acesteia a zv\u00e2cnit cu for\u021b\u0103. Cea\u015fca \u015fi con\u021binutul ei au fost propulsate pe mini-fusta de gravid\u0103, pe ciorapii din plas\u0103, de gravid\u0103, \u015fi peste ceea ce puteau fi considerate cizmele de gravid\u0103, din piele \u00eentoars\u0103 \u015fi lungi p\u00e2n\u0103 la genunchi ale lui Sherry. Alice a icnit \u015focat\u0103. Nu avea nici cea mai mic\u0103 \u00eendoial\u0103 c\u0103 gestul fusese deliberat. \u00cen timpul \u0103sta, Sherry ar\u0103ta de parc\u0103 era pe punctul s\u0103 nasc\u0103 chiar acolo. \u2014\u00cemi pare foarte r\u0103u, a mieunat Amanda cu ochii l\u0103rgi\u021bi din cauza \u015focului mimat. Ce ne\u00eendem\u00e2natic\u0103 sunt! Dar asta e problema cu ce\u015ftile astea, nu-i a\u015fa? N-au capac! P\u00e2n\u0103 la urm\u0103, ar fi fost mult mai bine dac\u0103 te-ai fi dus s\u0103-mi aduci un latte. Apoi s-a ridicat, \u015fi-a luat geanta, le-a trimis un s\u0103rut \u015fi a ie\u015fit din birou. \u2014E\u015fti bine? a \u00eentrebat Alice. Sherry a ridicat ochii, \u00eentrerup\u00e2ndu-se din ac\u021biunea energic\u0103 de frecare a fustei cu un vraf de \u015ferve\u021bele, \u015fi a cl\u0103tinat din cap. \u2014Ar trebui s\u0103-i trimi\u021bi chitan\u021ba de la cur\u0103\u021b\u0103torie, i-a sugerat Alice. \u2014N-ar fi mai bine s-o dau \u00een judecat\u0103? Ochii mari ai lui Sherry au sclipit plini de furie. \u2014De ce nu? Al\u0103tur\u0103-te \u015fi tu celorlal\u021bi. \u00cen clipa de fa\u021b\u0103, toat\u0103 lumea o d\u0103 \u00een judecat\u0103. Frustrat\u0103, Alice s-a dat cu capul de birou. \u2014Dumnezeule! Cine ar vrea s\u0103 se fac\u0103 avocat la o revist\u0103? Sherry a privit-o \u00eengrijorat\u0103. \u2014S\u0103 \u015ftii c\u0103 ai nevoie de o pauz\u0103. \u00cen ultima vreme, ai muncit de \u021bi-au s\u0103rit capacele. \u2014\u015etiu, a bolborosit Alice cu gura \u00een birou. Dar unde s\u0103 m\u0103 duc? N-am energie s\u0103-mi aranjez nimic. \u015ei, a ad\u0103ugat ea nenorocit\u0103, nici nu am cu cine s\u0103 merg. \u2014Ar trebui s\u0103 ie\u015fi mai mult \u00een lume, a sf\u0103tuit-o Sherry. S\u0103 cuno\u015fti oameni. \u2014N-am timp, a spus Alice frec\u00e2ndu-se la ochi. Dar \u015ftia, a\u015fa cum \u015ftia c\u0103 \u015fi Sherry \u015ftie, c\u0103 asta nu era dec\u00e2t o scuz\u0103. \u00cen realitate, Alice se retr\u0103sese de pe scena new yorkez\u0103 a \u00eent\u00e2lnirilor amoroase. Era o chestie mult prea competitiv\u0103 \u015fi mult prea serioas\u0103. \u00cent\u00e2lnirile astea erau ca interviurile pentru posturi. Pe care nu \u00eentotdeauna erai sigur c\u0103 le \u015fi voiai. Mai mult dec\u00e2t at\u00e2t, b\u0103rba\u021bii de Manhattan p\u0103reau s\u0103 cread\u0103 \u00een propor\u021bie de sut\u0103 la sut\u0103 \u00een publicitatea f\u0103cut\u0103. P\u00e2n\u0103 \u015fi masculii ur\u00e2\u021bi, cu r\u0103suflare puturoas\u0103, erau convin\u015fi c\u0103 undeva, \u00een ora\u015f, existau cel pu\u021bin zece femei superbe, disperate s\u0103 se m\u0103rite cu ei. Privirea lui Alice a alunecat c\u0103tre h\u00e2rtiile cu care Sherry \u00ee\u015fi freca fusta. Ceea ce ea crezuse c\u0103 erau ni\u015fte \u015ferve\u021bele sem\u0103nau acum suspect de tare cu foile trimise de avocatul extern pentru cazul cu pr\u0103jitura cu whisky. \u2014Vai, \u00eemi pare r\u0103u, a r\u00e2njit Sherry. Am creierul f\u0103cut terci. Ei, asta face sarcina din om! \u2014Sarcina! Alice a schi\u021bat un z\u00e2mbet chinuit. A sunat telefonul. Sherry a disp\u0103rut ca s\u0103 r\u0103spund\u0103. \u2014 E mama ta, a anun\u021bat ea prin interfon. Alice a \u00een\u015ff\u0103cat receptorul recunosc\u0103toare. Mama. O sc\u00e2nteie de normalitate \u00eentr-o lume nebun\u0103 \u015fi fracturat\u0103. \u2014Bun\u0103, mam\u0103! \u2014Bun\u0103, draga mea. Ascult\u0103-m\u0103! Am ni\u015fte ve\u015fti pentru tine. Alice a ascultat. Exasperat\u0103, a sim\u021bit cum i se str\u00e2nge stomacul. \u2014Dar, mam\u0103, nu pot s\u0103 las totul numai pentru c\u0103 Sally se m\u0103rit\u0103. \u2014Dar, draga mea, e veri\u015foara ta. C\u00e2ndva a\u021bi fost foarte apropiate. \u2014Da, dar n-am mai v\u0103zut-o de c\u00e2nd Bay City Rollers erau \u00een topuri. \u2014Cine? \u2014Nu conteaz\u0103, mam\u0103. Ceea ce vreau s\u0103 spun e c\u0103 ultima oar\u0103 c\u00e2nd eu \u015fi Sally ne-am \u00eent\u00e2lnit, am\u00e2ndou\u0103 purtam fuste cu volane \u015fi pantofi cu talp\u0103 tip platform\u0103. \u2014Asta mi se pare, a r\u0103spuns mama lui Alice \u00een\u021bepat\u0103, o \u00eembun\u0103t\u0103\u021bire real\u0103 fa\u021b\u0103 de ceea ce poart\u0103 Sally acum. Are p\u0103rul albastru. Alice a z\u00e2mbit. Auzise c\u0103 veri\u015foara ei dezvoltase tendin\u021be hippy. Indubitabil, era o reac\u021bie \u00eempotriva autorit\u0103\u021bii demodatei ei mame. Spre disperarea \u00eemp\u0103rt\u0103\u015fit\u0103 a m\u0103tu\u015fii lui Alice, Frances, recenta carier\u0103 a lui Sally \u00eenregistrase o perioad\u0103 \u00een care f\u0103cuse pe machieuza \u015fi pe jonglerul comunitar. Spre dezgustul tat\u0103lui lui Sally, ultimul ei post fusese sponsorizat de un consiliu local cu viziuni foarte liberale. Persoana cu care Sally avea s\u0103 se c\u0103s\u0103toreasc\u0103 dep\u0103\u015fea specula\u021biile tuturor. Dar Alice s-a decis c\u0103 ea nu avea s\u0103 fac\u0103 mai mult dec\u00e2t s\u0103 speculeze. \u2014\u00cemi pare r\u0103u, mam\u0103, a spus ea hot\u0103r\u00e2t\u0103. Sunt prea ocupat\u0103. \u00cens\u0103 mama lui Alice nu era genul de femeie care s\u0103 se dea b\u0103tut\u0103 cu una, cu dou\u0103. \u2014Ei, hai, draga mea! A venit momentul s\u0103-\u021bi iei o pauz\u0103 de la impresionanta ta carier\u0103. Familia ar fi \u00eenc\u00e2ntat\u0103 s\u0103 te vad\u0103. Comanda \u2013 c\u0103ci f\u0103r\u0103 \u00eendoial\u0103 asta era \u2013 a pornit din Cornwall, a trecut pe sub Atlantic \u015fi a urcat p\u00e2n\u0103 \u00een biroul lui Alice de la etajul \u015faptezeci \u015fi patru, din Madison Avenue. \u2014Sunt sigur\u0103 c\u0103 \u021bi-ar prinde bine o vacan\u021b\u0103. Alice a avut o ezitare. Carier\u0103 impresionant\u0103? Mul\u021bumit\u0103 Amandei Hardwick, niciodat\u0103 p\u00e2n\u0103 acum nu se mai sim\u021bise la un nivel at\u00e2t de sc\u0103zut din punct de vedere profesional. \u015ei niciodat\u0103 nu mai sim\u021bise at\u00e2t de imperios nevoia unei pauze. Dar asta era metoda de \u00eembun\u0103t\u0103\u021bire a st\u0103rii de spirit de care avea nevoie? \u2014Te rog, draga mea, vino! Mama lui Alice schimbase tactica \u015fi \u00eencerca acum s-o conving\u0103 prin intermediul lingu\u015felilor. \u2014M\u0103tu\u015fa Frances vrea \u00een mod deosebit s\u0103 vii. S\u0103 \u015ftii c\u0103 e foarte nenorocit\u0103 din cauza nun\u021bii. Pe mire \u00eel cheam\u0103 Bo \u015fi face parte dintr-un circ anarhist. Alice \u015fi-a reprimat un z\u00e2mbet. Era a\u015fa cum b\u0103nuise. \u2014Ce-i \u0103la un circ anarhist? \u2014Fac tot felul de chestii cu capace de pubele \u015fi motoare de ma\u015fini vechi. \u2014\u015ei ce-i r\u0103u \u00een asta? Alice o tachina pe maic\u0103-sa. Dar investiga\u021bia ei era, \u00een egal\u0103 m\u0103sur\u0103, sincer\u0103; fiind o persoan\u0103 obiectiv\u0103 \u015fi avocat p\u00e2n\u0103 \u00een m\u0103duva oaselor, ura condamn\u0103rile decretate f\u0103r\u0103 un proces corect. \u2014Genul \u0103sta de circ e foarte la mod\u0103. Unele dintre spectacolele astea produc adev\u0103rate averi. \u2014Te asigur c\u0103 nu e \u015fi cazul circului \u0103stuia. Dar bine m\u0103car c\u0103 taic\u0103-s\u0103u a fost vice-amiral. Asta \u015fi faptul c\u0103 i-a convins s\u0103 se c\u0103s\u0103toreasc\u0103 la biseric\u0103 sunt cam singurele lucruri care o mai \u021bin pe Frances s\u0103 n-o ia razna de tot. Alice \u015fi-a \u00eenfundat gura cu m\u00e2na liber\u0103. Nu trebuia s\u0103 r\u00e2d\u0103. \u00cen mod clar, situa\u021bia era extrem de serioas\u0103. \u2014Pentru c\u0103, desigur, exist\u0103 \u015fi un copil, a ad\u0103ugat mama lui Alice. \u2014Un copil? Sal e gravid\u0103? \u2014Draga mea, trebuie neap\u0103rat s\u0103 vii, a implorat-o mama ei. Dac-o s-o vezi pe Sally pe cale s\u0103 nasc\u0103, poate c\u0103 p\u00e2n\u0103 \u015fi \u021bie o s\u0103-\u021bi vin\u0103, finalmente, pofta s\u0103 procreezi. Iritat\u0103, Alice nu a r\u0103spuns nimic. \u2014Deci? Era limpede. Cornwall dorea s\u0103 afle concluzia. \u2014Nu \u015ftiu ce s\u0103 zic, mam\u0103. Dar Alice \u00ee\u015fi d\u0103dea seama c\u0103 era pe punctul s\u0103 cedeze. L\u0103s\u00e2nd orice altceva la o parte, nunta avea un poten\u021bial comic de net\u0103g\u0103duit. \u2014Sally nu putea s\u0103-\u015fi aleag\u0103 un moment mai prost, a continuat ea f\u0103c\u00e2nd o ultim\u0103 \u015fi firav\u0103 \u00eencercare de \u00eempotrivire. \u2014Asta e \u015fi p\u0103rerea lui Frances, draga mea. Ei, deci c\u00e2nd s\u0103 te a\u015ftept\u0103m la aeroport? ", "tc \"Capitolul 3\" \u00cembr\u0103cat\u0103 \u00een Armani \u015fi \u00eenc\u0103l\u021bat\u0103 \u00een Manolo, \u00een fa\u021ba bisericii, \u00een ziua nun\u021bii, Alice era bucuroas\u0103 fiindc\u0103 se \u00eentorsese acas\u0103. Uitase c\u00e2t de frumoas\u0103 putea s\u0103 fie Anglia. \u015ei, \u00een special, \u021binuturile din vest. \u00cen ziua respectiv\u0103 avea \u00een fa\u021ba ochilor un peisaj ca dintr-o ilustrat\u0103 din Somerset: cer albastru, fulgi de z\u0103pad\u0103, garduri vii str\u0103lucitoare \u015fi un s\u0103tuc superb, construit din piatr\u0103 de culoarea ciocolatei cu lapte. La starea de spirit bun\u0103 a lui Alice contribuia \u015fi senza\u021bia neobi\u015fnuit\u0103, dar pl\u0103cut\u0103, c\u0103 ie\u015fea \u00een eviden\u021b\u0103 din mul\u021bime, la modul splendid. \u00cen general, Alice nu era foarte interesat\u0103 de mod\u0103. \u00cens\u0103, lucr\u00e2nd acolo unde lucra, faptul c\u0103 nu prea lua \u00een considerare capitolul mod\u0103 era un pericol. Adoptase un stil care se traducea mai pu\u021bin prin a te \u00eembr\u0103ca \u00een scopul de a impresiona, c\u00e2t mai cur\u00e2nd prin a te \u00eembr\u0103ca doar c\u00e2t s\u0103 nu atragi negativ aten\u021bia asupra ta. Din fericire, faptul c\u0103 era \u00eenalt\u0103, avea fa\u021ba oval\u0103 \u015fi cu o expresie meditativ\u0103, p\u0103rul blond \u015fi drept, tuns cu grij\u0103 p\u00e2n\u0103 la nivelul b\u0103rbiei, \u015fi mersul autoritar reprezentau ni\u015fte tr\u0103s\u0103turi elegante care-i u\u015furau situa\u021bia. De\u015fi costumul crem \u015fi tocurile \u00eenalte nu l-ar fi impresionat nici m\u0103car pe b\u0103iatul care distribuia coresponden\u021ba la Intercorp, aici ambele ar\u0103tau extrem de \u015fic. Sincer vorbind, Alice nici nu prea avea cu cine s\u0103 intre \u00een competi\u021bie. Era clar c\u0103 nunta\u015fii nu se stresaser\u0103 prea tare. Singura concesie f\u0103cut\u0103 de m\u0103tu\u015fa Frances \u00een favoarea ocaziei festive era o p\u0103l\u0103rie oribil\u0103 cu flori ro\u015fii, care se b\u0103tea cap \u00een cap cu nasul ei cel plin de vini\u015foare. Costumul p\u0103tr\u0103\u021bos din tweed punea \u00een lumin\u0103 un corp ca ie\u015fit direct dintr-un desen animat despre epoca edwardian\u0103; de la ni\u015fte glezne surprinz\u0103tor de \u00eenguste \u015fi de suple, corpul ei c\u0103p\u0103ta, pe lung \u015fi pe lat, forma prorei unei cor\u0103bii. Expresia m\u0103tu\u015fii Frances era una posomor\u00e2t\u0103, care voia s\u0103 transmit\u0103 faptul c\u0103, din punctul ei de vedere, \u00een ziua respectiv\u0103 nu era nimic de s\u0103rb\u0103torit. Tat\u0103l lui Sally, unchiul Tommy, ar\u0103ta \u015fi mai pu\u021bin festiv. Era ro\u015fu la fa\u021b\u0103, \u00een ochi i se citea o privire s\u0103lbatic\u0103 \u015fi avea aerul unei bombe pe punctul s\u0103 fie detonat\u0103. A \u00eent\u00e2mpinat-o pe Alice \u00eentr-o manier\u0103 chiar mai nepoliticoas\u0103 dec\u00e2t de obicei: \u2014Tot nu te-ai m\u0103ritat? \u2014Nu. Alice \u015fi-a reprimat enervarea cauzat\u0103 de \u00eentrebarea cu pricina. \u00cen fond, nici nu se a\u015fteptase la altceva. Era indubitabil c\u0103 toat\u0103 dup\u0103-amiaza avea s\u0103 aib\u0103 parte de astfel de investiga\u021bii. \u2014 Tot f\u0103r\u0103 copii e\u015fti? Alice a cl\u0103tinat din cap. Unchiul Tommy i-a aruncat o privire feroce. \u2014Ei, m\u0103 bucur al naibii de tare s\u0103 aud chestia asta, a explodat el \u00eenainte de a se \u00eentoarce pe c\u0103lc\u00e2ie \u015fi de a se \u00eendep\u0103rta cu pa\u015fi ap\u0103sa\u021bi. Alice s-a pierdut printre ceilal\u021bi nunta\u015fi \u00een \u00eentunericul \u00eenfrigurat al bisericii \u015fi s-a a\u015fezat l\u00e2ng\u0103 p\u0103rin\u021bii ei. \u00cen fa\u021b\u0103 st\u0103tea m\u0103tu\u015fa Frances. Din c\u00e2nd \u00een c\u00e2nd, frunzi\u015ful ro\u015fiatic i se scutura violent \u00een clipele c\u00e2nd emo\u021biile erau pe punctul s-o cople\u015feasc\u0103. Alice a\u015fteptase cu ner\u0103bdare s\u0103-l vad\u0103 pe Bo, controversatul mire. Dar, contrar a\u015ftept\u0103rilor, acesta nu st\u0103tea \u00een fa\u021ba bisericii, juc\u00e2ndu-se agitat cu verigheta. \u2014E ridicol, a m\u00e2r\u00e2it peste um\u0103r m\u0103tu\u015fa Frances c\u0103tre mama lui \u2014Alice. Mireasa e cea care ar trebui s\u0103 \u00eent\u00e2rzie. \u2014Prive\u015fte partea pozitiv\u0103 a situa\u021biei, i-a \u015foptit mama lui Alice. Poate c\u0103 s-a r\u0103zg\u00e2ndit. P\u0103l\u0103ria a \u00eencetat s\u0103 mai tremure. M\u0103tu\u015fa Frances s-a \u00eentors purt\u00e2nd pe chip expresia unei persoane care, \u00een ultima secund\u0103, a fost salvat\u0103 de la pedeapsa cu moartea. Murmurul conversa\u021biei devenise, \u00eentre timp, destul de zgomotos, astfel \u00eenc\u00e2t nu mai putea s\u0103 fie acoperit de organistul satului. Apoi a intervenit o t\u0103cere at\u00e2t de profund\u0103 de parc\u0103 toat\u0103 lumea ar fi fost scoas\u0103 din priz\u0103. Iar t\u0103cerea a fost urmat\u0103 de un sunet metalic, straniu \u015fi tremur\u0103tor. Uit\u00e2ndu-se peste um\u0103r, Alice a v\u0103zut un b\u0103rbat cu p\u0103rul lung, \u00eempletit \u00eentr-un soi de cozi, cu o hain\u0103 care-i ajungea p\u00e2n\u0103 la br\u00e2u \u015fi era compus\u0103 din petice \u015fi cu un r\u00e2njet de nebun. Tipul \u00eenainta pe culoarul bisericii coco\u021bat pe o pereche de picioroange. Oamenii a\u015feza\u021bi \u00een r\u00e2ndurile din fa\u021b\u0103 au scos un \u021bip\u0103t strangulat. C\u00e2nd Alice a privit \u00een direc\u021bia m\u0103tu\u015fii, a v\u0103zut c\u0103 florile cele ro\u015fii tremurau din nou cu furie. Dintr-odat\u0103 a \u00eenceput s\u0103 se c\u00e2nte \u201eVine mireasa\u201c \u015fi Sally, radioas\u0103, \u015fi-a f\u0103cut intrarea \u00een biseric\u0103. Pe cap avea o p\u0103l\u0103rie ascu\u021bit\u0103, f\u0103cut\u0103 dintr-un material alb \u015fi m\u0103t\u0103sos, iar \u00een jos era \u00eembr\u0103cat\u0103 cu o rochie verde cu aspect medieval, care, \u00eencre\u021bit\u0103 fiind la nivelul s\u00e2nilor, se rev\u0103rsa \u00een fa\u021b\u0103 peste o burt\u0103 mare de gravid\u0103. M\u0103tu\u015fa Frances p\u0103rea s\u0103 fi dep\u0103\u015fit pragul emo\u021biilor. \u00cel fixa, pierdut\u0103, pe unchiul Tommy, la bra\u021bul c\u0103ruia mergea Sally. \u00cen fa\u021ba altarului, unchiul Tommy, un pitic \u00een compara\u021bie cu Bo cel coco\u021bat pe picioroange \u015fi cu p\u0103l\u0103ria cea \u00eenalt\u0103 a fiic\u0103-sii, s-a uitat dezolat la nevast\u0103-sa. Preotul a f\u0103cut un pas \u00een fa\u021b\u0103, \u015fi-a dres vocea \u015fi s-a ridicat pe v\u00e2rfuri, \u015foptindu-i destul de tare lui Bo c\u0103-l roag\u0103 s\u0103 se coboare din \u00een\u0103l\u021bimi. \u2014Nu-i a\u015fa de simplu precum pare, amice, a fost r\u0103spunsul plin de veselie al lui Bo. Dar hai s\u0103 mergem la masa aia \u015fi s\u0103 v\u0103d ce pot face. \u201eMasa aia\u201c fiind chiar altarul, preotul, cu ochii ie\u015fi\u021bi din orbite, a c\u0103utat un alt punct de cobor\u00e2re pentru mire. Dup\u0103 c\u00e2teva clipe, a g\u0103sit b\u0103ncu\u021ba pe care st\u0103tea organistul, iar mirele a revenit pe p\u0103m\u00e2nt. Pe tot parcursul ceremoniei, organistul a c\u00e2ntat st\u00e2nd \u00een picioare, dar \u00eentr-o manier\u0103 evident \u00eembun\u0103t\u0103\u021bit\u0103. \u2014Dragilor, a spus preotul. Congrega\u021bia a redevenit serioas\u0103. \u00cen fine, evenimentul luase cursul obi\u015fnuit al lucrurilor. \u2014Ne-am adunat aici, \u00een fa\u021ba Domnului... \u2014Hei, a spus Bo ridic\u00e2nd o m\u00e2n\u0103. Adic\u0103\u2026 hei! Preotul s-a oprit \u015fi s-a uitat la el peste ramele ochelarilor cu jum\u0103tate de lentile. \u2014Poftim? \u2014Omule, tu c\u00e2nd spui \u201eDomnului\u201c, a zis Bo cu vocea lui repezit\u0103 \u015fi c\u00e2ntat\u0103, ne referim la orice fel de domni, nu? Nu numai la \u0103la din Biblie, nu? \u00cei includem, de pild\u0103, \u015fi pe domnii din natur\u0103, pe zei \u015fi a\u015fa mai departe? \u2014Of, pentru numele lui Dumnezeu, a bolborosit, din primul r\u00e2nd, m\u0103tu\u015fa Frances cu r\u0103utate, de\u015fi pe drept cuv\u00e2nt. Detaliile ecleziastice \u2013 esen\u021biale, \u00een func\u021bie de punctul de vedere din care priveai lucrurile, a presupus Alice \u2013 au fost dezb\u0103tute mult timp p\u00e2n\u0103 c\u00e2nd Bo a fost mul\u021bumit. \u00centr-un final, acest lucru s-a realizat, slujba a continuat \u015fi s-a ajuns la concluzia obi\u015fnuit\u0103 \u2013 at\u00e2t Frances, c\u00e2t \u015fi Tommy ab\u021bin\u00e2ndu-se vizibil la punctul \u201edac\u0103 cineva are ceva \u00eempotriv\u0103, s\u0103 vorbeasc\u0103\u201c. Bo \u015fi Sally au p\u0103r\u0103sit biserica trec\u00e2nd prin fa\u021ba unei g\u0103rzi de onoare formate din \u00eenghi\u021bitori de fl\u0103c\u0103ri, despre care Alice \u015fi-a spus c\u0103 trebuie s\u0103 fi fost recruta\u021bi din r\u00e2ndul membrilor circului anarhist. Odat\u0103 ajun\u015fi afar\u0103, toat\u0103 lumea s-a r\u0103sp\u00e2ndit \u00een obi\u015fnuitul amalgam de clevetitori. \u00cenghi\u021bitorii de fl\u0103c\u0103ri s-au a\u015fezat \u00een cerc pe iarba din curtea bisericii \u015fi au \u00eenceput s\u0103 bea cidru. Alice i-a privit cu mare aten\u021bie atunci c\u00e2nd unul dintre ei i-a \u00eentins sticla m\u0103tu\u015fii Frances \u015fi a invitat-o s\u0103 \u201eia un g\u00e2t, omule\u201c. M\u0103tu\u015fa Frances, care \u00een mod clar dep\u0103\u015fise orice limit\u0103 a rezonabilului, i-a acceptat oferta. Recep\u021bia s-a \u021binut pe un c\u00e2mp. Punctele de interes au fost un bar ad\u0103postit \u00eentr-un cort, jongleri, mai mul\u021bi \u00eenghi\u021bitori de fl\u0103c\u0103ri \u015fi, la o distan\u021b\u0103 discret\u0103 de principalele atrac\u021bii, un \u201ecort principal\u201c. M\u0103tu\u015fa Frances fusese convins\u0103 c\u0103 respectivul cort servea drept punct medical pentru cei care b\u0103user\u0103 prea mult. Barul era un haos \u015fi p\u0103rea dominat de o atmosfer\u0103 r\u0103zvr\u0103tit\u0103. Care se datora sistemului pe dou\u0103 niveluri instituit de unchiul Tommy: \u015fampanie pentru cei \u2013 \u00een majoritate rude \u2013 pe care el \u00eei considera demni, bere \u015fi cidru pentru cei \u2013 \u00een majoritate prieteni de-ai fiic\u0103-sii \u2013 pe care nu-i considera demni. Absolut previzibil, cei considera\u021bi nedemni erau la fel de chiti\u021bi s\u0103 pun\u0103 m\u00e2na pe sticlele de Pol Roger ale unchiului Tommy, pe c\u00e2t era acesta s\u0103-i \u021bin\u0103 departe de ele. Ca membru respectabil al familiei, Alice n-a avut nici o dificultate \u00een a ob\u021bine un pahar plin de bulbuci. Plin\u0103 de tact, s-a \u00eendep\u0103rtat cu paharul de bar \u015fi s-a a\u015fezat pe un balot de f\u00e2n, mirosind aerul cu parfum de iarb\u0103. \u2014E grozav, nu-i a\u015fa? a spus vocea catifelat\u0103 a unui b\u0103rbat din apropiere. Alice a tres\u0103rit. I-a aruncat o privire celui care vorbise. \u00cei era greu s\u0103 vad\u0103 cum ar\u0103ta persoana \u00een cauz\u0103, fiindc\u0103 omul avea capul plasat \u00eentre ea \u015fi soarele care apunea. Totu\u015fi, Alice a reu\u015fit s\u0103 disting\u0103 ni\u015fte umeri la\u021bi \u015fi musculo\u015fi, un p\u0103r \u00eentunecat, destul de lung \u015fi de s\u0103lb\u0103ticit \u015fi un z\u00e2mbet larg, cu ni\u015fte din\u021bi foarte albi. C\u00e2nd tipul \u015fi-a mi\u015fcat capul, lumina soarelui a c\u0103zut asupra lui dintr-un alt unghi. Revel\u00e2nd un chip ca desprins dintr-o p\u00e2nz\u0103 de Botticelli: un nas fin, buze pline, pome\u021bi proeminen\u021bi. \u2014Bun\u0103, a reu\u015fit s\u0103 emit\u0103 Alice din g\u00e2tul dintr-odat\u0103 uscat. Ochii lui, m\u0103rgini\u021bi de gene dese \u015fi negre, erau \u00eengu\u015fti, verzi \u015fi p\u0103trunz\u0103tori. Alice s-a sim\u021bit \u021bintuit\u0103 de privirea lor, care m\u0103tura fundul oceanului din sufletul ei. \u2014Bun\u0103. Costumul lui maro, cu dungi \u015fi revere late, \u00eei scotea \u00een eviden\u021b\u0103 p\u0103rul s\u0103lb\u0103ticit, d\u00e2ndu-i un efect dramatic. Alice s-a g\u00e2ndit c\u0103 tipul ar\u0103ta ca o combina\u021bie \u00eentre un star rock \u015fi un contabil sau ca un manechin cobor\u00e2t dintr-o reclam\u0103 de pe Fifth Avenue. P\u0103rea pu\u021bin probabil ca Sally, ca o vagaboand\u0103 ce era, s\u0103 aib\u0103 prieteni \u00een industria modei. Dar surprizele p\u00e2ndesc la tot pasul. \u2014Versace? a spus ea indic\u00e2nd cu un gest al capului costumul tipului. C\u00e2nd venea vorba de designeri, Alice nu mai era foarte sigur\u0103 pe ea, dar era dispus\u0103 s\u0103 \u00eencerce. Tipul \u015fi-a dezvelit din\u021bii. \u2014Scope. \u2014Scope? Probabil asta era o nou\u0103 echip\u0103 englezeasc\u0103 de designeri inovatori. \u2014Magazinul de haine la m\u00e2na a doua. \u00cencas\u0103rile merg c\u0103tre oamenii cu handicap. Alice s-a \u00eembujorat, sim\u021bindu-se ca o caraghioas\u0103. Tipul a \u00eentins c\u0103tre ea o m\u00e2n\u0103 mare \u015fi bronzat\u0103. \u2014Apropo, eu sunt Jake. C\u00e2nd s-a uitat la Alice, ochii lui au sclipit. \u2014Eu sunt\u2026 \u0103\u0103\u0103\u0103\u2026 Alice. \u2014\u015ei cu ce te ocupi\u2026 Alice? \u00cen timp ce limba lui i-a m\u00e2ng\u00e2iat \u201el\u201c-ul din nume, Alice i-a v\u0103zut v\u00e2rful ro\u015fu izbucnindu-i printre buze pre\u021b de-o secund\u0103. Apoi \u015fi-a mutat privirea. \u2014Sunt avocat la o firm\u0103 care editeaz\u0103 o revist\u0103 glossy. \u2014Ce \u00eenseamn\u0103 asta? Alice nu era sigur\u0103 c\u0103 \u00eensemna ceva. \u00cen orice caz, pentru ea \u00eensemna din ce \u00een ce mai pu\u021bin. F\u0103r\u0103 prea mult\u0103 tragere de inim\u0103, a \u00eenceput s\u0103-i explice. Jake \u015fi-a frecat b\u0103rbia cu degetul ar\u0103t\u0103tor. \u2014Adic\u0103 tu trebuie s\u0103 ai grij\u0103 ca nici o celebritate s\u0103 nu primeasc\u0103 bani atunci c\u00e2nd cineva de la firma ta \u00eei tran\u015feaz\u0103 penisul? \u2014\u00cen esen\u021b\u0103, da. \u2014Sau s\u0103 te sinucizi \u00eencerc\u00e2nd s\u0103 salvezi c\u00e2te-un ziarist iresponsabil care nu se deranjeaz\u0103 s\u0103-\u015fi verifice acuzele? \u2014Se poate spune \u015fi a\u015fa. Alice s-a g\u00e2ndit c\u0103 poate exemplul Amandei Hardwick nu fusese cel mai potrivit. Procesul de calomnie intentat revistei Style avea toate \u015fansele s\u0103 se soldeze cu succesul actorului. Iar suma de bani, atunci c\u00e2nd avea s\u0103 fie decis\u0103, urma s\u0103 fie uria\u015f\u0103. A\u015fa cum urma s\u0103 fie \u015fi sentimentul ei de e\u015fec profesional. \u00cen ciuda eforturilor pe care le depusese. P\u00e2n\u0103 atunci, Alice nu mai pierduse nici un proces. Niciodat\u0103. \u015ei, desigur, Amanda Hardwick avea s\u0103 scape basma curat\u0103, f\u0103r\u0103 nici o pat\u0103 sau responsabilitate. Avea s\u0103 continue s\u0103 navigheze ca un petrolier avariat, l\u0103s\u00e2ndu-i pe al\u021bii s\u0103-i cure\u021be mizeriile. \u2014Sun\u0103 groaznic, i-a declarat Jake pe \u015fleau. \u2014A\u015fa e, a r\u0103spuns Alice juc\u00e2ndu-se \u00eentristat\u0103 cu paharul gol de \u015fampanie. \u2014\u015ei-atunci de ce faci chestia asta? \u2014Asta s\u0103-mi spui tu mie, a zis Alice posomor\u00e2t\u0103. \u2014A\u015f prefera s\u0103 mai beau ceva. Au descoperit c\u0103 acum \u015fampania curgea \u00een valuri, la liber. Se p\u0103rea c\u0103 unchiul Tommy se recunoscuse \u00eenvins \u015fi plecase acas\u0103. Jake a luat o sticl\u0103 de la bar \u015fi a condus-o pe Alice afar\u0103. A dus-o la ceva distan\u021b\u0103 de mul\u021bime \u015fi de corturi, c\u0103tre un p\u00e2lc de copaci ale c\u0103ror crengi coborau jos, \u00eenspre p\u0103m\u00e2nt, ascunz\u00e2ndu-i de priviri. Jake \u015fi-a dat jos haina \u015fi a \u00eentins-o pe iarb\u0103. Alice, atent\u0103 la costumul ei crem, i-a fost recunosc\u0103toare pentru acest gest. Pe m\u0103sur\u0103 ce b\u0103utura gazoas\u0103 \u00eei inunda stomacul, \u00een capul lui Alice se instala o senza\u021bie calm\u0103 \u015fi \u00eenv\u0103luitoare. Se f\u0103cuse un foc de tab\u0103r\u0103, iar fl\u0103c\u0103rile acestuia se unduiau pe fundalul apusului din ce \u00een ce mai profund, ca un steag purpuriu zdren\u021buit. Alice i-a z\u00e2mbit lui Jake \u015fi i-a \u00eentins paharul. Dar m\u00e2na care \u021binea sticla a ezitat. \u2014Nu te sim\u021bi terminat\u0103? a \u00eentrebat-o el pe Alice. \u2014Am \u00eenceput s\u0103 m\u0103 simt ame\u021bit\u0103. Asta da, a m\u0103rturisit ea \u00een timp ce Jake \u00eei umplea paharul. \u2014Nu ziceam \u201eterminat\u0103\u201c \u00een sensul \u0103sta. Tonul lui Jake era serios. \u2014M\u0103 refeream la ceea ce spuneai despre serviciul t\u0103u. Nu vrei s\u0103-\u021bi folose\u015fti timpul \u00eentr-un fel care s\u0103 \u00eensemne ceva pentru tine? \u2014\u00cen ce fel? a r\u0103spuns Alice defensiv. Tu ce faci? \u2014Conduc o revist\u0103 despre reciclare. \u2014Da? Am crezut c\u0103 e\u015fti manechin. Sau c\u0103 lucrezi \u00een mod\u0103. Ro\u015find, Alice \u015fi-a dat seama, mult prea t\u00e2rziu, c\u0103 vorbele pe care tocmai le rostise o d\u0103deau de gol c\u0103-l considera pe Jake frumos de pic\u0103. \u00cens\u0103 el a pufnit pe nas \u015fi n-a p\u0103rut s\u0103-i sesizeze complimentul. \u2014Toate revistele alea glossy \u021bi-au afectat creierul, i-a spus el. \u2014Probabil. Dar ... o revist\u0103 despre reciclare? Asta e, \u00eemmm, grozav. Jake i-a aruncat o privire scurt\u0103, speculativ\u0103. \u2014E\u015fti interesat\u0103 de reciclare? Alice nu era sigur\u0103 c\u0103 \u201einteresat\u0103\u201c era cel mai potrivit termen. Reciclarea nu era un subiect la care s\u0103 se fi g\u00e2ndit prea mult. Dar a sim\u021bit c\u0103 dac\u0103 ar fi spus asta l-ar fi jignit pe Jake. \u2014P\u0103i, e important, nu-i a\u015fa? a \u00eencercat ea s\u0103 evite un r\u0103spuns tran\u015fant. \u2014Bine\u00een\u021beles c\u0103 e. Dar nu sunt destui oameni care g\u00e2ndesc \u00een felul \u0103sta. Jake a z\u00e2mbit trist privind focul. \u2014A \u00eenceput s\u0103 prind\u0103 \u00eencet, dar drumul e \u00eenc\u0103 lung. Ochii i-au str\u0103lucit. \u2014Dar o s-ajungem acolo. Trebuie. E pentru binele tuturor. \u2014Cred c\u0103 e minunat, a spus Alice cu invidie, s\u0103 faci ceva \u00een care s\u0103 crezi cu-adev\u0103rat. Jake a privit-o cu ochii lui mari, aprin\u015fi de fl\u0103c\u0103rile focului. \u2014S\u0103 \u015ftii c\u0103 \u015fi tu ai putea s\u0103 faci asta. E\u015fti liber\u0103. Adic\u0103 e\u015fti singur\u0103 \u2013 nu-i a\u015fa? \u2014E chiar a\u015fa de evident? \u2014Deloc. De cum te-am v\u0103zut am \u00eenceput s\u0103 m\u0103 uit prin preajm\u0103 ca s\u0103-l v\u0103d pe norocosul care e cu tine. \u2014E\u015fti prea bun. Jake i-a ignorat tonul ironic. \u2014A\u015fa c\u0103 vreau s\u0103 spun c\u0103 po\u021bi s\u0103 faci orice vrei. Nu e\u015fti, \u0103\u0103\u0103, legat\u0103 de nimeni. \u015ei pun pariu c\u0103 faci o gr\u0103mad\u0103 de bani\u2026 Jake s-a uitat la Alice a\u015ftept\u00e2nd o confirmare. Iar ea nu s-a obosit s\u0103 nege. De\u015fi faptul c\u0103 avea un salariu mare nu mai era deloc ceva incitant. A\u015fa cum nimic din ceea ce avea leg\u0103tur\u0103 cu munca ei nu mai era incitant. \u2014Bani pe care nu-i cheltuie\u015fti dec\u00e2t, privirea i-a cobor\u00e2t c\u0103tre tocurile ei \u00eenalte, pe pantofi. Alice a r\u00e2s. \u2014Ei, haide! Ai o c\u0103ru\u021b\u0103 de bani. \u00ce\u021bi po\u021bi permite s\u0103 faci o pauz\u0103. S\u0103 meditezi la ceea ce vrei s\u0103 faci cu-adev\u0103rat cu via\u021ba ta. \u2014V\u0103d c\u0103 te-ai g\u00e2ndit la toate, l-a tachinat ea. Dar dac\u0103 \u0103sta nu e momentul potrivit? \u2014Niciodat\u0103 nu ne d\u0103m seama care e momentul potrivit, dec\u00e2t atunci c\u00e2nd e deja prea t\u00e2rziu, i-a declarat Jake cu gravitate. Ceea ce trebuie s\u0103 faci tu e s\u0103 tr\u0103ie\u015fti mai mult \u00een prezent. Apoi Jake i-a umplut din nou paharul. Alice a sim\u021bit c\u0103 \u00eencepe s\u0103-i trepideze creierul. \u015ei-a dat capul pe spate, absorbind sunetele \u015fi parfumurile serii de prim\u0103var\u0103 \u015fi \u021bipetele din ce \u00een ce mai zgomotoase care veneau dinspre petrec\u0103re\u021bi. O vreme, \u015fi ea, \u015fi Jake au t\u0103cut. \u2014\u015ei copiii? a \u00eentrebat-o Jake f\u0103r\u0103 vreun accent deosebit. Ei cum intervin \u00een schem\u0103? A, s\u0103 nu-mi spui! Vocea i-a devenit batjocoritoare. \u2014D\u0103-mi voie s\u0103 ghicesc. Copiii nu au loc \u00een via\u021ba ta ocupat\u0103, competitiv\u0103 \u015fi obsedat\u0103 de munc\u0103. E\u015fti una dintre carieristele alea \u2013 tipice... \u2014Nu, nu sunt, a s\u0103rit Alice, ridic\u00e2ndu-se \u00een capul oaselor furioas\u0103. \u015ei \u015ftii ceva? M-am s\u0103turat de oamenii care cred chestia asta. \u00centotdeauna mi-am dorit copii. \u00centotdeauna. \u2014\u015ei-atunci ce mai a\u015ftep\u021bi? Vocea lui devenise bl\u00e2nd\u0103. Alice \u015fi-a privit m\u00e2inile. \u2014Of, Doamne! Nu \u015ftiu. Nimic \u00een mod special. Sau multe. Cum ar fi b\u0103rbatul potrivit. Nu e simplu, a \u00eencheiat ea uit\u00e2ndu-se disperat\u0103 \u00een spate, c\u0103tre focul de tab\u0103r\u0103. Unii dintre invita\u021bii mai dezinhiba\u021bi dansau acum goi \u00een jurul lui. Nu mai trebuia spus c\u0103 printre dansatorii respectivi nu se aflau \u015fi p\u0103rin\u021bii lui Alice, care se \u00eentorseser\u0103 de mult la hotel, \u015fi nici m\u0103tu\u015fa Frances care aruncase o privire \u00een cortul cel mare \u015fi de atunci nu mai fusese v\u0103zut\u0103 pe nic\u0103ieri. Circulau zvonuri conform c\u0103rora femeia plecase \u00eentr-o stare de isterie. Alte zvonuri, mai dramatice, pretindeau c\u0103 m\u0103tu\u015fa Frances r\u0103m\u0103sese \u00een cort. Alice \u015fi-a dat seama c\u0103 Jake se uita la ea. Pome\u021bii lui reflectau lumina p\u00e2lp\u00e2itoare a focului. Iar ochii \u00eei str\u0103luceau ca la lupi. \u2014Nu te-ai g\u00e2ndit niciodat\u0103 s\u0103 renun\u021bi la New York? a \u00eentrebat-o el cu bl\u00e2nde\u021be. Nu te-ai g\u00e2ndit s\u0103 te \u00eentorci acas\u0103? \u2014De ce e\u015fti a\u015fa de interesat? Jake a r\u00e2njit. \u2014Din motive egoiste. Pentru c\u0103 e\u015fti superb\u0103 \u015fi pentru c\u0103-mi place de tine la nebunie. Alice a r\u0103mas cu gura c\u0103scat\u0103. El i-a umplut din nou paharul. C\u00e2nd m\u00e2na lui a atins-o pe a ei, Alice a sim\u021bit cum circul\u0103 \u00eentre ele un curent. Slab, dar indubitabil. \u015ei-a retras m\u00e2na, speriat\u0103. \u2014Ai sim\u021bit? i-a \u015foptit el. Inima lui Alice b\u0103tea din ce \u00een ce mai repede. S-a uitat cu o privire acuzatoare c\u0103tre pahar. \u2014N-are nici o leg\u0103tur\u0103 cu asta, a asigurat-o Jake cu un r\u00e2set g\u00e2lg\u00e2itor. Uit\u0103-te la mine! Alice s-a uitat. Mesajul pe care ochii lui i-l transmiteau nu putea fi interpretat gre\u015fit. Era cel mai vechi mesaj din lume. De-a lungul a secole de evolu\u021bie fusese construit astfel \u00eenc\u00e2t s\u0103 fie imposibil s\u0103 nu-l \u00een\u021belegi. Alice s-a for\u021bat s\u0103-\u015fi mute privirea. Nu se putea s\u0103 i se \u00eent\u00e2mple a\u015fa ceva. Jake \u015fi-a apropiat fa\u021ba de a ei. Alice aproape c\u0103-i putea gusta r\u0103suflarea. I se \u00eenchideau ochii f\u0103r\u0103 s\u0103 vrea, o \u00een\u021bepa limba, i se umpluse gura cu ap\u0103 \u015fi \u00eencepuse s\u0103-\u015fi mu\u015fte buzele \u00een dorin\u021ba de a-i fi s\u0103rutate. Deci asta era atrac\u021bia pur instinctual\u0103. Alice nu crezuse vreodat\u0103 c\u0103 ea exista \u015fi \u00een afara filmelor. \u2014\u00dei-a pl\u0103cut, nu? a murmurat el c\u00e2nd gurile li s-au desp\u0103r\u021bit ca s\u0103 ia aer. Alice a cl\u0103tinat din cap. Ochii lui, aproape de ai ei, se \u00eengustaser\u0103 satisf\u0103cu\u021bi. \u2014\u015ei mie mi-a pl\u0103cut. Nu v\u0103d de ce m-a\u015f mai da pe dup\u0103 piersic. Dac\u0103-\u021bi place de cineva, ar trebui s\u0103 i-o spui. N-avem timp de pierdut pe planeta asta. E o prostie s\u0103 faci invers, iar mie nu-mi plac prostiile. De nici un fel. Pe m\u0103sur\u0103 ce fa\u021ba lui se apropia de a ei, Alice a sim\u021bit cum se trage c\u0103tre el, ca o bucat\u0103 de fier neajutorat\u0103 atras\u0103 de un magnet foarte sexy. Jake a lipit-o puternic de iarb\u0103 cu s\u0103rutul lui. \u2014S\u0103 nu te mai \u00eentorci \u00een nenorocitul \u0103la de New York, i-a poruncit el. \n\nCu toate astea, Alice s-a \u00eentors. S-a \u00eentors, a\u015fa cum inten\u021bionase, chiar a doua zi. \u00cen fond, avea acolo o via\u021b\u0103 \u015fi o carier\u0103; care, cu toate c\u0103 nu erau tot ceea ce ar fi putut s\u0103 fie, nu puteau fi distruse de o pup\u0103ceal\u0103 intervenit\u0103 la o petrecere de nunt\u0103. Oric\u00e2t de pl\u0103cut\u0103 ar fi fost pup\u0103ceala cu pricina. \u015ei chiar fusese foarte pl\u0103cut\u0103. De fapt, cea mai pl\u0103cut\u0103. \u015ei, \u00een realitate, fusese ceva mai mult dec\u00e2t o pup\u0103ceal\u0103. Chipul lui Alice s-a luminat datorit\u0103 amintirilor. Jake st\u0103tuse \u00eentins pe iarb\u0103 \u015fi o privise \u00een timp ce ea se \u00eembr\u0103case \u00een repetate r\u00e2nduri. Apoi, tocmai c\u00e2nd Alice \u00ee\u015fi \u00eencheia ultimul nasture \u015fi-\u015fi netezea ultima cut\u0103 a costumului, Jake o tr\u0103sese de fiecare dat\u0103 din nou \u00een jos, s\u0103rut\u00e2nd-o p\u00e2n\u0103 c\u00e2nd \u00eei \u015ftergea rujul \u015fi ridic\u00e2ndu-i fusta. Noapte newyorkez\u0103 dup\u0103 noapte newyorkez\u0103, Alice a retr\u0103it \u00eent\u00e2lnirea lor. Din c\u00e2nd \u00een c\u00e2nd, pe parcursul zilelor, cuvintele lui pluteau \u00eenapoi c\u0103tre ea. \u201e\u00ce\u021bi po\u021bi permite s\u0103 faci o pauz\u0103\u2026 s\u0103 meditezi la ceea ce vrei s\u0103 faci cu-adev\u0103rat cu via\u021ba ta\u2026 s\u0103 tr\u0103ie\u015fti mai mult \u00een prezent. \u015ei copiii? Ei cum intervin \u00een schem\u0103? Ce mai a\u015ftep\u021bi?\u201c Din ce \u00een ce mai des, la birou, Alice s-a trezit fix\u00e2nd burta \u00een cre\u015ftere a lui Sherry. \u015ei afar\u0103, copiii p\u0103reau s\u0103 fie peste tot. Oare \u00eentotdeauna Fifth Avenue fusese plin\u0103 de mame la mod\u0103 care \u00eempingeau c\u0103rucioare cu progenituri \u00eembr\u0103cate \u00een haine de designer? Fiecare revist\u0103 prin care se uita Alice era \u00eensufle\u021bit\u0103 de familii superbe. P\u00e2n\u0103 \u015fi afi\u015fele de pe str\u0103zi erau cu copii mici. \u015ei, ca pentru a sublinia ideea, drumul c\u0103tre serviciu parcurs de Alice prin Central Park se animase, dac\u0103 \u0103sta era cuv\u00e2ntul potrivit, din pricina celor din Buggycisers1, un grup de mame cu aspect stresat \u015fi cu cearc\u0103ne negre sub ochi, care se str\u00e2ngeau \u00een fiecare diminea\u021b\u0103 pentru o serie de exerci\u021bii violente, realizate f\u0103r\u0103 s\u0103 lase din m\u00e2n\u0103 m\u00e2nerele c\u0103rucioarelor. \u201eBuggycise\u201c scria pe pancarta portabil\u0103 care st\u0103tea postat\u0103 l\u00e2ng\u0103 grup. \u201eRec\u00e2\u015ftiga\u021bi-v\u0103 rapid silueta de dinainte de na\u015ftere.\u201c Alice presupunea c\u0103 acele c\u0103rucioare de poveste erau adev\u0103rate Maserati \u00een domeniul lor: erau acoperite cu kilometri de materiale de camuflaj \u00een gri \u015fi kaki, erau pline de tot felul de borduri din cauciuc negru \u015fi de alte rafinamente sportive, precum suporturi pentru pahare de caff\u00e8-latte \u015fi ro\u021bi cu anvelope late cu jante cromate. Ar\u0103tau de parc\u0103 ar fi putut urca pe Everest cu u\u015furin\u021b\u0103. A\u015fa cum ar\u0103ta \u015fi instructoarea de Buggycise, o tip\u0103 \u00eencruntat\u0103, \u00eembr\u0103cat\u0103 \u00eentr-un costum de sport superspecializat \u015fi care \u00ee\u015fi urla ordinele \u00eentr-un microfon. Buggycise-ul i se p\u0103rea munc\u0103 grea lui Alice. \u00cei p\u0103rea r\u0103u de mamele \u00een cauz\u0103, dar \u015fi mai r\u0103u de copiii care st\u0103teau \u021bintui\u021bi \u00een chingi \u00een c\u0103rucioare \u015fi erau obliga\u021bi s\u0103 fie martorii eforturilor g\u00e2f\u00e2ite ale p\u0103rin\u021bilor. Unii dintre copii pl\u00e2ngeau, ca o reac\u021bie fireasc\u0103 la ceea ce p\u0103rea a fi, la v\u00e2rsta \u015fi din perspectiva lor, o imagine terifiant\u0103. Iar cei care nu urlau deja, invariabil ajungeau \u00eenl\u0103crima\u021bi \u00een punctul \u00een care mamele se apucau bine de m\u00e2nerele c\u0103rucioarelor \u015fi \u00eencepeau s\u0103 alerge \u00een mare vitez\u0103 pe aleea central\u0103 a parcului. Alice era cutremurat\u0103. \u00cen mod sigur, na\u015fterea era un eveniment traumatizant. Nu mai era nevoie ca imediat dup\u0103 asta s\u0103 mai \u015fi alergi \u00een pantaloni mula\u021bi, nu? Dar poate c\u0103 asta era legea \u00een New York. \u00cen fond, magazinul FAO Schwarz avea \u00een stoc serii \u00eentregi de DVD-uri cu Copilul Mozart, Copilul Bach \u015fi Copilul Einstein, care promiteau s\u0103 aprind\u0103 flac\u0103ra geniului \u00een cele mai mici creiere. Indiscutabil c\u0103 asta \u00eei a\u015ftepta c\u00e2nd ajungeau acas\u0103 pe ace\u015fti copii Buggycise. Pe de alt\u0103 parte, se g\u00e2ndea Alice, situa\u021bia era de preferat celei care o a\u015ftepta pe ea c\u00e2nd ajungea la serviciu. Disputa iscat\u0103 \u00een urma articolului Amandei Hardwick nu d\u0103dea semne de \u00eenmuiere. La fel ca \u015fi Brant. \u2014\u00dei-ai cam ie\u015fit din m\u00e2n\u0103, Duffield, a remarcat el, lipsit de generozitate, \u00eentr-o diminea\u021b\u0103, flutur\u00e2ndu-i cea mai recent\u0103 scrisoare de amenin\u021bare din partea avoca\u021bilor actorului. \u2014Fac tot ce pot. \u2014P\u0103i, f\u0103 mai mult. Alice s-a sup\u0103rat. Fir-ar al dracului! Ea chiar f\u0103cea tot ce putea. Dar, p\u00e2n\u0103 la urm\u0103, de ce naiba se mai obosea? Unde era distrac\u021bia? Ce sens avea totul? Chiar \u00ee\u015fi dorea \u015feful \u0103sta? Sau serviciul \u0103sta? Sau ora\u015ful \u0103sta? Acel apartament elegant, minimalist, neipotecat, chiar \u015fi a\u015fa, cu pozi\u021bia lui de invidiat de l\u00e2ng\u0103 Central Park? \u015eirul g\u00e2ndurilor pe care Jake \u00eel ini\u021biase p\u0103rea imposibil de oprit. La fel ca \u015fi procesul \u00eempotriva revistei Style. Iar asta nu era singura preocupare a lui Alice. Ciclul trebuia s\u0103-i vin\u0103 la c\u00e2teva zile dup\u0103 nunta lui Sally. Numai c\u0103 ea se \u00eentorsese de aproape o s\u0103pt\u0103m\u00e2n\u0103, iar ciclul tot nu-i venise. \u00cen plus, s\u00e2nii \u00eei deveniser\u0103 neobi\u015fnuit de sensibili. Abia atunci c\u00e2nd Alice a \u00eenceput s\u0103 aib\u0103 gre\u021buri, imposibilul, inimaginabilul a devenit vag probabil. Dar cum se putea? Jake purtase prezervativ. C\u00e2nd a doua liniu\u021b\u0103 de pe testul de sarcin\u0103 s-a transformat \u00eentr-un albastru triumfal, primul sentiment al lui Alice a fost acela de teribil\u0103 amor\u021beal\u0103. Sentiment care a fost aproape imediat \u00eenlocuit de o stare de uria\u015f\u0103 \u015fi cov\u00e2r\u015fitoare \u00eenc\u00e2ntare. Sigur, ar fi fost pl\u0103cut s\u0103 fi avut posibilitatea s\u0103 aleag\u0103. S\u0103 fi pl\u0103nuit sarcina al\u0103turi de tat\u0103. Dar, sincer, date fiind v\u00e2rsta \u015fi ovarele ei, astea nu mai erau dec\u00e2t ni\u015fte lamenta\u021bii nefundamentate. Nu era ea incredibil de norocoas\u0103 s\u0103 i se fi oferit \u015fansa asta? Abia acum, holb\u00e2ndu-se la liniu\u021ba care \u00eei indica viitorul copil, Alice a realizat cu c\u00e2t\u0103 disperare \u00ee\u015fi dorise un prunc. \u015ei c\u00e2t de mult se str\u0103duise s\u0103-\u015fi reprime ceea ce p\u0103ruse un vis imposibil. Alice \u015fi-a purtat str\u0103lucitorul secret peste tot. Plesnea de energie; nici m\u0103car ideea de a face fa\u021b\u0103 singur\u0103 diverselor \u015fi dificilelor stadii ale sarcinii nu-i t\u0103ia elanul. F\u0103cuse destui bani ca s\u0103 se protejeze de cele mai multe probleme \u015fi era obi\u015fnuit\u0103 s\u0103 ia decizii de una singur\u0103. Avea s\u0103 se descurce. Nu era dec\u00e2t un singur lucru care o \u00eengrijora. \u2014Zici c\u0103 l-ai cunoscut la nunta lui Sally? De la trei mii de mile dep\u0103rtare, mama lui Alice p\u0103rea nesigur\u0103. \u2014Nu-mi amintesc de el. \u2014Se poate ca tu s\u0103 fi plecat p\u00e2n\u0103 c\u00e2nd a ap\u0103rut el, a recunoscut Alice. Sau poate c\u0103 erai \u00een alt\u0103 parte. \u2014\u015ei tu nu i-ai luat atunci adresa? Nu te recunosc, draga mea. De obicei, e\u015fti a\u015fa de organizat\u0103. La cap\u0103tul ei de fir, Alice a z\u00e2mbit str\u00e2mb. Nimic din acuplarea frenetic\u0103 din spatele tufi\u015furilor nu fusese organizat. \u2014De ce spuneai c\u0103-l cau\u021bi? a \u00eentrebat-o mama ei. Alice a tras ad\u00e2nc aer \u00een piept, \u00eencerc\u00e2nd s\u0103 par\u0103 neafectat\u0103. \u2014E vorba de o mic\u0103, \u0103\u0103\u0103\u0103, problem\u0103 legal\u0103, mam\u0103. Alice spera c\u0103 termenul \u201elegal\u201c avea s\u0103 previn\u0103 alte \u00eentreb\u0103ri. Asta p\u00e2n\u0103 c\u00e2nd Alice era gata s\u0103 ofere ni\u015fte r\u0103spunsuri adev\u0103rate. Oric\u00e2t de ner\u0103bd\u0103toare era mama ei s\u0103 aib\u0103 nepo\u021bi, tot nu i-ar fi trecut prin minte o astfel de realitate. \u2014Problem\u0103 legal\u0103? \u2014Da, dar una foarte mic\u0103. Foarte, foarte mic\u0103, a spus Alice fiind absolut cinstit\u0103. Oricum, mam\u0103, ideea este c\u0103 am crezut c\u0103 m\u0103tu\u015fa Frances ar putea s\u0103-mi fac\u0103 rost de num\u0103rul lui de telefon sau de o adres\u0103. Ar putea s\u0103-i \u00eentrebe pe Sally \u015fi pe Bo. \u2014Au plecat \u00een luna de miere, \u00een Shetlands, \u00eentr-o tab\u0103r\u0103 de yoga vegetarian\u0103. Se pare c\u0103 au un cort pentru na\u015fteri \u2013 ce-o mai \u00eensemna \u015fi asta \u2013 pentru atunci c\u00e2nd pe Sally o s-o apuce durerile facerii. \u00ce\u021bi \u00eenchipui? \u2014Nu, a r\u0103spuns Alice nevr\u00e2nd s-o supere pe maic\u0103-sa. \u00cen realitate, putea s\u0103-\u015fi \u00eenchipuie foarte bine. Lumea era plin\u0103 de tabere de nebuni. \u015ei, a\u015fa cum revista companiei Intercorp \u00eenregistra cu devotament, legiuni de celebrit\u0103\u021bi nebune de legat mergeau \u00een astfel de tabere. \u2014Dar m\u0103tu\u015fa Frances poate s\u0103 ia leg\u0103tura cu ei acolo, nu? \u2014Nu cred c\u0103 elementele impure, din lumea de afar\u0103, sunt permise, i-a explicat mama. A\u015fa i s-a spus lui Frances atunci c\u00e2nd a \u00eencercat s\u0103-i sune. A fost foarte ofensat\u0103. Alice \u015fi-a stors creierii. \u2014Jake conduce o revist\u0103 despre reciclare. Ar trebui s\u0103 aib\u0103 cartierul general \u00een zona de vest, numai c\u0103 nu sunt sigur\u0103 unde. Ai putea s\u0103-l g\u0103se\u015fti \u00een cartea de telefon. \u2014Pot s\u0103 \u00eencerc. Cum se nume\u015fte revista asta? \u2014Ah! Frustrat\u0103, Alice s-a plesnit peste frunte. \u2014Am uitat s\u0103-l \u00eentreb. Maic\u0103-sa a oftat. \u2014O s\u0103 fac tot ce pot. Dar toate eforturile doamnei Duffield \u015fi cercet\u0103rile f\u0103cute de Alice pe internet n-au condus la nici un rezultat. Per total, Alice se sim\u021bea u\u015furat\u0103. \u00cencercase \u015fi avea con\u015ftiin\u021ba lini\u015ftit\u0103. Nu voise dec\u00e2t s\u0103-l anun\u021be, dar faptul c\u0103 Jake nu avea s\u0103 fie implicat \u00een nici un fel era probabil o chestie bun\u0103. Mai pu\u021bine complica\u021bii, mai pu\u021bine b\u0103t\u0103i de cap. Deci urmau s\u0103 fie numai ei doi: ea \u015fi copilul ei. Alice st\u0103tea treaz\u0103 nop\u021bile \u015fi \u00eencerca s\u0103-\u015fi \u00eenchipuie cum avea s\u0103 fie. \u00cen fond, urma s\u0103 devin\u0103 mam\u0103. \u00cen fond, urma s\u0103 aib\u0103 un copil. ", "tc \"Capitolul 4\" \u2014Ne d\u0103 \u00een judecat\u0103? a repetat Amanda Hardwick la cap\u0103tul ei de fir, \u00een Londra. \u2014Da, a replicat Alice cu un calm pe care nu-l sim\u021bea. Va trebui s\u0103 apari \u00een boxa martorilor. Alice \u015fi-a \u00eenfipt unghiile \u00een palme din cauza frustr\u0103rii. Ultima \u015fans\u0103 de salvare fusese epuizat\u0103. Actorul refuzase o sum\u0103 generoas\u0103 oferit\u0103 \u00eenainte de a se ajunge cu procesul la tribunal. Alice \u00ee\u015fi d\u0103duse seama c\u0103 tipul era chitit s\u0103 fac\u0103 Intercorp s\u0103 sufere la fel de public \u015fi umilitor, a\u015fa cum probabil c\u0103 suferise \u015fi el. \u015ei, lu\u00e2nd \u00een considerare ceea ce se scrisese despre el, Alice nu putea s\u0103-l blameze. \u2014Foarte bine, a ciripit persoana care scrisese articolul. Pot s\u0103 m\u0103 \u00eembrac cu noul meu costum negru de la Dior. Alice s-a luptat s\u0103-\u015fi controleze starea de nervi. \u2014Nu cred c\u0103 asta o s\u0103 aib\u0103 vreo importan\u021b\u0103. A\u015fa cum \u015ftii, so\u021bia actorului o s\u0103 depun\u0103 \u015fi ea m\u0103rturie \u00een favoarea lui. O s\u0103 fac\u0103 pe dracu\u2019 \u00een patru ca s\u0103 ob\u021bin\u0103 votul celor care apreciaz\u0103 partea estetic\u0103 a afacerii. \u2014Scuz\u0103-m\u0103, a s\u0103rit acid\u0103 Amanda Hardwick. Vrei s\u0103 spui c\u0103 eu ar\u0103t mai pu\u021bin bine dec\u00e2t nevast\u0103-sa? Alice a f\u0103cut o pauz\u0103. Dac\u0103 situa\u021bia n-ar fi fost at\u00e2t de serioas\u0103, \u00eentrebarea respectiv\u0103 ar fi fost rizibil\u0103. Oric\u00e2t de mult s-ar fi str\u0103duit la capitolul aspect fizic, Amanda Hardwick nu-i ajungea nici la degetul mic vedetei de film blonde, tinere \u015fi superbe al c\u0103rei so\u021b sexagenar intentase procesul de calomnie. \u2014E foarte cunoscut\u0103, a subliniat cu delicate\u021be Alice, \u00eentreb\u00e2ndu-se de ce se obosea s\u0103 nu o jigneasc\u0103 pe Hardwick. De fapt, \u015ftia de ce. O f\u0103cea de dragul Intercorpului, pentru ca nenorocita de ziarist\u0103 s\u0103-\u015fi joace rolul cu c\u00e2t mai mult talent posibil pe parcursul procesului. Cu c\u00e2t Amanda se descurca mai bine \u00een boxa martorilor, cu at\u00e2t se reducea suma de bani pe care compania avea s-o pl\u0103teasc\u0103 pentru recompensarea daunelor. P\u00e2n\u0103 la urm\u0103, \u00eenc\u0103 \u00eemi pas\u0103, s-a g\u00e2ndit Alice. \u2014Dar \u015fi eu sunt al naibii de cunoscut\u0103, a tunat Amanda de la cel\u0103lalt cap\u0103t al firului. Alice a gemut. \u015ei-a spus c\u0103 venise momentul s\u0103 pun\u0103 cap\u0103t \u00eentregii abera\u021bii. \u2014Nimic din toate astea nu conteaz\u0103. Oricum o s\u0103 pierdem. Singura \u00eentrebare care se pune este: c\u00e2t de tare o s\u0103 ne usture? \u2014Pierdem? O s\u0103 pierdem? \u2014Da. A\u015fa c\u0103 ceea ce trebuie s\u0103 facem noi dou\u0103 este s\u0103 hot\u0103r\u00e2m ce-o s\u0103 spui ca s\u0103 reducem daunele. \u2014Vrei s\u0103 spui c\u0103 eu trebuie s\u0103 te ajut pe tine s\u0103 reduci daunele? \u2014Exact. Asta e posibil dac\u0103... \u2014Ia stai pu\u021bin, a zbierat Amanda. Tu reprezin\u021bi nenorocitul \u0103la de departament juridic. E treaba ta s\u0103 rezolvi problema, nu a mea. Ce fel de idioat\u0103 inutil\u0103 e\u015fti tu? \u2014Ascult\u0103... Alice s-a preg\u0103tit s\u0103-i serveasc\u0103 Amandei vreo c\u00e2teva adev\u0103ruri. Primul fiind c\u0103, dac\u0103 ea n-ar fi scris un morman de minciuni, nu s-ar fi aflat \u00een situa\u021bia respectiv\u0103. \u2014Nu, tu s\u0103 ascul\u021bi, Domni\u015foar\u0103 \u00cencurc\u0103-Tot! Numai pentru c\u0103 e\u015fti un avocat de rahat \u015fi e\u015fti pe cale s\u0103 pierzi procesul, nu te a\u015ftepta s\u0103 te scot eu din bud\u0103. Clic. B\u00e2rr. Amanda \u00eenchisese. Alice s-a holbat la receptorul pe care-l \u021binea \u00een m\u00e2n\u0103. Era tentat\u0103 s\u0103 dea cu el de perete. \u00cens\u0103 furia \u015fi stresul nu-i f\u0103ceau bine copilului. \u00cenchiz\u00e2nd ochii, Alice a dat capul pe spate, \u00eenghi\u021bind, \u00een schimb, c\u00e2teva guri de aer. \u2014Salut. Nu \u015ftiam c\u0103 te-ai apucat de tehnici transcendentale de respira\u021bie. Auzindu-i vocea, familiar\u0103 \u015fi totu\u015fi str\u0103in\u0103, Alice a ridicat capul cu o mi\u015fcare violent\u0103. A clipit ca s\u0103-\u015fi alunge lacrimile de frustrare care \u00eei luceau \u00eenc\u0103 \u00een ochi. Incredibil, dar adev\u0103rat. El era acolo aievea. Ame\u021bitor de frumos, z\u00e2mbind ame\u021bitor \u015fi at\u00e2t de ame\u021bitor de \u00eenalt \u00eenc\u00e2t umplea cadrul u\u015fii. \u00cen bra\u021be \u00eei \u00eenfloriser\u0103 ni\u015fte trandafiri ame\u021bitor de ro\u015fii. Alice a r\u0103mas cu gura c\u0103scat\u0103. Jake. \u2014 Spune c\u0103 te cunoa\u015fte, a zis Sherry ap\u0103r\u00e2nd agitat\u0103 \u00een spatele lui. A intrat pur \u015fi simplu. N-am putut s\u0103-l opresc. Alice s-a ridicat \u00een picioare numai pe jum\u0103tate, apoi s-a l\u0103sat s\u0103 cad\u0103 din nou pe scaun. Capul i se \u00eenv\u00e2rtea pe umeri. \u2014E OK. \u00cel cunosc, \u00eentr-adev\u0103r. Mul\u021bumesc, Sherry. Po\u021bi s\u0103\u2026 \u0103\u0103\u0103\u2026 \u2014S\u0103 \u00eenchid u\u015fa? Sigur. \u00cen timp ce uria\u015ful buchet de trandafiri s-a mi\u015fcat \u00eenainte, Sherry s-a retras r\u00e2njind \u015fi f\u0103c\u00e2nd semne frenetice cu degetul mare \u00een sus. Alice s-a uitat la Jake. El a privit-o pe deasupra trandafirilor. \u2014Ce faci aici? a r\u0103suflat ea. Cum m-ai g\u0103sit? \u2014Am auzit c\u0103 m\u0103 cau\u021bi. A\u015fa circula zvonul, i-a r\u0103spuns el printre trandafiri. M\u0103tu\u015fa ta le-a spus unor prieteni de-ai lui Sally \u015fi Bo, iar eu m-am \u00eent\u00e2lnit cu ei din \u00eent\u00e2mplare. Trebuia s\u0103 vin \u00eencoace ca s\u0103 m\u0103 asigur c\u0103 nu \u00eencerci s\u0103 m\u0103 dai \u00een judecat\u0103 sau ceva \u00een genul \u0103sta. \u2014S\u0103 te dau \u00een judecat\u0103? a exclamat Alice. Ochii care se \u00eentrez\u0103reau pe deasupra trandafirilor erau \u00eengusta\u021bi de r\u00e2s. \u2014P\u0103i, nu se \u015ftie niciodat\u0103. Am auzit c\u0103 voiai s\u0103 discu\u021bi cu mine despre o chestie legal\u0103. \u015ei cum tu e\u015fti avocat\u2026 \u015ei \u021bin\u00e2nd cont de ce-am f\u0103cut la nunt\u0103\u2026 Alice a \u00eentins gr\u0103bit\u0103 m\u00e2na s\u0103 \u00eenchid\u0103 interfonul prin care lua leg\u0103tura cu Sherry. N-avea nici cea mai mic\u0103 \u00eendoial\u0103 c\u0103 asistenta ei asculta tot. \u2014Deci? Jake z\u00e2mbea \u00een expectativ\u0103. \u2014Spune-mi! D\u0103-i drumu\u2019! Ce e? Viol? N-am reu\u015fit s\u0103-\u021bi \u021bin stomacul umplut cu sendvi\u015furi care s\u0103 absoarb\u0103 alcoolul? Nu c-ar fi existat vreun sendvi\u015f prin preajm\u0103. \u2014Ia loc. Pe Alice o apucaser\u0103 dintr-odat\u0103 emo\u021biile. Nu era deloc u\u015for s\u0103-l anun\u021bi pe un str\u0103in c\u0103 e legat de tine pentru eternitate din cauza unei gr\u0103m\u0103joare de celule. Degetele care str\u00e2ngeau codi\u021bele trandafirilor s-au albit c\u00e2nd Alice i-a dat vestea. Ochii lui Jake s-au l\u0103rgit ului\u021bi. Cu toate astea, n-a spus nimic. Anun\u021bului i-a urmat o t\u0103cere \u00eengrozitoare. \u2014 Ce zici? a \u015foptit Alice \u00eentr-un t\u00e2rziu. Ce p\u0103rere ai? Nu-\u021bi face griji. Nu te-am c\u0103utat ca s\u0103-\u021bi cer bani pentru \u00eentre\u021binerea copilului. O s\u0103 am grij\u0103 de el singur\u0103\u2026 Dar Jake a aruncat trandafirii c\u00e2t colo, iar acum dansa de jur \u00eemprejurul biroului, chiuind \u015fi \u00eenv\u00e2rtindu-se, cu fa\u021ba str\u0103lucindu-i de \u00eenc\u00e2ntare. \u2014S\u0103 \u00een\u021beleg c\u0103 e\u015fti fericit? a r\u0103suflat Alice, aproape transpir\u00e2nd de u\u015furare. M\u00e2na lui puternic\u0103 \u015fi bronzat\u0103 a pocnit masa ca s\u0103-\u015fi sublinieze sentimentul. \u2014Fericit? Dumnezeule, nu afli \u00een fiecare zi c\u0103 urmeaz\u0103 s\u0103 fii tat\u0103. Apoi, spre frustrarea lui Sherry, care se ridicase de la birou \u015fi venise s\u0103 vad\u0103 ce era cu zgomotul \u0103la, Jake i-a f\u0103cut cu ochiul, a \u00eencuiat u\u015fa, a cobor\u00e2t transperantele \u015fi a tras-o pe Alice c\u0103tre el. \u2014Nu putem! i-a suflat Alice \u00een timp ce el o \u00eempingea c\u0103tre podea. \u2014Nu aici. Dar s-a dovedit c\u0103 puteau. \u015ei au \u015fi f\u0103cut-o. Dup\u0103 asta, Jake i-a dat lui Alice p\u0103rul de pe frunte \u015fi i-a z\u00e2mbit. \u2014Alice! Uite cum st\u0103 treaba. Acum trebuie s\u0103 te \u00eentorci. \u2014Cum? \u2014\u00centoarce-te cu mine. Acas\u0103. \u00cen Anglia. Na\u015fti copilul \u015fi te g\u00e2nde\u015fti la ce vrei s\u0103 faci cu restul vie\u021bii tale. \u2014Ai spus cu tine? \u2014Sigur. De ce nu? De ce s\u0103 ai grij\u0103 singur\u0103 de copil? Por\u021bi \u00een p\u00e2ntece copilul meu. I-a s\u0103rutat abdomenul, a privit-o \u00een ochi \u015fi i-a z\u00e2mbit. Alice a sim\u021bit din nou cum se tope\u015fte. \u00cen seara aia, Jake a dus-o la Rainbow Room, barul ei preferat din ora\u015f. St\u00e2nd la etajul \u015faizeci \u015fi patru, sorbind \u015fampanie \u2013 \u201enumai un pahar\u201c, a avertizat-o Jake \u2013 \u015fi privind Manhattanul cu inima plin\u0103, Alice a sim\u021bit c\u0103 niciodat\u0103 nu mai fusese at\u00e2t de fericit\u0103. \u2014Pentru noi, a spus Jake, iar Alice \u015fi-a izbit cu putere paharul de al lui. \u2014Pentru noi to\u021bi, a chicotit ea, m\u00e2ng\u00e2indu-\u015fi abdomenul. \u2014Pentru noi to\u021bi, acas\u0103, \u00een Anglia, a ad\u0103ugat el, ridic\u00e2nd din nou paharul. O s\u0103-\u021bi plac\u0103 la nebunie, a asigurat-o el. C\u0103su\u021ba e ca din pove\u015fti. B\u00e2rne de lemn, \u015femineuri uria\u015fe, gr\u0103din\u0103. Lini\u015fte \u015fi pace. \u2014Nu cred c-a\u015f vrea s\u0103 fie prea lini\u015fte. Alice a z\u00e2mbit. \u2014Am tr\u0103it aici, a zis ea, ar\u0103t\u00e2ndu-i cu bra\u021bul priveli\u015ftea care se vedea pe fereastr\u0103, prea mult timp ca s\u0103 vreau s\u0103 m\u0103 \u00eenfund \u00eentr-un loc izolat. \u2014Nu e un loc izolat. Jake p\u0103rea lejer indignat. \u2014Satul e chiar l\u00e2ng\u0103 Bath. \u2014Bath. Alice \u00ee\u015fi amintea c\u0103 vizitase ora\u015ful \u00een copil\u0103rie. Jane Austen, Beau Brummell, \u015firuri unduitoare de case \u015fi por\u021bi cu colonade. Era frumos \u015fi elegant. Dar oare chiar voia s\u0103 se mute acolo? Jake a mai r\u0103mas vreo c\u00e2teva zile. Alice l-a dus s\u0103 vad\u0103 ora\u015ful; nu a fost impresionat nici m\u0103car de Manhattanul v\u0103zut de pe feribotul din Staten Island. \u2014Frumos? a repetat el. Alice, eu nu v\u0103d frumuse\u021be. Eu v\u0103d un dezastru ecologic. V\u0103d consum \u015fi bani arunca\u021bi \u00een v\u00e2nt. V\u0103z\u00e2nd chipul c\u0103zut al lui Alice, Jake a z\u00e2mbit. \u2014Dar apoi, a ad\u0103ugat el str\u00e2ng\u00e2nd-o u\u015for de talie, o v\u0103d pe mama primului meu copil \u015fi totul e din nou minunat. \u00cen timp ce se plimbau prin Greenwich Village, Jake devenise mult mai pu\u021bin liric \u00een leg\u0103tur\u0103 cu fa\u021badele caselor istorice \u015fi a ambian\u021bei speciale \u015fi i-a vorbit despre revista lui ecologist\u0103, La Gunoi!. Alice l-a ascultat, pe jum\u0103tate admirativ, pe jum\u0103tate \u00eenfrico\u015fat\u0103 pe m\u0103sur\u0103 ce Jake sublinia care va fi soarta planetei dac\u0103 oamenii nu se apucau s\u0103-\u015fi recicleze gunoaiele. Jake era at\u00e2t de conving\u0103tor, era a\u015fa de dedicat \u015fi a\u015fa de pasionat de cauza pentru care lupta, \u00eenc\u00e2t Alice s-a sim\u021bit ea \u00eens\u0103\u015fi \u00eenfuriat\u0103 privind peisajul urban poluat care o \u00eenconjura. Ascult\u00e2ndu-l vorbind, Alice se sim\u021bea ca un credincios aflat sub pulpana hainei unui preot \u00eengrozitor de carismatic. \u015ei mai erau \u015fi alte forme \u00een care propriile diserta\u021bii \u00eel st\u00e2rneau pe Jake. Dup\u0103 ce f\u0103ceau dragoste, \u00een capul lui Alice izbucneau artificii. Era ca \u015fi cum Jake avea nevoie de un efort fizic ca s\u0103-\u015fi exprime tensiunile acumulate \u00een interior. Cu c\u00e2t petreceau mai mult timp \u00eempreun\u0103, cu at\u00e2t Alice \u00ee\u015fi d\u0103dea seama c\u0103 nu mai \u00eent\u00e2lnise pe nimeni care s\u0103 cread\u0103 cu-adev\u0103rat \u00een ceva. Unde mai pui pe cineva care s\u0103 \u015fi tr\u0103iasc\u0103 \u00een conformitate cu principiile lui, a\u015fa cum, evident, f\u0103cea Jake. \u2014Toate se \u00eent\u00e2mpl\u0103 dintr-un motiv, a spus el \u00een leg\u0103tur\u0103 cu copilul. Oare motivul pentru care Alice r\u0103m\u0103sese \u00eens\u0103rcinat\u0103 \u00eentr-un mod at\u00e2t de nea\u015fteptat era acela de a fi salvat\u0103 de la via\u021ba lipsit\u0103 de sens pe care o tr\u0103ia \u015fi pentru ca existen\u021ba ei superficial\u0103 \u015fi egoist\u0103 s\u0103 primeasc\u0103 o at\u00e2t de necesar\u0103 profunzime? Pe m\u0103sur\u0103 ce vizita lui Jake se apropia de sf\u00e2r\u015fit, Alice devenea din ce \u00een ce mai convins\u0103 c\u0103 a\u015fa era. \n\nJake i-a cerut m\u00e2na \u00een ultima zi a \u015federii, \u00eentr-o barc\u0103 din Central Park. Lui Alice i s-a p\u0103rut c\u0103 era ca \u00eentr-o reclam\u0103 sau la o \u015fedin\u021b\u0103 foto. Scena \u2013 o diminea\u021b\u0103 bl\u00e2nd\u0103 \u015fi \u00eensorit\u0103, cu un b\u0103rbat de o frumuse\u021be r\u0103pitoare, care o fixa cu o privire de \u00eendr\u0103gostit, \u00een timp ce ea se profila pe unul dintre cele mai faimoase fundaluri din lume \u2013 avea o und\u0103 de fantastic. Cu siguran\u021b\u0103, era mult prea romantic\u0103 s\u0103 fie adev\u0103rat\u0103. \u2014Dar abia dac\u0103 m\u0103 cuno\u015fti, a subliniat Alice. E o nebunie, nu-i a\u015fa? \u2014Unele lucruri a\u015fa sunt, Alice. \u00cens\u0103 altele sunt\u2026 a\u015fa cum trebuie s\u0103 fie. A\u015fa cum e bine s\u0103 fie. Alice se uita la ap\u0103. \u2014E pu\u021bin nea\u015fteptat. \u2014Poate c\u0103 e a\u015fa dintr-un motiv \u00eendrept\u0103\u021bit, a l\u0103murit-o Jake cu bl\u00e2nde\u021be. Alice, trebuie s\u0103 te la\u015fi purtat\u0103 de val. Alice \u015fi-a l\u0103sat o m\u00e2n\u0103 s\u0103-i alunece \u00een ap\u0103. Undele care \u00eei \u00eenv\u0103luiau degetele erau r\u0103coroase \u015fi m\u0103t\u0103soase. \u00cen fond, ce temeri avea? Jake zburase p\u00e2n\u0103 la New York c\u00e2t ai clipi, de\u015fi nu \u015ftiuse c\u0103 era gravid\u0103, iar atunci c\u00e2nd a aflat n-a avut nici o ezitare s\u0103-\u015fi asume responsabilitatea. C\u00e2\u021bi b\u0103rba\u021bi ar fi f\u0103cut la fel? \u015ei mai era \u015fi devotamentul lui ideologic. Alice \u00eel iubea pentru grija lui, pentru energia, pentru credin\u021ba lui, pentru felul \u00een care \u00ee\u015fi arunca pletele pe spate \u015fi pentru felul \u00een care \u00eei ardeau ochii. Toate astea \u00eei aprinseser\u0103 un idealism adormit, despre care Alice nici nu avusese habar c\u0103 exista \u00een interiorul ei. Via\u021ba cu Jake \u2013 \u015fi cu copilul, desigur \u2013 avea s\u0103 aib\u0103 o valoare real\u0103. Avea s\u0103 fie plin\u0103 de semnifica\u021bie, util\u0103 \u015fi \u00een contrast dramatic cu lumea trivial\u0103 a revistelor glossy din New York. Ca s\u0103 nu mai spunem de avoca\u021bii din New York care-\u021bi \u00eenfig cu\u021bitul \u00een spate\u2026 Alice se g\u00e2ndea c\u0103 venise momentul s\u0103 se retrag\u0103 din cursa legalit\u0103\u021bilor. \u015ei, nu \u00een ultimul r\u00e2nd, trebuia luat\u0103 \u00een considerare \u015fi frumuse\u021bea lui Jake. C\u00e2\u021bi b\u0103rba\u021bi erau at\u00e2t de frumo\u015fi sau c\u00e2\u021bi erau \u00een stare s\u0103 o aduc\u0103 \u00een pragul extazului cu c\u00e2teva m\u00e2ng\u00e2ieri sensibile ale unei m\u00e2ini de cunosc\u0103tor? P\u00e2n\u0103 la urm\u0103, ce altceva \u00ee\u015fi mai putea dori? \u2014Presupun c\u0103 s-au \u00eent\u00e2mplat foarte multe \u00eentr-un timp at\u00e2t de scurt, a m\u0103rturisit ea \u00eentr-un final. Toate surprizele astea! E foarte complicat. \u2014E complicat dac\u0103 vrei s\u0103 prive\u015fti lucrurile din perspectiva asta, a spus el lu\u00e2ndu-i fa\u021ba \u015fi ridic\u00e2ndu-i-o c\u0103tre a lui. Ochii \u00eei str\u0103luceau cu sinceritate. \u2014Dar, \u00een ceea ce m\u0103 prive\u015fte, restul vie\u021bii mele e la dispozi\u021bia ta \u015fi a copilului. Ce e a\u015fa de complicat \u00een asta? \u2014Nimic, a recunoscut Alice dup\u0103 o pauz\u0103. \u2014Atunci, m\u00e2ine d\u0103-\u021bi demisia. \n\n\u015eefa de la Resurse Umane a m\u0103surat-o pe Alice din cap p\u00e2n\u0103-n picioare cu ni\u015fte ochi pe jum\u0103tate deschi\u015fi, m\u0103rgini\u021bi de gene dese. Era o tip\u0103 acr\u0103, cu pielea fle\u015fc\u0103it\u0103, la vreo patruzeci de ani, cu un aer vizibil dezam\u0103git. Alice \u015ftia c\u0103, \u00een clipa aia, tipa era dezam\u0103git\u0103 de ea. Dar nu la fel de dezam\u0103git\u0103 ca Brant, atunci c\u00e2nd acesta realizase c\u0103 el avea s\u0103 sus\u021bin\u0103 cazul Hardwick la tribunal. \u2014E mare p\u0103cat c\u0103 pleci, a spus c\u00e2nt\u00e2nd vocalele \u015fefa de la Resurse Umane. Aici erai destinat\u0103 pentru lucruri m\u0103re\u021be. Cel mai t\u00e2n\u0103r \u015fef din departamentul juridic \u015fi a\u015fa mai departe. Alice a z\u00e2mbit politicoas\u0103. \u2014\u015etiu. Dar\u2026 ei bine\u2026 cred c\u0103 acum vreau s\u0103 fac altceva cu via\u021ba mea. Am alte responsabilit\u0103\u021bi. \u00cen timp ce vorbea, Alice s-a sim\u021bit u\u015for tras\u0103 de fust\u0103 de ceea ce fusese c\u00e2ndva ambi\u021bia ei. A ignorat-o \u00eens\u0103. \u2014Da? \u015eefa de la Resurse Umane \u015fi-a b\u0103tut gura ridat\u0103, vopsit\u0103 cu un ruj de culoarea prunei, cu un pix imprimat cu \u201eRevistele Intercorp sunt serioase\u201c. \u2014\u00c3sta e vechiul scenariu cu ultima \u015fans\u0103, a\u015fa-i? Alice a privit-o calm\u0103. \u2014Ce vre\u021bi s\u0103 spune\u021bi? Acritura a z\u00e2mbit. \u2014Cred c\u0103 \u015ftii la ce m\u0103 refer. \u00cen jur de treizeci \u015fi cinci de ani, carier\u0103 de succes, dar ai uitat s\u0103 faci un copil, nu? Iar acum ai unul pe drum. Nu-\u021bi vine s\u0103 crezi ce noroc te-a lovit, a\u015fa c\u0103 te decizi s\u0103 renun\u021bi la tot. La tot ce-ai muncit. Spune-mi, dr\u0103gu\u021ba mea, a zis ea l\u0103s\u00e2ndu-\u015fi capul pe-un um\u0103r, nu crezi c\u0103 e p\u0103cat? \u2014Nu e chiar a\u015fa, a r\u0103spuns Alice \u00eenfierb\u00e2ntat\u0103. De ceva vreme n-am mai fost motivat\u0103 \u00een munca mea. Acritura a cl\u0103tinat din cap. \u2014Sigur. Cine nu e a\u015fa din c\u00e2nd \u00een c\u00e2nd? E normal. Ai muncit al naibii de mult. Dar probabil c\u0103 nu ai nevoie dec\u00e2t de o vacan\u021b\u0103. \u015ease luni de pauz\u0103, a continuat ea aplec\u00e2ndu-se \u00een fa\u021b\u0103. Dr\u0103gu\u021ba mea, asta se poate aranja. Nu trebuie dec\u00e2t s\u0103 ceri. \u2014Nu, mul\u021bumesc. Alice a \u00eenghi\u021bit \u00een sec, dintr-odat\u0103 tentat\u0103. Dar trebuia s\u0103 ignore vocea sirenei. Acceptase s\u0103 se m\u0103rite cu Jake. \u015ei acceptase s\u0103 mearg\u0103 \u00eenapoi acas\u0103. \u2014Ei, sper s\u0103-\u021bi mearg\u0103 bine, a spus acritura, d\u00e2nd \u00eencet din cap de la st\u00e2nga la dreapta \u015fi retur. Copiii sunt un pas important. O, Doamne! Sunt mai dificili dec\u00e2t orice alt\u0103 slujb\u0103. \u2014Sunt sigur\u0103 c\u0103 a\u015fa e. Ne\u00eencrez\u0103toare, Alice a schi\u021bat un z\u00e2mbet. Nimic nu putea fi mai dificil dec\u00e2t nop\u021bile pierdute \u00een birourile Intercorp. Dup\u0103 asta, maternitatea avea s\u0103 fie floare la ureche. Mai ales c\u0103-l avea \u015fi pe Jake s-o ajute. \u015eefa de la Resurse Umane s-a aplecat \u015fi mai mult \u00een fa\u021b\u0103, peste biroul vast din lemn de nuc. \u2014E\u015fti sigur\u0103 c\u0103 vrei s\u0103 pleci definitiv? Pentru c\u0103 noi suntem siguri c\u0103 nu vrem s\u0103 te pierdem. Putem s\u0103-\u021bi d\u0103m un apartament. S\u0103-\u021bi aranj\u0103m un loc la o gr\u0103dini\u021b\u0103. Orice. Plin\u0103 de hot\u0103r\u00e2re, Alice a cl\u0103tinat din cap. Acritura a ridicat o spr\u00e2ncean\u0103 \u015fi a z\u00e2mbit u\u015for. \u2014Ei, dr\u0103gu\u021ba mea, dac\u0103 nu-\u021bi iese figura\u2026 \u2014Dac\u0103 nu-mi iese figura? Alice era indignat\u0103. \u2014De ce s\u0103 nu-mi ias\u0103? Acritura \u015fi-a deschis bra\u021bele \u00eentr-un gest larg. \u2014Hei, trebuie s\u0103 fii realist\u0103. Poate c\u0103 maternitatea nu e punctul t\u0103u forte. Nu toat\u0103 lumea se pricepe la chestia asta. \u015ei dac\u0103 punctul t\u0103u forte nu e \u0103sta, atunci s\u0103 \u015ftii c\u0103 \u00eentotdeauna o s\u0103 ai un birou aici. S\u0103 \u021bii minte asta. \u2014Sunte\u021bi foarte generoas\u0103, a spus Alice b\u0103\u021boas\u0103, fiindc\u0103 era ofensat\u0103. Sigur c\u0103 maternitatea era punctul ei forte. Doar urma s\u0103 nasc\u0103 un copil, nu? Trebuia s\u0103 fie punctul ei forte. \u015ei asta pentru ve\u015fnicie. \u2014Generoas\u0103! a pufnit \u015fefa de la Resurse Umane. Glume\u015fti, nu-i a\u015fa? Nu suntem genero\u015fi. Asta nu e dec\u00e2t o frac\u021biune din banii pe care ni i-ai economisit din procesele de calomnie. Chiar dac\u0103 nu le-ai c\u00e2\u015ftigat pe toate. Alice a sim\u021bit cum o arde acest memento al singurului ei e\u015fec profesional. \u2014Ei, sunt sigur\u0103 c\u0103 n-o s\u0103-i duc dorul Amandei Hardwick. Faptul c\u0103 nu avea s-o mai vad\u0103 pe nenorocita aia de femeie era unul din marile beneficii pe care le presupunea plecarea din New York. Dubiile legate de ideea c\u0103 poate nu luase cea mai bun\u0103 decizie au p\u0103lit. Acritura a ridicat o spr\u00e2ncean\u0103. \u2014Hei, nici unii dintre noi n-o s\u0103-i duc\u0103 dorul. Crede-m\u0103 pe cuv\u00e2nt! \u2014Pleac\u0103? Alice se holba uluit\u0103. \u2014\u015ei-a primit \u015futul \u00een cur, a\u015fa-i? Asta dup\u0103 ultima ei m\u0103g\u0103rie la revista Style. Cazul la care lucrai tu a fost ultima pic\u0103tur\u0103 pentru b\u0103ie\u021bii de sus. Degetul cu unghie ro\u015fie al \u015fefei de la Resurse Umane a \u00eempuns aerul \u00een sus, \u00een direc\u021bia etajelor unde rezidau \u015fefii. \u2014S\u0103 \u015ftii c\u0103 pe aici e un capitol \u00eencheiat. \u2014Nu! Alice a sim\u021bit cum col\u021burile gurii i se ridic\u0103 \u00een sus, a z\u00e2mbet. Nu-i pl\u0103cuse deloc faptul c\u0103 Intercorp avea s\u0103 piard\u0103 procesul. Dar dac\u0103 Amanda Hardwick \u00ee\u015fi rupea \u015fi ea g\u00e2tul, atunci situa\u021bia se schimba. \u00cen sf\u00e2r\u015fit, primea ce merita. \u2014Nu \u015ftiam chestia asta. \u2014Nici ea n-a aflat dec\u00e2t acum zece minute. \n", "tc \"Capitolul 5\" Amanda a \u00eentins m\u00e2na dup\u0103 sticlu\u021ba de vin c\u0103ldu\u021b, cu dop \u00eenfiletat, pus\u0103 la dispozi\u021bie de compania aerian\u0103. Turn\u00e2ndu-\u015fi vinul \u00een paharul de plastic, \u00eencerca s\u0103 nu se g\u00e2ndeasc\u0103 la \u015fampania frapat\u0103 care \u015ftia c\u0103 era servit\u0103 \u00een clipele alea la clasa \u00eent\u00e2i. \u015ei-a aruncat privirea c\u0103tre monitorul \u00eencastrat \u00een sp\u0103tarul fotoliului din fa\u021b\u0103. Avionul micu\u021b \u015fi verde care indica distan\u021ba parcurs\u0103 abia ajunsese deasupra insulei Terra Nova. Amanda s-a foit \u00een scaun. S\u0103 mergi la clasa economic era o tortur\u0103. Cum suportau oamenii condi\u021biile alea? A \u00eenchis ochii, retr\u0103ind, \u00eempotriva voin\u021bei, evenimentele ultimelor zile. Niciodat\u0103 nu crezuse c\u0103 era posibil s\u0103 fie concediat\u0103 de la Intercorp. Ce pozi\u021bie confortabil\u0103 avusese acolo! Zboruri la clasa \u00eent\u00e2i \u015fi hoteluri de cinci stele de jur \u00eemprejurul lumii, numai ca s\u0103 mearg\u0103 s\u0103 intervieveze celebrit\u0103\u021bi pentru Janice Kittenburger. Dar totul se terminase. Amanda a dat pe g\u00e2t vinul \u015fi a \u00eenjurat-o pe curva aia de avocat\u0103, cu fa\u021ba ei prelung\u0103 \u015fi cu trupul ca un b\u0103\u021b, care pierduse procesul \u015fi-i ucisese g\u00e2sca cu ou\u0103 de aur. Dac\u0103 s-ar fi concentrat mai mult pe ceea ce trebuia s\u0103 rezolve, cu alte cuvinte, dac\u0103 \u015fi-ar fi f\u0103cut treaba ca la carte \u2013 \u015fi-a spus Amanda \u2013 atunci eu n-a\u015f mai fi \u00een rahatul \u0103sta. S-o ia dracu\u2019! Duc\u0103-se la mama naibii! Amanda a \u00eenchis ochii \u015fi \u015fi-a permis ca, pre\u021b de c\u00e2teva minute, s\u0103-\u015fi imagineze o \u00eentreag\u0103 varietate de modalit\u0103\u021bi dureroase \u00een care \u015fefa de la departamentul juridic ar fi putut s\u0103 moar\u0103. \u00cens\u0103 nici una dintre modalit\u0103\u021bile imaginate de ea nu p\u0103rea destul de \u00eengrozitoare. Nu a\u015fa cum merita avocata s\u0103 moar\u0103. Amanda a deschis din nou ochii. G\u00e2ndurile legate de recentul dezastru juridic erau aproape la fel de chinuitoare ca \u015fi condi\u021biile de la clasa economic. A \u00eenceput s\u0103 scotoceasc\u0103 prin geanta mare, dintr-o piele la mod\u0103 \u2013 unul dintre multele cadouri pe care nu avea s\u0103 le mai primeasc\u0103 \u2013, sco\u021b\u00e2nd la lumin\u0103 un vraf de reviste glossy, dup\u0103 care s-a apucat s\u0103 le studieze copertele. \u015ei asta era, desigur, o form\u0103 de tortur\u0103: \u00eei amintea de lumea confortabil\u0103 pe care o l\u0103sase \u00een urm\u0103. \u00cen esen\u021b\u0103, totul era o tortur\u0103. Amanda a mai dat peste cap ni\u015fte vin \u015fi a \u00eenceput s\u0103 frunz\u0103reasc\u0103 revistele. Sim\u021bea cum moare de invidie la vederea imaginilor care parc\u0103 nu se mai terminau \u015fi care, pagin\u0103 dup\u0103 pagin\u0103, prezentau femei cu p\u0103r str\u0103lucitor, din\u021bi albi, siluete fabuloase, care posedau ni\u015fte case uluitoare \u015fi, se presupunea, ni\u015fte averi dep\u0103\u015find visele oric\u0103rui avar. Multe dintre femeile respective \u021bineau \u00een bra\u021be copii frumo\u015fi sau aveau progenituri care alergau fericite prin gr\u0103dini sau, mame \u015fi prunci la gr\u0103mad\u0103, s\u0103reau pe plase din acelea elastice, rotunde \u015fi vaste, care deveniser\u0103, \u00een mod evident, accesoriul obligatoriu al anului. Asta cu excep\u021bia copiilor, desigur. Amanda s-a \u00eencruntat g\u00e2nditoare. Era limpede din paginile deschise \u00een fa\u021ba ei c\u0103 la momentul respectiv pruncii erau \u015fi mai la mod\u0103 dec\u00e2t plasele elastice. La un nivel subcon\u015ftient, Amanda \u015ftia asta deja; \u00een fond, participase la destule \u015fedin\u021be ale revistei Style la care se discutase tocmai acest lucru. Copiii, puradeii\u2013 asta era formula din mintea Amandei. Plictico\u015fi, zgomoto\u015fi, ur\u00e2t mirositori \u015fi vom\u00e2nd pe hainele tale cump\u0103rate de la Marc Jacobs. \u00cen ceea ce privea sarcina, nu numai c\u0103 te \u00eempiedica s\u0103 te mai distrezi, dar \u00ee\u021bi afecta \u015fi cariera, te f\u0103cea s\u0103 pierzi influen\u021b\u0103 \u015fi bani. Esen\u021bialmente, maternitatea era pentru ratate. Dar oare a\u015fa era \u00eentr-adev\u0103r? Oare Amanda tr\u0103sese o concluzie pripit\u0103? Trei din cele cinci reviste glossy pe care le c\u0103rase dup\u0103 ea con\u021bineau suplimente cu mame celebre \u015fi copiii lor, suplimente care d\u0103deau pe-afar\u0103 de ilustra\u021bii \u00een care p\u0103rin\u021bii \u021bop\u0103iau \u00eempreun\u0103 cu fotogenicele lor progenituri. Nici una dintre respectivele celebrit\u0103\u021bi nu p\u0103rea lipsit\u0103 de influen\u021b\u0103 sau s\u0103rac\u0103. \u015ei reclamele erau pline de copii. Toat\u0103 lumea, de la Burberry la Gucci, p\u0103rea s\u0103 se fi decis c\u0103 pruncii abia n\u0103scu\u021bi reprezentau culmea modei. Lu\u00e2nd \u00een considerare dovezile furnizate de revistele respective, Amanda a tras concluzia c\u0103 pruncii ar\u0103tau mai mult dec\u00e2t suportabili. P\u00e2n\u0103 la urm\u0103, nu te \u00eempiedicau s\u0103 te distrezi\u2013 lumea p\u0103rea s\u0103 abunde \u00een hoteluri de lux, ce-\u021bi puneau la dispozi\u021bie doici care s\u0103 aib\u0103 grij\u0103 de copii, \u00een timp ce p\u0103rin\u021bii se duceau s\u0103 bea \u015fampanie la barul de l\u00e2ng\u0103 piscin\u0103. \u015ei nici nu te opreau s\u0103 ai parte de lucruri frumoase\u2013 din contr\u0103! Amanda a devorat detaliile referitoare la cadourile pentru copil pe care o supermanechin\u0103 \u00eens\u0103rcinat\u0103 le primise de la prietenii ei celebri. Costuma\u015fe Baby Dior, un halat de baie cu monogram\u0103, salopete cu imprimeu Pucci, mocasini din piele \u00eentoars\u0103 roz, o p\u0103l\u0103rie Ralph Lauren \u015fi m\u0103nu\u015fi din l\u00e2n\u0103 merinos de culoarea lavandei. Plus o pereche de pantofi de condus Tod, albastru-deschis! Panicat\u0103, Amanda a citit cum un c\u0103rucior numit Broscu\u021ba Bugaboo era \u201eaccesoriul preferat al oric\u0103rei mame la mod\u0103\u201c. Frica a \u00eenceput s-o inunde. Maternitatea era oficialmente la mod\u0103. Oricine era cineva b\u0103tea drumul c\u0103tre maternitate. \u015ei asta f\u0103r\u0103 ca statutul s\u0103 le fie afectat nici c\u00e2t negru sub unghie. De fapt, simplificarea vie\u021bii \u2013 a\u015fa cum Amanda alegea acum s\u0103 numeasc\u0103 cele zece minute, deloc confortabile, petrecute mai devreme la departamentul de Resurse Umane \u2013 se dovedea a fi ultimul r\u0103cnet \u00een mod\u0103. Iat\u0103, de exemplu, un articol despre cum manageri de fonduri de top alegeau s\u0103 ias\u0103 din curs\u0103 \u00een favoarea unei vie\u021bi petrecute \u00een raiul domestic de acas\u0103, al\u0103turi de copii \u015fi forme de copt pr\u0103jiturile. Amanda a absorbit prin ochii larg deschi\u015fi cum so\u021bia unui scriitor de discursuri de la Casa Alb\u0103, o femeie de mare influen\u021b\u0103 p\u00e2n\u0103 mai ieri, scrisese un roman, aflat pe lista bestsellerurilor, despre via\u021ba de gospodin\u0103. Se zvonea c\u0103 romanul avea s\u0103 fie transformat \u015fi \u00eentr-un film. Asta era, deci! Amanda, care vedea lumea ca pe o cutie de bomboane de ciocolat\u0103 din care ea lua \u00eentotdeauna prima, ura s\u0103 aib\u0103 senza\u021bia c\u0103 pierduse vreo ocazie. Trebuia s\u0103 se alinieze acestei mode. \u015ei asta rapid. Amanda a ridicat \u00een aer o m\u00e2n\u0103 tremur\u0103toare c\u00e2nd o stewardes\u0103 h\u0103ituit\u0103 a trecut cu c\u0103ru\u021bul pe l\u00e2ng\u0103 ea. \u2014Mai vreau vin, a l\u0103trat ea. Sticla era \u015fi mai cald\u0103 dec\u00e2t precedenta. Dar Amanda aproape c\u0103 nici n-a observat c\u00e2nd a turnat lichidul \u00een pahar. Toate g\u00e2ndurile \u00eei erau focalizate asupra so\u021bului ei. Oare Hugo, se \u00eentreba ea, era bun de tat\u0103? Amanda \u00ee\u015fi \u00eenchipuia c\u0103 elementele de baz\u0103 erau acolo. Hugo ar\u0103ta bine, exact \u00een felul \u00een care \u00eei pl\u0103cea ei \u2013 era \u00eenalt, cu tr\u0103s\u0103turi ferme \u015fi un p\u0103r \u00eentunecat, luxuriant. \u00deinea v\u00e2rsta mijlocie la distan\u021b\u0103 juc\u00e2nd partide energice de squash. \u00cen consecin\u021b\u0103, avea un bust cu mu\u015fchi bine contura\u021bi, f\u0103r\u0103 urm\u0103 de gr\u0103sime, care se ridicau din betelia pantalonilor de la costumele \u00een dungi. De asemenea, Hugo ar\u0103ta foarte bine \u00een dimine\u021bile de duminic\u0103, profilat pe fondul a\u015fternuturilor albe. \u00cen plus, era un produc\u0103tor de bani eficient. Amanda trebuia s\u0103 recunoasc\u0103. Era cel mai de succes angajat al agen\u021biei imobiliare unde lucra. Datorit\u0103 \u015firului constant de cutii de \u015fampanie, excursiilor cadou \u00een weekenduri \u015fi ma\u015finilor sport \u00eemprumutate lui Hugo \u00een chip de recompens\u0103 pentru excelentele lui performan\u021be, Amanda aproape c\u0103 putea s\u0103 \u00eenchid\u0103 ochii la denumirea jenant\u0103 a companiei \u2013 J. Bond, Agent(\u021bie Imobiliar\u0103) Special(\u0103), 007 Islington High Street, pentru numele lui Dumnezeu! \u015ei mai erau \u015fi bonusurile\u2026 Dar banii nu erau chiar at\u00e2t de mul\u021bi. Din c\u00e2\u015ftigurile lui Hugo se putea merge, ocazional, p\u00e2n\u0103 la Portofino sau \u00een Maldive sau \u00eentr-o alt\u0103 sta\u021biune de lux unde so\u021bul ei d\u0103duse lovitura. \u00cens\u0103, \u00een general, banii respectivi ajungeau \u00een magazinele de lux de pe Bond Street. Hugo, c\u0103ruia \u00eei pl\u0103cea s\u0103 tr\u0103iasc\u0103 la nivelul imaginii suave \u015fi rafinate a firmei la care lucra, era \u00eennebunit dup\u0103 costumele Savile Row \u015fi pantofii lucra\u021bi manual pe Jermyn Street. \u00cen dulapul din baie, Hugo avea aproape la fel de multe produse de \u00eengrijire facial\u0103 de lux ca \u015fi Amanda. \u015ei-apoi erau toate gadgeturile lui \u2013 telefonul mobil cu care puteai s\u0103 faci un film \u00eentreg, iPod-ul, agenda electronic\u0103 de ultim\u0103 genera\u021bie\u2026 Amanda a terminat vinul \u015fi a tr\u00e2ntit paharul de plastic plin\u0103 de hot\u0103r\u00e2re. Ei, toate astea trebuiau s\u0103 \u00eenceteze, acum, c\u0103 un copil era pe drum c\u0103tre ei! Altfel cum aveau s\u0103-\u015fi permit\u0103 toate h\u0103inu\u021bele alea semnate J.P. Tod? Mai ales c\u0103 trebuiau luate \u00een considerare \u015fi celelalte datorii, mai ales cele determinate de nunta din anul precedent care fusese organizat\u0103 \u00eentr-unul dintre cluburile londoneze la mod\u0103. Amanda tot nu reu\u015fea s\u0103 priceap\u0103 cum de ceva care fusese asezonat cu at\u00e2t de multe cadouri putuse s\u0103 fie at\u00e2t de costisitor. Ea f\u0103cuse toate eforturile; a\u015fteptase p\u00e2n\u0103 \u00een ultima secund\u0103 ca s\u0103 aleag\u0103 \u00eentre Manolo \u015fi Gina \u015fi \u021binuse \u00een suspans mai mul\u021bi designeri care se ocupau de rochia de mireas\u0103. Cu toate astea, facturile fuseser\u0103 astronomice. Amanda \u015fi-a dat seama c\u0103 viitorul copil aducea pe tapet \u015fi problema casei. Casa pe care n-o aveau versus apartamentul pe care-l aveau. \u00cen ciuda faptului c\u0103 Hugo avea acces la cele mai bune \u015fi mai frumoase propriet\u0103\u021bi din Londra, vorbind sincer, apartamentul lor era de rahat. Nu mai \u00eenc\u0103pea \u00een el nici m\u0103car un pisoi, dar\u0103mite un copil. Nu aveai unde s\u0103 instalezi o plas\u0103 elastic\u0103 rotund\u0103 \u015fi uria\u015f\u0103. Imaginile marilor \u015fi frumoaselor case familiale din reviste se b\u0103teau cap \u00een cap, pe mai multe fronturi, cu realitatea condi\u021biilor de trai ale Amandei \u015fi ale lui Hugo. \u00cen esen\u021b\u0103, trebuiau s\u0103 se mute. \u00cens\u0103 nu la sud de Tamisa, \u00eentr-un ghetou gen Nappy Valley. Iar Amandei nici nu-i trecea prin cap s\u0103 se mute spre est. \u015ei acum mai avea co\u015fmaruri legate de zona \u00een care locuise c\u00e2nd venise prima dat\u0103 \u00een Londra; str\u0103zi m\u0103rginite de u\u015fi m\u00e2zg\u0103lite cu graffiti, vecini care aruncau \u00een fa\u021ba casei costume din trei piese, coduri po\u015ftale care se traduceau prin faptul c\u0103 orice card de credit trebuia ridicat personal de la o filial\u0103 a b\u0103ncii care se afla destul de departe. \u015ei-atunci unde aveau ei s\u0103 locuiasc\u0103? Privirea Amandei s-a oprit din nou pe revistele din poal\u0103. Majoritatea familiilor fericite prezentate \u00een paginile lor locuiau pe domenii rurale, \u00eenconjurate de parcuri. Nic\u0103ieri nu vedeai nici un zg\u00e2rie-nori \u015fi nici un cablu \u00eentins pe deasupra capului. Familia din Harpers & Queen st\u0103tea \u00een fa\u021ba unui vast conac, vopsit crem. Pe acest fond, membrii familiei, \u00eembr\u0103ca\u021bi \u00een alb \u015fi cu plete de un blond str\u0103lucitor, abia dac\u0103 se mai vedeau. \u2014Via\u021ba la \u021bar\u0103! declara entuziasmat tat\u0103l, lordul Fairbourne, care era cel mai ar\u0103tos aristocrat din c\u00e2\u021bi v\u0103zuse Amanda de c\u00e2nd se \u015ftia. So\u021bia lui, a observat acr\u0103 Amanda, era probabil pe locul doi la capitolul frumuse\u021be. \u2014Dup\u0103 p\u0103rerea mea, copiii nu trebuie crescu\u021bi dec\u00e2t la \u021bar\u0103, \u00eei d\u0103dea \u00eenainte lordul Fairbourne. Aer curat, mult spa\u021biu \u015fi o mai bun\u0103 calitate a vie\u021bii. Suntem, cu-adev\u0103rat, teribil de noroco\u015fi! \u00centr-adev\u0103r, lordul Fairbourne avea o gr\u0103mad\u0103 de spa\u021biu la dispozi\u021bie, a sesizat Amanda. \u015ei calitatea vie\u021bii lui probabil c-o f\u0103cea geloas\u0103 \u015fi pe regin\u0103. Dar ceea ce spunea el, de fapt, era c\u0103 via\u021ba la \u021bar\u0103 era la mod\u0103. Din nou, Amanda \u015ftia asta \u2013 Style publicase multe articole \u00een care anun\u021base c\u0103 zonele rurale erau pline de celebrit\u0103\u021bi. Madonna. Claudia Schiffer. Kate Winslet. Jordan \u2013 ei, poate c\u0103 ea nu era cel mai bun exemplu. Ideea era c\u0103 parii erau \u015fic. Mai ales dac\u0103 aveai copii; un extraordinar num\u0103r de vedete, de exemplu, \u00ee\u015fi instalau p\u0103tu\u021burile pentru copii \u00een Cotswolds. Niciodat\u0103, p\u00e2n\u0103 \u00een clipa aia, Amanda nu se imaginase locuind mai departe de-o arunc\u0103tur\u0103 de b\u0103\u021b de Harvey Nichols. Dar via\u021ba la \u021bar\u0103 avea ni\u015fte avantaje evidente, inclusiv faptul c\u0103 o distan\u021ba de mah\u0103rii industriei londoneze de pres\u0103. Care, a\u015fa cum \u00eei \u015ftia, se apucaser\u0103 deja s\u0103 bat\u0103 darabana c\u0103 Amanda Hardwick se accidentase spectaculos. Ei bine, puteau s\u0103 se duc\u0103 dracului cu to\u021bii. Carierele\u2013 nu mai erau deloc la mod\u0103! Miza o reprezentau acum maternitatea \u015fi cuibul familial. Amanda \u015fi-a \u00eentins oasele \u2013 at\u00e2t c\u00e2t putea, date fiind restric\u021biile de spa\u021biu \u2013 \u015fi s-a felicitat pentru c\u0103 reu\u015fise s\u0103 pun\u0103 la punct \u00eentregul lor viitor \u00een cincisprezece minute sau chiar mai pu\u021bin. Abia a\u015ftepta s\u0103-i povesteasc\u0103 totul lui Hugo. \u00cen exact aceea\u015fi clip\u0103, \u00een birourile J. Bond, Agent(\u021bie Imobiliar\u0103) Special(\u0103), 007 Islington High Street, se deschideau sticlele de \u015fampanie. Ca de fiecare dat\u0103 la ocazii triumfale, tema muzical\u0103 a seriei James Bond urla prin boxele companiei. \u2014Felicit\u0103ri, b\u0103tr\u00e2ne! Toby, de la \u00cenchirieri, a ridicat un pahar de plastic cu \u015fampanie c\u0103ldu\u021b\u0103 \u00een direc\u021bia lui Hugo. \u2014Superagentul de v\u00e2nz\u0103ri triumf\u0103 \u00eenc\u0103 o dat\u0103! Deci \u00een\u021beleg c\u0103 Astonul r\u0103m\u00e2ne la tine. Gluma tradi\u021bional\u0103 a biroului era c\u0103 Aston Martinul, \u00eencredin\u021bat timp de 30 de zile persoanei care \u00ee\u015fi dep\u0103\u015fea planul de v\u00e2nz\u0103ri, st\u0103tea parcat \u00een fa\u021ba apartamentului lui Hugo de c\u00e2nd fusese introdus ca stimulent. De\u015fi poate c\u0103 expresia de glum\u0103 tradi\u021bional\u0103 nu era cea mai potrivit\u0103, mai ales \u00een r\u00e2ndul angaja\u021bilor companiei Bond, care se deplasau cu mijloacele de transport \u00een comun. \u2014Da, bravo, Hugo, a s\u0103rit \u015fi Charlie, secretara de la V\u00e2nz\u0103ri, unduindu-se \u00een ritmul muzicii pe tocurile ei \u00eenalte. Sau, \u015fi-a spus Hugo, era posibil ca ea s\u0103 fi \u00eencercat doar s\u0103-\u015fi p\u0103streze pozi\u021bia vertical\u0103. Charlie nu m\u00e2nca aproape niciodat\u0103 \u015fi de aceea nu prea rezista la b\u0103utur\u0103. \u015ei, \u00een general, nu-i prea rezista nici lui Hugo. \u2014E simplu atunci c\u00e2nd \u015ftii cum. Hugo a aruncat un ochi spre decolteul amplu al lui Charlie, \u00een timp ce ea d\u0103dea peste cap \u015fi restul de \u015fampanie. Lansonul de fa\u021b\u0103 era destul de acidulat \u2013 personal, el prefera Laurent Perrier-ul \u2013, dar mergea. Hugo sim\u021bea cum prin vene i se scurgea o stare de bine. Indubitabil, v\u00e2nzarea fusese un triumf. Reputa\u021bia lui de cel mai dinamic agent de v\u00e2nz\u0103ri al companiei Bond nu numai c\u0103 fusese asigurat\u0103, dar chiar crescuse. Nimeni altcineva, \u00een afar\u0103 de el, n-ar fi fost \u00een stare s\u0103 v\u00e2nd\u0103 apartamentul respectiv. Fusese nevoie ca Hugo s\u0103 foloseasc\u0103 toate trucurile imaginabile \u015fi inimaginabile, s\u0103 se dea peste cap \u015fi s\u0103 mizeze pe orice ca s\u0103-l conving\u0103 pe avocatul \u0103la t\u00e2n\u0103r, gr\u0103su\u021b \u015fi cam \u00eeng\u00e2mfat c\u0103 fostul birou care nu fusese \u00eenc\u0103 reamenajat era casa de vis pe care s\u0103 vrea s\u0103 cheltuiasc\u0103 un milion \u015fi jum\u0103tate de lire sterline. \u2014S\u0103 \u015ftii c\u0103, de fapt, nu-\u021bi po\u021bi permite s\u0103 nu-l cumperi, \u00eel presase Hugo, g\u00e2ndindu-se la comisionul dublu pe care v\u00e2nz\u0103torul i-l promisese dac\u0103 reu\u015fea s\u0103-i pun\u0103 \u00een c\u00e2rc\u0103 \u201erahatul \u0103sta vreunui cretin care e pl\u0103tit cu prea mul\u021bi bani\u201c. Sincer, dup\u0103 ce o s\u0103 se dea \u00een folosin\u021b\u0103 extensia de la St. Pancras a tunelului de sub canal, \u00een zona asta o s\u0103 se i\u015fte o goan\u0103 dup\u0103 aur \u00een domeniul imobiliar. O s\u0103 ai de c\u00e2\u015ftigat la greu. P\u00e2n\u0103 la un punct, treaba era adev\u0103rat\u0103. Viitoarea inaugurare a sta\u021biei St. Pancras International \u015fi dezvoltarea zonei King\u2019s Cross anun\u021bau o perioad\u0103 de \u00eenflorire pentru J. Bond, Agent(\u021bie Imobiliar\u0103) Special(\u0103). Sim\u021bind c\u0103 apartamentul \u0103sta era cea mai suculent\u0103 plea\u015fc\u0103 de pe pia\u021ba imobiliar\u0103 de la cea din sectorul Docklands din anii \u201990, Hugo \u00ee\u015fi storsese creierii ca s\u0103 g\u0103seasc\u0103 o strategie prin care s\u0103-i atrag\u0103 \u00een zon\u0103 pe tinerii cu bani. Ceea ce \u00eenainte fusese vechea firm\u0103 de familie Jeremiah Bond Ltd, Agen\u021bi Imobiliari, se transformase, la sugestia lui, \u00een ceva mai \u015fmecher, mai memorabil \u015fi mai cu lipici. Cui \u00eei p\u0103sa c\u0103 persoanelor ca Amanda nu li se p\u0103rea destul de stilat? Lipsa de stil era \u00een mare vog\u0103. Dovada cea mai concludent\u0103 o reprezentau propriet\u0103\u021bile pe care firma le vindea. \u00cens\u0103 pu\u021bine dintre aceste propriet\u0103\u021bi erau at\u00e2t de neatr\u0103g\u0103toare ca de\u015fert\u0103ciunea de la marginea Holbornului despre care se interesase avocatul. Dar, ajung\u00e2nd la proprietatea respectiv\u0103 pentru prezentare, Hugo s-a \u00eentrebat care era opinia lui \u00een fa\u021ba unei sume at\u00e2t de mari de bani? A\u015fa cum \u015ftia orice agent imobiliar de succes, opiniile erau periculoase. Trebuiau, cu orice pre\u021b, s\u0103 r\u0103m\u00e2n\u0103 nedezv\u0103luite, altfel persoana care avea de pierdut era chiar agentul \u00een cauz\u0103. Hugo a mai luat un g\u00e2t de \u015fampanie \u015fi a r\u00e2njit c\u0103tre Charlie. \u2014Dac\u0103 vrei, te duc p\u00e2n\u0103 la metrou cu Astonul. Charlie a f\u00e2lf\u00e2it din genele prelungi. \u2014Po\u021bi s\u0103 m\u0103 duci acas\u0103. E \u00een drumul t\u0103u. Tentat, Hugo a ezitat. Privirea i-a \u00eent\u00e2rziat pe rotunjimile s\u00e2nilor lui Charlie care se profilau prin c\u0103ma\u015fa cu nasturi str\u00e2ns\u0103 pe corp. Apoi Hugo a z\u00e2mbit \u015fi a cl\u0103tinat din cap. \u2014Ui\u021bi c\u0103 sunt b\u0103rbat \u00eensurat. \u2014Ba nu uit deloc, a spus Charlie apropiindu-se de el. Haide, deci! Poveste\u015fte-mi mai multe despre v\u00e2nzare. Hugo \u015fi-a dus paharul la buze, amintindu-\u015fi scena triumfului. \u2014Desigur, exist\u0103 \u015fi o parcare subteran\u0103, explicase el pe un ton \u00eencurajator \u00een timp ce avocatul examina buruienile de sub un birou secular. Hugo spera s\u0103 nu i se pun\u0103 prea multe \u00eentreb\u0103ri \u00een leg\u0103tur\u0103 cu parcarea. Ideea de a cobor\u00ee \u00een intestinele umede ale cl\u0103dirii ca s-o inspecteze nu-l atr\u0103sese prea tare. A\u015fa c\u0103 Hugo nici nu se obosise. De altfel, nu inspectase cu prea mare aten\u021bie nici \u201eapartamentul\u201c propriu-zis. \u00cens\u0103 detaliile nu erau punctul lui forte. El era omul imaginilor de ansamblu. \u00cei pl\u0103cea s\u0103-\u015fi g\u00e2dile clien\u021bii cu discu\u021bii legate de poten\u021bialul cl\u0103dirii \u015fi s\u0103-i \u00eenc\u00e2nte descriidu-le felul \u00een care casa putea s\u0103 arate \u00een final. Tehnica lui de v\u00e2nzare era ame\u021bitoare \u015fi se baza pe instinct. Hugo se pricepea la magie, nu la \u021bevi \u015fi fose septice. \u2014O parcare subteran\u0103? N-o s\u0103 am nevoie de ea, a spus avocatul, \u00eendrept\u00e2ndu-se de spate. Eu m\u0103 deplasez cu o triciclet\u0103. \u015ei-a frecat m\u00e2inile ca \u015fi cum ar fi vrut s\u0103 \u00eendep\u0103rteze praful. \u00centreaga lui atitudine sugera faptul c\u0103 era pe punctul s\u0103 plece. Hugo s-a uitat disperat \u00eemprejur. Dac\u0103 nu reu\u015fea s\u0103 v\u00e2nd\u0103 apartamentul prostului \u0103stuia, comisionul lui se ducea pe apa s\u00e2mbetei. Pe oriunde ar fi curs ea. A\u015fa c\u0103 a \u00eencercat o alt\u0103 tactic\u0103. \u2014Copiatorul e inclus \u00een pre\u021b, a spus el indic\u00e2nd cu m\u00e2na mamutul uria\u015f din plastic gri care data din zorii epocii Xerox. Avocatul i-a aruncat o privire. \u2014De ce a\u015f vrea s\u0103 am un copiator acas\u0103? Am unul la serviciu. \u015ei, oricum, \u0103sta e preistoric. Hugo a r\u00e2njit. Avea r\u0103spunsul preg\u0103tit. \u2014Tocmai de asta reprezint\u0103 o insul\u0103 conversa\u021bional\u0103 perfect\u0103. Lentilele avocatului au sclipit ne\u00eencrez\u0103toare. \u2014Ce-i aia o insul\u0103 conversa\u021bional\u0103? \u2014\u00cen general, se g\u0103sesc \u00een buc\u0103t\u0103rii, a spus Hugo rapid. Sunt blocurile alea masive \u00een jurul c\u0103rora stau oamenii \u015fi toac\u0103 tot felul de chestii ca \u00eentre prieteni. Sau de pe care servesc b\u0103uturile. De obicei, au blaturi din ceramic\u0103 sau din lemn. \u00cens\u0103 un copiator autentic, din anii \u201970, ar fi ceva cu totul deosebit. Ai avea nici mai mult, nici mai pu\u021bin dec\u00e2t o insul\u0103 conversa\u021bional\u0103 retro-ironic\u0103. \u015ei d\u0103-mi voie s\u0103 te anun\u021b c\u0103 azi nici un apartament de mansard\u0103 din Manhattan nu e complet f\u0103r\u0103 una din chestiile astea. Avocatul era impresionat. Hugo \u015fi-a f\u0103cut o not\u0103 mental\u0103 s\u0103 afle \u00een ce domeniu practica tipul, ca, \u00een cazul vreunui incident juridic, s\u0103 evite cu orice pre\u021b zonele respective. \u2014Dulapul de rechizite e \u015fi el inclus \u00een pre\u021b, a ad\u0103ugat el. G\u00e2nde\u015fte-te c\u00e2te petreceri cu tema Biroul o s\u0103 po\u021bi s\u0103 dai! Avocatul a dat din cap. \u2014Biroul, a repetat el f\u0103r\u0103 nici o intona\u021bie. Da! Super! Fa\u021ba \u00eei era perfect inexpresiv\u0103. \u2014\u015ei uit\u0103-te la pere\u021bi! Uit\u0103-te la toate resturile astea de etichete r\u0103mase de la decora\u021biunile de la Cr\u0103ciunul de anul trecut. Uit\u0103-te cum au fost lipite cu scotch \u2013 kitsch-ironic, nu altceva, a\u015fa-i?! Hugo se sim\u021bea din ce \u00een ce mai inspirat de tema asta; era \u00een verv\u0103. \u2014Iar la petreceri, copiatorul ar putea s\u0103 se dovedeasc\u0103 util \u015fi \u00een alt fel, dac\u0103 \u00een\u021belegi la ce m\u0103 refer. Hot\u0103r\u00e2ndu-se s-o fac\u0103 lat\u0103, Hugo s-a plesnit peste fund \u015fi-a r\u00e2njit. Avocatul era acum \u00eenc\u00e2ntat. \u015ei-a lins buzele ro\u015fii \u015fi str\u0103lucitoare \u015fi-a zis: \u2014Da! Fantastic! \u2014A\u015fadar, a z\u00e2mbit Hugo ac\u021bion\u00e2nd, ca de obicei, pe principiul bate fierul c\u00e2t e cald. Ne-am \u00een\u021beles? \u015ei s-au \u00een\u021beles. Dup\u0103 asta au ie\u015fit afar\u0103; Hugo ca s\u0103 cheme un taxi, iar avocatul ca s\u0103 se \u00eentoarc\u0103 la Gray\u2019s Inn cu tricicleta personal\u0103. Odat\u0103 ajuns la o distan\u021b\u0103 sigur\u0103, Hugo a ridicat un pumn \u00een aer \u00een semn de triumf. Ce alt agent imobiliar din Londra \u2013 ba chiar din \u00eentreaga lume \u2013 era \u00een stare s\u0103 \u00eencheie un contract de un milion \u015fi jum\u0103tate de lire sterline datorit\u0103 unui copiator d\u0103r\u00e2mat din anii \u201970? Hugo \u00ee\u015fi dorea ca Amanda s\u0103 nu fi fost \u00eenc\u0103 \u00een New York. Abia a\u015ftepta s\u0103-i povesteasc\u0103. Sigur c\u0103 putea s-o sune. Dar nu era acela\u015fi lucru. Avea nevoie s-o vad\u0103. Chiar trebuiau s\u0103 petreac\u0103 mai mult timp \u00eempreun\u0103; s\u0103-\u015fi \u00eent\u0103reasc\u0103 rela\u021bia care \u00eencepuse s\u0103 aib\u0103 un aspect \u00eengrijor\u0103tor de nepermanent. \u00cen ultima vreme, din cauza angajamentelor ei din State, fuseser\u0103 desp\u0103r\u021bi\u021bi \u015fi mai mult dec\u00e2t de obicei, ceea ce lui Hugo \u00eei oferise oportunitatea nedorit\u0103 de a medita asupra rela\u021biei lor. F\u0103r\u0103 prezen\u021ba ei fizic\u0103 impun\u0103toare care s\u0103-i aminteasc\u0103, era sup\u0103r\u0103tor de simplu, de exemplu, ca Hugo s\u0103 \u00eenceap\u0103 s\u0103 se \u00eentrebe de ce totu\u015fi se c\u0103s\u0103toriser\u0103 ei doi. Leg\u0103tura lor fusese repezit\u0103 \u015fi \u00eempr\u0103\u015ftiat\u0103, \u00eentre excursiile Amandei la New York, la revista Style. El se l\u0103sase sedus de spectaculozitatea ei b\u0103t\u0103toare la ochi, iar ea, b\u0103nuia Hugo, fusese cucerit\u0103 de ceea ce d\u0103dea pe spate toate femeile: p\u0103rul lui s\u0103lbatic str\u0103lucind p\u00e2n\u0103 la perfec\u021biune, tr\u0103s\u0103turile d\u0103ltuite \u015fi \u015farmul lui patrician cu tent\u0103 erotic\u0103. Sexul se \u00eenscrisese \u00een categoria \u201eexperimental\u201c. De obicei \u00eencercau ce Amanda citise sau i se povestise despre preferin\u021bele erotice ale cine \u015ftie c\u0103rei vedete pe care ea o admira. Experimentele respective nu erau \u00eentotdeauna ni\u015fte succese; Hugo uitase cui \u00eei pl\u0103ceau stridiile asezonate cu Viagra. Dar \u00ee\u015fi amintea durerea de cap n\u0103ucitoare cu care se c\u0103ptu\u015fise el. Iar \u00een ceea ce privea persoana care agrea sashimi de mare proasp\u0103t m\u00e2ncat de pe pielea goal\u0103 a partenerului, senza\u021bia de ton crud pe piele era \u00eengrozitoare, iar aroma de pe\u015fte z\u0103bovea mult timp dup\u0103 ce actul sexual se \u00eencheia. Dar, c\u00e2nt\u0103rind lucrurile, se putea spune c\u0103 partidele fenomenale fuseser\u0103 mai multe dec\u00e2t cele lipsite de succes. Rezultatul uneia dintre aceste \u00eent\u00e2lniri de succes fusese cererea \u00een c\u0103s\u0103torie f\u0103cut\u0103 la be\u021bie, de Sf\u00e2ntul Valentin, \u00een baia cu jeturi de ap\u0103 a unui hotel din zona rural\u0103, al c\u0103rui nume nu putea s\u0103 \u015fi-l aminteasc\u0103 acum. \u00cens\u0103 nu existaser\u0103 nici un fel de dubii apropo de ziua nun\u021bii. Hugo fusese fericit s-o conduc\u0103 pe Amanda de-a lungul culoarului format de dou\u0103 r\u00e2nduri de scaune dintr-un club londonez la mod\u0103, care fusese transformat \u00eentr-o capel\u0103 pentru acest unic eveniment. \u015ei Amanda fusese superb\u0103. \u00ce\u015fi prinsese p\u0103rul ei ar\u0103miu, str\u0103lucitor, \u00eentr-un coc decorat cu flori de var\u0103, iar rochia dintr-un satin greu, \u00een stil Empire, ar\u0103ta ca pentru filmul My Fair Lady. Accesoriul vechi au fost ni\u015fte cercei antici pe care i-i d\u0103ruise el, iar cel nou, un set de desuuri nebunesc de costisitoare. Accesoriul \u00eemprumutat fusese, dup\u0103 cum \u00ee\u015fi amintea Hugo, colierul de perle al unei prietene, care mai t\u00e2rziu, \u00een cursul serii, se pierduse, astfel c\u0103 prietena devenise o fost\u0103 prieten\u0103. Hugo nu-\u015fi mai amintea care fusese accesoriul albastru. Oricum, el se sim\u021bea foarte trist acum. O voce bl\u00e2nd\u0103 i-a \u00eentrerupt g\u00e2ndurile. \u2014 E\u015fti sigur c\u0103 nu vrei s\u0103 m\u0103 duci acas\u0103? Charlie \u00eel privea cu ochi umezi. Hugo a observat c\u0103 majoritatea colegilor plecaser\u0103. Nimeni n-ar fi \u015ftiut. Hugo a f\u0103cut o pauz\u0103, dup\u0103 care a cl\u0103tinat din cap f\u0103r\u0103 prea mult\u0103 tragere de inim\u0103. \u2014De ce nu? Charlie l-a presat. \u2014So\u021bia ta e plecat\u0103. I-a aruncat un z\u00e2mbet timid. Hugo a dat din cap. De\u015fi \u015ftia c\u0103 Charlie nu era solu\u021bia problemelor lui \u015fi ale Amandei. Poate c\u0103 insulele Maldive erau. Mai fuseser\u0103 \u015fi alt\u0103 dat\u0103. \n\nU\u015fa de la Sosirile de pe Heathrow s-a deschis. Amanda, \u00eenc\u0103rcat\u0103 cu bagaje, a ie\u015fit furioas\u0103, p\u0103\u015find ap\u0103sat. Pentru prima dat\u0103 \u00een ani de zile, nu mai era \u00eent\u00e2mpinat\u0103 de un \u015fofer pl\u0103tit de Intercorp, purt\u00e2nd un carton pe care numele ei era scris incorect. Amanda s-a uitat invidioas\u0103 la o mam\u0103 superb\u0103 \u015fi la copilul acesteia care cobor\u00e2ser\u0103 de la clasa de lux \u015fi care erau a\u015ftepta\u021bi de un \u015fofer \u00een uniform\u0103 care i-a scos cu eficien\u021b\u0103 afar\u0103 din aeroport. Amanda \u015fi-a promis c\u0103, de fiecare dat\u0103 c\u00e2nd ea \u015fi copilul ei vor zbura peste Atlantic, vor avea parte de acela\u015fi tratament. \u00centre timp, ziarista s-a \u00eendreptat, \u00eempotriva voin\u021bei, spre autobuzul expres de Heathrow. \u015ei-a verificat mobilul. Singurul mesaj era de la Anne Dexter de la revista Class, cu reputa\u021bia de a fi unul dintre cei mai sc\u00e2rbo\u015fi editori din Londra. \u2014Amahndah? Sunt Ee-ann Dexter. M\u0103 \u00eentrebam dac\u0103 po\u021bi s\u0103-mi dai un \u021b\u00e2r. Pe dracu\u2019, s-a g\u00e2ndit Amanda. Vr\u0103jitoarea b\u0103tr\u00e2n\u0103 o suna ca s\u0103 cronc\u0103ne \u015fi s\u0103 ob\u021bin\u0103 ni\u015fte citate suculente la prima m\u00e2n\u0103. Era simplu de imaginat interogatoriul a c\u0103rui transcriere avea s\u0103 fie \u00eempr\u0103\u015ftiat\u0103 prin tot West End-ul p\u00e2n\u0103 la \u00eenceputul serii. Era u\u015for s\u0103-\u015fi \u00eenchipuie motivul. \u00cens\u0103\u015fi Amanda le f\u0103cuse acela\u015fi lucru altora. De nenum\u0103rate ori. Scr\u00e2\u015fnind din din\u021bi, Amanda \u015fi-a depus bagajele pe scara rulant\u0103 care cobora c\u0103tre expresul de Heathrow. N-are sens s\u0103 m\u0103 mai g\u00e2ndesc la trecut, \u015fi-a spus hot\u0103r\u00e2t\u0103. Trebuia s\u0103 se g\u00e2ndeasc\u0103 la viitor. Deja desf\u0103\u015furase \u00een minte scenariul cu copilul de at\u00e2t de multe ori, \u00eenc\u00e2t practic ajunsese s\u0103 simt\u0103 fetusul mi\u015fc\u00e2ndu-i-se \u00een burt\u0103. Desigur, Hugo nu se g\u00e2ndise deloc la asta. Avea de recuperat foarte multe \u00eenainte s\u0103-\u015fi poat\u0103 spune p\u0103rerea. Amanda inten\u021biona s\u0103 accelereze procesul utiliz\u00e2nd o form\u0103 subtil\u0103 de persuasiune. Surpriza avea s\u0103 fie arma ei secret\u0103. Sau, cel pu\u021bin, una dintre ele. Hugo habar n-avea c\u0103 so\u021bia lui se \u00eendrepta spre cas\u0103 \u015fi asta pentru c\u0103, \u00eentre interviurile de la departamentul Resurse Umane \u015fi goana c\u0103tre JFK, Amanda nu avusese timp\u2013 sau, mai cur\u00e2nd, chef \u2013 s\u0103-i anun\u021be felul ru\u015finos \u00een care se \u00eencheiase cariera ei de la Intercorp. Acum ea considera aceast\u0103 sc\u0103pare ca fiind un avantaj. P\u00e2n\u0103 la c\u0103derea serii, Amanda era gata. Datorit\u0103 c\u0103r\u021bii de credit ob\u021binute de la Intercorp \u015fi care nu fusese \u00eenc\u0103 anulat\u0103, ziarista \u00ee\u015fi oferise un tratament facial, o \u00eempachetare cu alge de mare \u015fi o exfoliere cu sare de la Marea Moart\u0103. \u00ce\u015fi f\u0103cuse unghiile, se coafase \u015fi \u00ee\u015fi albise din\u021bii. Dup\u0103 care pornise s\u0103 colinde prin magazine. Pentru o femeie care fusese obi\u015fnuit\u0103 s\u0103 le cear\u0103 designerilor s\u0103-i trimit\u0103 tot ce-\u015fi dorea s\u0103 poarte, iar apoi s\u0103 uite, foarte convenabil, s\u0103 mai returneze obiectele respective, plimbarea prin magazine era o \u00eenjosire. Amanda \u015fi-a dep\u0103\u015fit, \u00een mod magnific, momentul de umilin\u021b\u0103, a descoperit cea mai \u00eenalt\u0103 pereche de tocuri conceput\u0103 vreodat\u0103, apoi, cu un geam\u0103t triumf\u0103tor, s-a \u00eembr\u0103cat \u00eentr-o rochie paietat\u0103, ro\u015fie, care era cambrat\u0103 pe talie \u015fi avea c\u00e2te un \u015fli\u021b pe fiecare latur\u0103. De la fereastra apartamentului aflat la ultimul etaj, Amanda a v\u0103zut Aston Martinul lui Hugo oprindu-se \u00een fa\u021ba intr\u0103rii. Amanda \u015fi-a verificat aspectul \u00een oglind\u0103, dup\u0103 care s-a instalat pe canapea. Ce surpriz\u0103 avea s\u0103 fie pentru el. Cheia lui Hugo s-a auzit z\u0103ng\u0103nind \u00een u\u015f\u0103. Amanda \u015fi-a \u00eentins buzele \u015fi \u015fi-a dat ochii peste cap ca s\u0103 scape de orice expresie facial\u0103. \u00c3sta era momentul ei. Ie\u015find din lift, Hugo se g\u00e2ndea c\u0103-i p\u0103rea r\u0103u c\u0103 n-o dusese pe Charlie p\u00e2n\u0103 acas\u0103. \u015ei asta nu numai \u00een sensul de a-i \u00eenlesni c\u0103l\u0103toria; alcoolul, plus acumularea de testosteron generat\u0103 de v\u00e2nzarea fostului birou, acum devenit apartament, \u00eei produseser\u0103 un grad ridicat de excitare sexual\u0103 care se cerea rapid potolit. Mai ales atunci c\u00e2nd mai luai \u00een calcul \u015fi faptul c\u0103 drumul spre cas\u0103, la volanul unui Aston Martin, fusese \u00eencetinit de un idiot care mergea cu dou\u0103zeci de mile pe or\u0103 \u015fi pe al c\u0103rui parbriz din spate se g\u0103sea unul din ab\u021bibildurile alea enervante pe care scrie \u201eCopil la bord\u201c. Hugo se sim\u021bea iritat de fiecare dat\u0103 c\u00e2nd constata c\u0103 gradul de moralitate e impus de clasa posesoare de copii. Mai cu seam\u0103 c\u0103, a\u015fa cum toat\u0103 lumea \u015ftia, oamenii cu copii sunt cei mai pro\u015fti \u015foferi din lume. De exemplu, mamele din Islington care \u00ee\u015fi duc copiii la \u015fcoala privat\u0103 din Hampstead \u00een jeepurile Challenger cu dimensiuni de tanc\u2026 Hugo a deschis u\u015fa. Primul lucru pe care l-a v\u0103zut a fost un picior atr\u0103g\u0103tor \u00eenc\u0103l\u021bat cu un pantof cu toc de o \u00een\u0103l\u021bime de desen animat, picior care era ridicat \u00een sus, pe sp\u0103tarul canapelei. \u2014Draaaaaaagule! a c\u00e2ntat vocea Amandei. Fir-ar al dracului! Hugo a intrat \u00een sufragerie, s-a apropiat de canapea, dup\u0103 care s-a oprit pe loc uluit. \u2014C\u00e2nd te-ai \u00eentors? Amanda i-a aruncat printre gene o privire de femeie u\u015foar\u0103. Apoi, juc\u00e2ndu-se cu p\u0103rul cu o m\u00e2n\u0103, \u015fi-a cobor\u00e2t-o pe cealalt\u0103 de-a lungul a ceea ce p\u0103reau, datorit\u0103 tocurilor, ni\u015fte picioare imposibil de lungi. \u2014Nu mi-ai spus c\u0103 vii\u2026 Hugo a \u00eenghi\u021bit \u00een sec \u015fi a t\u0103cut. Decolteul Amandei era o adev\u0103rat\u0103 pr\u0103pastie. Palid, m\u0103t\u0103sos \u015fi tremur\u00e2nd u\u015for, decolteul avea aspectul a ceva \u00een care un b\u0103rbat poate c\u0103dea, ca s\u0103 nu mai fie g\u0103sit niciodat\u0103. Uit\u00e2ndu-se la el \u015fi ling\u00e2ndu-\u015fi buzele, Hugo \u015fi-a spus c\u0103 i-ar pl\u0103cea s\u0103 fie acel b\u0103rbat. C\u00e2nd Amanda \u015fi-a dep\u0103rtat \u00eencet picioarele \u015fi \u015fi-a dat faldurile rochiei la o parte, pentru a demonstra c\u0103 nu avea nici cea mai vag\u0103 urm\u0103 de chilo\u021bi, Hugo a sim\u021bit c\u0103 \u00eencepe s\u0103 i se \u00eenv\u00e2rt\u0103 capul pe umeri. \u2014Dumnezeule, ce dor mi-a fost de tine, a m\u00e2r\u00e2it el. Una dintre bretelele rochiei a c\u0103zut pe un um\u0103r m\u0103t\u0103sos. \u00cen timp ce degetul ar\u0103t\u0103tor descria cercuri \u00een jurul sf\u00e2rcului expus, Amanda \u015fi-a \u00eentins buzele ro\u015fii \u015fi str\u0103lucitoare \u00eentr-un z\u00e2mbet lene\u015f. \u2014\u015ei mie mi-a fost dor de tine, a r\u0103suflat ea cu o voce r\u0103gu\u015fit\u0103. \u015ei am cea mai minunat\u0103 veste. Dragul meu, o s\u0103 se \u00eent\u00e2mple ceva care o s\u0103 ne des\u0103v\u00e2r\u015feasc\u0103 mariajul. Ceva care o s\u0103 ne apropie mai mult dec\u00e2t am fost vreodat\u0103. \u2014Grozav, a spus Hugo care inten\u021biona s\u0103 se apropie de ea c\u00e2t mai repede cu putin\u021b\u0103. Ce-o s\u0103 se \u00eent\u00e2mple? Amanda a b\u0103tut din palme, iar ochii i s-au acoperit de o boare umed\u0103. \u2014Dragul meu. Hugo. O s\u0103 avem\u2026 un copil. \u2014Un copil? a repetat Hugo. Toat\u0103 ame\u021beala cauzat\u0103 de b\u0103utur\u0103 i se evaporase din corp. Mintea \u00eei c\u0103p\u0103tase, instantaneu, o claritate de cristal. Acuitatea vizual\u0103 friza perfec\u021biunea. Ar fi putut s\u0103 piloteze \u015fi un avion de v\u00e2n\u0103toare pe timp de noapte. Hugo se holba la Amanda crucit. \u2014Dar eu habar n-am avut\u2026 adic\u0103\u2026 of, Doamne! \u015eocat, s-a pr\u0103bu\u015fit \u00een genunchi \u00een fa\u021ba ei, inspir\u00e2nd profund \u00een timp ce-\u015fi c\u0103uta cuvintele. \u2014Eu nici m\u0103car nu \u015ftiam c\u0103 \u00eencerc\u0103m... \u2014Nici n-am \u00eencercat, a intervenit Amanda. Dar \u00eencerc\u0103m acum, l-a l\u0103murit ea tr\u0103g\u00e2ndu-l c\u0103tre pr\u0103pastia decolteului. Disp\u0103r\u00e2nd \u00een ad\u00e2ncul lui, Hugo a sim\u021bit cum uluirea i se combin\u0103 cu dorin\u021ba sexual\u0103. Nici o secund\u0103 nu b\u0103nuise c\u0103 Amanda ar fi putut avea m\u0103car un os de mam\u0103 \u00een ea. \u2014Maternitatea, a declarat g\u00e2j\u00e2it Amanda, lipindu-\u015fi s\u00e2nii de buzele lui Hugo, este singura c\u0103su\u021b\u0103 de pe fi\u015fa experien\u021bei mele de via\u021b\u0103 pe care nu am completat-o \u00eenc\u0103. L-a \u00eempins pe Hugo \u015fi s-a ridicat \u00een picioare. Cum el r\u0103m\u0103sese \u00een genunchi, Amanda i-a proptit unul dintre tocuri \u00een piept. L-a obligat s\u0103 se lase \u00een jos, pe podeaua de lemn lustruit a sufrageriei, dup\u0103 care a \u00eenceput s\u0103-i desfac\u0103 pantalonii. \u2014\u00cen fond, a ad\u0103ugat ea, am ajuns acolo, sus, am stat \u00een aceea\u015fi camer\u0103 \u00eempreun\u0103 cu Bruce Willis \u00een \u201eTurks \u015fi Caicos\u201c \u015fi am primit tricoul semnat Stella McCartney. \u2014\u00c3\u0103? a zis Hugo. \u2014Las\u0103, a r\u0103spuns Amanda, l\u0103s\u00e2ndu-\u015fi capul \u00een jos. Vreau s\u0103 spun c\u0103 acum vreau mai mult. Hugo voia \u015fi el mai mult. \u2014M-am distrat la maximum, a m\u00e2r\u00e2it Amanda cobor\u00e2ndu-se asupra lui cu aceea\u015fi mi\u015fcare de fust\u0103 cu care un matador \u00ee\u015fi flutur\u0103 e\u015farfa. Hugo a deschis ochii indignat. \u2014Cum adic\u0103 te-ai distrat la maximum? Nu suntem c\u0103s\u0103tori\u021bi nici de-un an de zile. Cum r\u0103m\u00e2ne cu ce e mai bun e \u00een viitor \u015fi toate alea? \u2014Vreau s\u0103 spun, a g\u00e2f\u00e2it Amanda ridic\u00e2nd vocea cu c\u00e2teva octave, am avut parte de toate marile experien\u021be ale vie\u021bii. Am stat la Sandy Lane, am zburat cu Concordul \u015fi am luat cina cu Tony Blair. \u2014Tony Blair? a scheunat Hugo. Nu-\u015fi d\u0103duse seama c\u0103 a lua cina cu Tony Blair era una din marile experien\u021be ale vie\u021bii, mai ales genul de cin\u0103 la care participase Amanda. Cocteil de creve\u021bi \u015fi pui de cauciuc servi\u021bi \u00eempreun\u0103 cu al\u021bi mii de ziari\u015fti, din c\u00e2te \u00een\u021belesese el. \u2014Ideea este, a concluzionat Amanda d\u00e2ndu-\u015fi capul pe spate \u00een timp ce-l c\u0103l\u0103rea, c\u0103 acum \u00eemi doresc cea mai grozav\u0103 experien\u021b\u0103 de via\u021b\u0103. Copii. \u00cemping\u00e2ndu-se \u00een sus, c\u0103tre ea, Hugo a \u00eencercat s\u0103 nu se g\u00e2ndeasc\u0103 la copii. Sau, mai cur\u00e2nd, s\u0103 nu se g\u00e2ndeasc\u0103 la p\u0103rerea lui despre ei. Copiii vomau pe tine \u015fi pl\u00e2ngeau. Te \u00eempiedicau s\u0103 mai ie\u015fi nop\u021bile, dar nici nu te l\u0103sau s\u0103 dormi. Iar dac\u0103 \u00eei venea cheful s\u0103-i c\u00e2nte \u201eRo\u021bile autobuzului\u201c vreunui puradel de doi ani, atunci avea destul fini. \u00cen ultima vreme, Hugo mergea ca s\u0103 prezideze botezuri cu aceea\u015fi regularitate cu care, \u00een urm\u0103 cu zece ani, mergea la nun\u021bi \u00een calitate de cavaler de onoare. \u2014Vezi tu, a g\u00e2f\u00e2it Amanda, leg\u0103n\u00e2ndu-\u015fi capul de la st\u00e2nga la dreapta \u015fi-napoi, pentru tine nu e nici o problem\u0103. B\u0103rba\u021bii, a ad\u0103ugat ea cu o mi\u015fcare expert\u0103 de pelvis, pot s\u0103 a\u015ftepte. Ba nu pot, s-a g\u00e2ndit \u00eennebunit Hugo, nevoia ridic\u00e2ndu-i-se rapid \u015fi de neoprit. \u2014Dar eu nu-mi pot permite luxul \u0103sta. Am treizeci \u015fi cinci de ani. Peste c\u00e2\u021biva ani, ovarele mele or s\u0103 ajung\u0103 c\u00e2t ni\u015fte nuci. Vrei s\u0103 fii de cincizeci de ani \u015fi s\u0103 n-ai nici un copil? a spus ea ridic\u00e2ndu-se pu\u021bin, ca \u015fi cum s-ar fi preg\u0103tit s\u0103-l descalece. S-o ia dracu\u2019, s-a g\u00e2ndit Hugo perpelindu-se frustrat. Amanda \u00ee\u015fi rafinase trucul cu oprirea chiar \u00eenaintea momentului crucial p\u00e2n\u0103 c\u00e2nd \u00eel transformase \u00eentr-o form\u0103 de art\u0103. Prin tehnica asta, nevast\u0103-sa \u00eel deposedase, literalmente, de o mul\u021bime de cadouri \u015fi de alte favoruri. Sub ea, Hugo gemea. Habar n-avea. \u015etia c\u0103 \u00eei pl\u0103cea a\u015fa cum era, adic\u0103 la treizeci \u015fi \u015fase de ani \u015fi f\u0103r\u0103 copii, dar era preg\u0103tit s\u0103 cread\u0103 c\u0103 situa\u021bia se putea schimba. C\u00e2nd Amanda s-a cobor\u00e2t din nou asupra lui, Hugo s-a \u00eentrebat \u00een ce naiba se b\u0103ga cu exactitate. Paternitatea. Era o \u00eentrebare foarte serioas\u0103. La care el nu era sigur c\u0103 avea r\u0103spunsul. \n\n", "tc \"Capitolul 6\" Hugo s-a a\u015fezat mai bine. Scaunele erau tari, \u00een camer\u0103 era cald, iar cursurile astea prenatale p\u0103reau s\u0103 dureze \u00eentotdeauna o ve\u015fnicie. Iar cel din seara respectiv\u0103 p\u0103rea s\u0103 fie cel mai lung. Cursul debutase cu Lotti care le rugase pe toate femeile prezente s\u0103 se ridice \u00een picioare \u015fi s\u0103-\u015fi indice osul pubian. De atunci, situa\u021bia nu se \u00eembun\u0103t\u0103\u021bise. Cel mai groaznic moment a fost acela \u00een care Lotti le-a demonstrat ce \u00eenseamn\u0103 exerci\u021biile de respira\u021bie profund\u0103. Totul sunase at\u00e2t de jenant de orgasmic \u00eenc\u00e2t, din cauza efortului de a-\u015fi men\u021bine expresia serioas\u0103, Hugo \u00eencepuse s\u0103 aib\u0103 dureri \u00een piept. Acum Lotti \u021binea un discurs general referitor la sarcin\u0103, din care se \u00een\u021belegea c\u0103 era convins\u0103 c\u0103 nici unii dintre ei nu aveau nici cea mai vag\u0103 no\u021biune despre ce \u00eenseamn\u0103 graviditatea. Lec\u021bia era ilustrat\u0103 cu ajutorul unui carton uria\u015f \u015fi foarte colorat reprezent\u00e2nd o sec\u021biune transversal\u0103 a corpului feminin \u00eens\u0103rcinat. Cartonul era proptit pe un \u015fevalet. Hugo s-a cutremurat v\u0103z\u00e2nd rinichii colora\u021bi \u00eentr-un ro\u015fu \u021bip\u0103tor \u015fi tuburile intestinelor \u015fi mu\u015fchii contorsiona\u021bi ai inimii. S-a holbat \u00eengrijorat, venindu-i aproape s\u0103 vomite, la copilul roz, a\u015fezat cu susul \u00een jos \u00een p\u00e2ntecele ilustrat. Hugo nu \u015ftiuse c\u0103 pruncii se formeaz\u0103 cu capul \u00een jos. \u00cen mod sigur, asta nu putea s\u0103 le fac\u0103 prea bine. Amanda se pl\u00e2ngea constant de gre\u015felile de design ale sarcinii. El crezuse c\u0103 se referea la haine. \u00cen continuare, Lotti a ar\u0103tat clasei un patrulater cu g\u0103uri de diverse dimensiuni. Ar\u0103ta ca un aparat gigantic de m\u0103surat pastele. Asta p\u00e2n\u0103 c\u00e2nd moa\u015fa le-a explicat c\u0103 gaura cea mai mic\u0103, de fapt abia vizibil\u0103, reprezenta dimensiunea normal\u0103 a deschiderii cervixului. \u2014Iar aici, a ad\u0103ugat ea, rotindu-\u015fi degetul ar\u0103t\u0103tor \u00een cadrul celui mai mare cerc, sunt cei zece centimetri de dilatare necesari pentru ca pruncul s\u0103 se poat\u0103 na\u015fte. S-au auzit mai multe g\u00e2f\u00e2ituri. Hugo s-a aplecat \u00een fa\u021b\u0103 \u00eengrozit. \u2014E imposibil! a exclamat el, d\u00e2ndu-\u015fi seama mult prea t\u00e2rziu c\u0103 vorbise cu voce tare. \u2014Dovada c\u0103 nu e imposibil se afl\u0103 peste tot \u00een jurul t\u0103u, a remarcat Jake \u00een\u021bepat. Hugo l-a ignorat. Prima lui impresie despre Jake, \u015fi anume c\u0103 acesta era \u00eeng\u00e2mfat \u015fi nesuferit, nu f\u0103cuse dec\u00e2t s\u0103 i se \u00eent\u0103reasc\u0103 pe parcursul \u00eent\u00e2lnirilor ulterioare. \u015ei mai era \u015fi palida aia de nevast\u0103-sa, care r\u00e2dea ca o proast\u0103 \u015fi se uita la el cu adora\u021bie. Din ceea ce Amanda \u2013 spumeg\u00e2nd de furie \u2013 \u00eei povestise despre Alice, atunci, la primul curs, Hugo \u00ee\u015fi d\u0103duse seama c\u0103 gre\u015fise c\u00e2nd o considerase ca fiind o tip\u0103 curat\u0103 \u015fi inocent\u0103. Se p\u0103rea c\u0103 expresia ei senin\u0103 era doar o masc\u0103 sub care se ascundea o complotist\u0103 plin\u0103 de talent \u015fi de r\u0103utate, care nu ezita s\u0103-\u021bi \u00eenfig\u0103 cu\u021bitul \u00een spate. O m\u00e2n\u0103 s-a ridicat din partea dreapt\u0103 a semicercului cursan\u021bilor. \u2014 Scuza\u021bi-m\u0103, a spus o femeie care se numea Martha \u015fi care, \u00een general, lua noti\u021be. Dar o s\u0103 \u00eenv\u0103\u021b\u0103m \u015fi noi, la un moment dat, c\u00e2te ceva despre ceea ce trebuie s\u0103 facem cu copilul dup\u0103 ce se na\u015fte? Cum s\u0103-i schimb\u0103m scutecele \u015fi chestii din astea? La auzul acestor vorbe, un murmur de voci care \u00ee\u015fi exprimau acordul s-a ridicat \u00een sal\u0103. Cu toate acestea, expresia de pe chipul lui Lotti era una de complet\u0103 incomprehensiune. \u2014Moa\u015fele v\u0103 arat\u0103 lucrurile astea, a spus ea. \u2014Dar tu nu e\u015fti moa\u015f\u0103? a \u00eentrebat-o Martha. \u2014Ba da. \u2014Atunci de ce nu ne ar\u0103\u021bi tu? \u2014Pentru c\u0103 acesta e un curs prenatal, i-a explicat Lotti cu des\u0103v\u00e2r\u015fit\u0103 r\u0103bdare. Aici ne ocup\u0103m numai de na\u015ftere. Chestiile la care te referi tu \u021bin de postnatal. Dup\u0103 na\u015ftere. \u2014\u00cen\u021beleg, a zis Martha privind c\u0103tre ceilal\u021bi cursan\u021bi. Dar tuturor ne-ar prinde bine dac\u0103 am \u015fti chestiile astea dinainte. \u2014Tu s\u0103 vorbe\u015fti \u00een numele t\u0103u, a s\u0103rit plin\u0103 de seme\u021bie Amanda. Eu o s\u0103 am o asistent\u0103 de la pediatrie. Jake a pufnit dezgustat. \u00centre timp, Laura o privea pe Amanda cu gelozie. \u2014Bravo! a exclamat ea. Mi-ar pl\u0103cea s\u0103 am \u015fi eu una. Amanda s-a umflat \u00een pene. \u2014E grozav, nu? O s\u0103 vin\u0103 timp de \u015fase s\u0103pt\u0103m\u00e2ni imediat dup\u0103 ce se na\u015fte copilul. \u2014O s\u0103 v\u0103 coste, a remarcat Jim din St. Helens. Chiar a\u015fa, \u015fi-a spus Hugo. Dar, l\u0103s\u00e2nd la o parte cheltuielile considerabile, era destul de mul\u021bumit de ideea cu asistenta de la pediatrie. Tot ce \u015ftia despre asistenta lor era c\u0103 o chema Harris, dar imagina\u021bia lui umplea spa\u021biile goale, aduc\u00e2ndu-i \u00een fa\u021ba ochilor viziunea unei blonde cu uniform\u0103 \u015fi ciorapi negri, asemenea celor din seria de filme Carry On. Asta era partea legat\u0103 de paternitate pe care o a\u015ftepta cu cea mai mare ner\u0103bdare. La restul nici nu merita s\u0103 se g\u00e2ndeasc\u0103. \u2014Aten\u021bie, dragilor! Lotti a \u00eentins m\u00e2na \u00een spatele \u015fevaletului sco\u021b\u00e2nd o fa\u021b\u0103 de pern\u0103 umflat\u0103 p\u00e2n\u0103 la refuz. \u2014Tot ceea ce se afl\u0103 aici are leg\u0103tur\u0103 cu procesul na\u015fterii. To\u021bi ochii s-au \u00eendreptat nesiguri c\u0103tre fa\u021ba de pern\u0103. \u2014S-ar putea ca \u00een spital s\u0103 \u00eent\u00e2lni\u021bi unele dintre chestiile astea, le-a explicat Lotti. O s\u0103 v\u0103 prind\u0103 bine s\u0103 \u015fti\u021bi ce sunt. Prin gura fe\u021bei de pern\u0103 ie\u015feau o gr\u0103mad\u0103 de tuburi de plastic \u015fi tot felul de obiecte metalice cu aspect grotesc. Hugo nu avea nici un chef s\u0103 afle ce sunt. Lotti a zguduit fa\u021ba de pern\u0103. \u2014O s\u0103 ne juc\u0103m ca la o petrecere. O s\u0103 d\u0103m perna din m\u00e2n\u0103-n m\u00e2n\u0103 \u015fi, c\u00e2nd muzica se opre\u015fte, persoana care \u021bine perna \u00een m\u00e2n\u0103 scoate ceva afar\u0103, da? Hugo s-a uitat de jur \u00eemprejur dup\u0103 ni\u015fte boxe uria\u015fe, dar n-a v\u0103zut nimic. Se \u00eentreba de unde avea s\u0103 vin\u0103 muzica. \u2014Ca la \u201eD\u0103 cutia mai departe\u201c, da? a insistat Lotti. \u2014Pachetul, a spus Amanda enervat\u0103. \u201eD\u0103 pachetul mai departe.\u201c \u2014\u201eD\u0103 pachetul mai departe\u201c, a repetat Lotti, cl\u0103tin\u00e2nd g\u00e2nditoare din cap. I-a \u00eentins fa\u021ba de pern\u0103 lui Hugo. \u2014 \u00cencepe tu, Yogi! Hugo a luat baierele fe\u021bei de pern\u0103 care era f\u0103cut\u0103 din bumbac \u015fi s-a uitat \u00een\u0103untru. A ridicat \u00eens\u0103 ochii alarmat, atunci c\u00e2nd \u00een camer\u0103 s-a auzit un soi de sc\u00e2ncet ascu\u021bit. Zgomotul venea dinspre Lotti, care se leg\u0103na de pe un picior pe cel\u0103lalt, cu capul plecat pe-un um\u0103r \u015fi se lamenta f\u0103r\u0103 vreo tonalitate precis\u0103. Tocmai c\u00e2nd Hugo \u00eencepuse s\u0103 se \u00eentrebe dac\u0103 e cumva bolnav\u0103, Lotti s-a oprit, a ridicat brusc capul \u015fi s-a holbat la el. \u2014 Perna e \u00eenc\u0103 la tine, Yogi, l-a certat ea. \u2014 A, am \u00een\u021beles. Asta era muzica? \u2014 Da. Acum po\u021bi s\u0103 sco\u021bi ceva de acolo. F\u0103r\u0103 nici un chef, Hugo a b\u0103gat totu\u015fi o m\u00e2n\u0103 \u00een fa\u021ba de pern\u0103. Palma i s-a str\u00e2ns \u00eemprejurul unui obiect sub\u021bire, tare \u015fi rece. C\u00e2nd a scos m\u00e2na, Hugo s-a trezit privind un obiect din metal care aducea cu o lingur\u0103 de servit salata, dar ceva mai mare. Lotti era \u00eenc\u00e2ntat\u0103. \u2014Forceps, a explicat ea. Ca s\u0103 sco\u021bi copilul afar\u0103 c\u00e2nd a r\u0103mas \u00een\u021bepenit, a ad\u0103ugat vesel\u0103. \u2014Copilul n-o s\u0103 r\u0103m\u00e2n\u0103 \u00een\u021bepenit, a intervenit Amanda abrupt. Eu o s\u0103 fac o cezarian\u0103 electiv\u0103. La Cavendish, a ad\u0103ugat ea cu emfaz\u0103. Lui Hugo i s-a str\u00e2ns inima. Chestia cu asistenta de la pediatrie putea s-o-n\u021beleag\u0103. Putea s\u0103 \u00een\u021beleag\u0103 faptul c\u0103 Amanda \u00ee\u015fi cump\u0103rase sutiene de firm\u0103 din satin \u2013 ea zicea c\u0103 toate sutienele standard sunt absolut dezgust\u0103toare. (Dar avea nevoie chiar de zece?) Ba chiar fusese gata s\u0103-i treac\u0103 cu vederea instinctul \u201ede cuib\u201c; Hugo \u00een\u021belesese mult prea t\u00e2rziu c\u0103 acesta fusese un eufemism pentru gestul Amandei de a comanda cele mai scumpe piese de mobilier pe care le g\u0103sise pe internet. Hugo se g\u00e2ndea disperat c\u0103 imobilul de la num\u0103rul patru de pe Fitzherbert Place avea s\u0103 fie cel mai costisitor cuib construit vreodat\u0103. Ba chiar mar\u015fase \u015fi fusese de acord s\u0103 participe la aceste cursuri prenatale private, pentru c\u0103 Amanda refuzase s\u0103 mearg\u0103 la cele organizate de NHS1. Dar mereu fusese de p\u0103rere, \u015fi continua s\u0103 fie, c\u0103 nu era nevoie ca na\u015fterea s\u0103 aib\u0103 loc \u00eentr-o maternitate privat\u0103. Degeaba \u00eei explicase Amandei c\u0103 asta era ultima pic\u0103tur\u0103 \u2013 sau, mai cur\u00e2nd, ultima g\u0103leat\u0103 \u2013 care avea s\u0103 le fac\u0103 praf contul bancar. \u2014Cezarian\u0103 electiv\u0103? Lotti se uita la Amanda a\u015fa cum se uit\u0103 preotul la un suflet pierdut. \u2014Sigur, e alegerea ta s\u0103 nu na\u015fti pe cale natural\u0103, a spus ea \u00eentristat\u0103. \u2014Normal c\u0103 e alegerea mea, a replicat Amanda. Nu-mi sur\u00e2de deloc s\u0103 ajung s\u0103 am incontinen\u021b\u0103 urinar\u0103, iar de-a lungul anilor am constatat c\u0103 puntea pelvian\u0103 mi-e foarte util\u0103. Lotti p\u0103rea jignit\u0103. Urm\u0103toarea oprire a pernei a fost la Jake, care a scos la suprafa\u021b\u0103 un tub lung \u015fi sub\u021bire. \u2014Pentru rahianestezie, i-a spus Lotti. Jake a z\u00e2mbit comp\u0103timitor, f\u0103c\u00e2nd ca tubul s\u0103-i alunece printre degete. \u2014Alice \u015fi cu mine n-o s\u0103 avem nevoie de a\u015fa ceva. Noi am optat pentru calea natural\u0103. Copilul o s\u0103 se nasc\u0103 acas\u0103. Lotti a dat din cap \u00eenc\u00e2ntat\u0103. Hugo s-a cutremurat. Na\u015fterile acas\u0103 sunau hidos de murdare. Pe de alt\u0103 parte, probabil c\u0103 prezentau ni\u015fte avantaje la nivelul costurilor fa\u021b\u0103 de o na\u015ftere la Cavendish. \u2014Deci n-o s\u0103 folosi\u021bi nici un fel de anestezic? Laura cea cu strung\u0103rea\u021b\u0103 s-a uitat la Alice. S\u0103pt\u0103m\u00e2na asta avea o bluz\u0103 care o dezgolea \u015fi mai tare. So\u021bul ei, a\u015fa cum Hugo observase deja, era \u00een continuare absent. \u2014Cercet\u0103rile au ar\u0103tat c\u0103 \u00eei fac r\u0103u copilului, a l\u0103murit-o rapid Jake. Laura i-a aruncat o privire. \u2014O \u00eentrebam pe Alice. Ea e cea \u00eens\u0103rcinat\u0103. \u2014Noi nu privim lucrurile a\u015fa, a spus Jake calm. Pe parcursul \u00eentregului proces ne asum\u0103m responsabilit\u0103\u021bi egale, deci consider\u0103m c\u0103 am\u00e2ndoi suntem \u00eens\u0103rcina\u021bi. Doamne-Dumnezeule, s-a g\u00e2ndit Hugo. Dac\u0103 ar fi existat vreun mecanism care s\u0103 m\u0103soare seriozitatea, atunci \u00een clipa asta i-ar fi s\u0103rit acul de pe cadran. Alice i-a z\u00e2mbit Laurei. \u2014Nu, n-o s\u0103 fiu anesteziat\u0103. Dec\u00e2t dac-o s\u0103 fie neap\u0103rat nevoie. \u2014Ei, atunci meri\u021bi aplauze c\u0103lduroase, a declarat Laura l\u0103s\u00e2ndu-se pe sp\u0103tarul scaunului. Eu, una, o s\u0103 cer toate formele de anestezic existente. \u2014Bravo! a aplaudat-o Amanda. Lotti a privit-o \u00eengrijorat\u0103 pe Laura. \u2014E\u015fti sigur\u0103? S-ar putea s\u0103 nu ai nevoie, a avertizat-o ea. Exerci\u021biile de respira\u021bie pot fi foarte eficiente \u00een reducerea durerii\u2026 \u2014Nu mai spune! a zis Laura pe un ton evident ne\u00eencrez\u0103tor. Lotti s-a uitat la ceas. \u2014Mai avem cincisprezece minute, a anun\u021bat ea z\u00e2mbind din nou larg. Apoi \u015fi-a ridicat \u00een sus bra\u021bele musculoase. \u2014E r\u00e2ndul vostru. Acesta este momentul \u00een care facem schimb de idei. Hugo a \u00een\u021bepenit. Chestia asta suna periculos. \u2014Ce fel de idei? a \u00eentrebat Amanda suspicioas\u0103. \u2014Griji, a z\u00e2mbit Lotti. Pe Hugo l-a trecut un fior. Griji? Era chiar a\u015fa de evident? \u2014Spune\u021bi-le celorlal\u021bi, a continuat Lotti, ce aspecte legate de na\u015ftere v\u0103 \u00eengrijoreaz\u0103. Exprima\u021bi-v\u0103 temerile, da? E absolut firesc. \u015ei e bine s-o face\u021bi acum, c\u00e2t suntem to\u021bi \u00een acela\u015fi vapor. \u2014Barc\u0103, a s\u0103rit Amanda. Caracterul bl\u00e2nd al lui Lotti fusese echipat din faza de produc\u021bie cu un strat de teflon. Era complet imun\u0103 la insulte. A\u015fa c\u0103 Lotti i-a z\u00e2mbit Amandei. \u2014Barc\u0103, da. Ai dreptate. Deci, a spus ea privind c\u0103tre clas\u0103 \u015fi a\u015ftept\u00e2nd o reac\u021bie. Voi \u00eemi spune\u021bi ce v\u0103 \u00eengrijoreaz\u0103, iar eu o s\u0103 \u00eencerc s\u0103 v\u0103 dau ni\u015fte r\u0103spunsuri cinstite. Hugo se \u00eentreba ce era mai terifiant: grijile lui sau r\u0103spunsurile sincere ale lui Lotti. Asupra clasei s-a l\u0103sat o t\u0103cere profund\u0103. Lotti a adoptat o expresie \u00eentreb\u0103toare. \u2014Nimeni nu are nici o grij\u0103 pe care s\u0103 vrea s-o \u00eemp\u0103rt\u0103\u015feasc\u0103 clasei \u00eentr-un mediu relaxat, intim \u015fi plin de \u00eencredere? Din nou, t\u0103cere. Apoi, cineva a intervenit. \u2014Sex, a c\u00e2ntat cineva. Laura era cea care vorbise. \u2014Sex? a repetat Lotti dubitativ. Cineva a chicotit. \u00centre timp, Hugo se uita ne\u00eencrez\u0103tor la Laura. Ce bine ar fi fost dac\u0103 ea \u015fi Amanda nu s-ar fi \u00een\u021beles a\u015fa de bine chiar de la prima or\u0103. Pe parcursul urm\u0103toarelor s-a dovedit c\u0103 Laura era o persoan\u0103 care dorea s\u0103 i se acorde din ce \u00een ce mai mult\u0103 aten\u021bie, evident fiind c\u0103 so\u021bul ei mereu absent nu-i d\u0103dea nici un fel de importan\u021b\u0103. Hugo sim\u021bea c\u0103 Laura avea un caracter instabil, vir\u00e2nd spre disperat. Cu fiecare ocazie care i se oferea, Laura \u00eei arunca priviri indubitabil provocatoare \u015fi, cu toate c\u0103 \u015fi el era un b\u0103rbat c\u0103ruia \u00eei pl\u0103cea s\u0103 flirteze, Hugo nu se sim\u021bea deloc confortabil \u00een preajma ei. Pe de alt\u0103 parte, era clar c\u0103 Amanda avea o p\u0103rere complet opus\u0103. Ea g\u0103sise \u00een Laura complicele perfect pentru lungile dup\u0103-amiezi petrecute la cel mai mare club de s\u0103n\u0103tate din Bath, unde \u00ee\u015fi f\u0103ceau tot felul de tratamente prenatale de frumuse\u021be. Pe parcursul c\u0103rora se p\u0103rea c\u0103 unul din subiectele de discu\u021bie preferate ale Laurei era sexul. \u2014Laura mi-a spus, \u00eei comunicase Amanda dup\u0103 o astfel de dup\u0103-amiaz\u0103, c\u0103 i-a luat o ve\u015fnicie p\u00e2n\u0103 c\u00e2nd a r\u0103mas gravid\u0103 fiindc\u0103 Fergus a avut un num\u0103r foarte sc\u0103zut de spermatozoizi viabili. \u2014Asta e groaznic, a zis Hugo. \u2014De ce groaznic? E o problem\u0103 foarte comun\u0103. \u2014Vreau s\u0103 zic c\u0103 e groaznic c\u0103 \u021bi-a spus chestia asta. Hugo sim\u021bea, \u00eempotriva propriei voin\u021be, c\u0103 un soi de spirit de camaraderie masculin\u0103 \u00eel lega de mereu absentul Fergus. \u2014E o chestie intim\u0103, nu? Amanda a ridicat din umeri. \u2014\u00cen orice caz, a trecut ea mai departe cu lejeritate, \u00een final, Laura l-a trimis la o tab\u0103r\u0103 de sperm\u0103. \u2014Tab\u0103r\u0103 de sperm\u0103? s-a \u00eencruntat Hugo. Ce naiba mai e \u015fi asta? \u2014E cea mai la mod\u0103 chestie \u00een r\u00e2ndul b\u0103rba\u021bilor de peste treizeci de ani care au probleme de concep\u021bie, a spus Amanda. E ceva \u00een genul Factor Kripton pentru pu\u021be. Chestiile astea sunt construite pe locul unor foste tabere militare \u015fi ideea este s\u0103 faci multe exerci\u021bii ca s\u0103-\u021bi ridici nivelul testosteronului. Hugo \u00eencepea s\u0103-\u015fi dea seama de ce Fergus petrecea at\u00e2t de pu\u021bin timp cu nevast\u0103-sa. \u2014Nu ai voie s\u0103 bei sau s\u0103 iei droguri, dar ai parte de stimul\u0103ri falocentrice din bel\u015fug, a continuat Amanda. \u00cembr\u0103\u021bi\u015fezi copaci \u2013 care sunt simboluri falice, \u00een\u021belegi? \u2013 \u015fi nu m\u0103n\u00e2nci nimic altceva dec\u00e2t c\u00e2rna\u021bi. \u015ei prin toat\u0103 tab\u0103ra sunt ag\u0103\u021bate postere cu Jordan. Se pare c\u0103 atunci c\u00e2nd s-a \u00eentors de-acolo, Fergus voia s-o fac\u0103 de c\u00e2te zece ori pe zi. Hugo nu era sigur c\u0103 voia s\u0103 \u015ftie mai multe. \u2014P\u00e2n\u0103 la ora actual\u0103, nu exist\u0103 dec\u00e2t o singur\u0103 tab\u0103r\u0103 din asta \u00een toat\u0103 \u021bara, i-a dat \u00eenainte Amanda. Cred c\u0103 e undeva prin Devon. Se pare c\u0103 te cost\u0103 o avere ca s\u0103 te duci acolo. Hugo a cl\u0103tinat din cap. I se p\u0103rea normal. Tot ce avea leg\u0103tur\u0103 cu na\u015fterile costa o avere. \u2014\u00centr-un fel e p\u0103cat c\u0103 tu n-ai fost acolo, a spus meditativ Amanda. \u2014P\u0103cat? a scuipat Hugo. \u2014Da. Taberele de sperm\u0103 ar fi fost un subiect excelent de articol. A\u015f fi putut s\u0103 scriu despre asta pentru Vanity Fair. Lui Graydon i-ar fi pl\u0103cut la nebunie. Hugo habar n-avea cine era Graydon. Dar, baz\u00e2ndu-se doar pe declara\u021bia Amandei, era sigur c\u0103 nu-i era agreabil. \u2014Am crezut c\u0103 nu mai scrii, a testat-o el pe nevast\u0103-sa. Ai spus c\u0103 renun\u021bi la carier\u0103 pentru cea mai grozav\u0103 dintre experien\u021be \u2013 maternitatea. Amanda nu ar\u0103ta deloc sincer\u0103. \u2014Da, p\u0103i, a\u015fa e. Oarecum. Din c\u00e2nd \u00een c\u00e2nd, s-ar putea s\u0103 mai scriu c\u00e2te-un material. A\u015fa, ca s\u0103 nu-mi ies din m\u00e2n\u0103, \u00een\u021belegi?! \n\u2014Vreau s\u0103 spun, c\u00e2t de cur\u00e2nd dup\u0103 se poate face din nou sex? o \u00eentreba Laura pe Lotti atunci c\u00e2nd Hugo a revenit la realitate. Lotti a str\u0103lucit \u00een\u021beleg\u00e2nd. \u2014A, da, pricep. Ei, Laura, m\u0103 bucur c\u0103 mi-ai pus \u00eentrebarea asta. Actul sexual poate fi reluat dup\u0103 c\u00e2teva s\u0103pt\u0103m\u00e2ni, dac\u0103 na\u015fterea a fost f\u0103r\u0103 complica\u021bii. \u2014C\u00e2teva s\u0103pt\u0103m\u00e2ni! a g\u00e2f\u00e2it Martha. \u2014Exact! a spus str\u0103lucind Lotti. Vaginul se recupereaz\u0103 uimitor de repede. B\u0103rbatul de l\u00e2ng\u0103 Martha, un avocat cu p\u0103rul c\u0103runt \u015fi cam r\u0103ru\u021b, s-a luminat vizibil la auzul acestor cuvinte. Laura p\u0103rea \u015fi ea mul\u021bumit\u0103. A cl\u0103tinat din cap \u015fi s-a uitat vesel\u0103 \u00eemprejur. Hugo i-a evitat dinadins privirea. Apoi toat\u0103 lumea a t\u0103cut. \u2014Altceva? a intervenit Lotti. Dup\u0103 care a z\u00e2mbit. \u2014Atunci ce zice\u021bi dac\u0103 v-a\u015f pune eu ni\u015fte \u00eentreb\u0103ri? Hugo \u015fi-a \u00eendreptat privirea spre propriii pantofi. \u2014Cum te sim\u021bi la g\u00e2ndul c\u0103 vei deveni t\u0103tic? a \u00eentrebat ea pe cineva. Tocmai pe el. Oripilat, Hugo \u015fi-a dat seama c\u0103 \u00eel \u00eentrebase pe el. \u00centrebarea de \u015faizeci \u015fi patru de mii de dolari se \u00eendreptase direct \u00eenspre el. Inima a \u00eenceput s\u0103-i bat\u0103 cu putere. M\u00e2inile i se contorsionaser\u0103, \u00eempletindu-se. A deschis gura \u015fi apoi a \u00eenchis-o la loc. Dup\u0103 care a deschis-o din nou. \u2014\u00c3\u0103\u0103\u0103\u2026 voi deveni t\u0103tic\u2026 a spus el nesigur. Apoi a f\u0103cut o pauz\u0103 care a p\u0103rut c\u0103 dureaz\u0103 o ve\u015fnicie. \u2014Sincer s\u0103 fiu, nu sunt sigur cum m\u0103 simt, a sc\u0103pat-o Hugo. \u2014Nu e\u015fti sigur? Hugo a prins privirea dispre\u021buitoare a lui Jake \u015fi pe aceea furioas\u0103 a Amandei. Lotti \u00ee\u015fi a\u015feza mai bine ochelarii \u015fi se uita la el ca \u015fi cum ar fi fost un specimen dintr-un laborator. Frica l-a cutremurat. De ce Dumnezeu spusese chestia asta? \u2014Vreau s\u0103 spun c\u0103 nu sunt sigur \u00eentr-un sens grozav, s-a b\u00e2lb\u00e2it Hugo, disperat s\u0103 recupereze din teritoriul pierdut. \u015ei poate c\u0103, \u00een fond, chiar a\u015fa se \u015fi sim\u021bea. Poate c\u0103, dup\u0103 na\u015ftere, avea s\u0103 \u00eendr\u0103geasc\u0103 pruncul \u015fi poate c\u0103 avea s\u0103 ajung\u0103 s\u0103-l vad\u0103 ca pe o persoan\u0103, nu ca pe o form\u0103 de st\u00e2njenire a stilului s\u0103u de via\u021b\u0103 \u015fi ca pe o teorie costisitoare. Lotti trecuse lejer mai departe. \u015ei acum c\u0103uta urm\u0103torul personaj pe care s\u0103-l chestioneze. \u2014Dar tu, Jake? Tu cum te sim\u021bi? De parc\u0103, s-a g\u00e2ndit cu acreal\u0103 Hugo, n-am fi \u00een stare s\u0103 ghicim. Apoi s-a preg\u0103tit pentru ceea ce era inevitabil. Jake str\u0103lucea de-\u021bi lua ochii. \u2014Nu a\u015ftept\u0103m nimic altceva cu mai mare ner\u0103bdare dec\u00e2t s\u0103 devenim p\u0103rin\u021bi. Nu-i a\u015fa, draga mea? A str\u00e2ns m\u00e2na sub\u021bire a lui Alice, care se odihnea deja \u00een palma lui. \u2014 Abia a\u015ftept\u0103m s\u0103-i ur\u0103m bine ai venit pe planet\u0103 micu\u021bului nostru. Oric\u00e2t de \u00eengrozitor de exploatat\u0103 \u015fi de abuzat\u0103 este planeta \u00een acest moment. \n\u2014Mul\u021bumesc foarte mult, a m\u00e2r\u00e2it Amanda c\u0103tre Hugo \u00een secunda \u00een care au ie\u015fit afar\u0103. M-ai f\u0103cut de r\u00e2s \u00een fa\u021ba \u00eentregii clase. \u2014Uite ce e! \u00cemi pare r\u0103u, bine? a spus Hugo \u00eendrept\u00e2ndu-se spre Toyota \u015fi ap\u0103s\u00e2nd pe butonul de deschidere automat\u0103 cu mai mult\u0103 putere dec\u00e2t ar fi fost necesar. N-am vrut s\u0103 sune \u00een felul \u0103la. \u2014Dar a sunat, l-a anun\u021bat Amanda furioas\u0103. De ce dracu\u2019 ai zis a\u015fa ceva? Hugo s-a uitat la ea. Empatia nu se aflase niciodat\u0103 \u00een topul virtu\u021bilor Amandei. \u00cens\u0103, a\u015fa cum presupunea Hugo, \u00een meseria ei nici nu se putea. Capacitatea de a-\u021bi imagina cum se simt al\u021bi oameni era un adev\u0103rat handicap atunci c\u00e2nd scriai genul de materiale-c\u0103l\u0103u pe care Amanda le livra pe band\u0103 rulant\u0103 revistei Style. S\u0103 caute la ea \u00een\u021belegere pentru temerile lui legate de copil \u00eensemna, Hugo era con\u015ftient, s\u0103 caute \u00eentr-un loc gre\u015fit. Nu era neap\u0103rat vorba de faptul c\u0103 Amanda refuza s\u0103 vad\u0103 lucrurile asemenea lui. Realitatea era c\u0103 ea nu putea s\u0103 vad\u0103 nimic din alt punct de vedere dec\u00e2t din al ei. ", "tc \"Capitolul 7\" Alice s-a \u00eendr\u0103gostit de Combe la prima vedere. Satul lui Jake era compus dintr-o biseric\u0103 medieval\u0103, un bar cu acoperi\u015f de stuf \u015fi ni\u015fte c\u0103su\u021be acoperite pe jum\u0103tate cu b\u00e2rne de stejar \u2013 dintre care una \u00eei apar\u021binea lui \u2013 care r\u0103s\u0103reau din verdea\u021ba peisajului. Era, \u00eentr-adev\u0103r, ceva mai departe de Bath dec\u00e2t \u00ee\u015fi \u00eenchipuise Alice. A\u015fa cum ea nu anticipase nici faptul c\u0103, din cauza obiec\u021biilor principiale ale lui Jake cu privire la ma\u015fini, nu putea s\u0103 ajung\u0103 \u00een ora\u015f dec\u00e2t cu autobuzul. Sau cu autobuzele; ca s\u0103 ajung\u0103 la cursurile prenatale trebuiau s\u0103 ia dou\u0103. \u015ei au mai fost \u015fi alte surprize. De pild\u0103, gradul la care Jake ajunsese s\u0103-\u015fi respire \u015fi s\u0103-\u015fi tr\u0103iasc\u0103, p\u00e2n\u0103 \u015fi acas\u0103, credin\u021bele legate de protec\u021bia mediului. Alice era uluit\u0103 de modalit\u0103\u021bile ingenioase \u00een care Jake folosea o mul\u021bime de articole pe care le pescuia din pubele, din containere sau chiar din propriul gunoi. Ner\u0103bd\u0103toare s\u0103-l sprijine \u015fi s\u0103 se dovedeasc\u0103 o demn\u0103 consoart\u0103 ideologic\u0103, Alice a fost imediat de acord c\u0103 vechile strecur\u0103tori \u00een\u015furubate \u00een tavan reprezentau ni\u015fte abajururi atr\u0103g\u0103toare \u015fi eficace. Cu toate c\u0103, \u00een sinea ei, considera c\u0103 strecur\u0103torile din metal erau mai dr\u0103gu\u021be dec\u00e2t cele din plastic. Discurile cu partea din mijloc scoas\u0103 \u015fi transformate \u00een rame de fotografii erau, la r\u00e2ndul lor, ceva impresionant, iar fostul televizor din sufragerie era un acvariu excelent. A\u015fa cum zicea Jake: \u2014\u00cen casa asta, e mereu ceva la televizor \u015fi nici m\u0103car nu avem nevoie de abonament. \u00cen ciuda acestor emo\u021bii, lui Alice i se p\u0103rea c\u0103 via\u021ba la \u021bar\u0103 era mult mai lini\u015ftit\u0103 dec\u00e2t se a\u015fteptase. De\u015fi ea nu ar fi avut nimic de obiectat \u00eempotriva c\u00e2te unui pahar de vin din an \u00een Pa\u015fte, Jake era \u00eengrijorat din cauza unui posibil sindrom alcoolic fetal, a\u015fa c\u0103 barul, care era singurul stimulent social pe care satul \u00eel oferea, era mai mult sau mai pu\u021bin un teritoriu interzis. Dar \u00eentotdeauna erau o gr\u0103mad\u0103 de lucruri de f\u0103cut pe-acas\u0103. De exemplu, s\u0103 verifice \u015fpalturile revistei La Gunoi!, \u00eenainte ca acestea s\u0103 mearg\u0103 la tipografie. \u00cen special sec\u021biunea cu scrisori reprezenta o lectur\u0103 fascinant\u0103. \u2014I-auzi, i-a atras aten\u021bia Jake \u00eentr-o sear\u0103 c\u00e2nd verificau paginile: \u201e\u00cen zona mea din China, nu avem dec\u00e2t cam dou\u0103zeci \u015fi cinci de zile cu cer senin pe an. Cerul senin e bun pentru rufe; c\u00e2nd cerul se \u00eentunec\u0103, \u00eemi spun: Pantalonii \u0103\u015ftia n-o s\u0103 se usuce p\u00e2n\u0103 la apusul soarelui, a\u015fa c\u0103 trebuie s\u0103 a\u015ftept p\u00e2n\u0103 m\u00e2ine ca s\u0103 sp\u0103l. Eu a\u015fa simt degradarea mediului.\u201c Alice a izbucnit \u00een r\u00e2s. \u00cen schimb, chipul lui Jake a r\u0103mas perfect serios. \u2014Ce-ai g\u0103sit de r\u00e2s? a \u00eentrebat-o el. Omul e \u00eengrijorat de schimbarea tiparelor meteorologice. A\u015fa cum ar trebui s\u0103 fim to\u021bi, dac\u0103 am avea pu\u021bin\u0103 minte. Serile \u00een care nu corectau \u015fpalturi erau ocupate cu alte \u00eentreprinderi. Scriau scrisori adresate companiilor multina\u021bionale prin care se cereau practici care s\u0103 respecte solul sau confec\u021bionarea de ambalaje biodegradabile. La chestia asta, \u021bin\u00e2nd cont de flerul ei avoc\u0103\u021besc pentru paragrafe amenin\u021b\u0103toare, Alice s-a dovedit teribil de priceput\u0103. Altfel, ea \u015fi Jake st\u0103teau la masa din buc\u0103t\u0103rie \u015fi reciclau obiecte g\u0103site prin gunoaie. Lupta lui pentru descoperirea unor utiliz\u0103ri \u015fi mai inventive ale gunoiului din gospod\u0103rie\u2013 m\u00e2ndria lui Jake \u015fi a redac\u021biei La Gunoi! era s\u0103 scoat\u0103 afar\u0103 un singur sac negru de gunoi pe lun\u0103 \u2013 era, a\u015fa cum a descoperit Alice, o modalitate acaparatoare de a petrece lini\u015ftitele seri de la \u021bar\u0103. Am\u00e2ndoi confec\u021bionau brelocuri din inelele vechi de la perdelele de du\u015f sau \u00eendreptau spiralele metalice de la caiete, transform\u00e2ndu-le \u00een umera\u015fe. \u2014Spiralele de la un caiet de dimensiuni normale au p\u00e2n\u0103 la aproape trei metri lungime, \u00eei spunea Jake \u00een timp ce lucrau. G\u00e2nde\u015fte-te, Al! Alice se uita la fa\u021ba lui frumoas\u0103, aprins\u0103 de pasiune, \u015fi se g\u00e2ndea. Se g\u00e2ndea la Jake \u015fi la cauza lui nobil\u0103. Convingerea c\u0103 Jake d\u0103dea sens existen\u021bei ei era unul dintre numeroasele motive pentru care \u00eel iubea. \u015ei, sigur, tot Jake d\u0103duse sens \u015fi trupului ei. Preg\u0103tindu-se s\u0103 dea na\u015ftere unui copil, corpul lui Alice \u00ee\u015fi \u00eemplinea poten\u021bialul. \n\nSingurul \u015farpe din Raiul lui Alice era faptul c\u0103 mama ei \u015fi Jake nu se \u00een\u021beleseser\u0103 deloc, chiar mai r\u0103u, le-ar fi pl\u0103cut s\u0103 se \u015fi pocneasc\u0103. Prima vizit\u0103 a doamnei Duffield la Combe nu a fost un succes. Primul ei \u015foc a fost s\u0103 descopere c\u0103 numele c\u0103su\u021bei lui Jake nu era nici Caprifoi, nici Floare de M\u0103r, nici altul la fel de pitoresc, ci unul cu mult mai frapant: Vechea Morg\u0103. \u2014Vrei s\u0103 spui\u2026 c\u0103 aici se depozitau cadavrele? i-a suflat ea fiic\u0103-sii. Alice a ridicat din umeri. \u2014\u015ei ce-i cu asta? Refolosim o cl\u0103dire veche \u00eentr-un fel inteligent. Cel pu\u021bin chiria e ieftin\u0103. Maic\u0103-sa a privit-o \u00eengrijorat\u0103. \u2014Sunt sigur\u0103 c\u0103 banii nu sunt o problem\u0103 pentru tine, draga mea, nu? Probabil c\u0103 ai ni\u015fte economii serioase, mai ales acum c\u0103 \u021bi-ai v\u00e2ndut apartamentul din New York. Alice a t\u0103cut. Era adev\u0103rat c\u0103 \u00een urma v\u00e2nz\u0103rii apartamentului r\u0103m\u0103sese cu o sum\u0103 considerabil\u0103 \u015fi c\u0103 partea ei din chiria pl\u0103tit\u0103 pentru Vechea Morg\u0103 abia se sim\u021bea. Pe de alt\u0103 parte, \u00eemprumutul pe care i-l d\u0103duse lui Jake, ca s\u0103 sus\u021bin\u0103 revista care se afla permanent \u00een dificult\u0103\u021bi financiare, \u00eei f\u0103cuse o mic\u0103 gaur\u0103 \u00een buget. Nu c\u0103 treaba asta ar fi deranjat-o; \u00een fond, ea fusese cea care insistase ca Jake s\u0103 ia banii atunci c\u00e2nd aflase c\u00e2t de grea era situa\u021bia la revist\u0103. De\u015fi, \u00een teorie, La Gunoi! supravie\u021buia din abonamente, \u00een perioada respectiv\u0103 se p\u0103rea c\u0103 acestea nu erau prea multe. Desigur, a\u015fa cum era de a\u015fteptat, ini\u021bial Jake se opusese. \u2014Nu pot s\u0103 accept, insistase el. \u2014Dar eu vreau s\u0103 \u021bi-i dau. Vreau ca, \u00een sf\u00e2r\u015fit, s\u0103 fac cu ei ceva folositor. Chipul lui Jake se luminase arbor\u00e2nd o expresie extatic\u0103 de acceptare. \u2014Al, e\u015fti un \u00eenger! \u2014Nu fi prostu\u021b! Altfel ar sta de poman\u0103. \u015ei oricum, nu sunt numai banii mei. Acum suntem c\u0103s\u0103tori\u021bi, \u00ee\u021bi aminte\u015fti? De\u015fi ceremonia rapid\u0103 de la prim\u0103ria din Manhattan se terminase c\u00e2t ai clipi \u015fi era, \u00eentr-adev\u0103r, destul de dificil s\u0103-\u021bi aminte\u015fti ce se \u00eent\u00e2mplase. Mai greu de uitat fusese triste\u021bea din vocea mamei ei atunci c\u00e2nd aflase vestea. Din fericire, informa\u021bia adi\u021bional\u0103 referitoare la certitudinea venirii pe lume a nepotului mai \u00eendulcise situa\u021bia. La fel ca \u015fi dezv\u0103luirea c\u0103 Alice se \u00eentorcea \u00een Anglia. Dar, a\u015fa cum o dovedise vizita doamnei Duffield, aceast\u0103 nou\u0103 apropiere nu era lipsit\u0103 de probleme. \u2014Draga mea, a exclamat mama lui Alice la \u00eentoarcere, dup\u0103 ce examinase gr\u0103dina Vechii Morgi. La voi, \u00een iarb\u0103, e cel mai \u00eengrozitor morman de gunoi putrezit din c\u00e2te-am v\u0103zut vreodat\u0103. E chiar l\u00e2ng\u0103 u\u015fa din spate \u015fi e plin de mu\u015fte. Nu crezi c\u0103 ar trebui mutat? Alice a tras ad\u00e2nc aer \u00een piept. \u2014De fapt, mam\u0103, nu e o gr\u0103mad\u0103 de gunoi. E, \u0103\u0103\u0103, cresc\u0103toria de viermi a lui Jake. \u2014Cresc\u0103torie de viermi? Maic\u0103-sa ar\u0103ta oripilat\u0103. \u2014Vrei s\u0103 spui c\u0103\u2026 acolo, dedesubt sunt viermi? \u2014Da. Cam vreo trei mii. Ne-au fost livra\u021bi prin po\u015ft\u0103\u2026 \u2014Prin po\u015ft\u0103! \u2014\u2026\u015fi ne m\u0103n\u00e2nc\u0103 resturile organice din buc\u0103t\u0103rie. Reciclarea prin hr\u0103nirea viermilor este una dintre cele mai s\u0103n\u0103toase proceduri ecologice din c\u00e2te exist\u0103. \u2014\u00cen\u021beleg. Doamna Duffield \u015fi-a \u00eenghi\u021bit nodul din g\u00e2t. \u2014Ei, dac\u0103-mi dai voie s\u0103-\u021bi spun, draga mea, mie nu mi se pare c\u0103 au m\u00e2ncat prea mult. \u2014Dureaz\u0103 cam \u015fase luni p\u00e2n\u0103 c\u00e2nd se pune pe picioare o cresc\u0103torie de viermi, a l\u0103murit-o Alice cu o tonalitate defensiv\u0103. Le place ca hrana s\u0103 fie pu\u021bin putrezit\u0103 \u00eenainte s\u0103 se apuce s-o devoreze. Trebuie s\u0103 le d\u0103m \u015fi multe alte delicatese. Alice n-a mai ad\u0103ugat faptul c\u0103 \u015fi ei erau \u00eengrijora\u021bi de aparenta lips\u0103 de apetit a viermilor \u015fi c\u0103 Jake sunase la Linia Direct\u0103 a Viermilor ca s\u0103 investigheze problema. Alice nu credea c\u0103 mama ei era preg\u0103tit\u0103 s\u0103 afle c\u0103 exista o asemenea linie telefonic\u0103. \u015ei ea se str\u0103duia \u00eenc\u0103 s\u0103 accepte aceast\u0103 realitate. \u2014\u015ease luni! Chipul doamnei Duffield era o adev\u0103rat\u0103 masc\u0103 a groazei. \u2014Dar n-or s\u0103 scape \u015fi n-or s\u0103 se t\u00e2rasc\u0103 \u00een buc\u0103t\u0103rie? N-or s\u0103 atrag\u0103 tot felul de insecte? N-or s\u0103 miroas\u0103? \u015ei, draga mea, ce faci cu copilul? Sunt sigur\u0103 c\u0103 n-o s\u0103-i fie bine cu viermii \u00eenv\u00e2rtindu-se \u00eemprejurul lui. Fa\u021ba i s-a contorsionat oripilat\u0103. \u2014Jake spune c\u0103 o s\u0103 fie foarte educativ pentru copil, a zis r\u0103spicat Alice. Vrea s\u0103 transforme gr\u0103dina \u00eentr-un mediu biodivers pentru toate creaturile s\u0103lbatice. Urm\u0103toarea criz\u0103 s-a iscat din cauza veselei. \u2014Ce caut\u0103 asta pe mas\u0103, draga mea? a \u015foptit doamna Duffield la vremea mesei, c\u00e2nd Jake a ie\u015fit din camer\u0103. Cu o m\u00e2n\u0103 flutura sub nasul fiicei ei centrul de carton al unei role de h\u00e2rtie igienic\u0103. \u2014E un inel de \u015fervet de mas\u0103, mam\u0103, a spus Alice privindu-\u015fi mama cu senin\u0103tate pe deasupra por\u021biei de sup\u0103 de linte. Este Sfatul Lunii \u00een La Gunoi! \u2013 desigur, \u00een sensul de recomandare util\u0103. Ca s\u0103 nu mai umplem gropile de gunoi. E grozav, nu? Apoi a rupt o bucat\u0103 din p\u00e2inea tubular\u0103 pe care Jake o cocea \u00eendes\u00e2nd aluatul \u00een cutii goale de fasole. Mama lui Alice \u015fi-a \u00eendreptat aten\u021bia asupra fostelor recipiente de br\u00e2nz\u0103 care serveau drept castroane de sup\u0103. \u2014Presupun c\u0103 \u015fi asta e tot ideea lui Jake. Alice se sim\u021bea iritat\u0103. \u2014Haide, mam\u0103! N-ai neap\u0103rat nevoie de por\u021belanuri. N-ai vrea mai bine s\u0103 salvezi planeta? Cu toate c\u0103 Alice \u015ftia c\u0103 o planet\u0103 unde fostele recipiente de plastic pentru lapte deveneau carafe de ap\u0103 nu era o planet\u0103 pe care mama ei s\u0103 fie interesat\u0103 s-o salveze. \u00cen fond, era vorba despre femeia care, cu cea mai mare dragoste, \u00ee\u015fi p\u0103strase fiecare pies\u0103 din setul de mas\u0103 Crown Derby pe care \u00eel primise ca dar de nunt\u0103 \u00een urm\u0103 cu patruzeci de ani. Doamna Duffield adora confortul. \u015ei nu-i pl\u0103cea s\u0103 doarm\u0103 pe saltele a\u015fezate direct pe podea pentru ca bu\u015ftenii planetei s\u0103 fie cru\u021ba\u021bi de la a fi transforma\u021bi \u00een ram\u0103 de pat. A\u015fa cum nu agrea ideea s\u0103 ia loc pe \u201escaune\u201c f\u0103cute din l\u0103zi de piersici reciclate. \u015ei, cu at\u00e2t mai pu\u021bin, nu aprecia gestul de a face baie dup\u0103 Jake, \u00een \u201esosul\u201c lui, numai pentru c\u0103 regulile din acea cas\u0103 interziceau irosirea apei. \u2014Momentan, Jake face economie drastic\u0103 la ap\u0103, i-a explicat Alice. Din cauza c\u0103zii de na\u015ftere. Chipul doamnei Duffield a devenit rigid. \u2014Cad\u0103 de na\u015ftere? \u2014Exact, a intervenit Jake l\u0103s\u00e2nd \u00een jos exemplarul din Numai Gunoi, rivalul inveterat al lui La Gunoi! Face parte din planul de na\u015ftere. \u2014Plan de na\u015ftere? \u2014Scrii ce fel de na\u015ftere vrei s\u0103 ai \u015fi ar\u0103\u021bi planul la spital, a luminat-o Alice. \u2014Nu cred c\u0103 pe vremea mea exista a\u015fa ceva, a spus doamna Duffield. Din c\u00e2te-mi amintesc, singurul plan era c\u0103 te duceai la spital, iar copilul se n\u0103\u015ftea. \u2014Vrei s\u0103-l vezi? a \u00eentrebat-o Jake, u\u015for provocator. Alice s-a uitat la el chinuit\u0103. O parte din ea sperase c\u0103 subiectul \u0103sta nu avea s\u0103 fie atins. Era sigur\u0103 c\u0103 maic\u0103-sa n-avea s\u0103 fie de acord, mai ales c\u0103 planul \u00eei apar\u021binea, \u00een propor\u021bie cov\u00e2r\u015fitoare, lui Jake. \u00cen final, date fiind evidentele lui convingeri referitoare la felul cum trebuia s\u0103 se nasc\u0103 pruncul, Alice considerase c\u0103 era mai simplu s\u0103-l lase pe el s\u0103 pun\u0103 la punct planul de na\u015ftere. \u2014\u00dei-l aduc imediat, mam\u0103, a spus ea f\u0103r\u0103 tragere de inim\u0103. Apoi s-a dus c\u0103tre un col\u021b al camerei \u015fi a \u00eenceput s\u0103 scotoceasc\u0103 \u00eentr-o cutie de carton care-i servea \u015fi de birou, \u015fi de dulap. I-a \u00eentins maic\u0103-sii foaia A4. \u2014\u201eNe dorim o na\u015ftere acas\u0103 \u015fi c\u00e2t se poate de natural\u0103\u201c, a citit doamna Duffield cu voce tare, apoi a ridicat ochii c\u0103tre Alice. Draga mea, e\u015fti sigur\u0103? S\u0103 \u015ftii c\u0103 prima na\u015ftere poate s\u0103 ridice probleme. \u2014Suntem siguri, a r\u0103spuns Jake. Doamna Duffield \u015fi-a aplecat din nou capul asupra h\u00e2rtiei. \u2014\u201eVom asculta trupul lui Alice \u015fi vom r\u0103spunde nevoilor lui.\u201c \u015ei-a aranjat ochelarii \u015fi a continuat: \u2014\u201eNu avem nevoie de anestezic, oxigen, petidin\u0103 \u015fi, mai presus de orice, de rahianestezie. Alice \u00ee\u015fi va petrece perioada de \u00eenceput a na\u015fterii \u00een propriul pat, apoi, c\u00e2nd va sosi momentul, se va muta la perdeaua de du\u015f\u2026\u201c Perdeaua de du\u015f? Doamna Duffield a privit-o pe Alice \u00eengrozit\u0103. Draga mea, doar n-o s\u0103 na\u015fti \u00een picioare, \u00een baie! \u2014Sigur c\u0103 nu, a zis Jake ner\u0103bd\u0103tor. Perdeaua de du\u015f va fi lipit\u0103 de podea ca s\u0103 adune orice\u2026 \u2014Am \u00een\u021beles, l-a \u00eentrerupt gr\u0103bit\u0103 doamna Duffield, \u00eentorc\u00e2ndu-se la planul de na\u015ftere. \u201eUn fond sonor relaxant cu voci de balen\u0103 va crea o atmosfer\u0103 de cocon \u015fi pe tot parcursul na\u015fterii Alice va beneficia de avantajele unei c\u0103zi de na\u015ftere\u2026\u201c \u2014Pe care iat-o, a spus Jake triumf\u0103tor, ar\u0103t\u00e2nd c\u0103tre cutia lipit\u0103 de unul din pere\u021bii sufrageriei, care con\u021binea dispozitivul \u00eenchiriat cu c\u00e2teva s\u0103pt\u0103m\u00e2ni \u00een urm\u0103 de la un centru de lifestyle ecologist. \n\nPe m\u0103sur\u0103 ce vizita continua, evidentele rezerve ale maic\u0103-sii fa\u021b\u0103 de so\u021bul ei \u015fi tat\u0103l copilului ei au devenit din ce \u00een ce mai greu de suportat pentru Alice. Oare maic\u0103-sa nu era \u00een stare s\u0103 vad\u0103 c\u0103 Jake avea dreptate s\u0103 fie \u00eengrijorat? Epuizarea planetei era cea mai elocvent\u0103 dovad\u0103 de egoism; ducea la un dezastru care, \u00een final, avea s\u0103-i afecteze pe to\u021bi oamenii. \u2014Da, draga mea, sunt de acord, a declarat pe nea\u015fteptate maic\u0103-sa \u00een gar\u0103 unde, dup\u0103 o lung\u0103 \u015fi extenuant\u0103 c\u0103l\u0103torie cu autobuzul, \u015fi-au luat la revedere. Numai c\u0103 m\u0103 \u00eentreb dac\u0103 asta e metoda cea mai nimerit\u0103 s\u0103 salvezi planeta: s\u0103 bei ap\u0103 din foste recipiente de iaurt. Dar, a z\u00e2mbit ea, tr\u0103g\u00e2ndu-\u015fi fiica \u00eentr-o \u00eembr\u0103\u021bi\u015fare dr\u0103g\u0103stoas\u0103, hai s\u0103 nu mai vorbim despre asta. E a\u015fa de bine c\u0103 te-ai \u00eentors. \u2014Mam\u0103, \u015ftii c\u0103 \u00eentoarcerea asta \u021bi-o datorez \u021bie, a spus Alice str\u0103lucind, fericit\u0103 c\u0103 atmosfera se mai relaxase ni\u021bel. Tu e\u015fti motivul pentru care am revenit. Tr\u0103s\u0103turile fine ale chipului doamnei Duffield s-au contorsionat u\u015for din cauza nedumeririi. \u2014Ce vrei s\u0103 spui? \u2014P\u0103i, a zis Alice vesel\u0103, dac\u0103 n-ai fi \u00eentrebat-o pe m\u0103tu\u015fa Frances cum se poate da de Jake \u015fi dac\u0103 ea nu i-ar fi vorbit despre asta uneia dintre prietenele lui Sally, atunci se putea ca eu \u015fi Jake s\u0103 nu mai fim \u00eempreun\u0103. \u2014\u00cenchipuie-\u021bi, a replicat doamna Duffield cu precau\u021bie. \n\nHugo \u015fi-a dat seama dintr-o privire de ce proprietatea respectiv\u0103 era a\u015fa de greu de v\u00e2ndut. Motivele pentru care z\u0103cuse, mare parte din an, \u00een catastifele de la Dunn \u015fi Dustard erau \u00eengrozitor de evidente. \u2014A\u015fa o s\u0103 vedem ce-\u021bi poate pielea, b\u0103ie\u021ba\u015f de Londra ce e\u015fti, r\u00e2njise Neil, flutur\u00e2nd c\u0103tre el colile cu detaliile casei. Dac\u0103 po\u021bi s\u0103 scapi de asta, atunci o s\u0103 cred \u00eentr-adev\u0103r c\u0103 e\u015fti cel mai tare agent imobiliar din tot sud-estul. Hugo luase foile A4 cu o \u00eencredere relaxat\u0103 care-i masca totalmente iritarea. Cum de-\u015fi permitea nenorocitul s\u0103-i pun\u0103 la \u00eendoial\u0103 r\u0103sun\u0103torul palmares \u00een materie de v\u00e2nz\u0103ri? \u015ei nici nu era nevoie s\u0103-l cread\u0103 pe Hugo pe cuv\u00e2nt: recomand\u0103rile lui scrise str\u0103luceau cu o asemenea intensitate \u00eenc\u00e2t le puteai vedea practic \u015fi pe \u00eentuneric. \u2014Las-o \u00een grija mea, a spus Hugo plin de \u00eencredere. Acum, privind la casa \u00een stil vagon care putrezea pe o linie veche, rezervat\u0103 fiind de\u015feurilor nucleare sau celor provenite de la o industrie poluant\u0103 similar\u0103, Hugo nu se mai sim\u021bea la fel de sigur pe el. Cump\u0103r\u0103torul cu care trebuia s\u0103 se \u00eent\u00e2lneasc\u0103 era primul interesat dup\u0103 luni de zile \u015fi de asta era imperativ ca Hugo s\u0103-l duc\u0103 de nas. Neil voia s\u0103 scape definitiv de casa respectiv\u0103 din vitrina agen\u021biei \u015fi din vie\u021bile lor. Ca s\u0103 reu\u015feasc\u0103 treaba asta, Hugo \u00ee\u015fi d\u0103dea seama c\u0103 avea s\u0103 fie nevoie s\u0103 recurg\u0103 la toate trucurile, murdare sau de orice alt fel, pe care le \u00eenv\u0103\u021base \u00een vremea petrecut\u0103 la J. Bond, Agent(\u021bie Imobiliar\u0103) Special(\u0103), 007 Islington High Street. \u00cens\u0103 el chiar fusese cel mai tare agent imobiliar din tot sud-estul \u015fi avea s\u0103 i-o dovedeasc\u0103 lui Neil, lua-l-ar dracu\u2019! Chiar dac\u0103, p\u00e2n\u0103 \u00een clipa aia, Neil fusese surd la toate sugestiile de \u00eembun\u0103t\u0103\u021bire pe care i le f\u0103cuse, inclusiv aceea de a reboteza agen\u021bia Propriet\u0103\u021bile Knightley, astfel \u00eenc\u00e2t s\u0103 poat\u0103 profita de pe urma leg\u0103turii cu Jane Austen. Cum avea s\u0103 i-o dovedeasc\u0103 lui Neil, Hugo nu era \u00eenc\u0103 foarte sigur. La o privire ini\u021bial\u0103, \u00ee\u015fi \u00eenchipuise c\u0103 pere\u021bii dormitorului erau de un maro profund \u015fi bogat. Asta p\u00e2n\u0103 c\u00e2nd lumina unui spot c\u0103zuse pe ei, sco\u021b\u00e2nd la iveal\u0103 un alb imaculat. Maroul venea, de fapt, de la petele de nicotin\u0103. C\u00e2nd s-a uitat mai bine, Hugo a v\u0103zut dou\u0103 umbre ruginii, uria\u015fe \u015fi fantomatice, impregnate \u00een zidul unde ocupan\u021bii anteriori ai casei st\u0103tuser\u0103 \u00een pat \u015fi fumaser\u0103. Covoarele f\u0103ceau parte din categoria celor care trebuiau mai cur\u00e2nd tunse dec\u00e2t aspirate \u015fi, judec\u00e2nd dup\u0103 m\u00e2nc\u0103rimile chinuitoare de pe gambe, tot locul era plin de purici. Hugo \u015fi-a dat seama cu am\u0103r\u0103ciune c\u0103 era nevoie de un adev\u0103rat romantic sau de un om de la deratizare ca s\u0103 realizeze care era poten\u021bialul unei astfel de propriet\u0103\u021bi. Clientul a venit. Era un b\u0103rbat mic de statur\u0103, cu aspect de nev\u0103stuic\u0103, \u00een jur de patruzeci de ani, care nu d\u0103dea semne s\u0103 aib\u0103 un caracter prea romantic. Cincisprezece minute mai t\u00e2rziu, tehnica de v\u00e2nzare a lui Hugo \u2013 detalii originale, atmosfer\u0103, interes istoric \u2013 se \u00eempotmolise. Poten\u021bialul cump\u0103r\u0103tor nu p\u0103rea impresionat. \u00cen realitate, ar\u0103ta din ce \u00een ce mai pu\u021bin ca un poten\u021bial cump\u0103r\u0103tor. \u2014Eu c\u0103utam, de fapt, o proprietate \u00een sens de investi\u021bie, a spus el privind de jur \u00eemprejur cu ochi neconvin\u015fi. O cas\u0103 pe care s-o pot \u00eenchiria pentru o sum\u0103 frumu\u015fic\u0103. \u2014Nici c\u0103 se putea s\u0103 veni\u021bi \u00eentr-un loc mai potrivit, l-a asigurat Hugo mieros. Disperarea sa d\u0103dea \u00eentotdeauna cep celor mai mari resurse de persuasiune. Hugo a b\u0103tut cu m\u00e2na \u00een cel mai apropiat zid \u015fi s-a f\u0103cut c\u0103 nu sesizeaz\u0103 ploaia de tencuial\u0103 umed\u0103 care a rezultat \u00een urma ac\u021biunii lui. \u2014Casa asta are un poten\u021bial de \u00eenchiriere enorm. Gigantic. Ochii omului-nev\u0103stuic\u0103 priveau cu aten\u021bie ferestrele sparte \u015fi crestele \u00eent\u0103rite de igrasie de pe pere\u021bi. \u2014Cine ar vrea s\u0103 \u00eenchirieze casa asta? Nu, \u00eemi pare r\u0103u, nu cred c\u0103 m\u0103 intereseaz\u0103. \u2014P\u0103cat. Hugo i-a \u00eentors un z\u00e2mbet comp\u0103timitor, genul de z\u00e2mbet pe care \u00eel arunc\u0103 profesorul unui elev cam prostu\u021b. \u2014Mai ales dac\u0103 e s\u0103 lu\u0103m \u00een considerare uria\u015fa pia\u021b\u0103 a celor care urm\u0103resc trenurile, a spus el ca \u015fi cum ar fi fost ceva lipsit de importan\u021b\u0103. \u2014Pia\u021ba celor care urm\u0103resc trenurile? \u2014Exact. Hugo \u015fi-a scuturat un fulg imaginar de pe m\u00e2nec\u0103. \u2014Dac-o renova\u021bi pu\u021bin, n-o s\u0103 ave\u021bi nici o problem\u0103 s-o \u00eenchiria\u021bi tot timpul anului. Omul l-a privit \u00eencerc\u00e2nd s\u0103-l citeasc\u0103. O lumin\u0103 \u2013 mic\u0103, dar clar\u0103 \u2013 i se aprinsese \u00een ochi. \u2014Pia\u021ba celor care urm\u0103resc trenurile, a repetat el. Vre\u021bi s\u0103 spune\u021bi\u2026 \u2014Cei care sunt \u00eennebuni\u021bi dup\u0103 trenuri. Specul\u00e2ndu-\u015fi avantajul, Hugo \u015fi-a men\u021binut atitudinea relaxat\u0103 \u015fi aerul u\u015for amuzat. Era vital ca oamenii s\u0103 nu cread\u0103 c\u0103 se fac presiuni asupra lor. Altfel ob\u021bineai efectul v\u00e2nz\u0103torul-agasant-din-magazinul-de-pantofi, iar clien\u021bii votau cu picioarele. \u2014\u015eti\u021bi cum sunt unii c\u00e2nd vine vorba de vechile ciu-ciu-uri, a z\u00e2mbit Hugo. Le umbl\u0103 locomotivele prin creieri. Transforma\u021bi casa asta \u00eentr-o proprietate de lux \u015fi-a\u021bi dat lovitura. Ochii omului-nev\u0103stuic\u0103 str\u0103luceau de \u00eenc\u00e2ntare. \u2014Ave\u021bi dreptate. Pia\u021ba celor care urm\u0103resc trenurile. Fir-a\u015f al naibii! La asta nu m\u0103 g\u00e2ndisem. \u015ei-a frecat m\u00e2inile. \u2014Se poate face o avere, i-a spus el lui Hugo sclipind de fericire. \u2014Da-aa. Dar trebuie s\u0103 v\u0103 mi\u015fca\u021bi repede dac\u0103 vre\u021bi s\u0103 face\u021bi avere, i-a replicat Hugo non\u015falant. Dup\u0103 cum desigur v\u0103 imagina\u021bi, de locul \u0103sta este interesat\u0103 foarte mult\u0103 lume. Nu era nevoie s\u0103-i spun\u0103 omului c\u0103 felul \u00een care se manifesta respectivul interes era dorin\u021ba agen\u021biei s\u0103 scape de casa cu pricina. \u2014Chiar a\u015fa? Da, pun pariu c\u0103 e adev\u0103rat. Omul-nev\u0103stuic\u0103 p\u0103rea lovit de panic\u0103. \u2014S-a f\u0103cut, a declarat el din senin. Vreau s-o cump\u0103r. Hugo a plecat cu ma\u015fina chicotind. P\u00e2n\u0103 la urm\u0103, se dovedise c\u0103 nu-\u015fi ie\u015fise din m\u00e2n\u0103\u2013 ba chiar era departe de situa\u021bia asta. \u015ei totu\u015fi, era de necrezut c\u0103 prostul \u0103la nenorocit mu\u015fcase din momeala cu cei care urm\u0103resc trenurile. O cas\u0103 de lux pentru cei \u00eennebuni\u021bi dup\u0103 trenuri! Pe dracu\u2019! Cei c\u0103rora le pl\u0103cea s\u0103 urm\u0103reasc\u0103 trenurile nu f\u0103ceau parte din categoria persoanelor care cheltuiesc mult \u015fi pot fi convinse s\u0103 locuiasc\u0103 \u00een stabilimente de lux. Mai cur\u00e2nd, tindeau s\u0103 fac\u0103 parte din categoria indivizilor care b\u00e2ntuie prin g\u0103ri, tremur\u00e2nd, \u00eembr\u0103ca\u021bi numai \u00een hanorace. Nici unii dintre ei nu ar\u0103tau ca \u015fi c\u00e2nd ar fi avut mai mult de o par\u0103 chioar\u0103 \u00een buzunar. Dar asta nu mai era problema lui. Hugo a ie\u015fit pe autostrad\u0103, rul\u00e2nd cu Toyota pe banda de vitez\u0103. Nenorocitul \u0103sta de jeep de familie pe care Amanda \u00eel obligase s\u0103-l cumpere era ca un tanc prin compara\u021bie cu Aston Martinul. De care, pe termen mediu, era pu\u021bin probabil s\u0103 se mai bucure. Neil nu era adeptul stimulentelor de v\u00e2nzare de tip metropolitan. \u2014S\u0103 \u015ftii c\u0103 aici nu d\u0103m salarii ca la Londra, \u00eel avertizase el. Mai pu\u021bin atunci c\u00e2nd vine vorba de tine, s-a g\u00e2ndit Hugo. Dumnezeule, ce dor \u00eei era de Londra. Dar aproape c\u0103 merita plecarea din capital\u0103 ca s\u0103 vad\u0103 fa\u021ba lui Neil atunci c\u00e2nd avea s\u0103-i spun\u0103 c\u0103 v\u00e2nduse casa-vagon. C\u00e2nd a intrat \u00een ora\u015f, mobilul lui Hugo a \u00eenceput s\u0103 chi\u021b\u0103ie avertiz\u00e2ndu-l asupra apelurilor pierdute. \u00cens\u0103 nimeni nu-i l\u0103sase nici un mesaj; ceva \u015fi nimic, a presupus Hugo. Probabil c\u0103 la birou exista m\u0103car un mesaj, dar asta era a doua oprire pe lista lui. Mai \u00eent\u00e2i voia s\u0103 fac\u0103 popas la o cafenea, de unde s\u0103-\u015fi ia la pachet un sendvi\u015f cu \u015func\u0103. Hugo murea de foame, dar \u00een ultima vreme cam asta era starea lui permanent\u0103. Tot felul de pofte gastronomice ciudate \u00eel asaltau \u00een cele mai stranii momente. El presupunea c\u0103 era din cauza nervilor genera\u021bi de iminenta apropiere a na\u015fterii copilului. \u00cen s\u0103pt\u0103m\u00e2nile din urm\u0103, el, \u015fi mai pu\u021bin Amanda, fusese cel care se trezise \u00een mijlocul nop\u021bii ca s\u0103 m\u0103n\u00e2nce sendvi\u015furi cu unt de arahide \u015fi banane, date pe g\u00e2t cu lapte integral. Gesturi care aveau un efect expansiv asupra siluetei lui de un metru \u015fi optzeci \u015fi nou\u0103 de centimetri, care era, de obicei, destul de sub\u021bire. Hugo a parcat la cafenea, unde a descoperit coada de la ora pr\u00e2nzului \u00een plin\u0103 progresie. A ajuns la Dunn \u015fi Dustard, pu\u021bind a \u015func\u0103 pr\u0103jit\u0103, abia dou\u0103zeci de minute mai t\u00e2rziu. De cum a intrat pe u\u015f\u0103, Neil a explodat: \u2014Unde pizda m\u0103-tii ai fost? a vrut s\u0103 \u015ftie directorul general. Hugo, care ajunsese acum la propriul birou \u015fi mu\u015fca din sendvi\u015ful cu \u015func\u0103, l-a privit deloc surprins. Faptul c\u0103 fiecare minut al zilei era \u00eenvestit cu c\u00e2t mai mult caracter dramatic posibil f\u0103cea parte din sistemul lui Neil de subliniere a propriei importan\u021be. Hugo i-a z\u00e2mbit \u015fefului. Ceea ce avea s\u0103-i anun\u021be trebuia s\u0103-i zg\u00e2nd\u0103re propria importan\u021b\u0103 exact acolo unde \u00eel durea mai tare. \u2014Te-am sunat pe mobil de vreo patru sute de ori, a urlat Neil. N-ai r\u0103spuns nici o dat\u0103. \u2014N-am putut. N-am avut semnal. Dac\u0103-\u021bi aminte\u015fti, am fost s\u0103 v\u00e2nd casa-vagon, a rostit Hugo cu gura plin\u0103 cu o \u00eembuc\u0103tur\u0103 savuroas\u0103 din sendvi\u015ful cu \u015func\u0103 \u015fi ro\u015fii. Hugo sim\u021bea o profund\u0103 satisfac\u021bie. Oare \u00een toat\u0103 lumea asta exista o combina\u021bie de arome mai grozav\u0103 dec\u00e2t asta? A r\u00e2njit c\u0103tre Neil, preg\u0103tindu-se s\u0103 scoat\u0103 la lumin\u0103 vestea cea mare. \u00cen mod normal, folosirea termenului \u201es\u0103 v\u00e2nd\u201c fusese un indiciu. \u2014 Peste-un minut n-o s\u0103 mai r\u00e2zi, a spus Neil mohor\u00e2t. Au sunat cei de la Spitalul de Vest. Au zis c\u0103 pe Amanda au apucat-o durerile facerii. Undeva dedesubt, foarte jos, Hugo a auzit o bufnitur\u0103 \u00een\u0103bu\u015fit\u0103. Era sendvi\u015ful cu \u015func\u0103 c\u0103ruia-i d\u0103duse drumul din m\u00e2n\u0103 \u015fi care c\u0103zuse pe mas\u0103. \u2014Durerile facerii? a repetat el. Amanda? Nu se poate. Amanda e acas\u0103. Azi ni se instaleaz\u0103 buc\u0103t\u0103ria cea nou\u0103. Hugo a p\u0103lit. Dac\u0103 era s\u0103 fie sincer, g\u00e2ndul la buc\u0103t\u0103ria cea nou\u0103 era aproape la fel de \u00eenfrico\u015f\u0103tor ca acela referitor la na\u015ftere. Amanda insistase s\u0103 cumpere cea mai scump\u0103 buc\u0103t\u0103rie cunoscut\u0103 omului. Buc\u0103t\u0103rie care fusese completat\u0103 cu unit\u0103\u021bi sculptate manual \u015fi candelabre. \u015ei mai incredibil \u2013 \u00een afar\u0103 de pre\u021b\u2013 era faptul c\u0103 pe Amanda g\u0103titul o l\u0103sa absolut rece. \u2014Sigur au zis c\u0103 e vorba de Amanda. Era limpede c\u0103 Neil era \u00eenc\u00e2ntat de impactul pe care-l aveau cuvintele lui. I-a \u00eentins lui Hugo un post-it pe care era m\u00e2zg\u0103lit num\u0103rul de telefon al spitalului. \u2014Nu se poate. Amandei o s\u0103 i se fac\u0103 o opera\u021bie de cezarian\u0103 electiv\u0103 la Cavendish, \u015fi asta peste dou\u0103 s\u0103pt\u0103m\u00e2ni. Hugo se str\u0103duia s\u0103 par\u0103 ferm \u015fi s\u0103 r\u0103m\u00e2n\u0103 calm. Neil a ridicat din umeri. Hugo a pus m\u00e2na pe telefon \u2013 pe care sendvi\u015ful cu \u015func\u0103 aterizase par\u021bial \u2013 \u015fi a format num\u0103rul spitalului. A durat ceva p\u00e2n\u0103 c\u00e2nd i s-a f\u0103cut leg\u0103tura la departamentul necesar. P\u00e2n\u0103 la urm\u0103, i-a r\u0103spuns o moa\u015f\u0103, care a spus c-o s\u0103 verifice, apoi a pus receptorul jos. Hugo i-a auzit pa\u015fii sting\u00e2ndu-se \u00een dep\u0103rtare. Dup\u0103 ceea ce lui i s-au p\u0103rut ore, timp \u00een care decojise ro\u015fia de pe receptor, femeia s-a \u00eentors. \u2014\u00cen momentul acesta, so\u021bia dumneavoastr\u0103 e dilatat\u0103 la trei centimetri. Hugo \u015fi-a adus aminte de m\u0103sur\u0103torul de paste al lui Lotti \u015fi a tres\u0103rit. \u2014Nu, e o gre\u015feal\u0103, a insistat el. A\u021bi \u00eencurcat persoanele. \u2014Numele so\u021biei dumneavoastr\u0103 e Amanda Hardwick? Un val de s\u00e2nge cald i-a invadat chipul lui Hugo. \u2014\u00c3\u0103\u0103\u0103, da. Da, \u0103sta e numele so\u021biei mele. \u2014Ei, atunci ea a fost adus\u0103 \u00eencoace spre pr\u00e2nz. Pe cale s\u0103 nasc\u0103. \u2014Dar copilul nu trebuia \u00eenc\u0103 s\u0103 se nasc\u0103, s-a v\u0103itat Hugo. Atunci, de la cel\u0103lalt cap\u0103t al firului, s-a auzit ceva care sem\u0103na cu un chicotit r\u0103ut\u0103cios. \u2014Copiii nu fac \u00eentotdeauna ceea ce trebuie, a spus moa\u015fa. A\u015fa cum probabil c\u0103 sunte\u021bi pe punctul s\u0103 afla\u021bi. \n\u2014Au, a mugit Amanda. Au. Au. AU! Durerea pe care o sim\u021bea era incredibil\u0103. Nimeni n-o avertizase c\u0103 avea s\u0103 fie a\u015fa de r\u0103u. Trebuise s\u0103 renun\u021be s\u0103 mai ia noti\u021be, la persoana \u00eent\u00e2i, pentru un articol de tipul \u201ea\u015fa e\u201c pe tema na\u015fterii. Vogue, se g\u00e2ndise ea, trebuia s\u0103 fie interesat\u0103. Amanda inten\u021bionase ca articolul s\u0103 fie amuzant \u015fi reu\u015fise s\u0103 scrie primele r\u00e2nduri. \u2014\u201eLu\u00e2nd \u00een considerare gre\u015felile de concep\u021bie referitoare la confortul na\u015fterii \u2013 ma\u021be a\u015fezate sub copil, stomac \u00een g\u00e2t \u015fi a\u015fa mai departe \u2013 este aproape incredibil cum de rasa uman\u0103 a supravie\u021buit at\u00e2ta timp\u2026\u201c Au! Amanda nu mai vedea nimic amuzant \u00een situa\u021bia dat\u0103. \u015ei nu mai era prea sigur\u0103 nici de partea cu supravie\u021buirea. Aproape la fel de incredibil \u015fi de neamuzant ca durerea era \u015fi faptul c\u0103 feti\u021ba, Carinthia, venea pe lume cu dou\u0103 s\u0103pt\u0103m\u00e2ni mai devreme. Amanda detesta oamenii care veneau mai devreme. Era un gest grosolan \u015fi deloc la mod\u0103. Tu erai surprins \u00een momente penibile \u015fi, \u00een cel mai r\u0103u caz, sugera faptul c\u0103 persoana respectiv\u0103 nu avea nimic mai bun de f\u0103cut. Oamenii care erau admira\u021bi erau cei care aveau \u00eentotdeauna ceva mai bun de f\u0103cut. Erau puternici \u015fi ocupa\u021bi \u015fi trebuiau s\u0103 se duc\u0103 \u00een multe locuri. Dac\u0103, a\u015fa cum se p\u0103rea c\u0103 se inten\u021biona, Carinthia avea s\u0103 devin\u0103 o astfel de persoan\u0103, atunci era cazul s\u0103 \u00eenceap\u0103 s\u0103-\u015fi revizuiasc\u0103 atitudinea. \u2014AU!!! a urlat Amanda c\u00e2nd un alt spasm de propor\u021bii cataclismice i-a sf\u00e2\u015fiat pelvisul. Era ca \u015fi c\u00e2nd ar fi avut cel mai groaznic ciclu menstrual din lume sau, mai cur\u00e2nd, ca \u015fi c\u00e2nd toate ciclurile pe care le avusese \u00een via\u021ba ei i-ar fi venit simultan. \u2014Ascult\u0103, a g\u00e2f\u00e2it ea c\u0103tre moa\u015f\u0103 cu ochii \u00een lacrimi. F\u0103-mi o nenorocit\u0103 de rahianestezie, da? Acum. \u00cen clipa asta. Moa\u015fa chinezoaic\u0103, frumu\u015fic\u0103 \u015fi placid\u0103, verifica h\u00e2rtia pe care se \u00eenregistra ritmul cardiac al copilului. Apoi s-a uitat calm\u0103 la Amanda. \u2014Trebuie s\u0103 dila\u021bi patru centimetri. P\u00e2n\u0103 acum n-ai dec\u00e2t trei. \u2014TREI? a zbierat Amanda. Dar m\u0103 lupt de ore \u00eentregi. M\u0103 rupe \u00een dou\u0103. Ce naiba e\u015fti tu? Vreo sadic\u0103? \u2014Nu putem s\u0103 facem rahie \u00eenainte ca tu s\u0103 dila\u021bi patru centimetri, a spus moa\u015fa al c\u0103rei nume, conform ecusonului, era Una. \u2014Ei, se poate ca acum s\u0103 am patru, a mugit Amanda cuprins\u0103 de un nou spasm. Dac-ai vrea s\u0103 te deranjezi s\u0103 te ui\u021bi. Una s-a uitat la ceas. \u2014Eu uitat acum treizeci de secunde. Apoi s-a \u00eendreptat c\u0103tre u\u015f\u0103. \u2014Unde te duci? a urlat Amanda \u00eentinz\u00e2ndu-se c\u0103tre ea \u00eentr-un gest vag preventiv care aproape c-a f\u0103cut-o s\u0103 cad\u0103 din pat. \u015ei cu nenorocita mea de cezarian\u0103 cum r\u0103m\u00e2ne? Una \u015fi-a pus bra\u021bele curate pe piept. \u2014Doctorul spus c\u0103 cezariana nu necesar\u0103. Amanda s-a ridicat \u00een fund, at\u00e2t c\u00e2t \u00eei permitea starea \u00een care era. \u2014Nu necesar\u0103? a mugit ea consternat\u0103. Dar eu sunt mult prea elegant\u0103 ca s\u0103 \u00eemping. Seriosul argument n-a mi\u015fcat-o deloc pe Una. \u2014E opera\u021bie periculoas\u0103. Nu face dec\u00e2t dac\u0103 necesitate medical\u0103. \u2014Dar asta e o necesitate medical\u0103, a \u021bipat Amanda. Oare mormanul \u0103la uria\u015f din stomac chiar avea s\u0103 ias\u0103 la lumin\u0103 prin partea din fa\u021b\u0103? Era imposibil. Avea s-o ucid\u0103. \u2014Sunt \u00een agonie. Una a cl\u0103tinat din cap. \u2014Dar tu nu dilatat destul. Eu \u00eenapoi \u00een zece minute. Atunci tu gata pentru rahie. C\u00e2nd u\u015fa s-a \u00eenchis, Amanda a emis un urlet de frustrare care nu era generat, \u00een totalitate, de durere, ci \u015fi de maternitatea Cavendish. Amanda se afla \u00een holul de la Fitzherbert Place, zbier\u00e2nd la muncitorii care \u00eei instalau noua \u015fi luxoasa buc\u0103t\u0103rie, c\u00e2nd au apucat-o junghiurile. Imediat ce au devenit mai profunde \u015fi mai de durat\u0103, transform\u00e2ndu-se \u00een crampe, Amanda a alergat la telefon \u015fi l-a sunat pe Hugo. C\u00e2nd, furioas\u0103 p\u00e2n\u0103 la apoplexie, a constatat c\u0103 mobilul lui Hugo nu mergea, a telefonat la Cavendish. To\u021bi operatorii erau ocupa\u021bi. Dup\u0103 ce a ascultat de la cap la coad\u0103 cele Patru Anotimpuri ale lui Vivaldi, care p\u0103reau a fi interpretate la un soi de xilofon electronic a\u015fezat pe fundul unei pubele, Amanda continua s\u0103 se holbeze la tastele telefonului. Pe la jum\u0103tatea piesei Muzic\u0103 pentru focurile de artificii, o operatoare a intrat pe linie. \u2014Cum adic\u0103 nu m\u0103 pute\u021bi interna azi? a urlat Amanda \u015faizeci de secunde mai t\u00e2rziu. Eu trebuie s\u0103 vin pentru o nenorocit\u0103 de cezarian\u0103 electiv\u0103. \u2014Da, doamn\u0103, \u00eentr-adev\u0103r. Dar opera\u021bia este programat\u0103 peste dou\u0103 s\u0103pt\u0103m\u00e2ni. \u2014\u015ei? a tunat Amanda. Copilul vrea s\u0103 se nasc\u0103 mai devreme. O s\u0103 trebuiasc\u0103 s\u0103 m\u0103 opera\u021bi ast\u0103zi. Asta-i tot. \u2014M\u0103 tem c\u0103 e imposibil, doamn\u0103. \u2014\u015ei eu ce dracului se presupune c\u0103 trebuie s\u0103 fac? a r\u0103cnit Amanda. S\u0103 m\u0103 operez singur\u0103 cu ni\u015fte foarfeci nenorocite de buc\u0103t\u0103rie? \u2014Doamn\u0103, v\u0103 rog s\u0103 v\u0103 calma\u021bi \u015fi s\u0103 nu mai \u00eenjura\u021bi\u2026 \u2014S\u0103 m\u0103 calmez? \u2014Doamn\u0103, sunt nevoit\u0103 s\u0103 v\u0103 rog s\u0103 v\u0103 aminti\u021bi c\u0103 emo\u021biile extreme nu sunt indicate \u00een cazul femeilor gravide, a spus recep\u021bionista pe acela\u015fi ton f\u0103r\u0103 culoare sau emo\u021bie. Ele pot gr\u0103bi na\u015fterea. \u2014P\u0103i, acum e deja cam t\u00e2rziu, a m\u00e2r\u00e2it Amanda, g\u00e2ndindu-se cu jind la fotografiile din bro\u015fura de lux care \u00eenf\u0103\u021bi\u015fau apartamentele private ale spitalului; la paturile cu baldachin, ale c\u0103ror draperii din damasc \u015fi magnifice paneluri sculptate ascundeau saltele ajustabile prin simpla ap\u0103sare a unui buton \u015fi multe alte echipamente de ultim\u0103 or\u0103 la care NASA abia dac\u0103 putea s\u0103 viseze; la minibarurile retro umplute cu \u015fampanie \u015fi la b\u0103ile uria\u015fe, ca de hotel de lux, dotate cu c\u0103zi \u015fi kilometri de marmur\u0103. Ascult\u0103, a g\u00e2f\u00e2it ea c\u00e2nd crampele au apucat-o din nou, trebuie s\u0103 trimite\u021bi \u00eencoace o ambulan\u021b\u0103 \u2013 adic\u0103, unul dintre \u015foferii vo\u015ftri. Doar trimite\u021bi \u015foferi, nu-i a\u015fa? Asta face parte din contract, a\u015fa-i? O limuzin\u0103 de lux cu personal medical la bord, nu? \u2014A\u015fa este, doamn\u0103. Pentru cei care au \u00eencheiat asigurarea corect\u0103. \u2014Asigurare? a spus Amanda suspicioas\u0103. Ce vrei s\u0103 zici? \u2014Doamn\u0103, \u00eemi da\u021bi voie s\u0103 v\u0103 \u00eentreb dac\u0103 a\u021bi cump\u0103rat Pachetul de Asigurare \u201ePuiul gr\u0103bit\u201c oferit de spitalul Cavendish? \u2014Ce s\u0103 cump\u0103r? a urlat Amanda \u00een mijlocul unui spasm. \u2014Am pe monitor detaliile dumneavoastr\u0103, doamn\u0103, a continuat operatoarea pe aceea\u015fi tonalitate monoton\u0103. Dar se pare c\u0103 nu a\u021bi contractat dec\u00e2t Pachetul Standard de Na\u015ftere. Amanda \u015fi-a adus aminte destul de vag c\u0103 se certase cu Hugo pe tema asta. El \u00eei atr\u0103sese aten\u021bia c\u0103 asigurarea \u201ePuiul gr\u0103bit\u201c \u00eensemna peste dublul sumei ini\u021biale pe care o pl\u0103teau pentru \u00eengrijirea ei la spitalul Cavendish. De vreme ce era evident c\u0103 pruncul ei nu avea cum s\u0103 se nasc\u0103 mai devreme dec\u00e2t era prev\u0103zut, Amanda l\u0103sase balt\u0103 ideea asta. S\u0103-l ia dracu\u2019 pe Hugo! Ar fi trebuit s\u0103 \u015ftie c\u0103 avea s\u0103 fie numai vina lui. \u2014Deci, tu spui c\u0103, \u00een ciuda faptului c\u0103 am o rezervare \u00een spitalul vostru \u015fi c\u0103 pentru asta am pl\u0103tit o sum\u0103 obscen\u0103, voi nu pute\u021bi\u2013 sau, mai cur\u00e2nd, nu vre\u021bi \u2013 s\u0103-mi oferi\u021bi nici un fel de tratament? a zis rar Amanda. \u2014Pachetul Standard de Na\u015ftere nu ofer\u0103 acoperire pacientei \u015fi \u00een cazul unei na\u015fteri \u00eenainte de termen, a confirmat recep\u021bionista. Ave\u021bi num\u0103rul spitalului din localitatea dumneavoastr\u0103? Moroc\u0103noas\u0103, st\u00e2nd acum \u00eentins\u0103 pe patul f\u0103r\u0103 damasc din spitalul apar\u021bin\u00e2nd Serviciului Na\u021bional de S\u0103n\u0103tate, Amanda s-a l\u0103sat cotropit\u0103 de un nou spasm \u015fi a \u00eencercat s\u0103 uite ce urmase. C\u0103l\u0103toria p\u00e2n\u0103 la Spitalul de Vest \u00een microbuzul muncitorilor care-i montau buc\u0103t\u0103ria. Era destul c\u0103-i rugase s-o duc\u0103 la spital imediat dup\u0103 ce-i acuzase de incompeten\u021b\u0103 \u015fi fraud\u0103. \u00cens\u0103 c\u0103l\u0103toria plin\u0103 de zdruncin\u0103turi, pe bancheta jegoas\u0103 a microbuzului, reprezenta a nou\u0103 dimensiune a no\u021biunii de disconfort. Nici nu se putea compara cu descinderea din limuzin\u0103 pe care \u015fi-o imaginase ea. \u015ei pe care o \u015fi pl\u0103tise. Fir-ar al dracului! \u2014Au!!! a \u021bipat Amanda, c\u00e2nd cea mai cumplit\u0103 durere de p\u00e2n\u0103 atunci i-a str\u0103b\u0103tut trupul. AAUUUU!! OOOOFFFF!! \n\nHugo alerga gr\u0103bit prin intestinele Spitalului de Vest, str\u00e2ng\u00e2nd \u00een pumn un buchet de flori din ce \u00een ce mai ofilite, pe care \u00eel cump\u0103rase dintr-o benzin\u0103rie. De ce mama dracului, se \u00eentreba el, nu era Amanda la Cavendish? Doar f\u0103cuse at\u00e2ta t\u0103mb\u0103l\u0103u \u00een leg\u0103tur\u0103 cu locul \u0103la. Nu era deloc probabil ca pe Amanda s-o fi lovit vreun impuls economicos de ultim\u0103 or\u0103. Coridoarele cu linoleum cenu\u015fiu \u00eei erau familiare \u015fi totu\u015fi necunoscute. Hugo l\u0103sase de mult \u00een urm\u0103 ultimele indicatoare care \u00eel ghidaser\u0103 c\u0103tre centrul de na\u015fteri. \u2014Uuuf! Dintr-odat\u0103, \u00eens\u0103, indubitabil, Hugo s-a blocat. A deschis larg ochii numai ca s\u0103-\u015fi dea seama c\u0103 persoana peste care d\u0103duse era pediatra cea frumoas\u0103, doctori\u021ba Watson. \u2014Iar dumneavoastr\u0103, a spus ea glacial. Hugo a privit \u00een urm\u0103 disperat. \u2014Centrul de na\u015fteri? a g\u00e2f\u00e2it el. Ca prin farmec, doctori\u021ba a devenit plin\u0103 de o solicitudine profesional\u0103. A ridicat un deget elegant. \u2014Pe acolo. \u00cen sus, pe sc\u0103ri \u015fi dup\u0103 col\u021b, la dreapta. E copilul dumneavoastr\u0103, nu? Hugo a cl\u0103tinat din cap. Doctori\u021ba Watson a z\u00e2mbit. \u2014Mult noroc! Probabil c\u0103 o s\u0103 ne vedem mai t\u00e2rziu. Eu controlez to\u021bi nou-n\u0103scu\u021bii. Instantaneu, Hugo s-a sim\u021bit teribil de fericit c\u0103 ea era cea care controla nou-n\u0103scu\u021bii. Alerg\u00e2nd \u00een direc\u021bia indicat\u0103, a mai dep\u0103\u015fit \u00eenc\u0103 un cot invadat de lumina crud\u0103 a unui neon, pentru ca apoi s\u0103 descopere \u2013 \u00een final, \u00eentr-un glorios final \u2013 cuvintele \u201eSala de Na\u015fteri Jane Austen\u201c \u00eenscrise pe o pl\u0103cu\u021b\u0103 plasat\u0103 deasupra unei u\u015fi duble. Repezindu-se c\u0103tre respectiva u\u015f\u0103, Hugo spera cu disperare c\u0103 nu ratase momentul. Dar asta numai pentru c\u0103, dac\u0103 ajunsese prea t\u00e2rziu, Amanda avea s\u0103 fie furioas\u0103 pe el. \u00cen ad\u00e2ncul inimii lui, Hugo nu avea deloc chef s\u0103 fie martor la na\u015ftere. Cu at\u00e2t mai pu\u021bin \u00een zona carnagiului, a\u015fa cum Neil insista s-o numeasc\u0103. \u2014Tu r\u0103m\u00e2i \u00een zona bur\u021bii. \u00c3sta e sfatul meu, urlase el c\u0103tre Hugo c\u00e2nd acesta p\u0103r\u0103sire biroul. Hugo inten\u021biona s\u0103 procedeze \u00eentocmai. La ultima or\u0103 din cursul prenatal li se puseser\u0103 casete cu na\u015fteri adev\u0103rate: femei grase \u015fi p\u0103roase care urlau \u00een agonie \u00een timp ce se \u021bineau ag\u0103\u021bate de ni\u015fte b\u0103rba\u021bi cu b\u0103rbi uria\u015fe. Una dintre femei \u2013 \u00een mod interesant, patologul de la Ministerul de Interne \u2013 \u00eencepuse s\u0103 pl\u00e2ng\u0103 c\u00e2nd v\u0103zuse ce-o a\u015ftepta. Lui Hugo \u00eei venise s\u0103 fac\u0103 acela\u015fi lucru. Sincer vorbind, na\u015fterea p\u0103rea a fi o treab\u0103 \u00eengrozitoare \u015fi ur\u00e2t\u0103. \u015ei nu numai at\u00e2t: p\u0103rea \u015fi periculoas\u0103. Acum c\u0103, \u00een sf\u00e2r\u015fit, ajunsese la locul faptei, Hugo s-a sim\u021bit cuprins de panic\u0103. Te rog, Doamne, s-a rugat el, de\u015fi nu se ruga prea des, f\u0103 ca totul s\u0103 fie bine cu Amanda \u015fi cu copilul. Apoi s-a repezit ca o ghiulea prin u\u015fa dubl\u0103 a s\u0103lii de na\u015fteri Jane Austen. Paznicul cu ochi plictisi\u021bi din partea cealalt\u0103 a ridicat privirea speriat atunci c\u00e2nd ceva \u00eenalt \u015fi agitat, \u00eembr\u0103cat \u00eentr-un costum cu dungi, a ap\u0103rut \u00een sal\u0103. \u2014Am venit s\u0103-mi v\u0103d so\u021bia, a chi\u021b\u0103it Hugo din cauza g\u00e2tului care i se uscase de tensiune. O cheam\u0103 Amanda Hardwick. E aici \u015fi na\u015fte un copil. Apoi s-a uitat la omul care \u00eens\u0103 nici nu l-a felicitat \u015fi nici n-a dat semne c\u0103 ar fi \u00een\u021beles cine e. Paznicul, care ajunsese la cap\u0103tul turei de dou\u0103sprezece ore, a c\u0103scat. A cobor\u00e2t cu degetul de-a lungul unui clipboard. \u2014A, da, a rostit el t\u0103r\u0103g\u0103nat \u00eentr-un final, dar f\u0103r\u0103 s\u0103 ridice ochii. N-a\u021bi ajuns unde trebuie. Sunte\u021bi a\u015fteptat \u00een Sala Triste\u021bii. De groaz\u0103, lui Hugo i s-a oprit respira\u021bia. Paznicul a ridicat privirea la timp ca s\u0103-l vad\u0103 pe b\u0103rbatul \u00eenalt, \u00eembr\u0103cat \u00een costum cu dungi, at\u00e2rn\u00e2nd, pentru o frac\u021biune de secund\u0103, \u00een aer \u00eenainte s\u0103 se pr\u0103bu\u015feasc\u0103 la p\u0103m\u00e2nt ca un copac retezat. \n\n", "tc \"Capitolul 8\" C\u00e2nd Alice s-a trezit, afar\u0103 era \u00eentuneric. Instinctiv, \u015fi-a dat imediat seama c\u0103 durerile surde, asem\u0103n\u0103toare cu cele din perioada ciclului menstrual, \u00eensemnau c\u0103 pruncul voia s\u0103 se nasc\u0103. Cu o zi sau dou\u0103 mai devreme, dar era clar c\u0103 asta voia. S-a sim\u021bit invadat\u0103 de un val de emo\u021bie, apoi de unul de groaz\u0103. \u00c3sta era momentul adev\u0103rului. Pe m\u0103sur\u0103 ce, \u00eencet, durerea a sc\u0103zut \u00een intensitate, Alice se \u00eentreba c\u00e2t era ceasul. \u00cen New York puteai s\u0103-\u021bi dai seama dup\u0103 trafic. Care, p\u00e2n\u0103 pe la dou\u0103 diminea\u021ba, alerga \u015fi tuna, apoi, timp de vreo or\u0103, sc\u0103dea gradat, pentru ca \u00eentre trei \u015fi patru \u015fi jum\u0103tate diminea\u021ba s\u0103 se instaleze o lini\u015fte total\u0103. Faptul c\u0103 ora\u015ful \u0103sta nu doarme niciodat\u0103 nu era dec\u00e2t un mit. Apoi, de la patru \u015fi jum\u0103tate \u00eenainte, traficul \u00eencepea din nou s\u0103 prind\u0103 for\u021b\u0103, \u00eentr-un crescendo statornic, \u015fi ziua \u00eencepea. Aici, \u00een sat, \u00eens\u0103, la ora nou\u0103 seara era la fel de lini\u015fte ca \u015fi dou\u0103sprezece ore mai t\u00e2rziu. \u00c3sta era unul dintre aspectele vie\u021bii la \u021bar\u0103 cu care \u00eei venise cel mai greu s\u0103 se obi\u015fnuiasc\u0103. Alice a continuat s\u0103 stea \u00een pat, deliber\u00e2nd. Oare trebuia s\u0103-l trezeasc\u0103 pe Jake? A \u00eentors capul \u015fi s-a uitat cu dragoste la profilul lui frumos, nedorind s\u0103-l introduc\u0103 \u00eenc\u0103 \u00een lumea responsabilit\u0103\u021bilor care-l a\u015fteptau. Mai bine s\u0103-l mai lase s\u0103 viseze pu\u021bin. Oricum, durerile erau slabe \u015fi la intervale mari. Alice \u015fi-a amintit de la cursurile prenatale c\u0103 adev\u0103rata ac\u021biune \u00eencepea abia atunci c\u00e2nd durerile deveneau puternice \u015fi frecvente. Ea spera c\u0103 \u201eputernic\u201c nu era un eufemism pentru \u201edureros\u201c. Nu c-ar fi fost o persoan\u0103 slab\u0103 de \u00eenger. Era complet de acord cu Jake c\u0103 anestezia era un gest egoist care, cu toate c-o f\u0103cea pe ea s\u0103 se simt\u0103 mai bine, \u00eei putea d\u0103una copilului. Dar acum c\u0103 momentul crud \u015fi lipsit de asisten\u021b\u0103 medical\u0103 venise, Alice se \u00eenfiora la g\u00e2ndul orelor de agonie f\u0103r\u0103 sf\u00e2r\u015fit. Na\u015ftere f\u0103r\u0103 dureri prin puterea g\u00e2ndului; manualul la m\u00e2na a doua pe care Jake i-l d\u0103duse ca o alternativ\u0103 la to\u021bi ceilal\u021bi \u201ecopaci irosi\u021bi \u00een van\u201c pe care ea i-ar fi cump\u0103rat, n-o ajutase prea mult la modul practic. Alice descoperise c\u0103-i era imposibil s\u0103 \u00eenchid\u0103 ochii, a\u015fa cum o \u00eendemna cartea, \u015fi s\u0103-\u015fi imagineze c\u0103 vaginul ei avea dimensiunile C\u0103ii Lactee. Poate dimensiunile unui baton de ciocolat\u0103 Milky Way1. Pe m\u0103sur\u0103 ce clipa na\u015fterii se apropia, Alice devenea din ce \u00een ce mai con\u015ftient\u0103 de g\u0103urica prin care copilul trebuia s\u0103 ias\u0103 \u00een lume. A \u00eencercat s\u0103 nu se g\u00e2ndeasc\u0103 la instrumentul pe care li-l ar\u0103tase Lotti: cel cu care se m\u0103sura gradul de dilata\u021bie. Au! Contrac\u021bia asta fusese mai ascu\u021bit\u0103. Ochii lui Alice s-au umplut de lacrimi din cauza durerii iscate din senin. Oare contrac\u021biile \u00eencepuser\u0103 s\u0103 intervin\u0103 ceva mai rapid? \u2014Jake! a \u015foptit ea. Cred c\u0103 pruncul e pe drum. \u2014\u00c3\u0103? Jake s-a ridicat \u00een capul oaselor. \u2014Nu se poate. N-a venit \u00eenc\u0103 termenul. \u2014Ei, fie c\u0103 e\u015fti preg\u0103tit, fie c\u0103 nu, copilul vine, a replicat Alice mai calm\u0103 dec\u00e2t se sim\u021bea ea \u00een interior. Contrac\u021biile deveniser\u0103 mai rapide. \u015ei mai puternice. Ceea ce, din p\u0103cate, \u00eensemna mai dureroase. \u2014Fir-ar al dracului! Jake \u015fi-a trecut ambele m\u00e2ini prin p\u0103rul r\u0103v\u0103\u015fit de somn. \u2014N-am apucat \u00eenc\u0103 s\u0103 construiesc cada de na\u015ftere. Dar nu-\u021bi face griji. O rezolv eu. Acum \u00eencepuse s\u0103 \u021bop\u0103ie prin camer\u0103 gol pu\u015fc\u0103. Penisul \u015fi testiculele i se zb\u0103teau agitate. \u2014Stai acolo, a rugat-o el. O s\u0103 fie \u00een regul\u0103. \u00ce\u021bi promit. \u2014\u015etiu. Alice i-a z\u00e2mbit, \u00een timp ce el \u00ee\u015fi tr\u0103gea un tricou \u015fi \u021bop\u0103ia \u00een jos, pe scara hodorogit\u0103. Cinci minute mai t\u00e2rziu, Alice se chinuia s\u0103 se ridice \u00een picioare. Se g\u00e2ndise c\u0103 poate Jake avea nevoie de ajutor ca s\u0103 \u00eenjghebe cada de na\u015ftere. Instruc\u021biunile de pe cutie p\u0103ruser\u0103 a fi foarte complicate. Alice s-a ridicat \u00een picioare \u015fi a reu\u015fit s\u0103 coboare p\u00e2n\u0103 \u00een sufragerie unde, \u00een lumina abia mijit\u0103 a viitorului r\u0103s\u0103rit, l-a g\u0103sit pe Jake st\u00e2nd furios \u00een mijlocul unui morman de cartoane, folii de protec\u021bie \u015fi buc\u0103\u021bi de plastic lucitor. \u2014E dificil? a \u00eentrebat ea cu team\u0103. \u2014Nu e numai asta, a pufnit Jake. Se presupune c\u0103 e ecologic\u0103 \u2013 \u015fi uit\u0103-te aici! a spus el ridic\u00e2nd una dintre foliile de protec\u021bie. Cu ce crezi c\u0103 po\u021bi s\u0103 distrugi mai bine o p\u0103dure ecuatorial\u0103 dec\u00e2t cu asta? Fiindc\u0103 durerile o apucaser\u0103 din nou \u015fi-o \u00eempungeau cu for\u021b\u0103, Alice a \u00eenchis ochii. \u015ei-a arcuit spatele \u015fi-a l\u0103sat s\u0103-i scape un geam\u0103t agonic, prelung \u015fi profund. Apoi a sim\u021bit pe frunte m\u00e2na tremur\u0103toare \u015fi transpirat\u0103 a lui Jake. \u2014Of, Al, draga mea, nu-\u021bi face griji\u2026 \u2014Ai chemat moa\u015fele? a g\u00e2f\u00e2it ea. Cred c\u0103 ar fi timpul s\u0103 vin\u0103 \u00eencoace. Jake a s\u0103rit \u00een picioare \u015fi s-a repezit la telefon. \u00cen ochi i se citea \u00eengrijorarea. \u00centre timp, Alice a \u00eencercat s\u0103-\u015fi mai \u00eenmoaie durerile f\u0103c\u00e2nd un tur al micii lor buc\u0103t\u0103rii. Chiuveta era plin\u0103 de borcane \u015fi de cutii nesp\u0103late, care urmau s\u0103 primeasc\u0103 noi identit\u0103\u021bi reciclate. De presupus c\u0103 \u00een zona gospod\u0103riei. Alice a picurat ni\u015fte Fairy peste ele \u015fi a dat drumul la ap\u0103 cald\u0103. Numai ca s\u0103 descopere c\u0103 pe \u021beav\u0103 nu curgea nici un pic de ap\u0103 cald\u0103. Groaza a pus st\u0103p\u00e2nire pe ea. Boilerul se hot\u0103r\u00e2se s\u0103 se strice din nou tocmai \u00een diminea\u021ba asta. Era imposibil a\u015fa ceva. Oare el nu era con\u015ftient c\u0103 aveau de umplut o cad\u0103 de na\u015ftere? \u2014Moa\u015fele or s\u0103 ne sune \u00eenapoi, a anun\u021bat Jake c\u00e2nd Alice s-a \u00eentors \u00een sufragerie. Jake st\u0103tea \u00een genunchi, printre buc\u0103\u021bile c\u0103zii de na\u015ftere. Alice s-a cutremurat, imagin\u00e2ndu-\u015fi cada construit\u0103 \u015fi umplut\u0103 cu ap\u0103 rece ca ghea\u021ba. \u2014Cum te sim\u021bi? a \u00eentrebat-o Jake plin de solicitudine. Alice s-a for\u021bat s\u0103 z\u00e2mbeasc\u0103. \u2014Mai bine, a cronc\u0103nit ea, respir\u00e2nd mai calm pe m\u0103sur\u0103 ce contrac\u021bia sc\u0103dea \u00een intensitate. \u2014E\u015fti sigur\u0103? \u2014Da. Pot s\u0103 te ajut cu ceva? \u2014\u00centinde-te pe canapea \u015fi stai calm\u0103. \u2014Nu, m\u0103 refer la ceva practic, a insistat Alice. Era hot\u0103r\u00e2t\u0103 s\u0103 nu dea senza\u021bia c\u0103 e preocupat\u0103 numai de durerile ei. Ar fi fost ceva egoist \u015fi, a\u015fa cum Jake \u00eei tot repetase, nici el \u015fi nici planeta nu aveau vreme de oameni egoi\u015fti. Alice a luat, cu bl\u00e2nde\u021be, pliantul cu instruc\u021biunile c\u0103zii de na\u015ftere din m\u00e2na lui Jake \u015fi s-a uitat pe el. Pliantul era plin cu desene complicate cu paneluri, s\u0103ge\u021bi \u015fi \u015furuburi. Pe ultima pagin\u0103, o femeie cu un abdomen uria\u015f, a\u015fezat\u0103 \u00een mijlocul unei construc\u021bii hexagonale terminate, contempla capul unui copil care ie\u015fea dintre pulpele ei larg dep\u0103rtate. \u2014P\u0103i, dac\u0103 tu chiar vrei s\u0103 te apuci de chestia asta, a spus Jake, evident u\u015furat, atunci eu m\u0103 duc s\u0103 g\u0103sesc furtunul de gr\u0103din\u0103. \u2014Furtunul de gr\u0103din\u0103? \u2014Ca s\u0103 umplu cada. \u2014\u00c3\u0103\u0103\u0103, Jake, apa\u2026 Dar Jake ie\u015fise deja din camer\u0103. Telefonul a sunat. \u00dein\u00e2ndu-se de burt\u0103, Alice s-a \u00eendreptat leg\u0103nat c\u0103tre el. \u2014Aici Centrul de Na\u015fteri Jane Austen de la Spitalul de Vest. A urmat un minut sau dou\u0103 de explica\u021bii. \u2014\u00cen\u021beleg, a spus Alice rar. \u015ei sunte\u021bi foarte siguri? Nu exist\u0103 \u015fanse ca situa\u021bia s\u0103 se schimbe? \u2014M\u0103 tem c\u0103 nu, i-a confirmat persoana de la cel\u0103lalt cap\u0103t al firului. Alice s-a pr\u0103bu\u015fit disperat\u0103 pe podea. Lacrimi de groaz\u0103 i-au inundat ochii. Dumnezeule! Oare co\u015fmarul \u0103sta era chiar real? Apoi i-a venit o idee. \u2014V\u0103 sim\u021biti bine, doamn\u0103? a \u00eentrebat-o \u00eengrijorat\u0103 persoana de la cel\u0103lalt cap\u0103t al firului. Alice t\u0103cea. Era ocupat\u0103 cu procesarea uluitoarei, minunatei \u015fi salvatoarei posibilit\u0103\u021bi care abia \u00eei venise \u00een minte. \u2014\u00c3\u0103\u0103\u0103, a\u015ftepta\u021bi o clip\u0103, a murmurat ea. Oare calculele ei erau corecte? Te rog, Doamne, f\u0103 s\u0103 fie a\u015fa. Nu, era sigur\u0103 c\u0103 avea dreptate. Sincer vorbind, avea tot interesul s\u0103 aib\u0103 dreptate. \u2014De fapt, i-a spus Alice persoanei de la spital, nu v\u0103 face\u021bi griji. Am un alt plan. Apoi a \u00eenchis telefonul \u015fi a format un alt num\u0103r \u00eenainte ca o nou\u0103 contrac\u021bie s-o ia cu asalt. C\u00e2teva minute mai t\u00e2rziu, Jake a revenit \u00een sufragerie \u00eenv\u00e2rtind un furtun de gr\u0103din\u0103 pr\u0103fuit. \u2014Am g\u0103sit \u015fi fondul sonor cu voci de balen\u0103, a ad\u0103ugat el triumf\u0103tor flutur\u00e2nd o caset\u0103. \u2014Fantastic, i-a zis Alice. Dar, a continuat ea cu bl\u00e2nde\u021be, n-o s\u0103 avem nevoie de ea. Jake p\u0103rea oripilat. \u2014De ce nu? Vrei s\u0103 ascul\u021bi altceva? \u2014N-o s\u0103 am nevoie de ea pentru c\u0103 m\u0103 duc la spital. Jake a tras aer \u00een piept cu un gest \u015ffichiuitor \u015fi indignat. \u2014Dar, Al, am c\u0103zut de acord. Na\u015ftere acas\u0103. Moa\u015fele vin aici. O s\u0103-\u021bi ascult\u0103m trupul \u015fi de aici o s\u0103 decurg\u0103 totul. \u2014Dar trupul meu, a gemut Alice, spune c\u0103 trebuie s\u0103 fie \u00eentr-un spital. Acum. \u2014\u00cen planul nostru de na\u015ftere nu exist\u0103 nici un spital, a zis Jake \u00eenc\u0103p\u0103\u021b\u00e2nat. \u2014D\u0103-l dracului de plan de na\u015ftere! a urlat dintr-odat\u0103 Alice, d\u00e2ndu-\u015fi seama c\u0103 a fi rezonabil\u0103, \u00een timp ce durerile atinseser\u0103 gradul celor dintr-o camer\u0103 de tortur\u0103, era mai presus de puterile ei. A \u00eenchis ochii ca s\u0103 nu mai vad\u0103 expresia \u015focat\u0103 de pe chipul lui Jake. \u2014Spitalul nu poate s\u0103 trimit\u0103 nici o moa\u015f\u0103, a ad\u0103ugat ea pe un ton de scuz\u0103. Fa\u021ba lui Jake s-a \u00eentunecat din cauza furiei. \u2014Cum adic\u0103 nu pot s\u0103 trimit\u0103 nici o nenorocit\u0103 de moa\u015f\u0103? Doar e un spital, nu? Jake a s\u0103rit s\u0103 ia telefonul care odihnea \u00een poala lui Alice. M\u00e2na lui Alice s-a str\u00e2ns \u00een jurul receptorului. \u2014Uite ce e! Nu are nici un rost s\u0103 te cer\u021bi cu ei, a bolborosit ea sim\u021bind cum transpira\u021bia \u00eencepe s\u0103-i curg\u0103 pe frunte. Problema e c\u0103 pentru o na\u015ftere acas\u0103 e nevoie de dou\u0103 moa\u015fe, iar spitalul nu ne poate trimite dou\u0103 \u00een noaptea asta. Sunt prea ocupa\u021bi. A\u015fa c\u0103 merg eu la spital. \u2014La Spitalul de Vest? \u2014A\u015f putea s\u0103 merg acolo, dar n-o s\u0103 fac asta, a g\u00e2f\u00e2it Alice \u00een timp ce agonia o cuprindea din nou. E clar c\u0103 acum sunt suprasolicita\u021bi. \u2014Atunci unde? \u2014\u00centr-un loc\u2026 au\u2026 care se nume\u015fte Cavendish. Chipul lui Jake a p\u0103lit. \u2014Spitalul privat? \u00c3la la care se duc nenorocitul \u0103la de agent imobiliar \u015fi nevast\u0103-sa aia cu b\u0103\u021bul \u00een fund? Cu pumnii bine str\u00e2n\u015fi, Alice s-a uitat la Jake f\u0103r\u0103 s\u0103 \u00een\u021beleag\u0103 nimic. Parc\u0103-\u015fi amintea, a\u015fa vag, c\u0103 Amanda Hardwick zisese ceva de Cavendish, dar acum Alice avea ni\u015fte dureri mult prea mari ca s\u0103-i mai pese. \u2014Treaba st\u0103 a\u015fa, a gemut Alice adun\u00e2ndu-\u015fi for\u021bele pentru un ultim \u015fi uria\u015f efort explicativ. Asigurarea mea medical\u0103 privat\u0103 de la Intercorp e valabil\u0103 p\u00e2n\u0103 la sf\u00e2r\u015fitul anului. Ea acoper\u0103 toate cheltuielile. I-am sunat \u015fi mi-au recomandat s\u0103 merg la Cavendish. E cea mai apropiat\u0103, cea mai nou\u0103 \u015fi cea mai bine utilat\u0103 maternitate din zon\u0103 \u015fi-o s\u0103 fiu primit\u0103 imediat. Asigurarea mea acoper\u0103 chiar \u015fi un pachet pe care spitalul \u00eel are \u015fi care se nume\u015fte \u201ePuiul gr\u0103bit\u201c, destinat persoanelor ai c\u0103ror copii se nasc \u00eenainte de termen. Alice a c\u0103zut pe spate, epuizat\u0103 de efortul f\u0103cut ca s\u0103 vorbeasc\u0103. Asta \u00eenainte de o ultim\u0103 sfor\u021bare. \u2014Au trimis dup\u0103 mine o limuzin\u0103-ambulan\u021b\u0103. \n\nAmanda s-a g\u00e2ndit c\u0103 na\u015fterea nu fusese deloc pl\u0103cut\u0103, de\u015fi, dup\u0103 rahianestezie, situa\u021bia se \u00eembun\u0103t\u0103\u021bise \u00een mod dramatic. Carinthia \u00ee\u015fi f\u0103cuse apari\u021bia cur\u00e2nd dup\u0103 acest moment. \u015ei \u00eenc\u0103 \u00eentr-o manier\u0103 ca la carte. Plus-minus c\u00e2teva copci. Nu-i convenea deloc s\u0103 recunoasc\u0103, dar Una avusese dreptate. Cezariana nu fusese necesar\u0103. Singurul aspect nepl\u0103cut legat de na\u015fterea Carinthiei a fost faptul c\u0103, p\u00e2n\u0103 la urm\u0103, progenitura n-a fost Carinthia. Varianta micu\u021b\u0103, frumoas\u0103 \u015fi flatant\u0103 a Amandei nu s-a materializat p\u00e2n\u0103 la urm\u0103. \u2014B\u0103ie\u021bel, a spus Una, a\u015fez\u00e2nd pe stomacul Amandei un gogoloi plin de s\u00e2nge. Amanda s-a holbat la el. Nu era heruvimul blond pe care \u015fi-l imaginase ea. Era brunet, plin de riduri \u015fi pliuri \u015fi cu o piele ro\u015fiatic\u0103 nepl\u0103cut\u0103. \u00cen plus, ceva legat de trupul copilului \u00eei amintea mamei de partea interioar\u0103 a g\u00e2tului unei p\u0103s\u0103ri, a\u015fa c\u0103 Amanda a fost bucuroas\u0103 c\u00e2nd Una a luat pruncul ca s\u0103-l cure\u021be. Femeia nu \u00ee\u015fi f\u0103cea griji nejustificate legate de reac\u021bia ei. \u00cen toate c\u0103r\u021bile scria c\u0103 sentimentele materne intervin mai t\u00e2rziu. A\u015fa c\u0103 nu \u015fi-a constr\u00e2ns deloc manifestarea principalului sentiment \u00een calitate de proasp\u0103t\u0103 m\u0103mic\u0103, \u015fi anume acela de dezgust. Mai \u00eent\u00e2i, i-a dat fr\u00e2u liber \u00een salonul postnatal. Unde era oribil: pere\u021bii erau v\u0103rui\u021bi \u00een roz, iar perdelele groaznice din jurul paturilor ar\u0103tau asemenea celor dintr-un motel transilv\u0103nean din Iad. \u015ei zgomotul! Celelalte mame sc\u00e2nceau \u015fi se v\u0103itau mai tare dec\u00e2t copiii lor cei pl\u00e2ng\u0103cio\u015fi. \u00centr-un final, totul a fost aproape de ne\u00eendurat. Amanda \u00eencercase, \u00een faz\u0103 ini\u021bial\u0103, s\u0103 pun\u0103 m\u00e2na pe una dintre pu\u021binele rezerve private de recuperare, dar acestea erau alocate pe principiul primul n\u0103scut-primul servit. Cum travaliul Amandei durase, p\u00e2n\u0103 la urm\u0103, dou\u0103sprezece ore, se trezise r\u0103mas\u0103 pe dinafar\u0103. Numai c\u0103 cine r\u00e2de la urm\u0103, r\u00e2de mai bine. Amanda a f\u0103cut a\u015fa un scandal, \u00eenc\u00e2t spitalul i-a oferit singura rezerv\u0103 privat\u0103 care mai era liber\u0103. Care, la drept vorbind, era o camer\u0103 cu o cu totul alt\u0103 destina\u021bie. * * * \u2014A fost vorba doar de \u015focul pe care l-am avut c\u00e2nd mi s-a spus s\u0103 merg la Sala Triste\u021bii, s-a lamentat Hugo \u00een timp ce Una \u00eei administra ni\u015fte ceai fierbinte \u015fi dulce. \u2014Ei, \u015fi ce-i cu asta? a s\u0103rit Amanda. S\u0103 \u015ftii c\u0103 am noroc c\u0103 sunt aici. A trebuit s\u0103 duc mult\u0103 munc\u0103 de convingere p\u00e2n\u0103 s\u0103-mi deschid\u0103 salonul \u0103sta. Amanda era departe de a fi mul\u021bumit\u0103. Era furioas\u0103 fiindc\u0103 Hugo nu ajunsese la timp ca s\u0103 asiste la na\u015ftere. Sincer vorbind, s\u0103 na\u015fti singur\u0103 era o chestie jenant\u0103. Ca \u015fi c\u00e2nd ai fi o mam\u0103 singur\u0103 sau ceva \u00een genul \u0103sta. Pe de alt\u0103 parte, \u00eens\u0103, s-a g\u00e2ndit Amanda cu am\u0103r\u0103ciune, poate c\u0103 asta era o situa\u021bie de preferat celei \u00een care ai un so\u021b care se prezint\u0103 \u00een starea \u00een care se prezentase Hugo. \u00cen scaun cu rotile, cu capul bandajat \u015fi cu un castron din aluminiu pentru vom\u0103 a\u015fezat pe genunchi. Se mai auzise de so\u021bi care s\u0103 se \u015focheze \u00een sala de na\u015ftere, dar Hugo era primul de care auzea Amanda, care s\u0103 le\u015fine \u00eenainte s\u0103 ajung\u0103 acolo. \u2014Dar am crezut c\u0103 a\u021bi murit am\u00e2ndoi. Pr\u0103bu\u015fit \u00een scaunul cu rotile, Hugo retr\u0103ia groaza momentului prin care trecuse. \u2014Ei bine, n-am murit, i-a atras aten\u021bia Amanda, plin\u0103 de energie. D\u0103-mi, te rog, mobilul! Vreau s\u0103 sun la Cavendish. \u2014Nu ai voie s\u0103 folose\u015fti telefonul mobil \u00een spital\u2026 Vocea lui Hugo s-a stins pe sf\u00e2r\u015fitul frazei. \u00cen starea \u00een care era Amanda acum, nu avea nici un sens s\u0103 se certe cu ea. De fapt, nu avea nici un sens s\u0103 se certe cu ea, indiferent de starea \u00een care se g\u0103sea Amanda. \n\nC\u00e2teva ore mai t\u00e2rziu, satisf\u0103cut\u0103, Amanda se uita la baldachinul unui pat din spitalul Cavendish. Convorbirea telefonic\u0103 necesar\u0103 ca s\u0103 se ajung\u0103 la situa\u021bia asta fusese, \u00eentr-adev\u0103r, lung\u0103 \u015fi nu prea civilizat\u0103. Amanda \u00eel amenin\u021base pe directorul de la Cavendish cu o men\u021bionare nefavorabil\u0103 \u00een articolul pe tema na\u015fterii pe care \u00eel scria pentru Vogue, \u00een cazul \u00een care nu-i permitea s\u0103-\u015fi petreac\u0103 m\u0103car perioada de convalescen\u021b\u0103 acolo. Amanda nu \u00een\u021belegea cum de tactica asta at\u00e2t de evident\u0103 \u015fi de simpl\u0103 nu-i venise \u00een minte mai devreme. Era clar c\u0103 sarcina \u00ee\u021bi n\u0103cl\u0103ia creierul. Slav\u0103 Domnului c\u0103 acum nu mai era gravid\u0103. \u00cen timp ce Amanda ofta fericit\u0103 \u015fi ap\u0103sa tastele laptopului conectat la Internet care f\u0103cea parte din serviciile oferite de Cavendish, Hugo, care st\u0103tea \u00eentr-un fotoliu \u00eembr\u0103cat \u00eentr-un material cu aspect de tapiserie, pozi\u021bionat \u00een fa\u021ba ferestrei uria\u015fe care d\u0103dea \u00eenspre terenul de golf, a l\u0103sat \u00een jos exemplarul din The Times. \u2014Ce faci? a \u00eentrebat-o el pe Amanda. Doar nu munce\u015fti, nu-i a\u015fa? Abia ai n\u0103scut. Cum r\u0103m\u00e2ne cu s\u0103ltatul pe genunchi al copiilor angelici \u00een lumina soarelui care p\u0103trunde printre florile de m\u0103r? \u2014Of, pentru numele lui Dumnezeu! Vremea de-afar\u0103 nu se preteaz\u0103 la a\u015fa ceva, a zis Amanda ridic\u00e2nd un bra\u021b ner\u0103bd\u0103tor \u00een direc\u021bia geamului acoperit cu d\u00e2re de z\u0103pad\u0103 aproape topit\u0103. Nu fac dec\u00e2t s\u0103-mi verific e-mail-ul, OK? I-am trimis ideea mea cu tab\u0103ra de sperm\u0103 lui Graydon, dar, aha, uite inbox-ul meu, \u00eemmm, nu, s\u0103-l ia dracu\u2019, \u00eenc\u0103 nu mi-a dat nici un r\u0103spuns. Iar cei de la Vogue tot nu s-au hot\u0103r\u00e2t \u00eenc\u0103 \u00een leg\u0103tur\u0103 cu articolul \u0103la la persoana \u00eent\u00e2i, cu na\u015fterea. Amanda s-a \u00eencruntat. \u2014Dar dac\u0103 tot sunt pe Internet, atunci o s\u0103 reconfirm data venirii asistentei Harris. Ar trebui s\u0103 ajung\u0103 m\u00e2ine. Mary-poppins.co.uk, a bolborosit Amanda numai pentru ea, tast\u00e2nd adresa de e-mail a agen\u021biei care o trimitea pe asistenta maternal\u0103. Hugo a aruncat o privire tem\u0103toare c\u0103tre p\u0103tu\u021bul copilului. Pruncul dormea, dar Hugo nu-\u015fi f\u0103cea prea mari speran\u021be c\u0103 situa\u021bia \u00een curs avea s\u0103 mai dureze mult timp. Doar dup\u0103 c\u00e2teva ore de stat \u00eempreun\u0103, tat\u0103l \u00een\u021belesese c\u0103 progenitura avea tendin\u021ba s\u0103 explodeze ca o bomb\u0103 \u00een orice secund\u0103. A\u015fa mam\u0103, a\u015fa fiu, se g\u00e2ndea Hugo. Se \u00eentreba dac\u0103 \u015fi \u00een ce fel copilul sem\u0103na cu el. Cel pu\u021bin momentan, la capitolul aspect exterior nu se observa nimic. Copilul avea fa\u021ba contorsionat\u0103, pielea ro\u015fiatic\u0103 \u015fi o aparen\u021b\u0103 terifiant de fragil\u0103. Din c\u00e2te reu\u015fea s\u0103-\u015fi dea seama Hugo, pruncul lui nu sem\u0103na cu altceva dec\u00e2t cu un copil. Hugo era con\u015ftient c\u0103 astfel de g\u00e2nduri erau o mare gre\u015feal\u0103. Se spunea c\u0103 momentul \u00een care deveneai tat\u0103 era una dintre cele mai grozave experien\u021be ale vie\u021bii. C\u00e2nd \u00ee\u015fi vedeau pentru prima dat\u0103 progeniturile, b\u0103rba\u021bii izbucneau \u00een lacrimi \u015fi se sim\u021beau invada\u021bi de un cople\u015fitor sentiment de uluire. Cu toate astea, principala senza\u021bie resim\u021bit\u0103 de Hugo \u00een orele care urmaser\u0103 na\u015fterii era aceea de inutilitate absolut\u0103. Se p\u0103rea c\u0103 el nu putea s\u0103 fac\u0103 nimic, c\u0103 nu avea de \u00eendeplinit nici un rol. C\u00e2nd copilul era treaz, Amanda \u015fi cele dou\u0103 asistente care-i fuseser\u0103 atribuite de spitalul Cavendish erau at\u00e2t de ocupate cu el \u00eenc\u00e2t Hugo nu prea avea \u015fansa s\u0103 fac\u0103 nimic. Abia dac\u0103 reu\u015fea s\u0103 arunce o privire la copil. Singura dat\u0103 c\u00e2nd \u00eencercase s\u0103 se apropie de fiul lui o f\u0103cuse sub privirile personalului de asisten\u021b\u0103, iar el nu \u015ftiuse ce s\u0103 fac\u0103 sau ce s\u0103 spun\u0103. Tot timpul c\u00e2t \u00eel \u021binuse \u00een bra\u021be, copilul urlase. Ceea ce nu-l ajutase deloc. Mieun\u0103turile \u015fi pl\u00e2nsetul ca de pisic\u0103 al b\u0103ie\u021belului \u00eel tulburaser\u0103 pe Hugo \u015fi-l f\u0103cuser\u0103 s\u0103-\u015fi doreasc\u0103 s\u0103 boceasc\u0103 \u015fi el. A\u015fa c\u0103 acum, Hugo st\u0103tea \u00een fotoliu \u015fi se pref\u0103cea c\u0103 cite\u015fte ziarul, dar \u00een realitate \u00ee\u015fi scruta toate cele patru col\u021buri ale inimii \u00een c\u0103utarea unei urme de sentiment patern. P\u00e2n\u0103 \u00een clipa aia, bucuria lui putea fi atribuit\u0103 numai faptului c\u0103 pe copil nu-l chema Carinthia. Se p\u0103rea c\u0103 Amanda cunoscuse c\u00e2ndva o persoan\u0103 fermec\u0103toare care purta numele \u0103sta, dar adev\u0103rul era c\u0103 aceasta era denumirea uneia dintre provinciile austriece \u015fi c\u0103 era ridicol s\u0103 botezi un copil cu numele \u0103sta. Austriecii nu-\u015fi botezau progeniturile Humberside. Din fericire, copilul oferise chiar el solu\u021bia, dovedindu-se a fi b\u0103iat. Ceea ce, desigur, iscase probleme legate de nume. Amanda citea cartea Nume pentru conduc\u0103tori, un volum \u00een edi\u021bie de lux, care f\u0103cea parte din serviciile complementare oferite de spitalul Cavendish. Toate numele p\u0103reau imposibil de elaborate, iar Hugo b\u0103nuia c\u0103 se potriveau ca o m\u0103nu\u015f\u0103 aspira\u021biilor clien\u021bilor Cavendish-ului. De exemplu, sec\u021biunea pentru b\u0103ie\u021bi includea orori precum Merlin, Vercingetorix \u015fi Ezekiel. Nume pe care Amanda le adora. Numele care-i pl\u0103ceau lui, nume simple, specific engleze\u015fti, precum James \u015fi John, nu erau de g\u0103sit. Copilul a \u00eenceput s\u0103 se foiasc\u0103. \u00cen ciuda a\u015ftept\u0103rilor, nu a izbucnit \u00eentr-un urlet. A forn\u0103it pu\u021bin, dup\u0103 care a adormit la loc. \u2014Slav\u0103 Domnului, a morm\u0103it Amanda din pat. Mi-a ron\u021b\u0103it sf\u00e2rcurile de mi le-a f\u0103cut praf. Amanda ajunsese deja s\u0103 deteste al\u0103ptatul. C\u00e2nd una dintre asistente \u00eei spusese Amandei \u201ea\u015feza\u021bi-v\u0103 \u00eentr-o pozi\u021bie confortabil\u0103\u201c, din dorin\u021ba de a-i explica acesteia cum se proceda corect, \u00eentre cele dou\u0103 intervenise un schimb dur de replici. \u2014\u00centr-o pozi\u021bie confortabil\u0103? zbierase Amanda \u00eenfuriat\u0103. Am curul rupt \u00een dou\u0103, iar \u021b\u00e2\u021bele mi le simt ca dou\u0103 mingi de rugby. Nu exist\u0103 ceva care s\u0103 poat\u0103 fi descris ca o pozi\u021bie confortabil\u0103. Hugo a ridicat ziarul smotocit \u015fi a \u00eenceput s\u0103 cerceteze, din nou, ideea lipsei lui de sentimente; cu toate c\u0103, totu\u015fi, exista un sentiment cople\u015fitor pe care-l resim\u021bea de la momentul na\u015fterii \u00eencoace. Asta dac\u0103 nu lua \u00een considerare durerea pricinuit\u0103 de contactul pe care maxilarul lui \u00eel avusese cu linoleumul spitalului. Sentimentul cel cople\u015fitor era acela c\u0103 avea nevoie de o b\u0103utur\u0103 \u021beap\u0103n\u0103. Hugo \u015ftia c\u0103 spitalul Cavendish punea la dispozi\u021bie \u015fi un bar cu b\u0103uturi gratis. V\u0103zuse \u00eenc\u0103 de la sosire salonul enorm de la parter. Hugo \u00ee\u015fi amintea focul p\u00e2lp\u00e2itor, b\u00e2rnele aparente, canapelele moi din piele \u015fi, indubitabil, at\u00e2tea pahare de whisky cu sifon c\u00e2te reu\u015feai s\u0103 dai pe g\u00e2t. Hugo a \u00eemp\u0103turit ziarul \u00een t\u0103cere \u015fi a contemplat scena din fa\u021ba lui. Amanda cl\u0103tina din cap \u00een fa\u021ba laptopului, iar Merlin-Vercingetorix-Ezekiel dormea \u2013 ei!\u2013 ca un copil. Hugo s-a ridicat u\u015for din fotoliul lui cel confortabil. Nu avea s\u0103 dispar\u0103 dec\u00e2t zece minute. \u015ei, oricum, nimeni n-avea s\u0103-i duc\u0103 dorul. Hugo a cobor\u00e2t pe scara splendid\u0103, lung\u0103 \u015fi larg\u0103, ajung\u00e2nd \u00een salon. Printre odorizantele de camer\u0103 \u015fi mirosul de trabucuri era detectabil \u015fi acela, mai slab, de antiseptic. Hugo \u015fi-a dat seama c\u0103 \u015fi trabucurile erau gratis, a\u015fa c\u0103 s-a servit cu un minunat Romeo y Julieta. Cum era vorba aia? Un copil e un copil, dar un trabuc bun e un adev\u0103rat balsam. Hugo s-a a\u015fezat pe un scaun rotitor, \u015fi-a pus coatele pe blatul ca de cupru lustruit al barului \u015fi a \u00eenceput s\u0103 se uite pe meniul cu b\u0103uturi. A realizat c\u0103 meniul avea o tem\u0103 central\u0103, dar nu era sigur c\u00e2t de potrivit\u0103 era aceasta. C-Breeze se afla \u00een capul listei, urmat de Puerpal Haze, Forceps Flip, Dr. Tom Collins \u015fi Twin Martini1. Poate c\u0103 \u015fi mai groaznice erau cocteilurile care nu suferiser\u0103 modific\u0103ri la nivelul denumirii, dar c\u0103rora contextul clinicii le oferea un nou \u015fi hidos \u00een\u021beles. De exemplu, momentan, dac\u0103 lua \u00een considerare descrierile ginecologice fruste cu privire la na\u015ftere, pe care i le furnizase Amanda, Slow Comfortable Screw2 \u015fi Screaming Orgasm3 nu-l tentau deloc pe Hugo. Ce s\u0103 mai zic\u0103 de Bloody Mary4\u2026 cu fa\u021ba schimonosit\u0103, Hugo a l\u0103sat jos meniul \u015fi i-a cerut barmanului un whisky \u021beap\u0103n cu sifon. C\u00e2nd, plin de recuno\u015ftin\u021b\u0103, Hugo a luat prima gur\u0103 din pahar, a realizat c\u0103 l\u00e2ng\u0103 el a mai ap\u0103rut o pereche de coate. Ni\u015fte coate \u00eembr\u0103cate \u00eentr-o c\u0103ma\u015f\u0103 \u00een carouri. \u2014\u015eampanie, tomnule? a pronun\u021bat neclar barmanul cu ceea ce lui Hugo i s-a p\u0103rut a fi un accent continental extrem de fals. Un cocteil, tomnule? \u2014Nu, mul\u021bumesc. Ave\u021bi ceva de genul unui suc organic de morcovi? a \u00eentrebat o voce pe care Hugo a recunoscut-o. Lui Hugo i s-a \u00eentors stomacul pe dos. Era imposibil. Doar \u0103\u015ftia aleseser\u0103 s\u0103 nasc\u0103 acas\u0103, nu? \u015ei-atunci ce mama naibii c\u0103uta el aici? Hugo a continuat s\u0103 fixeze cu \u00eenc\u0103p\u0103\u021b\u00e2nare fundul paharului de cristal \u00een care i se servise whisky-ul. \u2014Suc de morcovi? a repetat barmanul surprins. Nu crid, tomnule. \u2014P\u0103i, atunci ap\u0103? Era limpede c\u0103 mu\u015fteriul era pus pe har\u021b\u0103. \u2014Evident, ap\u0103 trecut\u0103 prin filtru reciclabil. \u2014Crid c\u0103 avem pe undeva o sticl\u0103 de ap\u0103, a spus barmanul nu prea convins. Dup\u0103 ce s-a aplecat \u015fi a scotocit pe sub bar, acesta a reap\u0103rut cu m\u00e2na goal\u0103. \u2014\u00cemi pare r\u0103u, tomnule. Majoritatea tomnilor care vin aici, vor alcool. Trabucuri. \u00cen\u021belege\u021bi, ca s\u0103 s\u0103rb\u0103toreasc\u0103. Nou-venitul a \u00eenceput s\u0103 dea energic din m\u00e2ini ca s\u0103 scape de fumul provenit de la trabucul lui Hugo. \u2014Ei bine, nu to\u021bi vrem s\u0103 s\u0103rb\u0103torim otr\u0103vindu-ne ficatul \u015fi aprinz\u00e2nd simboluri falice \u00een detrimentul atmosferei. Hugo a sim\u021bit c\u0103 vecinul se \u00eentorsese \u015fi se uita la el. \u2014Hei, a zis el. Ia uite-l pe Yogi! \u2014Bun\u0103, Jake, a r\u0103spuns Hugo cu o fa\u021b\u0103 rigidizat\u0103 din cauza nepl\u0103cerii. Nu mi-am dat seama c\u0103 e\u015fti aici. Ce s-a \u00eent\u00e2mplat cu na\u015fterea acas\u0103? \u2014Copilul s-a n\u0103scut alalt\u0103ieri. Pu\u021bin \u00eenainte de termen. Pentru o clip\u0103, Jake a p\u0103rut iritat. \u2014Dar, hei, asta e Mama Natur\u0103, nu? a ad\u0103ugat el revenind la obi\u015fnuita lui voio\u015fie. \u2014Cum adic\u0103 \u201epu\u021bin \u00eenainte de termen\u201c? Hugo a sim\u021bit c\u0103 era vorba despre ceva care nu-l prea predispunea pe Jake la discu\u021bii. \u2014\u00c3\u0103\u0103\u0103\u2026 Cezarian\u0103 de urgen\u021b\u0103. Lucrurile s-au complicat ni\u021bel. \u2014Cezarian\u0103 de urgen\u021b\u0103? a exclamat Hugo. Deci cuplul total natural, total organic avusese parte de cea mai tehnologizat\u0103 \u015fi mai nenatural\u0103 na\u015ftere imaginabil\u0103. \u2014\u015ei voi a\u021bi avut cezarian\u0103, nu? a replicat \u00een manier\u0103 defensiv\u0103 Jake. \u2014Nu, de fapt Amanda a suportat o na\u015ftere vaginal\u0103. Hugo \u015fi-a savurat senza\u021bia generat\u0103 de faptul c\u0103 marcase un punct. \u2014Domnule, ve\u021bi suc de ro\u015fii? i-a \u00eentrerupt barmanul care, plin de speran\u021b\u0103, agita c\u0103tre Jake o sticl\u0103 mic\u0103 \u015fi ro\u015fie. Jake l-a privit suspicios. \u2014 Este GM1? \u2014 \u00cemi pare r\u0103u, nu \u015ftiu. E\u015fte Schweppes. Jake s-a mul\u021bumit cu lapte. Barmanul i l-a oferit \u00eentr-un pahar \u00eenalt, elaborat, decorat ca un cocteil de carnaval, cu at\u00e2t de multe umbrelu\u021be de h\u00e2rtie roz, cire\u015fe \u015fi be\u021bi\u015foare de plastic de amestecat \u00eenc\u00e2t chipul lui Jake devenea invizibil \u00een spatele lor. Hugo se \u00eendoia c\u0103 situa\u021bia asta era doar un accident. \u2014Deci. Felicit\u0103ri. Jake \u015fi-a ridicat paharul supra\u00eenc\u0103rcat. \u2014Mul\u021bumesc. Felicit\u0103ri \u015fi \u021bie. \u2014E fantastic\u0103, nu? Paternitatea? Jake a \u00eempuns aerul cu unul dintre bra\u021bele lui bronzate \u015fi musculoase. Hugo a cl\u0103tinat din cap abia perceptibil, amintindu-\u015fi, cu un sentiment de disconfort, de cataclismica ultim\u0103 or\u0103 din cursul prenatal. \u2014E cel mai grozav sim\u021b\u0103m\u00e2nt din lume, a ad\u0103ugat Jake. \u2014Da. \u2014Nimic nu se compar\u0103 cu asta, nu? Vr\u00e2nd s\u0103 ia un g\u00e2t de lapte, Jake a disp\u0103rut \u00een spatele umbrelu\u021belor de cocteil. \u2014E absolut \u2013 incredibil. A\u015fa de \u2013 emo\u021bionant. A\u015fa de \u2013 uluitor. Hugo i-a f\u0103cut semn din cap barmanului c\u0103 mai vrea un whisky. Era acum aproape sigur c\u0103 Jake voia s\u0103-l scoat\u0103 din pepeni \u00een mod deliberat. \u2014Nu mi-e ru\u015fine s\u0103-\u021bi spun c\u0103 eu am pl\u00e2ns, a spus Jake. Hugo n-a zis nimic. S\u0103geata lui Jake, dac\u0103 era \u00eentr-adev\u0103r vorba de-o s\u0103geat\u0103, \u00ee\u015fi atinsese \u021binta. Oare el de ce nu sim\u021bise a\u015fa? Singura scuz\u0103 care \u00eei venea \u00een minte era c\u0103 lovitura \u00een b\u0103rbie care-l f\u0103cuse s\u0103 le\u015fine \u00eei suspendase, temporar, toate emo\u021biile normale. \u2014 Vreau s\u0103 zic, clipa c\u00e2nd a ie\u015fit copilul\u2026 Jake \u015fi-a scuturat buclele minun\u00e2ndu-se\u2026 a fost cel mai grozav moment din via\u021ba mea. \u015ei tu ai fost acolo, nu? \u2014N-am reu\u015fit s\u0103 ajung, a bolborosit Hugo \u00een paharul cu whisky \u015fi sifon. Din secunda \u00een care a recunoscut acest fapt, Hugo a \u00eenceput s\u0103 se \u00eentrebe de ce o f\u0103cuse. I-ar fi fost a\u015fa de simplu s\u0103 mint\u0103 \u015fi s\u0103 nu-i ofere lui Jake o \u021bint\u0103 at\u00e2t de facil\u0103. \u2014N-ai reu\u015fit s\u0103 ajungi? Vocea lui Jake exprima o uluire triumf\u0103toare. \u2014Dumnezeule, eu n-a\u015f fi ratat momentul \u0103sta pentru nimic \u00een lume. Am fost acolo \u00een fiecare secund\u0103. Defensiv \u015fi, \u00een egal\u0103 m\u0103sur\u0103, beat, Hugo a sim\u021bit dorin\u021ba cople\u015fitoare s\u0103-l pocneasc\u0103 pe Jake de s\u0103-l arunce de pe scaunul rotitor. \u00cen loc s\u0103 fac\u0103 asta, \u015fi-a \u00eempins din nou paharul c\u0103tre barman. \u2014E confortabil aici, nu? a observat el. \u2014Eu abia a\u015ftept s\u0103 plec. Azi mergem acas\u0103. \u2014Azi? E pu\u021bin cam devreme, nu, dac\u0103 zici c\u0103 Alice a suferit abia alalt\u0103ieri o opera\u021bie cezarian\u0103? Jake a ridicat din umeri. \u2014Vrem s\u0103 ducem copilul acas\u0103, s\u0103 ne relu\u0103m via\u021ba de familie. Cu to\u021bii. Ochii i-au sclipit \u015fi gura era deschis\u0103 \u00eentr-un z\u00e2mbet de un entuziasm ner\u0103bd\u0103tor. Hugo s-a g\u00e2ndit mohor\u00e2t la via\u021ba de familie al\u0103turi de Amanda \u015fi de Merlin-Vercingetorix. Nu-i era u\u015for s\u0103 \u015fi-o imagineze. \u2014\u00cen orice caz, a ad\u0103ugat Jake pe un ton dezaprobator, locul \u0103sta e ni\u021bel cam restrictiv, nu \u021bi se pare? \u2014\u00cen ce sens? \u2014P\u0103i, \u00een primul r\u00e2nd, m\u0103 refer la placent\u0103. \u2014Ce-i cu ea? a \u00eentrebat Hugo. \u2014Eu voiam s-o transform \u00een pateu. Am g\u0103sit o re\u021bet\u0103 grozav\u0103 on-line. Dar, c\u00e2nd am cerut-o, mi s-a spus c\u0103 e prea t\u00e2rziu. O aruncaser\u0103 deja. Jake \u015fi-a \u00eencruntat spr\u00e2ncenele. \u2014Ce vreau s\u0103 zic e c\u0103 eu sunt tat\u0103l. Am drepturi asupra placentei \u0103leia. \u2014Presupun c\u0103 da. Hugo fusese mai mult dec\u00e2t fericit s\u0103 renun\u021be la acest drept. \u2014Oricum. Jake \u015fi-a terminat laptele, s-a prelins de pe scaun, apoi l-a pocnit \u00een joac\u0103 pe um\u0103r pe Hugo. \u2014Trebuie s\u0103 m\u0103 car. Ne mai vedem, Yogi. \u2014Numele meu e Hugo. Hugo a tres\u0103rit din cauza violen\u021bei loviturii. \u2014Nu \u015fi dac\u0103 te v\u0103d eu primul, a murmurat el cu din\u021bii str\u00e2n\u015fi.\n ", "tc \"Capitolul 9\" Alice \u00ee\u015fi adora fiica. Din prima secund\u0103 \u00een care o \u021binuse \u00een bra\u021be pe Rosa, un val puternic de sentimente s-a rev\u0103rsat asupra ei: iubire, u\u015furare, uluire \u015fi hot\u0103r\u00e2rea de a proteja aceast\u0103 creatur\u0103 minuscul\u0103 de a c\u0103rei existen\u021b\u0103 ea \u015fi Jake erau complet responsabili. Primele ei impresii legate de maternitate erau exact a\u015fa cum \u00ee\u015fi imaginase, dar \u00eenc\u0103 \u015fi mai amplificate. Toate cli\u015feele erau adev\u0103rate. Nu crezuse c\u0103 se poate s\u0103 iube\u015fti ceva cu at\u00e2ta intensitate. \u2014Acum \u015ftii \u015fi tu ce simt eu c\u00e2nd vine vorba de reciclare, a r\u00e2njit Jake de pe marginea patului c\u00e2nd Alice i-a m\u0103rturisit acest lucru. Alice a r\u00e2s zgomotos. Oare cum de se putuse g\u00e2ndi, a\u015fa cum o f\u0103cuse din c\u00e2nd \u00een c\u00e2nd, c\u0103 lui Jake \u00eei lipsea sim\u021bul umorului? Alice sim\u021bea c\u0103 se \u00eeneac\u0103 de at\u00e2ta fericire. \u2014Nu-mi vine s\u0103 cred, a oftat ea plin\u0103 de \u00eenc\u00e2ntare c\u0103tre Jake, str\u00e2ng\u00e2nd la piept gr\u0103m\u0103joara cald\u0103 de h\u0103inu\u021be de copil. G\u00e2nde\u015fte-te! Aproape c\u0103 era s\u0103 ratez toat\u0103 experien\u021ba asta. \u2014A\u015fa cum \u021bi-am mai spus, Al: toate se \u00eent\u00e2mpl\u0103 dintr-un anumit motiv, a asigurat-o Jake cu un z\u00e2mbet bl\u00e2nd. \u2014Draga mea! U\u015fa de la rezerva privat\u0103 s-a deschis larg. \u00cen camer\u0103 au intrat p\u0103rin\u021bii lui Alice. O nanosecund\u0103 mai t\u00e2rziu, Alice era cufundat\u0103 \u00een \u00eembr\u0103\u021bi\u015farea parfumat\u0103 a mamei ei. \u2014Draga mea, ai primit trandafirii de la mine? a \u00eentrebat-o doamna Duffield, dup\u0103 ce scosese diverse exclama\u021bii \u00eenc\u00e2ntate cu privire la nepoata ei. \u015ei Frances \u021bi-a trimis ni\u015fte trandafiri. Alice era surprins\u0103. Nu primise nici un fel de flori. \u2014Ce p\u0103cat, s-a lamentat ea. Trandafirii sunt florile mele preferate. \u00cen plus, acesta era \u015fi motivul pentru care pe Rosa o chema Rosa. Sau Ro, cum \u00eei prescurta Jake numele, a\u015fa cum \u00eel abreviase \u015fi pe cel al lui Alice, reduc\u00e2ndu-l la Al. Alice \u015ftia c\u0103 obiceiul acesta o irita pe mama ei, care nu reu\u015fea s\u0103 \u00een\u021beleag\u0103, a\u015fa cum explica ea, de ce Jake nu reu\u015fea s\u0103 mai pronun\u021be \u015fi cealalt\u0103 silab\u0103. \u2014\u015etiu c\u0103-\u021bi plac trandafirii, draga mea. De ce crezi c\u0103 \u021bi i-am trimis? Mama lui Alice i-a aruncat o privire \u00eenveninat\u0103 lui Jake, care, a\u015fezat pe marginea patului, r\u0103sfoia cel mai recent num\u0103r din La Gunoi!. S\u0103-\u021bi admiri propria publica\u021bie, \u00een timp ce fiica ta nou-n\u0103scut\u0103 se afl\u0103 la numai c\u00e2\u021biva metri dep\u0103rtare, i se p\u0103rea doamnei Duffield un gest de un egocentrism dus la extrem. Cui \u00eei p\u0103sa c\u0103 el \u201ec\u0103uta gre\u015feli\u201c, a\u015fa cum \u00eei \u015foptise repede Alice. Mocnind sub sentimentul de indignare era b\u0103nuiala c\u0103 Jake nu numai c\u0103 nu-i oferise flori lui Alice, dar nu-i f\u0103cuse cadou nici un alt obiect care s\u0103 marcheze venirea pe lume a copilului. Doamna Duffiled presupunea gre\u015fit, dar asta numai pentru c\u0103, de\u015fi f\u0103r\u0103 prea mult\u0103 tragere de inim\u0103, Alice considerase c\u0103 era mai bine s\u0103 nu-i arate maic\u0103-sii periu\u021ba de din\u021bi reciclat\u0103 care, despuiat\u0103 de perii din v\u00e2rf, \u00eencovoiat\u0103 cu ajutorul apei calde \u015fi pictat\u0103 cu ni\u015fte stele cam tremurate, devenise ceea ce Jake descrisese, atunci c\u00e2nd i-o prezentase lui Alice, o \u201ebr\u0103\u021bar\u0103 de na\u015ftere\u201c. Mama lui Alice a decis s\u0103 schimbe subiectul. \u2014\u00cen leg\u0103tur\u0103 cu botezul Rosei, a spus ea vesel\u0103. Dac\u0103 vre\u021bi, pute\u021bi s\u0103 folosi\u021bi gr\u0103dina noastr\u0103. E perfect\u0103 pe timp de var\u0103 \u2013 am putea s\u0103 instal\u0103m un bar de \u015fampanie. Ba chiar \u015fi un cort de petrecere. \u2014Maic\u0103-ta moare de ner\u0103bdare s\u0103-\u015fi cumpere o p\u0103l\u0103rie, a chicotit tat\u0103l lui Alice. So\u021bia lui l-a b\u0103tut, \u00een joac\u0103, pe m\u00e2n\u0103. \u2014\u015e\u015f\u015f\u015f\u015f\u015f\u015f. Da\u2019 vorbind serios, a continuat ea uit\u00e2ndu-se la Jake \u015fi la Alice, sunt sigur\u0103 c\u0103 preotul de la biserica St. Enodoc ar fi \u00eenc\u00e2ntat s\u0103 se ocupe de slujb\u0103. \u00cen fond, acolo a fost botezat\u0103 \u015fi Alice. Alice \u015ftia c\u0103 era o ofert\u0103 foarte atr\u0103g\u0103toare. O petrecere \u00een vasta \u015fi frumoasa gr\u0103din\u0103 a p\u0103rin\u021bilor ei, care era \u00eenc\u0103rcat\u0103 de caprifoi \u015fi alte flori de var\u0103. Plus o slujb\u0103 la superba biseric\u0103 medieval\u0103 din piatr\u0103 cenu\u015fie de pe dealul de deasupra s\u0103tucului lor din Cornwall, acolo unde, ie\u015find pe verand\u0103, te bucurai de priveli\u015ftea r\u0103pitoare a dealurilor care se pierdeau \u00een marea cea \u00eendep\u0103rtat\u0103. Alice \u015ftia c\u0103 mama ei nutrise speran\u021ba c\u0103 \u00eentr-o zi \u015fi ea se va m\u0103rita acolo. Speran\u021b\u0103 pe care acum o transferase, leg\u00e2nd-o de cel\u0103lalt eveniment important din via\u021ba lor. Speran\u021b\u0103 care, din nefericire, urma s\u0103 primeasc\u0103 o grav\u0103 lovitur\u0103. \u2014 \u00c3\u0103\u0103\u0103, mam\u0103, ideea e c\u0103... a \u00eenceput ea cu greutate. \u2014 Noi nu avem \u00een vedere un botez \u00een sensul clasic al cuv\u00e2ntului, a \u00eentrerupt-o Jake. \u2014Nu? a clipit doamna Duffield. \u2014Cu toate c\u0103 nu respingem o anumit\u0103 form\u0103 de ceremonie umanist\u0103, a ad\u0103ugat Jake vesel. P\u0103rin\u021bii lui Alice ar\u0103tau surprin\u015fi \u015fi nedumeri\u021bi. \u2014Umanist\u0103? a repetat ca un ecou domnul Duffield. Dar copila nu e de religie anglican\u0103? \u2014De fapt, i-a explicat Alice cu bl\u00e2nde\u021be, c\u00e2nd am completat rubrica referitoare la religia Rosei de pe formularul de la spital, nu am trecut credin\u021ba anglican\u0103. \u2014A! Cu toate c\u0103 era evident dezam\u0103git\u0103, mama lui Alice se str\u0103duia s\u0103 par\u0103 vesel\u0103 \u015fi interesat\u0103. \u2014\u015ei-atunci ce a\u021bi trecut? \u2014P\u0103g\u00e2n\u0103, a spus Jake cu m\u00e2ndrie. Mama lui Alice s-a \u00eenecat. Tat\u0103l ei a clipit nedumerit. Conversa\u021bia a trecut la subiectul vreme, d\u00e2ndu-i astfel ocazia lui Jake s\u0103 le anun\u021be tuturor cele mai recente informa\u021bii deprimante legate de emisiile care genereaz\u0103 efectul de ser\u0103. \u2014 Haios, nu? s-a mirat Alice dup\u0103 ce p\u0103rin\u021bii ei au plecat. \u2014 Ce anume? Din punctul de vedere al lui Jake, nu era nimic amuzant \u00een leg\u0103tur\u0103 cu so\u021bii Duffield. Nici m\u0103car pe departe. \u2014Florile. E haios c\u0103 mama a trimis flori, dar mie nu mi-au fost livrate. \u2014Jake a l\u0103sat \u00een jos exemplarul din La Gunoi! care purta pe spate \u00eenscrisul \u201eNU-l arunca\u021bi. Folosi\u021bi-l ca s\u0103 str\u00e2nge\u021bi excrementele pisicii\u201c. Alice se \u00eentreba la ce trebuiau s\u0103 foloseasc\u0103 ziarul oamenii care nu aveau pisici. \u2014Adev\u0103rul e, a spus el relaxat, c\u0103 \u021bi-au fost livrate. \u2014Da? \u2014Dar atunci c\u00e2nd au sosit, tu dormeai, a\u015fa c\u0103 m-am g\u00e2ndit s\u0103 le duc la filiala local\u0103 a centrului Ac\u021biune \u00cempotriva Dependen\u021bei. Alice a clipit ne\u00een\u021beleg\u00e2nd. \u2014Unde? De ce? De ce ai f\u0103cut chestia asta? \u2014Fiindc\u0103, pentru tine, florile alea n-ar fi \u00eensemnat nimic, dar pentru cei de-acolo ele ar fi \u00eensemnat totul. \u2014Ba ar fi \u00eensemnat ceva \u015fi pentru mine, a \u015foptit Alice, \u00eentreb\u00e2ndu-se ce puteau \u00eensemna ni\u015fte buchete de trandafiri pentru fo\u015ftii droga\u021bi afla\u021bi \u00een perioada de recuperare. Sau poate c\u0103 nu erau neap\u0103rat fo\u015fti. Cine putea s\u0103 \u015ftie? Jake i-a \u00eentors cel mai sclipitor z\u00e2mbet din arsenalul lui. \u2014Haide, Al! Tu e\u015fti aici \u00een mijlocul luxului, dar ei ce au? Nimic. Orice altceva am fi f\u0103cut, ar fi fost o chestie egoist\u0103. Alice s-a sim\u021bit imediat vinovat\u0103. Jake era un spirit mult mai mare \u015fi mai generos dec\u00e2t era ea. Sentimentul c\u0103, prin compara\u021bie, era o persoan\u0103 nedemn\u0103 \u00eei devenise lui Alice familiar. Cu toate astea, \u00een mod secret, ea regreta pierderea trandafirilor. Alice iubea florile \u015fi \u00ee\u015fi dorea s\u0103 aib\u0103 flori \u015fi \u00een gr\u0103dina lor, dar toate eforturile de natur\u0103 horticol\u0103 erau restric\u021bionate de culturile de legume organice ale lui Jake. Care, p\u00e2n\u0103 acum, nu fuseser\u0103 deloc un succes. A\u015fa cum nu fusese nici cresc\u0103toria de viermi. Cu toate asigur\u0103rile celor de la Linia Direct\u0103 a Viermilor, ace\u015ftia nu p\u0103reau s\u0103 se fi decis s\u0103 se lini\u015fteasc\u0103 \u015fi s\u0103 se apuce s\u0103 se hr\u0103neasc\u0103. Alice se \u00eentreba dac\u0103 nu cumva lor le fusese v\u00e2ndut\u0103 singura colonie de viermi anorexici cunoscut\u0103. \n\nCum Amanda nu d\u0103dea semne c-ar fi vrut s\u0103 p\u0103r\u0103seasc\u0103 spitalul Cavendish, a c\u0103zut \u00een sarcina lui Hugo s-o \u00eent\u00e2mpine pe asistenta Harris la Fitzherbert Place, \u00een ziua \u00een care fusese hot\u0103r\u00e2t ca aceasta s\u0103 vin\u0103. Hugo a plecat de la spital \u00eentr-o stare care, a\u015fa cum el \u00eensu\u015fi recuno\u015ftea cu vinov\u0103\u021bie, implica mai mult\u0103 emo\u021bie \u015fi speran\u021b\u0103 dec\u00e2t cele pe care reu\u015fise s\u0103 le nutreasc\u0103 la na\u015fterea copilului. Cu toate acestea, femeia care a\u015ftepta \u00een fa\u021ba u\u015fii \u00eenc\u0103 nevopsite de la num\u0103rul patru nu sem\u0103na deloc cu blonda gen Carry Onpe care \u015fi-o imaginase Hugo. Tipa nu avea nici uniform\u0103 str\u00e2mt\u0103, nici ciorapi negri \u015fi nici un decolteu generos. Femeia cu pricina era mai cur\u00e2nd solid\u0103, lat\u0103 \u00een umeri \u015fi \u00eenalt\u0103, cu gambe groase, cu m\u00e2ini mari \u015fi cu o fa\u021b\u0103, s-a g\u00e2ndit Hugo, ca ie\u015fit\u0103 dintr-un film despre o epoc\u0103 istoric\u0103 deosebit de \u00eentunecat\u0103. \u2014Dumneavoastr\u0103 trebuie s\u0103 fi\u021bi asistenta Harris, a spus Hugo, sper\u00e2nd c\u0103 femeia o s\u0103-l contrazic\u0103 \u015fi-o s\u0103 se dovedeasc\u0103 a fi cineva de la consiliul local sau de la biserica metodist\u0103 din zon\u0103. Cu toate astea, spre dezam\u0103girea lui, tipa a dat rapid din cap \u00een semn de confirmare. Pieptul asistentei Harris era, \u00eentr-adev\u0103r, uria\u015f, dar avea aspectul butuc\u0103nos \u015fi lipsit de forme al unui bra\u021b de canapea. Altfel, \u00een ordine descresc\u0103toare, \u00een func\u021bie de cum s\u0103reau \u00een ochii privitorului, veneau din\u021bii la\u021bi, ochii rotunzi, exoftalmici, p\u0103rul cenu\u015fiu, lins, \u015fi obrajii c\u0103rno\u015fi \u015fi p\u0103m\u00e2ntii. Singura asem\u0103nare a asistentei Harris cu stereotipul din filmele Carry On era faptul c\u0103 purta uniform\u0103. Dar uniforma respectiv\u0103 nu-\u021bi st\u00e2rnea absolut nici un fior. Rochia era lung\u0103 p\u00e2n\u0103 la jum\u0103tatea gambei \u015fi cenu\u015fie, cureaua era neagr\u0103, ciorapii de culoarea piciorului, iar gulerul \u015fi boneta erau albe. De\u015fi nemul\u021bumit, lui Hugo \u00eei era deja imposibil s\u0103 \u015fi-o imagineze pe asistent\u0103 \u00eembr\u0103cat\u0103 \u00een altceva. Asistenta Harris \u00ee\u021bi d\u0103dea senza\u021bia c\u0103 se n\u0103scuse \u00een uniform\u0103. De asemenea, d\u0103dea senza\u021bia c\u0103 era obi\u015fnuit\u0103 cu lucruri mai bune. C\u00e2nd \u015fi-a v\u0103zut dormitorul de la Fitzherbert Place, cu cr\u0103p\u0103tura ad\u00e2nc\u0103 dintr-un zid \u015fi cu pata de igrasie de pe un altul, asistenta Harris a aruncat o privire de jur \u00eemprejur, dar f\u0103r\u0103 s\u0103 scoat\u0103 nici un cuv\u00e2nt, apoi a pufnit prelung \u015fi dezaprobator \u015fi a remarcat: \u2014La lordul Fairbourne nu era a\u015fa. Hugo \u015fi-a dat seama c\u0103 s-o \u00eentrebe cum era \u00een casa lordului ar fi fost o adev\u0103rat\u0103 nebunie. Dar \u00eentrebarea nu era necesar\u0103. La zece minute dup\u0103 sosirea asistentei Harris, Hugo \u015ftia deja c\u0103 ea avusese la dispozi\u021bie un apartament luxos, complet autonom, \u00een aripa de est de la Fairbourne Hall. Iar Fairbourne Hall era o proprietate grandioas\u0103, v\u0103ruit\u0103 \u00een crem, care era a\u015fezat\u0103 \u00een mijlocul unui parc \u00eentins pe dealuri. Adic\u0103 nu era o cas\u0103 deta\u015fat\u0103, cu o structur\u0103 cam \u015fubred\u0103. De\u015fi, datorit\u0103 Amandei, casa deta\u015fat\u0103 avea o buc\u0103t\u0103rie hollywoodian\u0103, instalat\u0103 de cei mai scumpi me\u015fteri din Bath. Dar oricum, se \u00eentreba Hugo, cine dracu\u2019 mai era \u015fi lordul Fairbourne \u0103sta? \u00ce\u015fi amintea c\u0103 Amanda citise despre el \u00eentr-o revist\u0103 \u015fi c\u0103 fusese foarte impresionat\u0103. A\u015fa c\u0103 se hot\u0103r\u00e2se s\u0103 dea de urma asistentei pediatre pe care o folosise \u015fi lordul Fairbourne. Nu era prima dat\u0103 c\u00e2nd Hugo blestema obiceiul de a citi al neveste-sii. \u2014Nu e destul de \u00eentunecoas\u0103, a fost verdictul asistentei Harris c\u00e2nd a v\u0103zut camera copilului. Dac\u0103 vre\u021bi ca b\u0103iatul s\u0103 doarm\u0103 a\u015fa cum trebuie, atunci trebuie s\u0103 instala\u021bi imediat storuri de camuflaj \u015fi perdele cu dublaje care s\u0103 nu lase lumina s\u0103 p\u0103trund\u0103 \u00een camer\u0103. \u2014Aha, a zis Hugo \u00eentreb\u00e2ndu-se de unde avea s\u0103 fac\u0103 rost de tot echipamentul respectiv. Era clar c\u0103 era imperios necesar. \u2014Nu m\u0103 deranjeaz\u0103 s\u0103 v\u0103 spun\u2026, a \u00eenceput asistenta Harris ceea ce, \u00een mod nea\u015fteptat, promitea a fi un minut \u00eenc\u0103rcat cu sugestii constructive. \u2014Ce anume? \u2014Am avut exact aceea\u015fi problem\u0103 \u015fi c\u00e2nd am ajuns la casa lui, \u00eeh\u00eemm\u2026 Pe un ton sc\u0103zut, asistenta Harris a rostit numele unei vedete rock. \u2014Nici el nu avea storuri de camuflaj. Hugo s-a sim\u021bit \u00eencurajat de faptul c\u0103 se afla \u00eentr-o companie at\u00e2t de str\u0103lucit\u0103, dar la fel de lipsit\u0103 de storuri. \u2014\u015ei el ce-a f\u0103cut? \u2014A sunat imediat la Harrods, a chemat pe cineva acas\u0103 \u015fi a instalat tot ce trebuia. \u00cen casa lor nu se f\u0103ceau nici un fel de economii. Ochii parc\u0103 fier\u021bi ai asistentei Harris s-au rotit de jur \u00eemprejur \u00eentr-o manier\u0103 dezaprobatoare. Apoi s-au oprit asupra fundului \u00een mare m\u0103sur\u0103 dezgolit al lui Gary, pictorul pe care Amanda \u00eel angajase de cur\u00e2nd ca s\u0103 picteze ceea ce ea numea \u201edormitorul cel mare\u201c \u015fi scara \u00een culori antichizante. Lui Hugo nu-i pl\u0103cea albastrul \u015fters care era aplicat \u00een acele clipe pe scar\u0103. Dup\u0103 un efort de memorie considerabil, a realizat c\u0103 era exact aceea\u015fi nuan\u021b\u0103 ca aceea a copertelor de la caietele de matematic\u0103 pe care le folosise \u00een \u015fcoal\u0103. Nervos, Hugo \u015fi-a frecat m\u00e2inile \u00eentre ele. \u2014Harrods. Suna costisitor. \u2014Nu v\u0103 face\u021bi griji, a spus Gary ridic\u00e2nd privirea. Am eu solu\u021bia, boierule. Hugo era surprins c\u0103 Gary ascultase. Atunci c\u00e2nd primea instruc\u021biuni, p\u0103rea s\u0103 nu asculte niciodat\u0103. \u2014Ce zice\u021bi dac\u0103, s-a oferit Gary cu vocea lui straniu chi\u021b\u0103it\u0103, vopsesc ferestrele copilului \u00een negru? Un strat de vopsea neagr\u0103 pe dinafar\u0103 \u015fi te asigur, boierule, c\u0103 n-o s\u0103 mai vezi absolut nimic. Nu mai ai nevoie de nici o prostie din aia de camuflaj. Hugo l-a privit uluit. \u2014Gary, e o idee excelent\u0103. Apoi s-a \u00eentors c\u0103tre asistenta pediatr\u0103. \u2014Dumneata ce p\u0103rere ai, sor\u0103 Harris? Hugo \u015fi-a acompaniat \u00eentrebarea cu cel mai sclipitor z\u00e2mbet din arsenalul lui. Tipa putea s\u0103 fie de piatr\u0103, dar el tot avea s-o \u00eenmoaie. Hugo nu cunoscuse \u00eenc\u0103 femeia care s\u0103 fie imun\u0103 la faimosul \u015farm marca Fine. Se p\u0103rea \u00eens\u0103 c\u0103 asistenta Harris era tocmai acea femeie. \u2014Ei bine, cu siguran\u021b\u0103 c\u0103 metoda nu e deloc ortodox\u0103. Dar dac\u0103 asta e cea mai bun\u0103 solu\u021bie pe care o pute\u021bi g\u0103si\u2026 Buzele i s-au f\u0103cut pung\u0103. Se \u00een\u021belegea de la sine c\u0103 a\u015fa ceva nu s-ar fi \u00eent\u00e2mplat niciodat\u0103 \u00een casa lordului Fairbourne. \u2014\u015ei acum, o alt\u0103 problem\u0103, domnule Fine, a rostit cu seriozitate asistenta Harris. Am s\u0103 v\u0103 explic care sunt obiceiurile mele. Este de o importan\u021b\u0103 vital\u0103 ca ele s\u0103-mi fie respectate. Eu impun ore clare pentru somn, pentru mese... \u2014Sun\u0103 grozav, a \u00eentrerupt-o \u00eencurajator Hugo, m\u0103rind la maxim doza de \u015farm. \u00cenc\u0103 nu se d\u0103duse b\u0103tut. \u2014Cu to\u021bii avem nevoie de pu\u021bin\u0103 disciplin\u0103. Asistenta Harris s-a \u00eencruntat. \u2014Domnule Fine, obiceiurile la care m-am referit se aplic\u0103 doamnei Fine \u015fi copilului. Nu v\u0103 propun s\u0103 supraveghez \u015fi alte persoane din familie. Obiceiurile asistentei Harris, lipite cu viteza fulgerului pe pere\u021bii din camera copilui, \u00eei d\u0103deau dureri de cap lui Hugo de c\u00e2te ori se uita la ele. Fiul lui trebuia s\u0103 se trezeasc\u0103 la ora 6:45 fix, s\u0103 fie \u00eemb\u0103iat, \u00eembr\u0103cat, al\u0103ptat la s\u00e2n de Amanda, s\u0103 petreac\u0103 dou\u0103 ore juc\u00e2ndu-se \u015fi apoi s\u0103 se \u00eentoarc\u0103 \u00een pat pentru patruzeci \u015fi cinci de minute. Urm\u0103toarea mas\u0103 avea loc la 10:30, dup\u0103 care copilul trebuia angajat \u00eentr-o multitudine de activit\u0103\u021bi p\u00e2n\u0103 la ora somnului de dup\u0103-amiaz\u0103. Date fiind angajamentele c\u0103rora trebuia s\u0103 le fac\u0103 fa\u021b\u0103, Hugo era surprins c\u0103 fiul lui nu avea propria asistent\u0103 personal\u0103. Poate c\u0103 nu era o chestie a\u015fa de rea c\u0103 omule\u021bul era \u00eenc\u0103 la Cavendish, cu maic\u0103-sa. Av\u00e2nd \u00een vedere programul care-l a\u015ftepta la externare, copilul avea nevoie de toat\u0103 odihna de care putea s\u0103 beneficieze. \n\nAsemenea Amandei, nici Alice nu voia s\u0103 plece de la Cavendish. \u00cei pl\u0103cea la nebunie s\u0103-i fie cald \u015fi s\u0103 se simt\u0103 confortabil, \u00eentr-un pat care nu era a\u015fezat direct pe podea, b\u00e2nd din pahare adev\u0103rate \u015fi m\u00e2nc\u00e2nd din farfurii de por\u021belan. Alice nu-\u015fi d\u0103duse seama c\u00e2t de mult \u00eei lipsiser\u0103 toate astea, dar nu voia \u00eenc\u0103 s\u0103-i spun\u0103 lui Jake. Era sigur c\u0103 el n-avea s\u0103 fie de acord cu astfel de r\u0103sf\u0103\u021buri \u2013 \u015fi pe bun\u0103 dreptate. Personal vorbind, lui Alice i-ar mai fi prins bine c\u00e2teva zile de odihn\u0103 \u00een lux. Dar Jake detesta locul \u0103la \u015fi era hot\u0103r\u00e2t s-o duc\u0103 acas\u0103. Jake \u00eei explicase foarte clar c\u0103 spitalul era \u00eempotriva principiilor lui. \u00centoars\u0103 \u00een Vechea Morg\u0103, Alice a \u00eencercat s\u0103 nu bage \u00een seam\u0103 contrastul. Sau mormanele de gunoi din buc\u0103t\u0103rie, cele mai recente rezultate ale \u201efor\u0103rilor\u201c lui Jake. S-a str\u0103duit, cu disperare, s\u0103 nu-i pese atunci c\u00e2nd, deschiz\u00e2nd sertarul cu lenjerie de corp, un grup de musculi\u021be de fructe, refugiate din cresc\u0103toria de viermi \u00een stare de putrefac\u021bie avansat\u0103, au zburat afar\u0103. \u00cen schimb, Alice s-a concentrat pe aspectele pozitive. Ca masa de schimbat scutece pe care Jake o construise din recipiente de lapte goale. De fiecare dat\u0103 c\u00e2nd era tentat\u0103 s\u0103 considere c\u0103 masa era prea \u015fubred\u0103 \u015fi un pic cam prea joas\u0103, imediat se \u00eentreba c\u00e2\u021bi ta\u021bi s-ar fi deranjat s\u0103 construiasc\u0103 a\u015fa ceva primului lor n\u0103scut. Era greu de imaginat o expresie mai emo\u021bionant\u0103 a devotamentului patern, combinat\u0103, desigur, cu devotamentul fa\u021b\u0103 de planet\u0103. \u2014E cea mai ecologic\u0103 mas\u0103 de pe pia\u021b\u0103, a r\u00e2njit Jake la ceremonia de dezvelire a construc\u021biei, s\u0103lt\u00e2nd un prosop ca s\u0103-\u015fi prezinte capodopera. Materialul e c\u0103ptu\u015fit cu c\u00e2nep\u0103. Tot acest echipament de schimbat scutece e un miracol ecologic! Un alt miracol similar era hamacul Rosei, construit \u00een autentic stil amerindian din p\u00e2nz\u0103 de sac, funii \u015fi buc\u0103\u021bi de haine vechi pe care Jake le g\u0103sise \u00een curte. Alice nu \u015fi-a dezv\u0103luit grija secret\u0103: c\u0103 hamacul era o \u00eenjghebare cam fragil\u0103. \u00cen ciuda acestor echipamente de calmare a spiritului, Rosa s-a dovedit a avea un somn destul de nelini\u015ftit. Noapte dup\u0103 noapte, Alice st\u0103tea \u00een \u00eentuneric \u015fi o asculta sc\u00e2ncind \u00eenainte de a izbucni \u00eentr-un urlet devastator, care-\u021bi f\u0103cea nervii \u021b\u0103nd\u0103ri. T\u00e2r\u00e2ndu-se afar\u0103 din pat, Alice tres\u0103rea din cauza durerilor pricinuite de \u00eenc\u0103 proasp\u0103ta cicatrice ob\u021binut\u0103 \u00een urma opera\u021biei de cezarian\u0103. \u2014Totul e \u00een regul\u0103? a \u00eentrebat Jake somnoros c\u00e2nd, \u00een noaptea aceea, ca de obicei, Alice a traversat dormitorul \u00eendrept\u00e2ndu-se c\u0103tre hamac. \u2014E bine. Trebuie doar schimbat\u0103. Alice \u015fi-a str\u00e2ns fiica \u00een bra\u021be \u015fi a dus-o \u00een baie, unde a a\u015fezat-o cu grij\u0103 pe recipientele de lapte reciclate. C\u00e2nd tocmai se apucase s\u0103 desfac\u0103 acele de siguran\u021b\u0103 \u015fi scutecul, Jake a ap\u0103rut \u00een spatele ei. \u2014Uit\u0103-te la ea c\u00e2t cl\u0103tesc \u0103sta, da? l-a rugat Alice. Alice acceptase f\u0103r\u0103 s\u0103 comenteze propunerea lui Jake de a folosi scutece din bumbac \u00een locul celor de unic\u0103 folosin\u021b\u0103. Acceptase ideea c\u0103 orice alt fel de a proceda ar fi fost un r\u0103sf\u0103\u021b personal monumental. Scutecele din bumbac erau greu de manevrat, dificile, prea groase \u015fi implicau prezen\u021ba a trei g\u0103le\u021bi (sau cutii mari de margarin\u0103 reciclate) destul de nepl\u0103cute care se g\u0103seau tot timpul \u00een buc\u0103t\u0103rie. Dar, cel pu\u021bin, acestea nu contribuiau la muntele de gunoi care reprezenta patru la sut\u0103 din totalul de\u015feurilor rezultate din gospod\u0103riile din \u00eentreaga Anglie. Alice repeta aceste statistici ca pe o mantr\u0103 \u00een timp ce st\u0103tea, ca acum, cu m\u00e2inile \u00eenro\u015fite \u00een apa \u00eenghe\u021bat\u0103 care se rev\u0103rsa din bazinul WC-ului, privind cum emana\u021biile verzi erau dislocate de pe \u021bes\u0103tura cenu\u015fie, primitiv\u0103 pe care o avea \u00een palme. Uneori, ca acum, era nevoie s\u0103 tragi apa de mai mult de dou\u0103 ori \u015fi de minute lungi petrecute a\u015ftept\u00e2nd ca temperamentalul bazin s\u0103 se umple la loc. \u00centr-un final, Alice i-a \u00eenm\u00e2nat lui Jake scutecul par\u021bial cur\u0103\u021bat pentru ca acesta s\u0103-l duc\u0103 jos \u015fi s\u0103-l pun\u0103 \u00een g\u0103leata de \u00eenmuiere, \u00een timp ce ea \u00eencepea nepl\u0103cuta ac\u021biune de a\u015fezare a unui scutec nou pe copilul care continua s\u0103 urle. Cu toate c\u0103-i fusese schimbat scutecul, \u021bipetele Rosei deveneau din ce \u00een ce mai asurzitoare \u015fi mai disperate. Era limpede c\u0103 mai era ceva \u00een neregul\u0103. \u2014Cred c\u0103-i e foame, \u015fi-a dat cu presupusul Alice. O duc s-o hr\u0103nesc. \u015e\u015f\u015f\u015f\u015f, draga mea, a \u015foptit ea \u00een capul c\u0103ldu\u021b al copilului. \u2014Cobor \u015fi eu cu tine, s-a oferit Jake. \u2014Sincer, nu-i nevoie. N-are sens s\u0103 st\u0103m treji am\u00e2ndoi. Ar fi mai bine s\u0103 te \u00eentorci \u00een pat. \u2014Nu, vin \u015fi eu. \u00ce\u021bi fac o can\u0103 de ceai. Alice i-a z\u00e2mbit. Oare mai existase vreun tat\u0103 care s\u0103 fie at\u00e2t de atent? La parter, Jake a condus-o pe Alice la un fotoliu realizat dintr-o cutie portocalie. Alice s-a a\u015fezat cu grij\u0103 \u015fi a \u00eenceput s\u0103 se chinuie s\u0103 lipeasc\u0103 feti\u021ba de sf\u00e2rc. \u2014A priceput ce vrei s\u0103 faci? a strigat Jake din buc\u0103t\u0103rie. Alice a sim\u021bit cum \u00eei cre\u015fte inima de m\u00e2ndrie amestecat\u0103 cu iubire. C\u00e2\u021bi al\u021bi ta\u021bi nu numai c\u0103 \u015ftiau, dar \u015fi mai foloseau termenul corect? \u2014Da, a spus ea cu voce sc\u0103zut\u0103, \u00eencerc\u00e2nd s\u0103-\u015fi ascund\u0103 fiorul. Principalul era c\u0103 se terminase cu pl\u00e2nsul. Cu toate c\u0103 durerea din s\u00e2nii ei abia \u00eencepuse. Uneori, lui Alice i se p\u0103rea c\u0103 na\u015fterea \u2013 sau, cel pu\u021bin, rezultatul ei imediat \u2013 \u00eensemna un tranzit constant de la o experien\u021b\u0103 plin\u0103 de disconfort la alta. \u2014Fir-ar al dracului! Ni s-a terminat laptele, l-a auzit bolborosind pe Jake. Alice s-a uitat \u00een jos, la Rosa, sper\u00e2nd c\u0103 ea nu p\u0103\u021bise acela\u015fi lucru. Asta era problema cu al\u0103ptatul la s\u00e2n; niciodat\u0103 nu puteai s\u0103 fii sigur. Chiar \u015fi dup\u0103 ce Rosa petrecuse ore \u00eentregi hr\u0103nindu-se sau m\u0103car un interval care p\u0103rea c\u0103 se \u00eentinde pe ore \u00eentregi, deseori continua prin a pl\u00e2nge toat\u0103 noaptea, aparent de foame. Alice spera ca \u00een noaptea respectiv\u0103 s\u0103 nu se \u00eent\u00e2mple la fel. \u2014\u015etii, i-a spus ea pe un ton de conversa\u021bie, lui Jake, care intrase \u00een sufragerie cu dou\u0103 c\u0103ni cu ap\u0103 verzuie, f\u0103r\u0103 lapte, am \u00eenceput s\u0103 m\u0103 \u00eentreb dac\u0103, pentru Rosa, n-ar fi o idee mai bun\u0103 s-o al\u0103pt\u0103m cu biberonul. \u2014Cu biberonul? a repetat Jake. Alice a detectat \u00een vocea lui o not\u0103 amenin\u021b\u0103toare. \u2014A, evident, nu vreau s\u0103 spun cu lapte praf, a ad\u0103ugat ea repede. Tot cu lapte de la s\u00e2n. Pot s\u0103-l pun \u00een sticle cu o pompi\u021b\u0103. A\u015fa c\u0103 pentru Rosa nu ar exista nici o diferen\u021b\u0103. Iar s\u00e2nii mei am\u0103r\u00e2\u021bi \u015fi terciui\u021bi \u015fi-ar putea reveni, a ad\u0103ugat ea r\u00e2njind. Jake s-a l\u0103sat pe vine \u00een fa\u021ba lui Alice, lu\u00e2ndu-i m\u00e2inile \u00eentr-ale lui. \u2014Al, a spus el persuasiv, nu vezi c\u0103 \u0103sta ar fi \u00eenceputul sf\u00e2r\u015fitului? Dac\u0103 \u00eencepi s\u0103-i dai lui Ro un biberon cu lapte praf, foarte cur\u00e2nd o s\u0103 se ajung\u0103 la cinci pe zi. Surprins\u0103, Alice a izbucnit \u00eentr-un hohot de r\u00e2s. \u2014Sigur c\u0103 n-o s\u0103 se ajung\u0103 la asta. Una dintre moa\u015fe a zis c\u0103 e o idee bun\u0103 ca dup\u0103 patru s\u0103pt\u0103m\u00e2ni s\u0103 introduci biberonul. Dac\u0103 mai a\u015ftept\u0103m, risc\u0103m ca Rosa s\u0103-l resping\u0103. \u2014Moa\u015fele! a exclamat Jake batjocoritor. Toate sunt pl\u0103tite de companiile care produc lapte praf pentru copii. \u2014Of, Jake. Sunt sigur\u0103 c\u0103 nu-i adev\u0103rat. \u015ei sunt la fel de sigur\u0103 c\u0103 un biberon, din c\u00e2nd \u00een c\u00e2nd, nu i-ar face nici un r\u0103u, nu? M\u0103car a\u015fa a\u015f \u015fti \u015fi eu c\u00e2t m\u0103n\u00e2nc\u0103. Sur\u00e2sul lui Jake era bl\u00e2nd, dar ochii aveau o sclipire o\u021belit\u0103. \u2014Nu crezi c\u0103 e\u015fti ni\u021bel cam egoist\u0103 pun\u00e2nd confortul t\u0103u mai presus de binele lui Ro? Alice s-a resemnat. Desigur, Jake avea dreptate. Evident, gre\u015feala era a ei. Trebuia s\u0103 se str\u0103duiasc\u0103 mai mult \u015fi s\u0103 se lamenteze mai pu\u021bin. \u2014S\u00e2nul e cel mai bun. Jake s-a aplecat \u015fi i-a s\u0103rutat s\u00e2nul. Alice a g\u00e2f\u00e2it u\u015for. Era uluitor: dup\u0103 c\u00e2te traume \u00eendurase trupul ei, Jake reu\u015fea totu\u015fi s\u0103-l umple de dorin\u021b\u0103. Cu cea mai u\u015foar\u0103 atingere. Sau doar cu o privire. \u2014\u00centoarce-te \u00een pat, a murmurat Alice. Jake a tras-o de m\u00e2n\u0103. \u2014Numai dac\u0103 mergi \u015fi tu cu mine. Alice v\u0103zuse c\u0103 Jake avea aceea\u015fi privire ca \u00een New York. \u00cenfl\u0103c\u0103rat\u0103, sugestiv\u0103 \u015fi absolut excitant\u0103. \u2014Nu pot, a spus Alice ar\u0103t\u00e2nd-o pe Rosa cu m\u00e2na liber\u0103. \u00cenc\u0103 n-a terminat. \u2014OK. Jake \u015fi-a frecat nasul de g\u00e2tul ei. Alice s-a cutremurat de pl\u0103cere. \u2014Eu nu \u00eencerc dec\u00e2t s\u0103 te sprijin. \u015etii asta, nu? Alice a cl\u0103tinat din cap, lacrimile izbucnindu-i din senin \u00een ochii obosi\u021bi \u015fi dornici de somn. \u2014E\u015fti fericit\u0103, nu-i a\u015fa, draga mea? Jake se uita la ea cu aten\u021bie. \u2014Sigur c\u0103 sunt fericit\u0103. \u2014Nu regre\u021bi c\u0103 ai ie\u015fit din cursa \u015fobolanilor? C\u0103 ai venit s\u0103 tr\u0103ie\u015fti aici, cu mine? O \u015fuvi\u021b\u0103 din p\u0103rul lui lung \u015fi negru \u00eei c\u0103zuse, absolut fermec\u0103tor, peste ochi. Cap\u0103tul \u00eei atingea buzele. Stomacul lui Alice se contracta de at\u00e2ta dorin\u021b\u0103. Femeia a cl\u0103tinat din cap, \u015fi-a mai tras o dat\u0103 nasul \u015fi a z\u00e2mbit. \u2014Sigur c\u0103 nu. A str\u00e2ns-o \u015fi mai tare \u00een bra\u021be pe Rosa care sugea mul\u021bumit\u0103. \u2014 Cum a\u015f putea s\u0103 regret? \u2014 Foarte bine. \u015ei eu sunt fericit, draga mea. Jake i-a s\u0103rutat buzele prelung. \u2014\u015ei, dac\u0103 o s\u0103 te str\u0103duie\u015fti \u015fi mai tare cu al\u0103ptatul la s\u00e2n, o s\u0103 fiu \u015fi mai fericit. * * * \u00cen Fitzherbert Place, Hugo a deschis un ochi. Ceva se mi\u015fca \u00een \u00eentunericul nop\u021bii. Era copilul. Sau Theo, a\u015fa cum ei \u2013 sau, mai cur\u00e2nd, Amanda \u2013 se deciseser\u0103, \u00een sf\u00e2r\u015fit, s\u0103-l boteze. Degeaba explicase Hugo c\u0103 el avusese un coleg pe nume Theo, care, datorit\u0103 lipsei vreunei str\u0103luciri academice, era poreclit Thicko1. Cu toate c\u0103 nici el nu fusese foarte bun la \u015fcoal\u0103, Hugo se temea ca fiul lui s\u0103 nu aib\u0103 parte de aceea\u015fi soart\u0103. A ciulit urechea \u00een t\u0103cerea din cas\u0103. Se p\u0103rea c\u0103 Theo adormise la loc. Inten\u021bion\u00e2nd s\u0103 fac\u0103 acela\u015fi lucru, Hugo s-a cuib\u0103rit recunosc\u0103tor sub plapum\u0103. L\u00e2ng\u0103 el, Amanda dormea bu\u015ftean. Era ciudat cum el, mai cur\u00e2nd dec\u00e2t ea, era \u00eentotdeauna cel care se trezea atunci c\u00e2nd se de\u015ftepta copilul. Pe de alt\u0103 parte, \u00een ultima vreme Amanda nu mai dormea dec\u00e2t cu dopuri \u00een urechi. \u2014Dar n-o s\u0103 po\u021bi s\u0103-l auzi pe Theo pl\u00e2ng\u00e2nd, obiectase Hugo. \u2014Exact, a replicat Amanda \u00eendes\u00e2ndu-\u015fi cilindrii de cauciuc \u00een urechi. Asta e \u015fi ideea. \u2014Dar e\u015fti mama lui. \u2014Da, iar tu e\u015fti taic\u0103-su. Iar sora Harris e asistenta lui pediatr\u0103. \u015ei cu asta, Amanda se \u00eentorsese pe partea cealalt\u0103 \u015fi-\u015fi tr\u0103sese plapuma peste cap. Uaaaaahhhh! Urletul ascu\u021bit \u015fi indignat \u00eencepuse din nou. De fiecare dat\u0103, Hugo era uluit c\u0103 un copil at\u00e2t de mic era \u00een stare s\u0103 produc\u0103 un zgomot at\u00e2t de mare. Tat\u0103l a s\u0103rit \u00een capul oaselor \u015fi s-a uitat la ceas: 2:37 a.m. I-a dat un cot Amandei. Amanda a scotocit \u00eentr-o ureche sco\u021b\u00e2ndu-\u015fi unul dintre dopurile jegoase cu care Hugo \u00eencepuse s\u0103 se obi\u015fnuiasc\u0103, de\u015fi era dezgustat c\u00e2nd le g\u0103sea aruncate pe podeaua dormitorului sau prin pat. \u2014Ce s-a \u00eent\u00e2mplat? a m\u00e2r\u00e2it ea. \u2014Theo. Pl\u00e2nge. \u2014Of, ce mama dracului, i-a s\u0103rit mu\u015ftarul Amandei. Ce pizda m\u0103-sii mai are acum? \u2014E un nenorocit de copil, Amanda. Asta are. \u2014\u015ei hoa\u015fca aia ce face? a vrut s\u0103 afle Amanda \u00eenfuriat\u0103. E obligat\u0103 s\u0103 aib\u0103 grij\u0103 de el pe timpul nop\u021bii. \u2014Cine dracu\u2019 \u015ftie, a mugit Hugo. Oare hoa\u015fca m\u0103car \u00eel auzise pe Theo? Trebuia spus c\u0103 de obicei \u00eel auzea. \u00cen trecut, de fiecare dat\u0103 c\u00e2nd Theo o luase razna, a\u015fa cum descria Hugo situa\u021bia, pl\u00e2nsetele \u00eencetaser\u0103 aproape imediat \u00een mijlocul sunetelor \u00eenfundate, dar eficiente ale u\u015filor deschise \u015fi \u00eenchise. Dar poate c\u0103 acum asistenta Harris era cufundat\u0103 \u00eentr-un somn deosebit de profund. Fir-ar al dracului! 2:38 a.m. era o or\u0103 \u00eengrozitoare ca s\u0103 te ridici din pat. \u015ei cum era limpede c\u0103 Amanda nu avea s\u0103 fac\u0103 a\u015fa ceva, evident c\u0103 Hugo trebuia s\u0103 se scoale. C\u00e2nd, \u00eenfrico\u015fat, a dat plapuma la o parte, frigul din dormitor i-a m\u0103turat pieptul, care era la fel de gol ca \u015fi restul trupului. Hugo dormise gol \u00eentotdeauna. Mereu gata pentru ac\u021biune, cum le explicase de-a lungul anilor, \u00een glum\u0103, diverselor lui iubite. De\u015fi acum, practic devenit celibatar \u00eentr-un col\u021b \u00eenghe\u021bat de \u021bar\u0103, Hugo \u00eencepea s\u0103 se \u00eentrebe la ce bun se mai chinuia. Era clar c\u0103 asigur\u0103rile pe care Lotti i le d\u0103duse Laurei, \u015fi anume c\u0103 partidele de sex puteau fi reluate dup\u0103 c\u00e2teva s\u0103pt\u0103m\u00e2ni, nu se aplicau \u015fi \u00een cazul de fa\u021b\u0103. \u2014C\u00e2ndva eu aveam o via\u021b\u0103 sexual\u0103 s\u0103n\u0103toas\u0103, gemuse el c\u0103tre Amanda cu c\u00e2teva seri \u00eenainte. \u2014A, da? Cu cine? \u00eei d\u0103duse ea replica. \u2014UAAAAHHHHHH!!! \u00cen timp ce Amanda, sigilat\u0103 auricular \u00eempotriva lumii, adormise la loc, Hugo \u015fi-a cobor\u00e2t picioarele din pat. Era ca \u015fi cum te-ai fi cufundat \u00eentr-o mare agonizant de rece. \u00cembr\u0103\u021bi\u015f\u00e2ndu-\u015fi pieptul ca s\u0103 se \u00eenc\u0103lzeasc\u0103, Hugo s-a pr\u0103v\u0103lit afar\u0103 din dormitor \u015fi a \u00eenceput s\u0103 urce sc\u0103rile c\u0103tre etajul al treilea. La u\u015fa camerei copilului, a pus m\u00e2na pe clan\u021b\u0103, a deschis u\u015fa \u015fi a \u00eenghe\u021bat. A \u00eenghe\u021bat mai tare dec\u00e2t \u00eenghe\u021base deja din cauza st\u0103rii de total\u0103 goliciune \u00een care se g\u0103sea. Lumina din camera copilului era aprins\u0103. Peste p\u0103tu\u021bul lui Theo, care era a\u015fezat \u00eentr-unul din col\u021burile camerei, era aplecat un spate lat absolut familiar. \u00cen timp ce Hugo se holba, \u00eempietrit \u00een loc din cauza groazei, spatele s-a \u00eentors, iar Hugo s-a trezit fixat de o privire exoftalmic\u0103, oripilat\u0103, produs\u0103 de ni\u015fte ochi care parc\u0103 erau fier\u021bi. \u2014Domnule Fine! a g\u00e2f\u00e2it asistenta Harris duc\u00e2nd o palm\u0103 uria\u015f\u0103 la piept. Hugo s-a \u00eentors \u015fi a rupt-o la fug\u0103. Dar nu \u00eenainte de a \u00eenregistra un fapt uluitor. Cu toate c\u0103 era trei f\u0103r\u0103 un sfert diminea\u021ba, asistenta Harris nu purta capot \u015fi bigudiuri, a\u015fa cum ar fi fost de a\u015fteptat, ci era \u00eembr\u0103cat\u0103 \u00een uniforma complet\u0103 de asistent\u0103. Alunec\u00e2nd \u00een jos, pe sc\u0103ri, Hugo a auzit-o pe asistenta Harris sco\u021b\u00e2nd tot felul de exclama\u021bii pe un ton dezgustat. N-a reu\u015fit s\u0103 \u00een\u021beleag\u0103 exact ce spunea. Dar era foarte probabil c\u0103 lordul Fairbourne ap\u0103rea \u015fi el \u00een propozi\u021bie. ", "tc \"Capitolul 10\" Cr\u0103ciunul se apropia, iar Alice era la fel de ner\u0103bd\u0103toare ca un copil. Momentul acesta festiv o emo\u021bionase \u00eentotdeauna. Dar primul Cr\u0103ciun petrecut cu copilul lor avea s\u0103 fie a\u015fa de special \u00eenc\u00e2t ochii i se umpleau de lacrimi numai c\u00e2nd se g\u00e2ndea la asta. \u201eSpecial\u201c era unul dintre termenii care puteau descrie decora\u021biunile lor de Cr\u0103ciun. Pomul de Cr\u0103ciun reciclabil, nevopsit, f\u0103cut \u00een cas\u0103, era \u00eempodobit cu becuri arse recuperate dintr-o lad\u0103 de gunoi \u00een care fuseser\u0103 aruncate resturile dintr-un birou. \u2014Globuri! anun\u021base Jake triumf\u0103tor c\u00e2nd se \u00eentorsese acas\u0103 cu o saco\u015f\u0103 de plastic burdu\u015fit\u0103. Alice le luase imediat, \u00eenchipuindu-\u015fi decora\u021biunile adev\u0103rate, fragile \u015fi sclipitoare. \u00cei fusese greu s\u0103-\u015fi mascheze dezam\u0103girea c\u00e2nd \u00ee\u015fi d\u0103duse seama ce se g\u0103sea \u00een saco\u015f\u0103, dar, de dragul planetei, \u00eencercase s\u0103 fie bucuroas\u0103. \u015ei oricum, dup\u0103 ce fuseser\u0103 ag\u0103\u021bate, becurile acopereau par\u021bial urmele de gr\u0103sime de pe cartonul pomului. Contribu\u021bia lui Alice la pomul de carton a fost s\u0103 taie imagini de pe felicit\u0103ri vechi de Cr\u0103ciun care se pare c\u0103 fuseser\u0103 recuperate din gunoaiele din anul precedent. \u015ei, judec\u00e2nd dup\u0103 mesajele scrise pe ele, nu numai din gunoiul lui Jake. Silitoare, Alice a legat diver\u015fii Mo\u015fi Cr\u0103ciun, prihori \u015fi clopo\u021bei cu fire de bumbac de\u015firate din haine vechi \u015fi a \u00eencercat s\u0103 le at\u00e2rne pe crengile de carton uleios. \u00cen timp ce lucrau, am\u00e2ndoi c\u00e2ntau versiuni reciclate ale colindelor tradi\u021bionale pe care Alice le \u00eenv\u0103\u021base de la Jake. \u201eNoaptea, c\u00e2nd ciobanii \u00eempleteau ciorapi/Din l\u00e2n\u0103 reciclat\u0103\u2026\u201c Alice nu se putea ab\u021bine s\u0103 nu compare cu caseta Cr\u0103ciun la King\u2019s College \u015fi cu tradi\u021bionalele pahare de \u015fampanie care acompaniau \u00eempodobirea bradului \u00een casa p\u0103rin\u021bilor ei. \u00cei era team\u0103 ca ace\u015ftia s\u0103 nu vad\u0103 pomul lui Jake. Alice \u015ftia c\u0103 ei n-ar fi \u00een\u021beles. Cu toate acestea, so\u021bii Duffield aveau s\u0103 vad\u0103 pomul fiindc\u0103, \u00een ciuda eforturilor lui Alice de a-i descuraja, veneau s\u0103 petreac\u0103 la ei seara de Cr\u0103ciun. \u2014Draga mea, vrem s\u0103 fim \u00eempreun\u0103 cu nepo\u021bica noastr\u0103, spusese doamna Duffield, p\u0103r\u00e2nd sup\u0103rat\u0103, dar \u00een egal\u0103 m\u0103sur\u0103 hot\u0103r\u00e2t\u0103 atunci c\u00e2nd Alice f\u0103cuse o nou\u0103 \u00eencercare de a respinge tentativa ei. \u015ei dac\u0103 pomul avea pu\u021bine \u015fanse s\u0103-i impresioneze, cadourile aveau s\u0103-i impresioneze \u015fi mai pu\u021bin. Pentru ea \u015fi Jake, cadourile erau ni\u015fte lucruri frumoase ambalate \u00een conformitate cu cele mai stricte principii ale recicl\u0103rii, a\u015fa cum fuseser\u0103 ele expuse \u00een num\u0103rul de s\u0103rb\u0103tori al revistei La Gunoi!. Unele erau \u00eempachetate \u00een foste cutii de fulgi de porumb, altele erau \u00eendesate \u00een rulourile de carton de la h\u00e2rtia igienic\u0103 pe care Jake le iubea a\u015fa de tare. Toate erau \u00eenvelite \u00een h\u00e2rtie igienic\u0103 \u015fi decorate cu panglici f\u0103cute din pungile sclipitoare de chipsuri. Dar p\u0103rin\u021bii ei ar fi trebuit s\u0103 le aprecieze, se g\u00e2ndea Alice sup\u0103rat\u0103. Era datoria lor moral\u0103. Oare ei nu realizau c\u00e2t de egoi\u015fti erau perpetu\u00e2nd o cultur\u0103 materialist\u0103 acaparatoare \u015fi f\u0103r\u0103 sf\u00e2r\u015fit care sufoca \u00eencet planeta, duc\u00e2nd-o \u00een pragul mor\u021bii? Alice s-a decis c\u0103 atunci c\u00e2nd va veni clipa s\u0103-\u015fi despacheteze cadoul se va bucura teribil la vederea br\u0103\u021b\u0103rii f\u0103cute din \u015fireturi vechi, pe care so\u021bul ei tocmai o terminase, \u015fi a sculpturii abstracte pe care Jake o realiza pe masa din buc\u0103t\u0103rie din m\u0103runtaiele nefolositoare ale vreunei ma\u015fin\u0103rii. Asta avea s\u0103 fie o lec\u021bie pentru ei. \n\n\u00cen foaierul hotelului din Bath, unde se opriser\u0103 pentru o pauz\u0103 din cursa cump\u0103r\u0103turilor de Cr\u0103ciun, Hugo \u015fi Amanda st\u0103teau \u015fi sorbeau c\u00e2te-un cappuccino. F\u0103r\u0103 s\u0103 vad\u0103 nimic, am\u00e2ndoi se uitau \u00een dep\u0103rtare, la merele aurite a\u015fezate morman \u00eentr-o fructier\u0103 aurit\u0103 \u015fi care reprezentau contribu\u021bia hotelului la sezonul s\u0103rb\u0103torilor. Am\u00e2ndoi erau pierdu\u021bi \u00een propriile g\u00e2nduri. Amanda se g\u00e2ndea c\u0103 via\u021ba era mult mai bun\u0103 atunci c\u00e2nd Theo era acas\u0103, \u00een siguran\u021b\u0103, cu asistenta Harris. Noutatea maternit\u0103\u021bii se epuizase cu s\u0103pt\u0103m\u00e2ni \u00een urm\u0103. Dac\u0103 era s\u0103 fie cinstit\u0103, se epuizase \u00een dup\u0103-amiaza \u00een care se n\u0103scuse copilul. Nu reu\u015fea s\u0103 \u00een\u021beleag\u0103 de ce se f\u0103cea at\u00e2ta tam-tam pe tema asta. S\u0103 fii mam\u0103 era cea mai mare dezam\u0103gire posibil\u0103. S\u0103 se \u00eenv\u00e2rt\u0103 toat\u0103 ziua prin cas\u0103 a\u015ftept\u00e2nd ca sf\u00e2rcurile s\u0103-i fie atacate era, pentru Amanda, un mod absolut plictisitor de a-\u015fi petrece timpul. Femeia accepta acum ideea c\u0103 fusese mult prea optimist\u0103 \u00een ceea ce privea copiii. Progeniturile nu aveau nimic fascinant; la dou\u0103 zile dup\u0103 ce-l adusese pe Theo acas\u0103, Amanda era deja plictisit\u0103 de moarte. Poate c\u0103 ar fi fost mai simplu dac\u0103 b\u0103iatul n-ar fi fost a\u015fa de ur\u00e2t \u015fi s-ar fi apropiat mai mult de imaginea heruvimului blond \u015fi cu ochii alba\u015ftri din \u00eenchipuirea ei. Dar Theo era sl\u0103bu\u021b \u015fi \u00eentunecat ca o maimu\u021b\u0103. Chiar dac\u0103 acum p\u0103rul \u00eencepuse s\u0103 i se mai deschid\u0103 la culoare, suvi\u021bele \u00eei c\u0103p\u0103taser\u0103 o \u00eengrijor\u0103toare nuan\u021b\u0103 ro\u015fiatic\u0103. Amanda nu era plictisit\u0103 numai de maternitate. \u015ei Bath-ul o plictisea \u00een egal\u0103 m\u0103sur\u0103. Ora\u015ful nu avea nimic din sclipirea \u015fi splendoarea metropolei; un Ayckbourn resuscitat, cu Wendy Craig \u00een rolul principal, jucat pe scena Teatrului Regal nu se putea compara cu premierele de pe Broadway cu Daniel Day Lewis. \u015ei nici m\u0103car cu b\u0103tr\u00e2nul \u015fi tristul South Bank. Amanda nu se prea omor\u00e2se cu mersul la teatru, dar acesta fusese mereu acolo \u00een caz c\u0103 avea chef. Acum, \u00eens\u0103, nu mai era. Standardele provinciale ale jurnalismului erau de ne\u00eenchipuit \u2013 ziarele locale erau pline de \u015ftiri de nimic, iar pe prima pagin\u0103 foloseau titluri de genul \u201eUn pensionar cade \u015fi moare \u00eencerc\u00e2nd s\u0103 omoare un p\u0103ianjen cu papucul\u201c. Propriul ei jurnalism era \u015fi mai muribund. Maternitatea \u015fi provincia nu erau doar o cruce personal\u0103 pe care Amanda trebuia s\u0103 o care \u00een spinare. Erau \u015fi o cruce profesional\u0103. Cariera ei avusese de suferit. Asta era indubitabil. Toate eforturile ei din ultima vreme de a trezi interesul diverselor persoane cu ideile ei de articole nu avuseser\u0103 nici un rezultat. Imposibilul se \u00eent\u00e2mplase: Amanda alunecase sub limita de jos a radarului. Trecuse aproape un an de c\u00e2nd nu mai scrisese nimic important pentru nimeni. De fapt, ultimul ei articol de r\u0103sunet fusese cel pentru Janice Kittenburgen. Acela care \u00eei adusese toate necazurile cu Intercorp. Trebuia s\u0103 se \u00eentoarc\u0103 \u00een lumina reflectoarelor, s\u0103 trimit\u0103 ni\u015fte scrisori, ba chiar s\u0103 aplice pentru posturi. Trebuia s\u0103 \u00eencing\u0103 pu\u021bin focul. \u00cen fond, ce o oprea? Asistenta Harris avea grij\u0103 de Theo. Ea nici nu prea trebuia s\u0103 fie pe-acolo \u2013 cu toate c\u0103 fusese rugat\u0103 s\u0103-\u015fi m\u00e2ng\u00e2ie fiul mai des, Amanda prefera s\u0103 ri\u015fte viitoarea s\u0103n\u0103tate emo\u021bional\u0103 a lui Theo dec\u00e2t s\u0103-l lase s\u0103 vomite pe una dintre hainele ei de firm\u0103. Amanda detesta din tot sufletul faptul c\u0103 nu putea s\u0103 se mai \u00eembrace \u00een negru fiindc\u0103 Theo \u00eei regurgita tot timpul pe um\u0103r. Alternativa\u2013 o garderob\u0103 \u00een toate nuan\u021bele laptelui praf pentru copii \u2013 nu-i sur\u00e2dea deloc. La al\u0103ptat renun\u021base de foarte mult\u0103 vreme. Se pricepuse la chestia asta \u015fi i se p\u0103ruse a fi o treab\u0103 relativ simpl\u0103, dar ura s\u0103 se simt\u0103 ca o vac\u0103 de lapte. Se p\u0103rea c\u0103 a avea lapte din bel\u015fug era o chestie absolut comun\u0103 \u015fi c\u0103 era mult mai \u015fic s\u0103 te zba\u021bi fiindc\u0103 nu ai destul. Asistenta Harris nu era de acord cu perspectiva asta. \u2014E p\u0103cat s\u0103 v\u0103 opri\u021bi c\u00e2nd at\u00e2\u021bia oameni au a\u015fa probleme, a remarcat ea. C\u00e2nd eram cu\u2026 \u015fi-a cobor\u00e2t vocea ca s\u0103 pronun\u021be numele unei actri\u021be celebre \u2013 \u015fi o \u021b\u00e2\u021boas\u0103 celebr\u0103 \u2013, ea a avut, a\u015f putea spune, ceva dificult\u0103\u021bi. \u2014Chiar a\u015fa? Ochii Amandei au \u00eenceput s\u0103 sclipeasc\u0103. Sfatul asistentei Harris putea fi luat \u00een considerare sau nu, dar Amanda era mereu gata s\u0103 asculte pove\u015fti despre clien\u021bii faimo\u015fi ai asistentei. \u2014Ai fi zis c\u0103, la ce \u201el\u0103pt\u0103rii\u201c are, tipa produce litri \u00eentregi. St\u00e2nd \u00een barul hotelului \u015fi b\u00e2ndu-\u015fi cafeaua, Amanda \u015fi-a adus aminte de revistele glossy pe care le citise \u00een avion, la \u00eentoarcerea de la New York. De viziunile reprezent\u00e2nd splendoarea de a fi p\u0103rinte c\u0103rora ea le r\u0103spunsese cu ni\u015fte speran\u021be at\u00e2t de mari. De casele uria\u015fe. De gr\u0103dinile f\u0103r\u0103 sf\u00e2r\u015fit. De mamele fericite, f\u0103r\u0103 nici o grij\u0103 \u015fi \u00eemplinite, care \u021bineau \u00een bra\u021be copii superbi. Amanda \u00ee\u015fi d\u0103dea acum seama c\u0103 mamele respective erau, \u00een cel mai bun caz, mai bogate dec\u00e2t ea \u015fi c\u0103 aveau parte de mai mult ajutor. \u015ei c\u0103, \u00een cel mai r\u0103u caz, articolele alea erau pline de minciuni. Dar de ce era asta o surpriz\u0103? Ea ar fi trebuit s\u0103 \u015ftie, mai bine dec\u00e2t oricine, c\u0103 stilurile de via\u021b\u0103 promovate de reviste erau doar ni\u015fte \u00eenchipuiri. Ce cretin\u0103 nenorocit\u0103 fusese! * * * \u015ei Hugo se g\u00e2ndea tot la serviciu. Neil tot b\u0103tea darabana c\u0103-l voia \u00eenapoi la Dunn \u015fi Dustard. Concediul de paternitate al lui Hugo se apropia de sf\u00e2r\u015fit \u015fi agen\u021bia avea nevoie de el. Erau foarte aglomera\u021bi; se p\u0103rea c\u0103, \u00een mod nea\u015fteptat, \u00een perioada de dinaintea Cr\u0103ciunului aveau parte de o goan\u0103 dup\u0103 case. \u00cen sufletul lui, Hugo era u\u015furat c\u0103 perioada de stat acas\u0103 era aproape \u00eencheiat\u0103. Cu toate c\u0103 nu ar fi recunoscut \u00een fa\u021ba nim\u0103nui, Hugo nu se sim\u021bea mai aproape de fiul lui dec\u00e2t atunci c\u00e2nd se n\u0103scuse. Situa\u021bia asta se datora \u00een mare parte faptului c\u0103 asistenta Harris p\u0103rea s\u0103 domine fiecare clip\u0103 treaz\u0103 a copilului. Era mereu gata s\u0103 preia controlul din m\u00e2inile nepricepute ale p\u0103rin\u021bilor. \u00centr-una din rarele ocazii c\u00e2nd Hugo l-a luat pe Theo, \u00eenfofolit \u00eentr-o p\u0103tur\u0103, \u015fi l-a scos afar\u0103 ca s\u0103-i arate z\u0103pada de pe copaci, asistenta Harris a ap\u0103rut \u00een numai c\u00e2teva secunde, a \u00een\u015ff\u0103cat copilul \u015fi a disp\u0103rut la loc, \u00een cas\u0103, bolborosind mohor\u00e2t\u0103 ceva legat de pneumonia la copii. \u2014Haide! Avem de f\u0103cut at\u00e2tea cump\u0103r\u0103turi de Cr\u0103ciun \u015fi nu avem dec\u00e2t at\u00e2t de pu\u021bin timp! Amanda l-a \u00eenghiontit dureros pe Hugo \u00een coaps\u0103, cu tocul cel lung \u015fi ascu\u021bit. \u2014Urm\u0103toarea oprire e la centrul de frumuse\u021be. \u00cemi fac programare pentru ni\u015fte \u015fedin\u021be postnatale de destresare \u00eenainte de Cr\u0103ciun. Hugo se \u00eentreba, \u021bin\u00e2nd cont de faptul c\u0103 asistenta pediatr\u0103 se ocupa de tot, c\u00e2t de stresant\u0103 era cu-adev\u0103rat perioada postnatal\u0103 a Amandei. Hugo presupunea c-ar fi trebuit s\u0103 discute cu ea despre asistenta Harris. \u015eederea acesteia, care-i pedepsea lui portofelul, trebuie c\u0103 se apropia de sf\u00e2r\u015fit. Cu c\u00e2t mai repede, cu at\u00e2t mai bine. Mai cu seam\u0103 dup\u0103 oripilanta situa\u021bie din camera copilului. De atunci, Hugo abia dac\u0103 se mai uitase \u00een ochii cotoroan\u021bei. De fapt, nu se mai uitase niciodat\u0103. Era sigur c\u0103 venise momentul ca Amanda s\u0103 preia conducerea opera\u021biunii \u015fi s\u0103 se ocupe cu s\u0103ltatul pe genunchi al copiilor angelici \u00een lumina filtrat\u0103 a soarelui. S\u0103-\u015fi fac\u0103 marele num\u0103r, cel mai grozav num\u0103r de pe p\u0103m\u00e2nt. Hugo observase c\u0103 Amanda fusese deosebit de greu de convins s\u0103 converseze pe subiectul asistenta Harris. Dar acum, st\u00e2nd, \u00een fotoliul din fa\u021ba lui, nu mai avea cum s\u0103 evite discu\u021bia, dac\u0103 el o deschidea. \u2014Cred c\u0103 asistenta Harris se descurc\u0103 foarte bine, i-a r\u0103spuns Amanda \u00een timp ce din ochi \u00eei ie\u015feau fulgere cu rol de avertizare. \u2014Da\u2019 nu numai c\u0103 femeia asta e un adev\u0103rat balaur, dar e un balaur care cost\u0103 \u015fase sute pe s\u0103pt\u0103m\u00e2n\u0103. \u2014Theo pare c-o place. Asta e ceea ce e important, nu? \u2014Lui Theo \u00eei place orice persoan\u0103 care-i d\u0103 s\u0103 m\u0103n\u00e2nce. Opiniile lui nu sunt neap\u0103rat concludente. Cu toate astea, Hugo era con\u015ftient c\u0103 nevast\u0103-sa nu mai era atent\u0103. Aten\u021bia Amandei era acum concentrat\u0103 asupra unei femei cu nasul mare, \u00eembr\u0103cat\u0103 \u00eentr-un costum str\u00e2mt, fucsia, care st\u0103tea la recep\u021bia din holul hotelului. De entuziasm, trupul i s-a rigidizat, iar Amanda s-a ridicat pe jum\u0103tate. Cu o m\u00e2n\u0103 \u00ee\u015fi \u021binea \u015fervetul pe genunchi, iar pe cealalt\u0103 a \u00eenceput s-o agite frenetic. \u2014Laura! Aici! C\u00e2nd \u015fi-a auzit numele, Laura s-a \u00eentors. \u2014Ei! Iat\u0103-i pe cei doi! a declarat ea cu o voce de siren\u0103 de cea\u021b\u0103, pe care Hugo \u015fi-o amintea de la cursul prenatal. C\u00e2nd Laura a \u00eenceput s\u0103 \u021bop\u0103ie c\u0103tre ei, Hugo a observat c\u0103 decolteul continua s\u0103 fie tr\u0103s\u0103tura ei cea mai distinctiv\u0103. La fel de agresiv, amenin\u021ba s\u0103 fac\u0103 s\u0103 sar\u0103 to\u021bi nasturii costumului. Laura a cuprins-o pe Amanda \u00eentr-o \u00eembr\u0103\u021bi\u015fare parfumat\u0103. C\u00e2nd b\u0103rbia i s-a a\u015fezat pe um\u0103rul sacoului Amandei, Laura i-a f\u0103cut cu ochiul lui Hugo \u00eentr-o manier\u0103 emfatic\u0103. \u2014Nu te-am mai v\u0103zut de ceva vreme, a rostit ea rar printre buzele rujate din abunden\u021b\u0103 \u015fi l\u0103\u021bite \u00eentr-un z\u00e2mbet. Unde te-ai ascuns, frumosule? \u2014Am fost ocupat, i-a r\u0103spuns Hugo scurt. \u2014Cu copilul, presupun. Laura s-a a\u015fezat \u00eencruci\u015f\u00e2ndu-\u015fi picioarele \u00eembr\u0103cate \u00een ciorapi negri, a scos la iveal\u0103 un pachet de \u021big\u0103ri \u015fi \u015fi-a aprins una. \u2014S\u0103 dea naiba, dar s\u0103 \u015ftii c\u0103 te invidiez, i-a spus ea Amandei. Fergus n-ar face ceva pentru Django nici picat cu cear\u0103. \u2014Django? a repetat Hugo. \u2014Ce nume minunat; e\u015fti foarte istea\u021b\u0103, a exclamat Amanda. Oric\u00e2t de straniu ar suna, \u0103sta a fost unul dintre numele pe care le-am avut \u00een vedere pentru Theo. Hugo s-a holbat la ea. Nu-\u015fi d\u0103duse seama c\u0103 situa\u021bia fusese at\u00e2t de aproape de dezastru. Laura a expirat o coloan\u0103 de fum. \u2014Fergus e a\u015fa un gentleman, a spus ea cu o ironie amar\u0103. Zilele trecute mi-a spus c\u0103 s\u0103 faci sex cu o femeie care a n\u0103scut de cur\u00e2nd e acela\u015fi lucru cu a arunca o banan\u0103 pe Oxford Street. \u2014\u00cenc\u00e2nt\u0103tor, a zis Amanda. \u2014Vrea ca de Cr\u0103ciun s\u0103-mi fac o liposuc\u021bie la fund. \u2014\u015ei mai \u00eenc\u00e2nt\u0103tor. \u2014Nu-i a\u015fa? Laura \u015fi-a privit mohor\u00e2t\u0103 unghiile pictate tot fucsia. Dup\u0103 care a ridicat ochii, i-a aruncat lui Hugo un z\u00e2mbet ispititor \u015fi \u015fi-a aranjat una din bretelele sutienului. \u2014\u00cen orice caz, m\u0103car pentru c\u00e2teva ore, am sc\u0103pat de-acolo. Scorpia de soacr\u0103-mea are grij\u0103 de Django, a continuat ea tr\u0103g\u00e2nd cu sete \u015fi dispre\u021b din \u021bigar\u0103. Indiferent ce fac, fac prost. Ei, dar Theo cum e? I s-a mai \u00eembun\u0103t\u0103\u021bit culoarea p\u0103rului? Hugo s-a \u00eemb\u0103\u021bo\u015fat indignat. Ce zisese Amanda de p\u0103rul lui Theo? Lui i se p\u0103rea perfect \u00een regul\u0103. \u2014\u00cenc\u0103 mai e pu\u021bin ro\u015fiatic, s-a confesat Amanda. Dar l-am pus pe Charles Worthington \u00een stand-by \u00een caz c\u0103 situa\u021bia se \u00eenr\u0103ut\u0103\u021be\u015fte. \u2014Dar nu e nimic \u00een neregul\u0103 cu p\u0103... a \u00eenceput Hugo, \u00eens\u0103 Amanda l-a \u00eentrerupt imediat. \u2014Deci, ai venit s\u0103 faci cump\u0103r\u0103turi de Cr\u0103ciun? a \u00eentrebat-o ea vesel\u0103 pe Laura. \u2014\u00cemmm, nu neap\u0103rat. Laura s-a ridicat \u00een picioare cu \u021bigara \u00een gur\u0103 \u015fi \u015fi-a aranjat decolteul mai bine. Apoi a r\u00e2njit enigmatic\u0103. \u2014Dar presupun c\u0103 ai putea spune c\u0103 e un cadou de Cr\u0103ciun. \u2014Apropo, a s\u0103rit Amanda. Vreau s\u0103-mi fac programare pentru ni\u015fte \u015fedin\u021be de destresare postnatal\u0103 la centrul de frumuse\u021be \u00eenainte de Cr\u0103ciun. Vrei s\u0103-\u021bi fac \u015fi \u021bie? \u2014Da\u2026 grozav. Laura s-a aplecat \u015fi \u015fi-a strivit \u021bigara \u00een scrumier\u0103. \u2014Uite cum facem! O s\u0103-\u021bi dau un telefon. Acum trebuie s\u0103 plec. Nu, nu, nu te ridica. Dup\u0103 care s-a \u00eentors pe c\u0103lc\u00e2ie, tr\u0103g\u00e2nd de fusta scurt\u0103 \u015fi str\u00e2mt\u0103 \u015fi a s\u0103rutat-o zgomotos pe Amanda. \u2014 Ne mai vedem noi, superbule, i-a murmurat ea gutural lui Hugo, c\u00e2nd l-a s\u0103rutat, aplec\u00e2ndu-se at\u00e2t de tare c\u0103tre el, \u00eenc\u00e2t acesta i-a v\u0103zut sf\u00e2rcurile. \u00cen timp ce Laura clic\u0103ia pe marmura holului, am\u00e2ndoi s-au uitat dup\u0103 ea: Hugo, u\u015furat s-o vad\u0103 disp\u0103r\u00e2nd, iar Amanda roas\u0103 de curiozitate. \u2014Se \u00eent\u00e2lne\u015fte cu cineva, a murmurat ea rup\u00e2ndu-\u015fi g\u00e2tul ca s\u0103 vad\u0103 mai bine. Cu un b\u0103rbat, a continuat ea incitat\u0103. Blonziu \u015fi masiv. Foarte ar\u0103tos. Un grup destul de mare de oameni umplea acum holul p\u00e2n\u0103 atunci pustiu, a\u015fa c\u0103 era dificil s\u0103-\u021bi dai seama cu cine pleca Laura c\u0103tre lifturi. \u00cens\u0103, \u00een lumina a ceea ce tocmai le spusese, era destul de pu\u021bin probabil c\u0103 era vorba de Fergus. Oricum, lui Hugo nu-i p\u0103sa. Avea pe cap probleme mult mai presante. \u2014Draga mea, a \u00eencercat el. \u015ei cum ziceam. \u00cen leg\u0103tur\u0103 cu asistenta Harris\u2026 \u2014Asistenta Harris? Ochii Amandei s-au l\u0103rgit din cauza uimirii dispre\u021buitoare. \u2014Doamne, Hugo, e\u015fti incredibil! Suntem martorii unui scandal de prim\u0103 clas\u0103, iar tu vrei s\u0103 vorbe\u015fti despre nenorocita de asistent\u0103 Harris? \u2014Dar trebuie s\u0103 rezolv\u0103m situa\u021bia asta. \u2014Nu acum, i-a s\u0103rit mu\u015ftarul Amandei, care a f\u0103cut un semn viguros s\u0103 li se aduc\u0103 nota. Nu putem s\u0103 st\u0103m aici toat\u0103 ziua. Trebuie s\u0103 facem cump\u0103r\u0103turile de Cr\u0103ciun. E un magazin nou unde vreau s\u0103 ajung. Am nevoie de un costum nou. Ceva elegant. \u2014Un costum nou? Hugo era surprins. Amanda era sau, dup\u0103 plecarea asistentei Harris, avea s\u0103 fie mama cu norm\u0103 \u00eentreag\u0103 a unui bebelu\u015f. \u2014Pentru ce? Pentru ziua de Cr\u0103ciun? \n\nC\u00e2nd, \u00een sf\u00e2r\u015fit, Hugo a tras fr\u00e2na de m\u00e2n\u0103 \u00een fa\u021b\u0103 la Fitzherbert Place, era neobi\u015fnuit de u\u015furat s\u0103-\u015fi vad\u0103 casa. \u015eedin\u021ba de cump\u0103r\u0103turi din dup\u0103-amiaza aia fusese lung\u0103, plictisitoare, aglomerat\u0103 \u015fi, alternativ, c\u00e2nd sufocant\u0103, c\u00e2nd \u00eenfrigurat\u0103, \u00een func\u021bie de insisten\u021bele Amandei de a intra sau de a ie\u015fi din toate magazinele existente \u00een ora\u015f. \u00cen acest r\u0103stimp, Hugo se decisese c\u0103 ur\u0103\u015fte Cr\u0103ciunul, c\u0103 ur\u0103\u015fte Bath-ul \u015fi, cel mai tare, c\u0103 ur\u0103\u015fte s\u0103 fie omul care \u00eei car\u0103 pachetele Amandei, ceea ce \u00eensemna c\u0103 trebuia s\u0103 te str\u0103duie\u015fti s\u0103 te \u021bii dup\u0103 ea, \u00eenc\u0103rcat cu o vitrin\u0103 \u00eentreag\u0103 de cadouri, \u015fi s\u0103 nu te \u00eempiedici, de\u015fi absolut to\u021bi trec\u0103torii p\u0103reau deci\u015fi s\u0103 te d\u0103r\u00e2me. \u00cen buc\u0103t\u0103rie, \u00een mod cu totul nea\u015fteptat, se g\u0103sea un comitet de \u00eent\u00e2mpinare. \u2014Sor\u0103 Harris! a exclamat Amanda \u00een timp ce-\u015fi d\u0103dea m\u0103nu\u015file jos. V\u0103 e frig sau ce s-a \u00eent\u00e2mplat? Haina asistentei Harris, legat\u0103 corect cu cordonul peste uniform\u0103, st\u0103tea pe unul dintre scaunele Maria Antoaneta de sub candelabru. Hugo se g\u00e2ndea c\u0103 severitatea aspectului asistentei nu f\u0103cea dec\u00e2t s\u0103 accentueze opulen\u021ba ridicol\u0103 a camerei. Buc\u0103t\u0103riile trebuiau s\u0103 fie ni\u015fte spa\u021bii func\u021bionale. A lor ar\u0103ta ca un salon de bal cu aragaz. O valiz\u0103 maro destul de mare, evident plin\u0103 cu haine, se odihnea pe podea, l\u00e2ng\u0103 asistenta Harris. \u2014Nu, a r\u0103spuns ea scurt. Nu mi-e frig. \u2014Ei, e foarte bine c\u0103 sunte\u021bi aici, a zis Amanda plin\u0103 de energie, trop\u0103ind pe podeaua indian\u0103 cu tocurile ei \u00eenalte. \u00cel pute\u021bi ajuta pe Hugo s\u0103 care pachetele. Asistenta Harris \u015fi-a ridicat b\u0103rbia ofensat\u0103. \u2014A\u015ftept taxiul. Amanda s-a oprit din mers. \u2014Ce? \u2014Taxiul? a repetat ca un ecou Hugo. V\u0103 duce\u021bi undeva, sor\u0103 Harris? \u2014P\u0103r\u0103sesc acest stabiliment, domnule Fine. \u2014Sta\u021bi pu\u021bin, sta\u021bi pu\u021bin, a s\u0103rit Hugo ridic\u00e2nd panicat ambele m\u00e2ini. De ce pleca\u021bi, sor\u0103 Harris? Asistenta Harris \u015fi-a \u00eentors ochii fier\u021bi \u015fi ofensa\u021bi \u00een direc\u021bia lui. \u2014A\u015f prefera s\u0103 nu spun, domnule Fine. Oricum, nu \u00een fa\u021ba doamnei Fine. \u2014De ce nu pute\u021bi s\u0103 spune\u021bi \u00een fa\u021ba mea? a \u00eentrebat Amanda. Hugo s-a \u00eenro\u015fit p\u00e2n\u0103-n v\u00e2rful urechilor. Of, Doamne! Ar fi trebuit s\u0103 \u015ftie c\u0103, mai devreme sau mai t\u00e2rziu, Amanda avea s\u0103 afle despre incidentul din camera copilului. Ar fi trebuit s\u0103-i spun\u0103 imediat. Dar \u00eentreaga experien\u021b\u0103 fusese a\u015fa de groaznic\u0103, iar Hugo fusese sigur c\u0103 Amanda n-ar fi f\u0103cut altceva dec\u00e2t s\u0103 r\u00e2d\u0103. Asistenta Harris n-a zis nimic. Dar a continuat s\u0103 se uite cu o privire acuzatoare la fa\u021ba ro\u015fie ca sfecla a lui Hugo. \u00cen timp ce Amanda f\u0103cea tot felul de calcule, z\u00e2mbetul de pe chip i s-a topit. \u2014Tu? Se uita la Hugo consternat\u0103. \u2014\u015ei\u2026 ea? \u2014Nu e ceea ce crezi, a asigurat-o Hugo panicat. \u2014Nici unul dintre angajatorii mei, a tunat sora Harris, n-a avut proasta cre\u015ftere s\u0103 se arate gol \u00een fa\u021ba mea. \u2014Gol?! a \u021bipat Amanda. Capul i s-a \u00eentors din direc\u021bia asistentei Harris \u00een cea a lui Hugo. \u2014Fir-ar al dracului! Chiar nu po\u021bi s\u0103 \u021bi-o \u021bii \u00een pantaloni, nu? \u2014Ascult\u0103, a implorat-o Hugo. Eu n-am avut nici o inten\u021bie. Ai \u00een\u021beles gre\u015fit. Ceea ce s-a \u00eent\u00e2mplat a fost o gre\u015feal\u0103. \u2014Asta e cea mai veche gogoa\u015f\u0103 din lume, i-a scuipat Amanda. \u2014M-am trezit noaptea ca s\u0103 v\u0103d ce e cu Theo, a perseverat Hugo disperat. Copilul pl\u00e2ngea. Eu, \u0103\u0103\u0103, nu mi-am g\u0103sit pijamaua. N-am \u015ftiut c\u0103 asistenta Harris era deja acolo. \u2014Ce poveste, a urlat Amanda. Acum \u00een\u021beleg de ce \u021bineai cu tot dinadinsul s\u0103 scapi de ea. Pentru c\u0103 a rezistat avansurilor tale. De-asta! Din cauza frustr\u0103rii, Hugo a \u00eenceput s\u0103 scr\u00e2\u015fneasc\u0103 din din\u021bi. S\u0103 fi spus adev\u0103rul \u2013 c\u0103 mai repede i-ar fi f\u0103cut avansuri sexuale lui Gary, pictorul \u2013 ar fi fost o mojicie. \u2014Nu asta s-a \u00eent\u00e2mplat, a protestat el. Te rog, draga mea. Trebuie s\u0103 m\u0103 crezi. Scr\u00e2\u015fnetul taxiului care se apropia se auzea din josul drumului. C\u00e2teva secunde mai t\u00e2rziu, luminile farurilor au p\u0103truns prin fereastr\u0103. Asistenta Harris s-a ridicat \u00een picioare. Amanda \u015fi-a \u00eencle\u015ftat m\u00e2inile pe sp\u0103tarul unui scaun. \u2014Nu pute\u021bi s\u0103 pleca\u021bi, a informat-o ea pe asistenta Harris. Asistenta Harris s-a aplecat \u015fi \u015fi-a \u00eempletit o m\u00e2n\u0103 uria\u015f\u0103, cu degete groase, \u00een jurul m\u00e2nerului valizei. \u2014Nu e nimic care v-ar putea convinge s\u0103 r\u0103m\u00e2ne\u021bi? Din cauza emo\u021biei, vocea Amandei devenise r\u0103gu\u015fit\u0103. Hugo a realizat c\u0103 nevast\u0103-sa \u00eencerca s\u0103 fac\u0103 apel la latura sentimental\u0103 a asistentei Harris. Avea \u00eens\u0103 dubii c\u0103 strategia avea s\u0103 func\u021bioneze. Asistenta Harris nu avea o latur\u0103 sentimental\u0103. \u2014Absolut nimic, i-a confirmat asistenta. Chiar azi, la ora pr\u00e2nzului, am acceptat un post oferit de... \u015fi-a cobor\u00e2t vocea ca s\u0103 rosteasc\u0103 numele unuia dintre membrii familiei regale. Doamn\u0103 Fine, eu sunt o femeie tolerant\u0103\u2026 \u2014Va trebui s\u0103 fi\u021bi dac\u0103 tot ceea ce se spune despre ei e adev\u0103rat, a s\u0103rit Amanda furioas\u0103. Apoi s-a \u00eentors amenin\u021b\u0103toare c\u0103tre Hugo. \u2014Uite \u015fi tu ce-ai f\u0103cut acum, a r\u0103cnit ea. E numai vina ta. \u2014\u015ei oricum, a continuat asistenta Harris uit\u00e2ndu-se prin buc\u0103t\u0103rie cu o privire dispre\u021buitoare, \u0103sta nu e deloc genul de situa\u021bie cu care sunt eu obi\u015fnuit\u0103. V\u0103 pot spune c\u0103 a\u015fa ceva nu s-ar fi... \u2014....\u00eent\u00e2mplat \u00een casa lordului Fairbourne, a mugit Hugo \u00een timp ce asistenta Harris \u015fi-a ridicat valiza, a deschis u\u015fa \u015fi a disp\u0103rut \u00een noapte. \n\n", "tc \"Capitolul 11\" \u2014Cr\u0103ciun fericit tuturor! Jake a a\u015fezat pe mas\u0103 un castron mare de plastic cu varz\u0103 de Bruxelles aburind\u0103. Cele trei persoane a\u015fezate la mas\u0103 au schimbat \u00eentre ele priviri chinuite. \u00cen aer plutea o atmosfer\u0103 stranie, dar care nu era generat\u0103, a\u015fa cum se temuse Alice, de cadouri. Acestea nu fuseser\u0103 \u00eenc\u0103 despachetate. Subiectul dezb\u0103tut acum era c\u0103 la sosirea p\u0103rin\u021bilor lui Alice la hotelul din Bath, ace\u015ftia descoperiser\u0103 c\u0103 rezervarea pentru camera pe care o doriser\u0103 ei fusese anulat\u0103 \u015fi \u00een locul ei le fusese rezervat\u0103 o camer\u0103 mai mic\u0103 \u015fi mai ieftin\u0103. Se descoperise c\u0103 Jake fusese cel care se ocupase de noua rezervare. \u2014Dar de ce, Jake? protestase Alice cu urechea \u00eenc\u0103 \u00een fl\u0103c\u0103ri \u00een urma telefonului furios primit de la mama ei. \u2014Nu aveau nevoie de o camer\u0103 a\u015fa de mare, a spus Jake f\u0103r\u0103 nici o urm\u0103 de remu\u015fcare. Iar diferen\u021ba de pre\u021b am dat-o unui am\u0103r\u00e2t f\u0103r\u0103 ad\u0103post. Alice a oftat. \u2014Jake, \u00een\u021beleg de ce ai f\u0103cut asta. \u015etiu c\u0103 motivul t\u0103u a fost unul \u00eentemeiat. Numai c\u0103 mi-a\u015f fi dorit s\u0103 discu\u021bi \u00eent\u00e2i cu mine. \u2014Dar \u021bie nu \u021bi-ar fi pl\u0103cut ideea mea \u015fi-atunci am\u0103r\u00e2tul acela ar fi r\u0103mas f\u0103r\u0103 nici un ban, i-a atras aten\u021bia Jake. Cu oarecare dreptate, a realizat Alice. \u2014Nu \u021bi-am spus pentru binele t\u0103u, Al. Ai fi fost \u00eempiedicat\u0103 s\u0103 faci ceea ce era corect. Alice b\u0103nuia c\u0103 \u00een\u021belegea ce voia Jake s\u0103 spun\u0103. Dar, de atunci, ceea ce era corect se schimbase. \u00cen ziua de Cr\u0103ciun, s\u0103 faci ceea ce era corect \u00eensemna s\u0103 bucuri pe toat\u0103 lumea \u015fi s\u0103 previi apari\u021bia momentelor st\u00e2njenitoare. Din fericire, se p\u0103rea c\u0103 \u015fi p\u0103rin\u021bii ei erau hot\u0103r\u00e2\u021bi s\u0103 fac\u0103 acelea\u015fi eforturi. \u2014Ce castron frumos, a remarcat mama lui Alice uit\u00e2ndu-se la varza de Bruxelles. Jake i-a z\u00e2mbit larg doamnei Duffield. \u2014M\u0103 bucur c\u0103 v\u0103 place. \u00cenainte a fost partea din fa\u021b\u0103 a unei ma\u015fini de sp\u0103lat. \u2014C\u00e2t\u0103 iste\u021bime din partea ta s\u0103 te g\u00e2nde\u015fti s\u0103 faci a\u015fa ceva cu vechea ta ma\u015fin\u0103 de sp\u0103lat! \u2014A, dar n-a fost ma\u015fina noastr\u0103, a r\u0103spuns Jake fericit \u015fi plin de \u00eencredere. Am g\u0103sit-o la groapa de gunoi \u015fi am adus-o acas\u0103. Era p\u0103cat s-o las acolo. \u2014A f\u0103cut \u015fi ni\u015fte sculpturi extraordinare cu piesele din interior, s-a al\u0103turat Alice. \u2014Nu cu ma\u015fina de sp\u0103lat, Al, a corectat-o Jake. Sculpturile le-am f\u0103cut din magnetofonul \u0103la zdrobit. Dar, \u00eentr-un fel, ai dreptate \u2013 am adus magnetofonul de la groapa de gunoi \u00een acela\u015fi timp. \u2014Ce interesant, a bolborosit doamna Duffield \u00een \u015fervetul cu care \u00ee\u015fi \u015ftergea cu delicate\u021be col\u021burile gurii \u015fi care, numai de-ar fi \u015ftiut, era t\u0103iat dintr-un tricou vechi de-al lui Jake. A urmat un moment de t\u0103cere atunci c\u00e2nd varza a fost servit\u0103 cu ajutorul capacului de la un termos, al c\u0103rui corp era a\u015fezat \u00een mijlocul mesei pe post de vaz\u0103 \u00een care se afla un buchet de ierburi. Doamna Duffield s-a aplecat \u00een fa\u021b\u0103 ca s\u0103-l inspecteze. \u2014Ierta\u021bi-m\u0103 c\u0103 \u00eentreb, a spus ea, dar asta nu e o buruian\u0103? Troscot? \u2014E gre\u015fit s\u0103 consideri c\u0103 e o buruian\u0103, a enun\u021bat Jake. E o plant\u0103 foarte frumoas\u0103. Mama lui Alice a schi\u021bat un z\u00e2mbet chinuit. \u2014Ca s\u0103 vezi! \u015ei c\u00e2nd te g\u00e2nde\u015fti c\u0103 eu mi-am petrecut toat\u0103 vara chinuindu-m\u0103 s\u0103 scap de ea din gr\u0103din\u0103! Toat\u0103 lumea a luat \u00een m\u00e2ini cu\u021bitele \u015fi furculi\u021bele de plastic pe care Jake le colecta, \u00een mod regulat, de la orice fast-food pe l\u00e2ng\u0103 care trecea. \u2014Bere? i-a oferit Jake tat\u0103lui lui Alice. \u2014Mul\u021bumesc. Domnul Duffield a privit b\u0103nuitor la fosta canistr\u0103 de motorin\u0103 din care un firicel de lichid maroniu se scurgea \u00een borcanul de gem de l\u00e2ng\u0103 farfuria lui. Tat\u0103l lui Alice a luat apoi borcanul \u015fi a gustat cu grij\u0103. \u2014E f\u0103cut\u0103 \u00een cas\u0103, nu? Jake a cl\u0103tinat viguros din cap. \u2014E cea mai bun\u0103 metod\u0103 s\u0103 le pui be\u021be-n roate multina\u021bionalelor. \u00ce\u021bi prepari berea \u00een cad\u0103. Tat\u0103l lui Alice n-a f\u0103cut nici un comentariu. Mai ales, n-a spus nimic legat de faptul c\u0103, mul\u021bi ani, lucrase ca avocat pentru o dispre\u021buit\u0103 companie multina\u021bional\u0103 produc\u0103toare de bere. Alice i-a aruncat o privire recunosc\u0103toare \u015fi totu\u015fi defensiv\u0103. Era limpede c\u0103 p\u0103rin\u021bii ei considerau c\u0103 ginerele lor era un mojic. Dar ceea ce ei nu \u00een\u021belegeau era c\u0103 Jake era un idealist. Un vizionar. Aproape un profet. Iar profe\u021bii \u015fi vizionarii nu trebuiau s\u0103 fie diploma\u021bi. Vorbind la modul general, nici nu prea aveau tendin\u021ba s\u0103 fie. Ei operau la un nivel mult mai ridicat \u015fi mai important, unde grijile banale legate, de pild\u0103, de maniere sunt sacrificate pentru binele omenirii. \u2014\u00cen baie? a repetat oripilat\u0103 doamna Duffield. \u015ei pe biata Rosa unde o sp\u0103la\u021bi c\u00e2nd cada e plin\u0103 de bere? \u2014Nu \u00een cada de la etaj, a r\u00e2njit Jake c\u0103tre ea. Ci \u00een cada din gr\u0103din\u0103. Cea pe care am g\u0103sit-o la groapa de gunoi. Mama lui Alice era nedumerit\u0103. \u2014N-am v\u0103zut nici o cad\u0103 \u00een gr\u0103din\u0103. \u2014E \u00een spatele casei, a bolborosit Alice. \u2014Cu toate c\u0103 trebuie s\u0103 spun c\u0103 ave\u021bi o gr\u0103mad\u0103 de WC-uri vechi \u015fi de chiuvete \u00een fa\u021ba u\u015fii de la intrare, a remarcat cu jovialitate doamna Duffield. Am num\u0103rat vreo cincisprezece \u00een total. Le-a\u021bi depozitat acolo pentru cineva? Sau pl\u0103nui\u021bi s\u0103 v\u0103 mai construi\u021bi cinci-\u015fase b\u0103i? Jake p\u0103rea \u00eengrozit de sugestia soacrei. \u2014Sunt reciclate. \u2014Jake folose\u015fte unele dintre WC-uri pe post de ghivece. Masa a continuat \u00een t\u0103cere. \u2014Cum merge revista? l-a \u00eentrebat tat\u0103l lui Alice pe Jake dup\u0103 o vreme. Cred c\u0103 e o afacere \u00eenfloritoare. \u00cen ultimul timp toat\u0103 lumea e interesat\u0103 de natur\u0103. Mu\u015fchii lui Alice s-au contractat instantaneu. Momentan, revista era un subiect delicat. \u2014Nu sunt nici pe departe at\u00e2t de interesa\u021bi de natur\u0103 pe c\u00e2t ar trebui, a r\u0103spuns acru Jake. \u015ei tocmai din cauza asta, de vreme ce m-a\u021bi \u00eentrebat, revista nu merge at\u00e2t de bine pe c\u00e2t ar trebui. Oamenii \u00eenc\u0103 nu au \u00eembr\u0103\u021bi\u015fat opinia celor de la La Gunoi! \u00een leg\u0103tur\u0103 cu responsabilit\u0103\u021bile ecologiste. \u2014\u00cen\u021beleg. Tat\u0103l lui Alice cl\u0103tina din cap cu gravitate. \u2014Vrei s\u0103 spui c\u0103 trebuie s\u0103 mai diluezi mesajul ca s\u0103 le convin\u0103 cititorilor? \u00cemi dau seama c\u0103 asta ar fi ceva deranjant. Din ochii lui Jake ie\u015feau fulgere. \u2014Sigur c\u0103 nu diluez mesajul. Ba din contr\u0103. Oamenii trebuie s\u0103 primeasc\u0103 un \u015fut \u00een fund c\u00e2nd vine vorba de planet\u0103. Noi trebuie s\u0103 ar\u0103t\u0103m calea, fie c\u0103 oamenii vor s-o afle sau nu. \u2014Dar dac\u0103 revista ta nu se vinde\u2026 Mama lui Alice nu \u015fi-a terminat propozi\u021bia. \u2014Atunci cum reu\u015fe\u015fti s\u0103, \u0103\u0103\u0103\u2026 s-a b\u00e2lb\u00e2it tat\u0103l lui Alice. \u2014S\u0103 supravie\u021buiesc? a \u00eentrebat Jake provocator. \u015ei redac\u021bia, \u015fi tipografia? \u2014P\u0103i\u2026 da. Jake a \u00eenfipt cu for\u021b\u0103 o furculi\u021b\u0103 de plastic reciclat\u0103 \u00eentr-o varz\u0103 de Bruxelles. \u2014M\u0103 descurc. Mul\u021bumesc. Furculi\u021ba s-a rupt. Alice nu s-a uitat la el. Se g\u00e2ndea la contul ei care se mic\u015fora, astfel \u00eenc\u00e2t Jake s\u0103 se descurce. Spera c\u0103 p\u0103rin\u021bii ei aveau s\u0103 schimbe subiectul. \u2014Varza e delicioas\u0103, a remarcat mama lui Alice. \u2014Varza? M\u0103 bucur c\u0103 v\u0103 place! Jake \u00ee\u015fi rec\u0103p\u0103tase veselia, a\u015fa c\u0103 i-a dat \u00eenainte. \u2014E crescut\u0103 de noi \u015fi e complet organic\u0103. Abia a\u015ftept\u0103m ca Ro s\u0103 treac\u0103 pe alimente solide, nu-i a\u015fa, Al? O s\u0103 aib\u0103 o m\u00e2ncare absolut fantastic\u0103. \u2014A\u015fa e. Alice s-a uitat la sferele verzi din farfuria ei. Sau, mai cur\u00e2nd, la fostul disc de joac\u0103 care \u00eei servea de farfurie. Culesul verzei pe un ger de cr\u0103pau pietrele fusese ceva \u00eenfior\u0103tor. Mai ales atunci c\u00e2nd te mai g\u00e2ndeai \u015fi la modul \u00een care fusese crescut\u0103 varza cu pricina. \u2014Varza a\u021bi plantat-o chiar voi? Ce inteligent. Doamna Duffield era hot\u0103r\u00e2t\u0103 s\u0103 fac\u0103 eforturi pentru a \u00eenveseli atmosfera. \u2014Cum mai e gr\u0103dina voastr\u0103? Viermilor le merge bine? Alice a oftat. Viermilor le mergea la fel de prost. Ea sperase c\u0103 noua obsesie a lui Jake\u2013 un col\u021b cu legume \u2013 avea s\u0103-l conving\u0103 s\u0103-i duc\u0103 la cel mai apropiat magazin care vindea momeal\u0103 pentru pe\u015fti. Dar Jake \u00eei stricase planul \u00een ultima secund\u0103. Lui Alice i s-a str\u00e2ns inima c\u00e2nd \u015fi-a auzit so\u021bul \u00eencep\u00e2nd s\u0103 descrie col\u021bul lui cu legume Yin \u015fi Yang. \u2014\u00cen partea Yin sunt mai mult legume albe: napi, ceap\u0103 \u015fi a\u015fa mai departe. \u00cen timp ce partea Yang e mai \u00eentunecat\u0103: sfecl\u0103 ro\u015fie \u015fi alte chestii de genul \u0103sta. \u015ei, sigur, varz\u0103. Varza fiind, de fapt, singura legum\u0103 care a crescut, s-a g\u00e2ndit Alice. Cu Yin \u015fi Yang cu tot. Doamna Duffield cl\u0103tina din cap. Alice aproape c\u0103 vedea cum se ridica speran\u021ba \u00een ea. \u00cen sf\u00e2r\u015fit, doamna Duffield \u015fi ginerele ei aveau despre ce s\u0103 discute. \u2014\u015ei ce fel de \u00eengr\u0103\u015f\u0103m\u00e2nt folose\u015fti? a \u00eentrebat ea. Pe sub mas\u0103, lui Alice i s-au chircit degetele de la picioare. Te rog, a implorat ea orice zeitate care se g\u0103sea pe recep\u021bie. Te rog, f\u0103 ca Jake, idealist \u015fi profet cum e el, s\u0103 nu fie sincer p\u00e2n\u0103 la cap\u0103t. M\u0103car de data asta. F\u0103 s\u0103 fie diplomat. \u2014 \u00cengr\u0103\u015f\u0103m\u00e2nt? a r\u00e2njit Jake. Folosesc cel mai bun \u015fi mai original \u00eengr\u0103\u015f\u0103m\u00e2nt care se g\u0103se\u015fte pe pia\u021b\u0103. \u2014Ei, cum se nume\u015fte? l-a \u00eemboldit doamna Duffield. Eu sunt mereu \u00een c\u0103utare de \u00eengr\u0103\u015f\u0103minte de calitate. Deci nu folose\u015fti s\u00e2nge, pe\u015fti \u015fi oase? \u2014Excremente umane, a r\u0103spuns Jake, str\u0103lucind. E ieftin, u\u015for de ob\u021binut, accesibil \u015fi, sincer, nu exist\u0103 nimic mai bun. \u015ei, evident, e \u015fi ecologic. A urmat un zgomot ca de explozie. Tat\u0103l lui Alice \u00ee\u015fi scuipase varza de Bruxelles \u00een \u015fervet. Fa\u021ba i s-a \u00eenverzit de sc\u00e2rb\u0103. Apoi a a\u015fezat ghemotocul pe suprafa\u021ba de plastic a perdelei de du\u015f care, dac\u0103 tot nu fusese folosit\u0103 la na\u015fterea Rosei, \u021binea acum loc de fa\u021b\u0103 de mas\u0103 festiv\u0103. Mama lui Alice \u015fi-a privit \u00eengrozit\u0103 fiica. \u2014Scuza\u021bi-m\u0103, a bolborosit ea \u00eemping\u00e2ndu-\u015fi scaunul \u015fi repezindu-se \u00een sus, pe sc\u0103ri, c\u0103tre baie. \n\nLa Fitzherbert Place, lucrurile nu mergeau deloc bine pentru Hugo. De exemplu, \u00een diminea\u021ba de fa\u021b\u0103. Amanda intrase ca o furtun\u0103 \u00een baie \u015fi, Cr\u0103ciun sau ne-Cr\u0103ciun, f\u0103cuse o criz\u0103. \u2014Ce mama naibii ai tu impresia c\u0103 faci? a \u00eentrebat ea. \u2014\u00cei schimb scutecul lui Theo, a r\u0103spuns Hugo sup\u0103rat. \u00deie ce \u021bi se pare c\u0103 fac? \u2014Mi se pare c\u0103 mi-ai luat nenorocita de crem\u0103 de fa\u021b\u0103! a urlat Amanda \u00een\u015ff\u0103c\u00e2nd tubule\u021bul alb pe care Hugo \u00eel \u021binea \u00een m\u00e2n\u0103. Apoi a agitat tubul c\u0103tre el. \u2014Ai idee c\u00e2t cost\u0103 \u0103sta? Hugo a oftat. Nu reu\u015fise s\u0103 descopere crema normal\u0103 de scutec \u015fi improvizase. Crema pe care o g\u0103sise \u00een sertarul comodei de l\u00e2ng\u0103 pat p\u0103ruse a fi un substitut rezonabil. Oricum, avea dubii c-ar fi costat a\u015fa de mult; de c\u00e2nd o cuno\u015ftea el, Amanda nu pl\u0103tise niciodat\u0103 pentru nici un produs cosmetic. Nu cu bun\u0103 \u015ftiin\u021b\u0103. \u201eNumai oamenii mici pl\u0103tesc\u201c, o auzise Hugo de nenum\u0103rate ori spun\u00e2nd. \u201eOamenilor ca mine li se dau lucruri.\u201c \u2014\u00c3sta, a m\u00e2r\u00e2it Amanda continu\u00e2nd s\u0103 agite tubul, e un tratament special de piele. \u00cendep\u0103rteaz\u0103 ridurile \u015fi d\u0103 str\u0103lucire fe\u021bei. \u2014Ei, dac\u0103 te consoleaz\u0103, a ripostat Hugo, fundule\u021bul lui Theo arat\u0103 foarte str\u0103lucitor. \u2014Nu e\u015fti bun de nimic, a explodat Amanda. \u2014R\u00e2de ciob de oal\u0103 spart\u0103, i-a s\u0103rit mu\u015ftarul lui Hugo. Plecarea asistentei Harris scosese la iveal\u0103 nu numai goliciunea lui Hugo. Mai dovedise \u015fi faptul c\u0103 nici el, nici Amanda nu aveau nici cele mai rudimentare no\u021biuni legate de \u00eengrijirea unui bebelu\u015f. Nici unul nu \u015ftia cum se folose\u015fte un scutec \u015fi uitau \u00een mod constant c\u00e2te m\u0103suri de lapte praf puseser\u0103 \u00een biberon. Dar se p\u0103rea c\u0103 nu exista nici o diferen\u021b\u0103 \u00eentre a-l hr\u0103ni prea mult sau prea pu\u021bin pe Theo. Copilul pl\u00e2ngea la fel. \u015ei tot timpul. Masa lor de Cr\u0103ciun, la fel ca toate mesele, de vreme ce nici unul dintre ei nu \u015ftia s\u0103 g\u0103teasc\u0103, fusese constituit\u0103 dintr-un semipreparat preg\u0103tit la microunde \u015fi consumat \u00een acompaniamentul unui zgomot scr\u00e2\u015fnit, ca de motor, care se auzea de la etaj. \u2014\u00c3sta e pl\u00e2ns controlat, decretase Amanda din spatele buzei paharului de vin care fusese umplut \u00een mod repetat. Lui Hugo, \u00eens\u0103, nu i se p\u0103rea deloc controlat. \u00cen urma tentativelor Amandei de a-i schimba scutecul dup\u0103 mas\u0103, Theo ar\u0103ta traumatizat, \u00eembr\u0103cat \u00eentr-un Pampers care-i at\u00e2rna \u00eentr-o parte. \u015ei a\u015fa a \u00eenceput povestea. Hugo primise de la nevast\u0103-sa o carte intitulat\u0103 Copilul cu creier \u2013 cum p\u0103rin\u021bii inteligen\u021bi pot cre\u015fte copii inteligen\u021bi. \u00cen timp ce Amanda primise de la Laura un roman care se numea Pasul gre\u015fit. \u2014E despre o fat\u0103 care are probleme cu taic\u0103-su, a zis ea citind prezentarea de pe spatele c\u0103r\u021bii. Hugo \u015fi-a f\u0103cut o not\u0103 mental\u0103 s-o citeasc\u0103 \u015fi el. \u015ei el avea ceva probleme paterne. \u2014Cr\u0103ciun fericit! a spus el c\u00e2nd dopul \u015fampaniei a explodat cu o violen\u021b\u0103 care aproape l-a f\u0103cut pe copil s\u0103 sar\u0103 din pat. Buza de jos a \u00eenceput s\u0103-i tremure, dup\u0103 care a izbucnit \u00een pl\u00e2ns. \u2014Of, fir-ar s\u0103 fie, a zis Hugo impacientat, mai cur\u00e2nd c\u0103tre el dec\u00e2t c\u0103tre Theo. \u2014P\u0103i, nu e deloc vina lui, a subliniat Amanda cu s\u0103lb\u0103ticie. \u00cen prima lui zi de Cr\u0103ciun i-a s\u0103rit inima din piept, nu-i a\u015fa? Hugo a murmurat ni\u015fte vorbe pline de afec\u021biune c\u0103tre fiul s\u0103u, care \u00eens\u0103 l-a ignorat complet \u015fi a continuat s\u0103 urle. Slav\u0103 Domnului, s-a g\u00e2ndit Hugo, c\u0103 dup\u0103 Cr\u0103ciun putea s\u0103 scape duc\u00e2ndu-se din nou la birou. Era adev\u0103rat c\u0103 Neil era un idiot \u015fi c\u0103 Dunn \u015fi Dustard nu era nici pe departe cea mai dinamic\u0103 agen\u021bie din bran\u015f\u0103, dar, cel pu\u021bin \u2013 \u015fi, de fapt, tocmai din acest motiv \u2013 era un refugiu pa\u015fnic \u015fi lini\u015ftit. \u2014O s\u0103-i duc dorul, a r\u00e2njit el ironic c\u0103tre Amanda, \u00een timp ce Theo \u00eei d\u0103dea \u00eenainte cu r\u0103cnetele. Amanda, care \u00ee\u015fi turna din nou vin \u00een pahar, a ridicat privirea. \u2014Ce vrei s\u0103 spui? \u2014M\u0103 refer la momentul c\u00e2nd o s\u0103 m\u0103 \u00eentorc \u00eenapoi \u00een roata hamsterului, i-a explicat Hugo d\u00e2nd ochii peste cap \u015fi mim\u00e2nd disperarea. C\u00e2nd o s\u0103 m\u0103 \u00eentorc \u00eenapoi \u00een salin\u0103. La munc\u0103! \u2014A, apropo! Amanda i-a \u00eentors un z\u00e2mbet sclipitor. Lui Hugo i s-a str\u00e2ns stomacul \u00een semn de avertisment. \u2014Ce? \u2014Am o slujb\u0103. Hugo a clipit. A ridicat o m\u00e2n\u0103. \u2014Stai pu\u021bin! Stop! \u00cenapoi. Cum adic\u0103, a rostit el rar, \u201eai o slujb\u0103\u201c? \u2014Anne Dexter a fost dat\u0103 afar\u0103 de la Class \u015fi m-au rugat pe mine s\u0103 vin \u00een locul ei. La \u00eenceput, temporar, apoi o s\u0103 vad\u0103 cum merge treaba. Amanda a \u00eempuns aerul cu un deget triumf\u0103tor. \u2014Sunt editor! \u2014Dar nu mi-ai spus nimic de chestia asta! a exclamat Hugo. Vreau s\u0103 spun\u2026 \u2014C\u00e2nd s-a \u00eent\u00e2mplat? a s\u0103rit Amanda. \u00cen Ajunul Cr\u0103ciunului. Ieri. \u2014Nu, nu asta. C\u00e2t\u2026 \u2014Cu c\u00e2t o s\u0103 m\u0103 pl\u0103teasc\u0103? Cu mult! a \u021bipat Amanda. Theo, care f\u0103cuse o pauz\u0103 scurt\u0103 de pl\u00e2ns, a \u00eenceput din nou s\u0103 se lamenteze. \u2014Nu asta, a repetat Hugo cu mai mult\u0103 for\u021b\u0103. Ce voiam eu s\u0103 spun este \u2013 cine o s\u0103 aib\u0103 grij\u0103 de Theo? Amanda a c\u0103scat ochii uluit\u0103. \u2014Sper c\u0103 nu-\u021bi imaginezi, a spus ea cu un chicot batjocoritor, c\u0103 eu o s\u0103 stau la \u021bar\u0103 \u015fi-o s\u0103 schimb scutece? O femeie de calibrul meu? Cu talentele pe care le am de oferit lumii? \u2014Dar e\u015fti mama lui Theo! a exclamat Hugo. Cum r\u0103m\u00e2ne\u2026? Cum r\u0103m\u00e2nea, voia s\u0103 spun\u0103, cu toate declara\u021biile cum c\u0103 maternitatea e cea mai grozav\u0103 carier\u0103 \u015fi c\u0103-\u021bi ofer\u0103 cea mai extraordinar\u0103 satisfac\u021bie profesional\u0103 din lume? Dar, din senin, Hugo s-a trezit f\u0103r\u0103 grai. P\u0103m\u00e2ntul \u00eei fugise de sub picioare \u015fi se sim\u021bea tras pe sfoar\u0103. \u2014Da, eu sunt mama lui. Chipul Amandei sem\u0103na cu cel al unui \u015foarece \u00eencol\u021bit. \u2014Iar tu e\u015fti nenorocitul lui de tat\u0103. \u2014Dar, a urlat Hugo revenindu-\u015fi lejer, eu trebuie s\u0103 m\u0103 \u00eentorc la serviciu. Concediul de paternitate mi se termin\u0103 s\u0103pt\u0103m\u00e2na viitoare. Lui Hugo nu-i venea s\u0103 cread\u0103 ce auzea. \u00cen s\u0103pt\u0103m\u00e2na care trecuse de la plecarea asistentei Harris, Amanda abia \u00eel \u00eengrijise pe Theo, \u015fi \u00een plus el nu avusese nici cea mai vag\u0103 idee c\u0103 nevast\u0103-sa nutrea g\u00e2nduri de-o asemenea natur\u0103. Cum dracu\u2019 s\u0103 se ocupe el tot timpul de Theo? Hugo nu \u015ftia nimic despre copii. Nu \u015ftia nici m\u0103car cu ce crem\u0103 s\u0103-i dea la fund. \u2014Ghinion, a zis Amanda lini\u015ftit\u0103 c\u00e2nd Hugo, panicat, i-a explicat toate astea. Amanda a ridicat triumf\u0103toare paharul de \u015fampanie. \u2014Eu mi-am f\u0103cut treaba. L-am n\u0103scut. Acum e r\u00e2ndul t\u0103u, amice. \n\n\u00centre timp, la Vechea Morg\u0103, atmosfera mohor\u00e2t\u0103, care se instalase odat\u0103 cu rezerv\u0103rile de la hotel \u015fi care se ad\u00e2ncise cu prilejul discu\u021biei pe subiectul \u00eengr\u0103\u015f\u0103mintelor, nu d\u0103dea semne de risipire, acum c\u0103 toat\u0103 lumea se str\u00e2nsese \u00een jurul pomului de carton reciclat pentru desfacerea cadourilor. Evenimentul acesta intervenise mai devreme dec\u00e2t ar fi trebuit. Asta pentru c\u0103 masa durase mai pu\u021bin dec\u00e2t ar fi trebuit. Brusc, apetitul p\u0103rin\u021bilor lui Alice intrase \u00een declin din cauza verzei de Bruxelles. Alice a privit tensionat\u0103 cum mama ei a \u00eenceput s\u0103 dea deoparte h\u00e2rtia igienic\u0103 de pe cadoul ei. \u2014Presupun, a spus ea vesel\u0103, c\u0103 ar trebui s\u0103 fim recunosc\u0103tori c\u0103 nici asta n-a mai fost folosit\u0103 \u00eenainte! C\u00e2nd tat\u0103l ei a izbucnit \u00een r\u00e2s, Alice n-a \u00eendr\u0103znit s\u0103 se uite la Jake. \u2014E f\u0103cut dintr-o tastatur\u0103 veche de computer, i-a spus ea ner\u0103bd\u0103toare maic\u0103-sii, \u00een timp ce aceasta scotea din pachet inelul butuc\u0103nos pe care se vedeau ini\u021bialele ei. \u2014Ce dr\u0103gu\u021b, a spus pe un ton chinuit doamna Duffield. \u015ei-a strecurat inelul l\u00e2ng\u0103 diamantele Garrard \u015fi a \u00eentins m\u00e2na ca s\u0103 admire efectul. \u00centre timp, tat\u0103l lui Alice, care detesta gr\u0103din\u0103ritul, se holba nedumerit la suportul de picioare pentru gr\u0103din\u0103, rezistent la ap\u0103, care era realizat din f\u00e2\u015fii vechi de tapet. Ei \u00eei cump\u0103raser\u0103 lui Jake ni\u015fte romane de Umberto Eco. \u2014E o glum\u0103, \u00een\u021belegi? l-a \u00eemboldit mama lui Alice. Eco \u2013 te-ai prins? Tu fiind ecologist \u015fi a\u015fa mai departe. Dar Jake nu z\u00e2mbea. Spr\u00e2nceana i s-a ridicat c\u00e2nd a \u00eenceput s\u0103 examineze h\u00e2rtia alb\u0103 pe care erau tip\u0103rite c\u0103r\u021bile; Alice \u015ftia c\u0103 tocmai calcula cantitatea exact\u0103 de lemn care fusese folosit\u0103. Alice \u00ee\u015fi avertizase p\u0103rin\u021bii s\u0103 nu-i aduc\u0103 prea multe cadouri. \u00ce\u015fi d\u0103dea acum seama c\u0103 so\u021bii Duffield g\u0103siser\u0103 o porti\u021b\u0103 de sc\u0103pare: cump\u0103raser\u0103 un num\u0103r mic de cadouri, dar de mare valoare. De team\u0103 s\u0103 nu-l ofenseze pe Jake, Alice s-a str\u0103duit s\u0103-\u015fi suprime \u00eenc\u00e2ntarea la vederea rochiei elegante din ca\u015fmir. Dar Jake era oricum ofensat din cauza Minnie Mouse-ului vorbitor cu becule\u021be pe care p\u0103rin\u021bii lui Alice i-l aduseser\u0103 nepoatei lor \u015fi de care Rosa, trezit\u0103 dup\u0103 somnul de dup\u0103amiaz\u0103, se \u00eendr\u0103gostise la prima vedere. Jake s-a repezit \u00een buc\u0103t\u0103rie ca o furtun\u0103, morm\u0103ind furios tot felul de cuvinte legate de imperialismul cultural \u015fi de cadourile bunicilor care compromit valorile p\u0103rin\u021bilor. Alice s-a dus dup\u0103 el \u015fi i-a pus o m\u00e2n\u0103 pe um\u0103r. \u2014Dragul meu, e Cr\u0103ciunul. Nu po\u021bi s\u0103 te relaxezi pu\u021bin? Jake a privit-o cu ochi sc\u0103p\u0103r\u0103tori. Un mu\u015fchi i-a zv\u00e2cnit pe obraz. \u2014Dac\u0103 to\u021bi ne-am relaxa, atunci unde ar ajunge planeta? Mai t\u00e2rziu, \u00een baie, Alice o schimba pe Rosa, c\u00e2nd mama ei s-a strecurat \u00een\u0103untru. \u2014Draga mea, putem s\u0103 vorbim pu\u021bin? Lui Alice i s-a str\u00e2ns inima. \u00ce\u015fi d\u0103duse seama c\u0103 momentul acesta avea s\u0103 vin\u0103 \u015fi toat\u0103 dup\u0103-amiaza \u00eencercase s\u0103 evite discu\u021bia asta. Era imposibil ca subiectul s\u0103 nu fie Jake, iar tonul s\u0103 nu fie dojenitor. \u2014Draga mea, \u015ftiu c\u0103 el are inten\u021bii bune, a \u00eenceput doamna Duffield \u00een mod previzibil. \u2014Nu numai c\u0103 are inten\u021bii bune, a atacat imediat Alice. Dar \u015fi face lucruri bune. Tr\u0103ie\u015fte \u00een conformitate cu principiile lui. Mama lui Alice a pus o m\u00e2n\u0103 lini\u015ftitoare\u2013 acum f\u0103r\u0103 inelul din taste de calculator, a sesizat sup\u0103rat\u0103 Alice \u2013 pe m\u00e2na ei. \u2014Nu e nevoie s\u0103 fii at\u00e2t de defensiv\u0103. Sincer vorbind, draga mea, uneori te por\u021bi ca o adolescent\u0103. Eu nu vreau s\u0103-\u021bi pun dec\u00e2t o \u00eentrebare. Ai putea s\u0103 m\u0103 aju\u021bi s\u0103 \u00een\u021beleg. \u2014Care e \u00eentrebarea? Moroc\u0103noas\u0103, Alice a \u00eenf\u0103\u015furat scutecul peste piciorul Rosei mai str\u00e2ns dec\u00e2t ar fi fost necesar. Copilul a chi\u021b\u0103it \u00een semn de protest. \u2014C\u0103zile alea, WC-urile \u015fi chiuvetele din gr\u0103din\u0103. \u015ei ma\u015fina de sp\u0103lat. \u015ei tot gunoiul din cas\u0103. \u2014Te referi la sta\u021biile lui Jake de transferare a gunoiului? a spus Alice folosind, \u00een mod con\u015ftient, eufemismul preferat al so\u021bului ei. \u2014M\u0103 \u00eentrebam. \u2014Ce te \u00eentrebai? Doamna Duffield a respirat ad\u00e2nc. \u2014Sigur c\u0103 e un lucru l\u0103udabil. S\u0103-\u021bi reciclezi gunoiul din propria gospod\u0103rie. Majoritatea oamenilor \u00eencearc\u0103 s\u0103 fac\u0103 asta. Cu o limit\u0103. Dar, draga mea, nu e cu totul altceva atunci c\u00e2nd mergi \u015fi aduni gunoiul din alte p\u0103r\u021bi \u015fi-l aduci pe tot acas\u0103 la tine? Alice a contrazis acuza\u021bia maic\u0103-sii imediat. \u2014Mam\u0103, tu nu \u00een\u021belegi. Jake conduce o revist\u0103 de reciclare \u015fi este obligat s\u0103... \u2014Da, draga mea. S\u0103 tr\u0103iasc\u0103 \u00een conformitate cu principiile lui. \u015etiu. Dar nu crezi c\u0103 e pu\u021bin cam prea mult s\u0103 aduc\u0103 toate gunoaiele alea? M\u0103 \u00eentrebam doar \u2013 a continuat mama lui Alice pe un ton bl\u00e2nd \u2013 dac\u0103 Jake nu vrea cumva s\u0103 recicleze nu numai propriul gunoi, ci \u015fi pe cel al \u00eentregii planete? Alice a t\u0103cut. \u2014\u015ei unele dintre lucrurile pe care le recicleaz\u0103, draga mea... Doamna Duffield \u015fi-a cl\u0103tinat p\u0103rul grizonant, coafat cu grij\u0103. \u2014Pr\u0103jitura aia de Cr\u0103ciun\u2026 Alice a devenit iritat\u0103. Era adev\u0103rat c\u0103 nu erau prea frumoase zorzoanele neclare \u015fi neterminate pe care Jake le desenase pe pr\u0103jitura de Cr\u0103ciun vegetarian\u0103, din cereale integrale, cu ajutorul unui fost tub de past\u0103 de din\u021bi, cl\u0103tit cu ap\u0103, \u015fi cu cap\u0103tul t\u0103iat. \u2014\u00c3sta a fost pontul cel mai grozav din num\u0103rul pe decembrie al lui La Gunoi! a spus ea cu \u00eenc\u0103p\u0103\u021b\u00e2nare. \u2014Da, \u00eemi \u00eenchipui. Dar, draga mea, cum o s\u0103 ajute asta la salvarea planetei? De c\u00e2te ori pe an, \u00een afar\u0103 de Cr\u0103ciun, folosim un aparat de glazurat? Nu merit\u0103 s\u0103 investe\u015fti \u00eentr-unul bun, de metal, care te-ar \u021bine mult timp \u015fi ar face o treab\u0103 ca lumea \u00een loc s\u0103... \u2014Mam\u0103, e de-ajuns! Alice a luat-o pe Rosa \u00een bra\u021be \u015fi s-a \u00eendreptat spre u\u015fa b\u0103ii. \u00cenainte s\u0103 apuce s\u0103 ias\u0103, doamna Duffield a prins-o de bra\u021b. Z\u00e2mbetul \u00eei disp\u0103ruse de pe fa\u021b\u0103. \u2014Alice, nu e de-ajuns. Tonul bl\u00e2nd devenise serios. \u2014\u015ei nu po\u021bi s\u0103 pleci ca o furtun\u0103 \u00een plin\u0103 discu\u021bie. Nu numai c\u0103 e\u015fti o femeie matur\u0103, dar e\u015fti \u015fi avocat. Un logician profesionist. Ai fost preg\u0103tit\u0103 s\u0103 ascul\u021bi ambele versiuni ale faptelor. De ce nu vrei s\u0103 m\u0103 ascul\u021bi? Alice a privit-o pe maic\u0103-sa jignit\u0103. Rosa a \u00eenceput s\u0103 sc\u00e2nceasc\u0103 \u015fi s\u0103 i se agite \u00een bra\u021be. \u2014Alice, eu \u015fi tat\u0103l t\u0103u ne facem griji pentru tine. \u2014Griji? Nu ave\u021bi de ce s\u0103 v\u0103 face\u021bi griji. \u00cen toat\u0103 via\u021ba mea n-am fost mai fericit\u0103 dec\u00e2t acum, a r\u0103spuns Alice cu dispre\u021b. Mama ei \u015fi-a cobor\u00e2t privirea mu\u015fc\u00e2ndu-\u015fi buza. \u2014Draga mea, sigur c\u0103 noi ne bucur\u0103m dac\u0103 tu e\u015fti, \u0103\u0103\u0103, a\u015fa de fericit\u0103. Nu e vorba dec\u00e2t de faptul c\u0103 anumite lucruri ne fac \u2013 ei bine \u2013 s\u0103 ne punem \u00eentreb\u0103ri. \u015etii, tu erai o femeie de carier\u0103 \u2013 erai puternic\u0103, fericit\u0103... \u2014Nu eram fericit\u0103, a contrazis-o Alice cu vehemen\u021b\u0103. Atunci c\u00e2nd l-am \u00eent\u00e2lnit pe Jake eram mai nefericit\u0103 dec\u00e2t fusesem vreodat\u0103 \u00een toat\u0103 via\u021ba mea. El m-a salvat de la o existen\u021b\u0103 f\u0103r\u0103 sens. Doamna Duffield a ridicat o spr\u00e2ncean\u0103. \u2014Dar atunci \u2013 \u00ee\u021bi purtai singur\u0103 de grij\u0103. \u015ei o f\u0103ceai foarte bine... \u2014Acum am un alt fel de carier\u0103, a s\u0103rit Alice leg\u0103n\u00e2nd-o pe Rosa. Una mult mai important\u0103 \u015fi mai plin\u0103 de satisfac\u021bii. \u2014\u015ei asta e grozav, draga mea. Sincer. Rosa e adorabil\u0103. Bunica \u015fi-a privit nepoata cu afec\u021biune. \u2014Atunci care e problema? a \u00eentrebat Alice. Doamna Duffield a ezitat. A \u00eentins o m\u00e2n\u0103 \u015fi a aranjat scutecul Rosei. \u2014P\u0103i, \u00een primul r\u00e2nd, genul \u0103sta de lucruri. \u015etiu c\u0103 scutecele din bumbac sunt ecologice, dar nu-\u021bi fac via\u021ba mai u\u015foar\u0103. Crede-m\u0103. \u00cemi aduc aminte. Iar pentru tine e \u015fi mai greu. Av\u00e2nd numai patru. \u2014\u00c3\u0103\u0103\u0103, de fapt, numai trei, a bolborosit Alice. Jake decisese c\u0103 mai multe ar fi fost o risip\u0103. Doamna Duffield a dat ochii peste cap. \u2014S\u0103 \u015ftii c\u0103 nu e\u015fti obligat\u0103 s\u0103 folose\u015fti scutece de bumbac. De ce trebuie s\u0103 faci maternitatea mai dificil\u0103 dec\u00e2t e ea oricum? Exist\u0103 o gr\u0103mad\u0103 de chestii din astea ecologice. Am f\u0103cut cercet\u0103ri. C\u0103ut\u00e2nd prin buzunarul pantalonilor ei coche\u021bi de culoare maro, mama lui Alice a scos la lumin\u0103 un catalog pe care i l-a \u00eentins fiicei ei. G\u00e2ndul c\u0103 mama ei f\u0103cuse cercet\u0103ri \u2013 f\u0103r\u0103 \u00eendoial\u0103, cu enorme dificult\u0103\u021bi \u2013 \u00een zona necunoscut\u0103 a produselor ecologice pentru fundule\u021bul copiilor era \u00eenduio\u015f\u0103tor. Cu toate astea, Alice s-a l\u0103sat condus\u0103 de indignare. A luat catalogul cu o mi\u015fcare violent\u0103 \u015fi l-a pus pe masa de schimbat scutece. \u2014Scutecele de bumbac sunt foarte bune, mam\u0103. Nu creeaz\u0103 at\u00e2t de multe probleme. \u2014\u015ei-apoi mai e \u015fi treaba cu al\u0103ptatul la s\u00e2n, a spus doamna Duffield privindu-\u015fi fiica implorator. Draga mea, nu te sup\u0103ra pe mine c\u0103 \u00ee\u021bi spun asta, dar e limpede c\u0103 te chinui. Un biberon, din c\u00e2nd \u00een c\u00e2nd, te-ar ajuta at\u00e2t de mult. S\u0103 \u015ftii c\u0103 laptele praf pentru copii nu e otrav\u0103. \u2014Jake a\u015fa crede, a murmurat Alice. \u2014Ei bine, nu e. Tu e\u015fti dovada vie c\u0103 am dreptate. Tu ai fost hr\u0103nit\u0103 cu lapte praf de la dou\u0103 s\u0103pt\u0103m\u00e2ni. Alice a ridicat privirea surprins\u0103. \u2014Da? \u2014Da, i-a r\u0103spuns mama ei cu hot\u0103r\u00e2re. \u015ei ce a vrut s\u0103 spun\u0103 cu Rosa \u015fi alimentele solide? Doar n-o s\u0103 te pun\u0103 s\u0103 munce\u015fti ca o sclav\u0103 ca s\u0103-i prepari tot ce m\u0103n\u00e2nc\u0103 din\u2026 gr\u0103din\u0103? Doamna Duffield a \u00eenghi\u021bit \u015fi \u015fi-a dus o m\u00e2n\u0103 la g\u00e2t. \u2014Sigur c\u0103 nu. \u00cen realitate, Alice habar nu avea ce voise s\u0103 spun\u0103 Jake. Sau ce-ar fi putut s\u0103 \u00eensemne alimente solide. Fusese mult prea obosit\u0103 ca s\u0103 se g\u00e2ndeasc\u0103 la asta. Dar nu puteau s\u0103 fie mai rele dec\u00e2t chinul agonizant \u015fi f\u0103r\u0103 sf\u00e2r\u015fit al al\u0103ptatului la s\u00e2n. Mama ei nu p\u0103rea convins\u0103. \u2014Ei, s\u0103 nu ui\u021bi c\u0103 azi se g\u0103sesc borcane cu m\u00e2ncare organic\u0103 pentru copii. Draga mea, trebuie s\u0103 faci tot ce se poate ca s\u0103-\u021bi u\u015furezi via\u021ba. Ar\u0103\u021bi extenuat\u0103. \u2014Nu sunt extenuat\u0103. Alice \u00ee\u015fi sim\u021bea globii oculari grei \u015fi durero\u015fi. Dar era hot\u0103r\u00e2t\u0103 s\u0103 nu lase s\u0103-i scape nici m\u0103car un singur cuv\u00e2nt care s\u0103 nu-i fie loial lui Jake. \u2014Nu e nevoie s\u0103 te prefaci, a spus mama ei cu bl\u00e2nde\u021be. Crede-m\u0103, \u00een\u021beleg ce vezi la el. Jake e un b\u0103rbat superb. Alice a schi\u021bat un z\u00e2mbet m\u00e2ndru. \u2014A\u015fa e, nu? \u2014Cred c\u0103 e unul dintre cei mai ar\u0103to\u015fi b\u0103rba\u021bi pe care i-am v\u0103zut \u00een toat\u0103 via\u021ba mea. \u015ei are \u015fi o personalitate foarte puternic\u0103. Dar, draga mea, via\u021ba cu el pare un pic, \u0103\u0103\u0103, cam spartan\u0103. Aproape represiv\u0103. \u2014Represiv\u0103! a repetat Alice jignit\u0103. Represiv\u0103? Cum ar putea s\u0103 fie represiv\u0103? Jake e unul dintre cei mai avansa\u021bi eco-g\u00e2nditori din epoca noastr\u0103. \u2014Da, draga mea, dar uit\u0103-te la hainele tale. \u2014Ce leg\u0103tur\u0103 au hainele mele cu asta? \u2014Sunt de la m\u00e2na a doua. Sau chiar a treia. \u2014Asta nu \u00eenseamn\u0103 represiv, i-a replicat Alice. E un simplu refuz de a accepta cultura materialist\u0103. \u2014Sau de a cump\u0103ra orice e nou, vrei s\u0103 spui? Tu aveai \u00eentotdeauna ni\u015fte haine a\u015fa de frumoase. Mama ei \u015fi-a lipit buzele str\u00e2ns. \u2014Alice, nu crezi c\u0103 stilul de via\u021b\u0103 al t\u0103u \u015fi al lui Jake e pu\u021bin cam, ei bine, extremist? Draga mea, \u015fi eu sunt pentru reciclare \u2013 cine nu e? Dar cred cu t\u0103rie c\u0103 Jake \u00eempinge lucrurile prea departe. Nimeni n-ar putea s\u0103 tr\u0103iasc\u0103 a\u015fa cum vrea el, de\u015fi tu, \u00eentr-adev\u0103r, te str\u0103duie\u015fti. Doamna Duffield s-a uitat cu triste\u021be la masa de schimbat scutece f\u0103cut\u0103 din recipiente goale de lapte, apoi \u015fi-a \u00eentors din nou privirea c\u0103tre Alice. \u2014\u00cemi pare r\u0103u c\u0103 trebuie s\u0103 spun asta, dar, draga mea, aproape c\u0103 e ca \u015fi c\u00e2nd \u021bi s-ar fi sp\u0103lat creierul. Alice s-a albit de furie. \u2014Cum \u00eendr\u0103zne\u015fti? E treaba mea cum \u00eemi tr\u0103iesc via\u021ba. Nu a ta. Doamna Duffield avea lacrimi \u00een ochi. \u2014\u015etiu. \u015ei n-a\u015f fi spus nimic. Numai c\u0103 te iubesc. \u015ei tat\u0103l t\u0103u te iube\u015fte. Crede-m\u0103, draga mea, a\u015f fi preferat s\u0103 nu fi spus nimic. Dar am\u00e2ndoi suntem \u00eengrijora\u021bi de ceea ce se \u00eent\u00e2mpl\u0103 cu tine. \u2014Ei, nu mai fi\u021bi \u00eengrijora\u021bi! Mai bine s\u0103 v\u0103 \u00eengrijoreze planeta. Str\u00e2ng\u00e2nd-o pe Rosa \u00een bra\u021be, Alice a ie\u015fit din baie. Dac\u0103 mama ei nu era \u00een stare s\u0103 \u00een\u021beleag\u0103 nuan\u021bele cruciadei lui Jake \u00eempotriva gunoiului, atunci asta era problema ei. Nu a lui. \n", "tc \"Capitolul 12\" \u2014Nu \u015ftiu de ce urli, a bolborosit Hugo intr\u00e2nd \u00eempleticit \u00een camera copilului la Dumnezeu \u015ftie ce or\u0103 din noapte. A\u015fa cum prev\u0103zuse, copilul, \u00eentins pe spate \u00een p\u0103tu\u021b, parc\u0103 \u021bop\u0103ia de furie. Ochii \u00eei erau duri, negri \u015fi mereu deschi\u015fi. Hugo se \u00eentreba de ce locul unde el \u00ee\u015fi dorea cu disperare s\u0103 se afle \u2013 \u00een pat \u2013 \u00eei era at\u00e2t de odios fiului s\u0103u? Ce era a\u015fa de r\u0103u s\u0103 stai \u00eentins, s\u0103-\u021bi fie cald \u015fi s\u0103 te sim\u021bi confortabil? Aceast\u0103 lips\u0103 de logic\u0103 p\u0103rea s\u0103 ad\u00e2nceasc\u0103 pr\u0103pastia dintre ei. Dup\u0103 o jum\u0103tate de or\u0103 de plimbare prin frig, f\u0103r\u0103 nici un rezultat, frustrat \u015fi epuizat, Hugo s-a decis s\u0103-l pun\u0103 pe Theo \u00eenapoi \u00een p\u0103tu\u021b \u015fi s\u0103 \u00eencerce s\u0103-i ignore v\u0103ic\u0103relile. Copilul avea \u00eens\u0103 alte planuri. Sim\u021bind ce i se preg\u0103tea, a ridicat, c\u00e2t ai clipi, un bra\u021b gr\u0103sun \u015fi i-a smuls ochelarii lui Hugo. \u00cen ultima vreme, \u0103sta devenise trucul preferat al lui Theo. Cu toate c\u0103 nu putea s\u0103-l foloseasc\u0103 dec\u00e2t atunci c\u00e2nd tat\u0103l lui nu purta lentile de contact. Copilul se pricepea \u00eens\u0103 la exploatarea \u015fanselor, a\u015fa c\u0103 acum, cu garda jos, Hugo a fost p\u0103c\u0103lit f\u0103r\u0103 dificultate. Ochelarii s-au pr\u0103bu\u015fit pe podea. \u00cen lumina sc\u0103zut\u0103 a veiozei de noapte, lui Hugo i-a fost imposibil s\u0103-\u015fi dea seama unde c\u0103zuser\u0103. \u00cen timp ce el se t\u00e2ra \u00een patru labe pe sc\u00e2ndurile dure, Theo, acum a\u015fezat \u00een p\u0103tu\u021b, continua s\u0103 urle triumf\u0103tor. \u00cen timp ce ie\u015fea din camer\u0103 \u00een v\u00e2rful picioarelor, Hugo, care, \u00eentr-un final, \u00ee\u015fi g\u0103sise ochelarii, reflecta la faptul c\u0103 toate aceste aten\u021bii nocturne, aceste demonstra\u021bii extreme \u015fi evidente ale spiritului de sacrificiu \u015fi devotament al tat\u0103lui aveau s\u0103 fie exact acele detalii de care, mai t\u00e2rziu, Theo nu-\u015fi va mai aminti, a\u015fa c\u0103 ele f\u0103ceau parte din latura nedreapt\u0103 a calit\u0103\u021bii de p\u0103rinte. \u00cen schimb, copilul avea s\u0103-\u015fi aminteasc\u0103, p\u00e2n\u0103 la ultimul cuvin\u021bel, toate conversa\u021biile st\u00e2njenitoare, avea s\u0103-\u015fi aduc\u0103 aminte, \u00een cele mai infime detalii, fiecare moment dificil \u015fi avea s\u0103 reconstruiasc\u0103 \u00eentreaga copil\u0103rie \u00een func\u021bie de exact aceste amintiri. A\u015fa cum f\u0103cuse \u015fi Hugo cu p\u0103rin\u021bii lui. \u015ei mai exista un r\u0103u pe care el nu putea s\u0103-l \u00eendrepte: faptul c\u0103 am\u00e2ndoi erau mor\u021bi \u00eensemna c\u0103 nu mai exista nici o \u015fans\u0103 ca s\u0103 le spun\u0103 c\u0103 acum \u015ftia, din proprie experien\u021b\u0103, prin ce trecuser\u0103 p\u0103rin\u021bii lui. \u2014Fir-ar al dracului! Becul veiozei se arsese. Din pricina ferestrelor vopsite \u00een negru, lui Hugo \u00eei era acum imposibil s\u0103 mai vad\u0103 pe unde trebuia s\u0103 ias\u0103 din camer\u0103. A c\u0103lcat pe o broasc\u0103 \u021bestoas\u0103 din plastic, care-i apar\u021binea fiului s\u0103u, a alunecat pe podea cu o vitez\u0103 \u00eenfrico\u015f\u0103toare \u015fi a nimerit cu capul \u00een comoda lui Theo. Zgomotul asurzitor al impactului \u015fi urletul de durere al lui Hugo l-au \u00eengrozit pe copilul care, \u00eentr-un \u00eentuneric bezn\u0103, auzise ceea ce p\u0103rea a fi sf\u00e2r\u015fitul lumii. R\u0103spunsul lui, lucru de \u00een\u021beles, au fost ni\u015fte urlete sf\u00e2\u015fietoare. Cu capul bubuindu-i de durere, Hugo s-a t\u00e2r\u00e2t pe podeaua camerei, pip\u0103indu-\u015fi drumul printre capcanele reprezentate de juc\u0103riile \u00eempr\u0103\u015ftiate peste tot. A scos un \u021bip\u0103t scurt atunci c\u00e2nd \u015fi-a lovit genunchiul de un cub de lemn \u015fi a \u00eenjurat atunci c\u00e2nd s-a izbit de ceva mare, din plastic, care, instantaneu, a \u00eenceput s\u0103 lumineze \u015fi s\u0103 c\u00e2nte o versiune electronic\u0103 a melodiei \u201eDaisy, Daisy\u201c. Hugo a recunoscut \u201e\u015earpele caraghios\u201c al lui Theo, o monstruozitate multifunc\u021bional\u0103 pe care cineva \u2013 probabil una dintre pu\u021binele persoane cu care Amanda nu se certase \u2013 i-o trimisese din America. Dup\u0103 p\u0103rerea lui, \u015farpele era ur\u00e2t \u015fi vulgar, \u00eens\u0103, dat\u0103 fiind situa\u021bia, Hugo i-a recunoscut evidentele avantaje. Lumina se pornea prin ap\u0103sarea unui buton mare, localizat pe capul juc\u0103riei. A\u015fa c\u0103 Hugo a \u00eenaintat pe podeaua camerei, pocnind \u015farpele la intervale regulate ca s\u0103-\u015fi lumineze drumul \u015fi g\u00e2ndindu-se cu jind la pat. Theo, \u00een schimb, \u00eei d\u0103dea \u00eenainte cu urlatul. Era clar c\u0103 nu avea de g\u00e2nd s\u0103 adoarm\u0103 la loc. Hugo s-a uitat la ceasul de m\u00e2n\u0103 \u015fi a v\u0103zut c\u0103 era \u015fase f\u0103r\u0103 un sfert. De vreme ce, \u00een mod clar, copilul \u00ee\u015fi \u00eencepuse ziua, Hugo a acceptat nenorocit inevitabilul. \u2014E vremea pentru biberon \u015fi baie, Theo, a anun\u021bat el cu toat\u0103 veselia de care era \u00een stare. Care, la drept vorbind, nu era prea mult\u0103. Hugo detesta s\u0103-i fac\u0103 baie lui Theo. Copilul era la fel de u\u015for \u015fi de alunecos ca un pe\u015fte \u015fi p\u0103rea foarte \u00eencrez\u0103tor \u00een capacitatea lui de a \u00eenota, a\u015fa c\u0103 \u00eencerca, \u00een mod constant, s\u0103 scape din m\u00e2inile lui taic\u0103-s\u0103u. Hugo se chinuia s\u0103-l \u021bin\u0103 bine, cu toate c\u0103 inima \u00eei bubuia \u00een piept \u015fi-i era fric\u0103 s\u0103 nu-l \u00eenece. \u00cel \u00eengrozea p\u00e2n\u0103 \u015fi s\u0103 \u015famponeze c\u0103p\u015forul delicat ale c\u0103rui oase nu se sudaser\u0103 \u00eenc\u0103 \u00een totalitate. C\u00e2nd trebuia s\u0103-l scoat\u0103 din ap\u0103, parc\u0103 era \u015fi mai r\u0103u; \u00een contact cu aerul, copilul ud \u00eencepea s\u0103 urle de-\u021bi sp\u0103rgea timpanele \u015fi a\u015fa o \u021binea tot timpul c\u00e2t Hugo \u00eencerca s\u0103-l \u015ftearg\u0103 \u015fi s\u0103-i dea cu ulei pe corpul care se zb\u0103tea de moarte. La finalul acestei etape, ud leoarc\u0103, uleios, sleit de puteri \u015fi asud\u00e2nd din cauza fricii \u015fi efortului, Hugo ar fi s\u0103rit \u015fi el \u00een baie. Dar nu avea timp. Trebuia s\u0103 se ocupe de scutece. Oric\u00e2t se str\u0103duia \u015fi cu toate c\u0103 era con\u015ftient c\u0103 milioane de al\u021bi p\u0103rin\u021bi, unii mult mai cretini dec\u00e2t el, rezolvau zilnic, cu succes, problema scutecelor, Hugo pur \u015fi simplu nu \u00een\u021belegea cum func\u021bionau. Dintre cele dou\u0103 benzi adezive, fiecare a\u015fezat\u0103 \u00een c\u00e2te-un lateral al scutecului, datorit\u0103 foielii constante a lui Theo, numai una reu\u015fea s\u0103 se lipeasc\u0103. Hugo se uita la pachetul cu scutece, studia ilustra\u021biile \u015fi \u00eencerca, \u00een van, s\u0103 priceap\u0103 care era mecanismul. Singurul lucru pe care-l \u015ftia cu siguran\u021b\u0103 despre scutece era c\u0103, imediat ce reu\u015fea s\u0103-l introduc\u0103 pe Theo \u00eentr-unul, copilul \u00eel uda instantaneu. \u015ei asta de fiecare dat\u0103. Urma \u00eembr\u0103catul. Hugo ura etapa asta cel mai tare. Era limpede c\u0103 b\u0103ie\u021belul considera aceste manevre ca pe o tentativ\u0103 de omor, a\u015fa c\u0103 pe tot parcursul ei urla c\u00e2t \u00eel \u021bineau pl\u0103m\u00e2nii. Lui Hugo i se p\u0103rea ironic faptul c\u0103 Theo, care era dispus s\u0103-i sar\u0103 din bra\u021be cu mult\u0103 bucurie c\u00e2nd era \u00een ap\u0103, se considera cu adev\u0103rat \u00een pericol abia atunci c\u00e2nd taic\u0103-s\u0103u \u00eel \u00eembr\u0103ca. Apoi hr\u0103nitul. \u2014Theo, micul dejun, g\u00e2f\u00e2ia Hugo, abandon\u00e2nd lupta cu chingile scaunului. Nu reu\u015fea s\u0103 le fixeze dec\u00e2t p\u00e2n\u0103 la jum\u0103tate. Spera s\u0103 fie de-ajuns. Momentul c\u00e2nd trebuia s\u0103-l hr\u0103neasc\u0103 pe Theo \u00eel \u00eenfrico\u015fa pe Hugo aproape \u015fi mai tare dec\u00e2t toate celelalte ritualuri la un loc. Copilul, acum \u00een v\u00e2rst\u0103 de patru luni, trecuse pe m\u00e2ncare solid\u0103, ceea ce, pentru Hugo, era un mare ghinion. Nici Amanda, nici asistenta Harris nu fuseser\u0103 nevoite s\u0103-l vad\u0103 pe Theo arunc\u00e2nd cu orez pentru copii prin buc\u0103t\u0103rie. Orez care se \u00eent\u0103rea, aproape instantaneu, p\u00e2n\u0103 c\u00e2nd ajungea la duritatea cimentului. \u015ei nici nu fuseser\u0103 martorele urletelor pe care le scotea Theo atunci c\u00e2nd taic\u0103-s\u0103u voia s\u0103-l lege \u00een scaunul lui cel \u00eenalt. Din mil\u0103, Hugo i-a l\u0103sat chingile mai slobode, numai ca s\u0103 se \u00eentoarc\u0103 peste c\u00e2teva secunde \u015fi s\u0103-\u015fi vad\u0103 copilul, tencuit cu m\u00e2ncare, privind peste marginea scaunului cu inten\u021bia evident\u0103 de a s\u0103ri. De mult\u0103 vreme, Hugo renun\u021base s\u0103 mai a\u015ftepte ajutor de la Amanda. Nevast\u0103-sa se trezea la r\u0103s\u0103ritul soarelui \u015fi \u00een scurt timp disp\u0103rea \u00een BMW-ul str\u0103lucitor care-i fusese pus la dispozi\u021bie de revist\u0103. So\u021bia lui nu avea nici timp \u015fi nici nu era interesat\u0103 s\u0103 fac\u0103 \u015fi altceva \u00een afar\u0103 de munca ei. \u2014Acum e r\u00e2ndul t\u0103u, \u00eei spusese ea, cu r\u0103utate, lui Hugo. Tu trebuie s\u0103 ai grij\u0103 de el. Tu singur. Printre primele decizii pe care Hugo le-a luat de unul singur a fost \u015fi aceea c\u0103 nu era \u00een stare s\u0103 aib\u0103 grij\u0103 de Theo. Nu f\u0103r\u0103 s\u0103 fie sprijinit de ni\u015fte profesioni\u015fti \u015fi, \u00een orice caz, nu tot timpul. Hugo era mai decis ca niciodat\u0103 s\u0103 se \u00eentoarc\u0103 la serviciu. \u015ei cum, \u00een urma experien\u021bei cu asistenta Harris, ideea unui ajutor care s\u0103 locuiasc\u0103 \u00een cas\u0103 cu ei \u00eel \u00eengrozea, s-a hot\u0103r\u00e2t s\u0103 caute sprijin \u00eentr-o cre\u015f\u0103. Descoperirea celei mai potrivite cre\u015fe i-a luat \u00eens\u0103 ceva timp. Asta nu pentru c\u0103 Hugo ar fi c\u0103utat perfec\u021biunea. El nu c\u0103uta dec\u00e2t o institu\u021bie unde s\u0103 mai existe locuri libere. Chicklets a fost singura cre\u015f\u0103 din Bath care mai avea locuri libere pentru copii de v\u00e2rsta lui Theo. Dar numai pe perioada dimine\u021bilor. Asta a fost o lovitur\u0103 dat\u0103 planurilor lui Hugo. Pentru c\u0103 \u00eensemna c\u0103 era obligat s\u0103 lucreze pentru Dunn \u015fi Dustard numai cu jum\u0103tate de norm\u0103. Iar Hugo \u015ftia c\u0103 nu avea s\u0103 fie deloc simplu s\u0103 aranjeze a\u015fa ceva. Principiile lui Neil \u00een privin\u021ba familiei fuseser\u0103 exprimate de mai multe ori la birou. Hugo a calculat c\u0103 cea mai bun\u0103 \u015fans\u0103 a lui era s\u0103-\u015fi programeze o \u00eent\u00e2lnire cu \u015feful dup\u0103 pr\u00e2nz, c\u00e2nd acesta era deja beat. \u2014N-are vreun moment liber dup\u0103-amiaz\u0103, nu-i a\u015fa? s-a gudurat Hugo, la telefon, pe l\u00e2ng\u0103 Shauna, folosind cel mai dulceag ton de care era capabil. Se \u00eendoia c\u0103 strategia lui ar putea avea efect, dar a perseverat. La scurt timp dup\u0103 ce venise la Dunn \u015fi Dustard, Hugo \u00ee\u015fi d\u0103duse seama c\u0103 Shauna, al c\u0103rei dispre\u021b pentru rasa uman\u0103 p\u0103rea generalizat, nu-l putea suferi \u00een mod deosebit. Ca \u015fi asistenta Harris, Shauna era o alt\u0103 femeie imun\u0103 la celebrul \u015farm al lui Fine. Hugo se \u00eentreba dac\u0103 acesta mai exista. Oare \u00eel l\u0103sase la Londra \u00eempreun\u0103 cu toate celelalte lucruri pentru care merita s\u0103 tr\u0103ie\u015fti? Ostilitatea Shaunei \u015fi-a g\u0103sit explica\u021bia dup\u0103 ce Neil i-a zis din gre\u015feal\u0103 c\u0103 iubitul acesteia t\u00e2njise la postul lui Hugo. \u2014Ce tupeu, chicotise Neil. De\u015fi, s\u0103 nu uit\u0103m, ea are tupeu c\u00e2t pentru doi oameni la un loc. Hugo \u015fi-a spus c\u0103 Neil avea dreptate. Tupeul Shaunei era vizibil \u00een b\u0103rbia lat\u0103 \u015fi agresiv\u0103. \u00cen plus, p\u0103rul des, dar uscat avea aspectul bl\u0103nii unui c\u00e2ine. Iar acum Shauna manifesta o \u00eenc\u0103p\u0103\u021b\u00e2nare de c\u00e2ine prin refuzul v\u0103dit de a-l ajuta pe Hugo s\u0103-l \u00eent\u00e2lneasc\u0103 pe Neil \u00een cel mai prietenos moment al zilei. \u2014E liber m\u00e2ine-diminea\u021b\u0103, la nou\u0103 \u015fi jum\u0103tate, s-a strop\u015fit ea. Dar asta e tot. Accep\u021bi sau refuzi. \u2014Accept. Mul\u021bumesc, Shauna, a spus Hugo mim\u00e2nd perfect satisfac\u021bia. \u00cen ad\u00e2ncul sufletului \u00eens\u0103, era disperat. Prinsese tocmai perioada de mahmureal\u0103 maxim\u0103. Mai mult, la nou\u0103 \u015fi jum\u0103tate diminea\u021ba, Theo era treaz \u00een mod garantat. Chiar foarte treaz; de fapt, se urca pe pere\u021bi de treaz ce era. Ceea ce, din p\u0103cate, \u00eensemna c\u0103 Theo trebuia s\u0103 mearg\u0103 \u015fi el la \u00eent\u00e2lnire. Hugo nu putea s\u0103-l lase singur \u00een cas\u0103. A doua zi, la ora nou\u0103 \u015fi jum\u0103tate fix, Hugo a ajuns la actualul \u015fi, spera el, viitorul s\u0103u loc de munc\u0103. Cu jum\u0103tate de norm\u0103. Sub bra\u021b \u021binea copilul care se zb\u0103tea. Pe reverele sacoului avea mai multe pete la care Shauna s-a holbat c\u00e2nd Hugo a trecut prin fa\u021ba biroului ei. \u2014Intr\u0103, a spus Neil moroc\u0103nos. Exact a\u015fa cum se temuse Hugo. Cu ochii injecta\u021bi \u015fi \u015fifonat, pr\u0103v\u0103lit peste birou, Neil s-a uitat \u00eengrozit la Theo. \u2014N-o s\u0103 urle, nu-i a\u015fa? M\u0103 doare capu\u2019 al dracului de tare. \u2014Nu cred, a r\u0103spuns Hugo mult mai \u00eencrez\u0103tor dec\u00e2t se sim\u021bea. Din fericire, copilul amu\u021bise, fascinat de locurile noi pe care le vedea \u015fi de mirosurile din primul birou \u00een care intra. Nu-l interesa s\u0103 creeze probleme. Era vr\u0103jit de ficusul deprimat din ghiveciul pr\u0103fuit de pe biroul lui Neil. Hugo a luat loc, str\u0103duindu-se s\u0103-\u015fi \u021bin\u0103 \u00een poal\u0103 fiul pus pe explor\u0103ri, \u00een timp ce el \u00ee\u015fi descria planul pentru \u00eentoarcerea la serviciu. \u2014Deci, a \u00eencheiat el, numai dimine\u021bile ar fi fantastic. Neil \u015fi-a frecat fa\u021ba neras\u0103, nep\u0103r\u00e2nd prea convins. \u2014Eu nu \u021bin oameni cu jum\u0103tate de norm\u0103, a zis el sup\u0103rat. De fapt, ce e cu toat\u0103 treaba asta? Credeam c\u0103 e\u015fti un agent imobiliar de top, dotat cu un \u015farm letal, nu un b\u0103rbat de cas\u0103, cu puloverul plin de cereale integrale. S-a uitat la Theo care se foia pe costumul \u00een dungi al lui Hugo. \u2014 Nu mi-am dat seama c\u0103 e\u015fti un tip at\u00e2t de corect politic, a ad\u0103ugat el dezaprobator. Hugo a oftat, prinz\u00e2nd copilul de mijloc \u00een \u00eencercarea de a-l opri s\u0103 se mai \u00eentind\u0103 dup\u0103 frunzele plantei pe care, era clar, t\u00e2njea s\u0103 le rup\u0103. \u2014N-are leg\u0103tur\u0103 cu corectitudinea politic\u0103, a spus el tare, ca s\u0103 acopere protestele lui Theo. \u015ei nici cu puloverele pline de cereale integrale. Are leg\u0103tur\u0103 cu faptul c\u0103 Theo nu poate merge la cre\u015f\u0103 dec\u00e2t dimine\u021bile. \u015ei cu faptul c\u0103 Amanda e \u00een Londra \u00een fiecare zi, de diminea\u021b\u0103 p\u00e2n\u0103 seara. \u2014Femeia asta \u015fterge podelele cu tine. Ar trebui s\u0103 i-o spui, Fine. Hugo nu s-a mai deranjat s\u0103-i explice c\u0103, de fapt, el \u00ee\u015fi manifestase \u00eengrijor\u0103rile fa\u021b\u0103 de Amanda. \u015ei-a dat seama c\u0103 nu ar fi crescut \u00een ochii lui Neil dac\u0103 i-ar fi m\u0103rturisit c\u0103 nevast\u0103-sa nu fusese interesat\u0103 s\u0103 le asculte. \u00cen plus, era disperat s\u0103-l fac\u0103 pe Theo s\u0103 \u00eenceteze cu zgomotele. A \u00eenceput s\u0103 scotoceasc\u0103 printr-un buzunar \u00een c\u0103utarea unei juc\u0103rii, rug\u00e2ndu-se s\u0103 nu fi uitat s\u0103 ia una. Nu uitase. \u2014Va trebui s\u0103 m\u0103 mai g\u00e2ndesc, a spus Neil. \u2014P\u0103i, po\u021bi s\u0103 te g\u00e2nde\u015fti acum? Altfel, m\u0103 tem c\u0103 va trebui s\u0103-mi caut un post \u00een alt\u0103 parte. Disperarea \u00eel f\u0103cea pe Hugo \u00eendr\u0103zne\u021b. Cu toate c\u0103 \u015ftia c\u0103 nervii lui \u00eentin\u015fi la maximum n-ar mai fi f\u0103cut fa\u021b\u0103 unui alt interviu \u00een compania lui Theo. Atras de str\u0103lucire, copilul se \u00eentindea acum \u00een direc\u021bia prespapierului lui Neil. Juca la noroc. Neil i-a aruncat o privire. Urechile lui Hugo au \u00eenceput s\u0103 \u021biuie din cauza tensiunii. \u015ei-a dat seama c\u0103 Theo \u00eencetase s\u0103 se mai foiasc\u0103. Fa\u021ba \u00eei era acum de un ro\u015fu aprins \u015fi \u00eentreaga lui f\u0103ptur\u0103 era concentrat\u0103 \u00eentr-un efort uria\u015f \u015fi epuizant. Vai, Doamne, s-a g\u00e2ndit Hugo. Nu aici. Nu acum. Dar deja \u00eencepuse s\u0103-i urce \u00een n\u0103ri mirosul familiar \u015fi p\u0103trunz\u0103tor. Hugo \u015ftia c\u0103 peste c\u00e2teva secunde \u00eentregul birou avea s\u0103 put\u0103. A\u015fa c\u0103 acum, din toate motivele astea, avea nevoie de o decizie rapid\u0103 din partea lui Neil. Dar Neil nu p\u0103rea s\u0103 se gr\u0103beasc\u0103 deloc. Se ridicase \u00een picioare \u015fi st\u0103tea cu m\u00e2inile la spate, privind pe fereastr\u0103, \u00een strad\u0103. C\u00e2nd s-a \u00eentors \u00een cele din urm\u0103 spre Hugo, fa\u021ba lui de un ro\u015fu violent nu d\u0103dea semne c\u0103 ar fi sesizat mirosul de scutec plin care inunda camera. \u2014Presupun c-am putea face o excep\u021bie, a zis Neil dup\u0103 ceea ce lui Hugo i s-a p\u0103rut un interval nesf\u00e2r\u015fit. Nu toate firmele ar accepta a\u015fa ceva. De fapt, cele mai multe n-ar accepta. Dar presupun c\u0103 la noi ar putea func\u021biona. Hugo a fost cuprins de un val puternic de u\u015furare. \u2014Mul\u021bumesc, Neil, a rostit el cu umilin\u021b\u0103, c\u0103indu-se pentru g\u00e2ndurile ur\u00e2te pe care le avusese pentru acest om \u00een trecut. P\u00e2n\u0103 la urm\u0103, Neil era un tip cumsecade. \u2014E grozav! \u2014Sigur c\u0103 vei fi pl\u0103tit cu mai pu\u021bin la or\u0103. Asta ca o reflectare a angajamentului t\u0103u mai sc\u0103zut. Pe fa\u021ba \u015fefului a ap\u0103rut o expresie viclean\u0103. Hugo \u015fi-a sugrumat indignarea. Tic\u0103losul! De c\u00e2nd era la Dunn \u015fi Dustard, Hugo v\u00e2nduse mai multe case dec\u00e2t era \u00een stare s\u0103 verifice un evaluator. Angajament mai sc\u0103zut? Cum de-\u015fi permitea Neil, be\u021bivul \u015fi lene\u015ful \u015fi\u2026 Cu toate astea, Hugo i-a mul\u021bumit \u015fefului cu calm. Nu i se p\u0103rea c\u0103 avea de ales. Nu numai c\u0103 Hugo voia s\u0103 mai \u021bin\u0103 leg\u0103tura cu via\u021ba lui de adult \u2013 chiar dac\u0103 asta era via\u021ba lui de adult\u2013 dar, momentan, avea nevoie de to\u021bi banii pe care \u00eei putea produce. Facturile pe care Amanda le acumulase pe adresa Fitzherbert Place erau \u00eengrozitoare. Asistenta Harris nu fusese \u00eenc\u0103 pl\u0103tit\u0103, iar taxele pentru cre\u015f\u0103, chiar \u015fi numai pe perioada dimine\u021bilor, erau considerabile. Mai mult, urma s\u0103 mai treac\u0103 ceva timp p\u00e2n\u0103 c\u00e2nd noul salariu al Amandei avea s\u0103 ajung\u0103 la Fitzherbert Place. Dac\u0103 avea s\u0103 ajung\u0103 vreodat\u0103. \u2014Doamne, a zis Neil c\u00e2nd Hugo \u015fi Theo se preg\u0103teau s\u0103 ias\u0103 din biroul lui. Ce e putoarea asta groaznic\u0103? Vine de la \u021bevi sau ce? \u2014A\u015fa se pare, a spus Hugo ie\u015find \u00een grab\u0103. \u00cen locul t\u0103u, a\u015f chema pe cineva s\u0103 se uite la ele. \n\n\u00cen timp ce-i schimba, cu greutate, scutecul lui Theo pe bancheta din spate a ma\u015finii, Hugo a rezistat tenta\u021biei s\u0103 tr\u00e2nteasc\u0103 scutecul plin de caca pe scaunul din fa\u021b\u0103 al Audi-ului decapotabil al Shaunei. Aceasta conducea ma\u015fina cu capota cobor\u00e2t\u0103 indiferent de vreme. Hugo se g\u00e2ndea c\u0103 asta era explica\u021bia pentru vini\u015foarele plesnite care-i acopereau fa\u021ba. \u00cen vreme ce se chinuia cu fundule\u021bul copilului, Hugo a realizat c\u0103 zilele \u00een care tratase serviciul cu lejeritate apuseser\u0103. Balan\u021ba puterii se \u00eenclinase \u00een alt\u0103 direc\u021bie. De unde, \u00eenainte, fusese \u00eentr-adev\u0103r superagentul imobiliar cu un \u015farm letal, sigur pe talentele \u015fi pe valoarea lui, capabil s\u0103 p\u0103r\u0103seasc\u0103 Dunn \u015fi Dustard \u00een orice secund\u0103, pentru orice i-ar fi venit lui pe chelie, acum era obligat s\u0103 r\u0103m\u00e2n\u0103. A\u015fa cum \u00eei atr\u0103sese aten\u021bia \u015fi Neil, alte firme n-ar fi fost deloc \u00eenclinate s\u0103 trateze cu \u00eeng\u0103duin\u021b\u0103 educa\u021bia, la nivel de cre\u015f\u0103, a lui Theo. \u2014Fir-ar s\u0103 fie! a exclamat Hugo c\u00e2nd, cu o smucire plin\u0103 de for\u021b\u0103 a trupului lui micu\u021b, Theo a reu\u015fit, \u00eentr-un final, s\u0103 scape din scutec. \u00cen timp ce copilul cu fundule\u021bul gol se rostogolea triumf\u0103tor pe bancheta murdar\u0103 a ma\u015finii, taic\u0103-s\u0103u s-a \u00eentins dup\u0103 el, izbutind s\u0103-i prind\u0103 unul din picioru\u015fele gr\u0103su\u021be. Url\u00e2nd violent, Theo a fost astfel adus \u00een pozi\u021bia ini\u021bial\u0103. \u2014Hei, hei, hei, \u00eencet, da? Vocea vesel\u0103 \u015fi familiar\u0103 a venit plutind de undeva, din spate. \u2014Nu fi a\u015fa de dur cu copilul! Hugo, care se chinuia acum s\u0103-\u015fi \u021bin\u0103 fiul culcat pe spate, a \u00eenchis str\u00e2ns ochii. Jake. Dintre to\u021bi oamenii de pe p\u0103m\u00e2nt, el era ultima persoan\u0103 pe care voia s-o vad\u0103 \u00een secunda aia. De fapt, \u00een orice secund\u0103 a vie\u021bii. \u2014Nu fac dec\u00e2t s\u0103-l schimb, s-a for\u021bat s\u0103 spun\u0103 printre din\u021bi. \u2014Mi-am dat seama. E o lupt\u0103, nu? Scutecele de unic\u0103 folosin\u021b\u0103 nu sunt at\u00e2t de simplu de folosit pe c\u00e2t ai crede, nu-i a\u015fa? Desigur, asta pe l\u00e2ng\u0103 faptul c\u0103 sunt cea mai groaznic\u0103 treab\u0103 \u00een materie de eco-responsabilitate. Eu \u015fi Alice folosim scutece din bumbac. Hugo se preg\u0103tea s\u0103 remarce c\u0103 era uluitor c\u0103 nu foloseau ziare reciclate. Sau iarb\u0103. Dar nu mai avea destul\u0103 energie. A r\u0103mas \u00eentors cu spatele, concentr\u00e2ndu-se asupra lui Theo \u015fi sper\u00e2nd c\u0103 Jake o s\u0103 plece. Dar era clar c\u0103 Jake nu avea nici cea mai mic\u0103 inten\u021bie s\u0103 fac\u0103 a\u015fa ceva. \u015ei la fel de clar era c\u0103 problema lui Hugo i se p\u0103rea foarte distractiv\u0103. \u2014Cum \u00ee\u021bi merge? s-a interesat el. Lumea agentului imobiliar care profit\u0103 f\u0103r\u0103 ru\u015fine de pe urma clien\u021bilor e \u00eenfloritoare, nu? Tonul ironic al vocii nu reu\u015fea s\u0103 ascund\u0103 \u00eempuns\u0103tura. \u2014Foarte bine. Una dintre pulpele gr\u0103su\u021be ale lui Theo a reu\u015fit s\u0103 scape din scutec. Hugo s-a muncit s-o bage la loc. \u00cen mod previzibil, Theo a \u00eenceput s\u0103 urle. \u2014V\u0103d c\u0103 te distreaz\u0103 s\u0103 fii tat\u0103, a remarcat Jake cu o nuan\u021b\u0103 zeflemitoare. Hugo nu i-a dat satisfac\u021bia unui r\u0103spuns. Dar se p\u0103rea c\u0103 Jake nici nu a\u015ftepta unul. \u2014E un sentiment fantastic, nu? s-a entuziasmat el. Nimic de pe lumea asta nu se compar\u0103. Mie \u015fi lui Alice ne e acum literalmente imposibil s\u0103 ne mai imagin\u0103m via\u021ba f\u0103r\u0103 Ro. Feti\u021ba ne-a completat rela\u021bia. Tu nu te sim\u021bi la fel? Tonul lui Jake era u\u015for amuzat. \u2014Complet? \u2014A, absolut, a r\u0103spuns Hugo. \u201eComplet\u201c e termenul corect, s-a g\u00e2ndit el. Rela\u021bia lui cu Amanda era un dezastru complet. De fapt, lui Hugo nu-i era greu deloc s\u0103-\u015fi imagineze via\u021ba f\u0103r\u0103 Theo. Aproape c\u0103-i venea s\u0103 pl\u00e2ng\u0103 atunci c\u00e2nd se g\u00e2ndea la lumea stimulativ\u0103, stabil\u0103 din punct de vedere financiar, \u00een care dormea c\u00e2t avea nevoie \u00een care tr\u0103ise \u015fi care crezuse c\u0103 i se cuvine. Hugo a \u00eentors fa\u021ba ro\u015fie \u015fi transpirat\u0103 c\u0103tre Jake. Pentru c\u0103 anticipase prezen\u021ba unui copil calm \u015fi bine-crescut undeva \u00een preajma lui Jake, Hugo a fost surprins s\u0103 vad\u0103 c\u0103 cel mai priceput tat\u0103 din univers ie\u015fise la plimbare prin Bath de unul singur. Poate c\u0103 \u0103sta era sentimentul fantastic la care se referise Jake, \u015fi-a zis el cu acreal\u0103. Hugo i-a comunicat asta lui Jake, satisf\u0103cut s\u0103 vad\u0103 cum fa\u021ba celuilalt b\u0103rbat p\u0103lea de enervare. \u2014De fapt, a spus Jake sup\u0103rat, am venit aici pentru o \u00eent\u00e2lnire important\u0103 cu un arhitect care e foarte ner\u0103bd\u0103tor s\u0103-mi dezvolte ideile legate de casele ecologice. \u00cen special cele referitoare la complexul de apartamente subterane cu acoperi\u015furi din iarb\u0103. \u2014Vrei s\u0103 spui ceva \u00een genul casei Teletubbies1? a z\u00e2mbit Hugo. Jake p\u0103rea enervat. \u2014Nu, nu seam\u0103n\u0103 cu casa Teletubbies. Cum o ar\u0103ta ea. Noi nu ne uit\u0103m la televizor, a ad\u0103ugat el cu \u00eeng\u00e2mfare. Hugo se \u00eentorsese c\u0103tre Theo, iar acum \u00eei punea centura de siguran\u021b\u0103. Copilul a \u00eenceput s\u0103 urle. \u2014Hei, hei, l-a admonestat Jake pe Hugo. E\u015fti pu\u021bin cam dur cu el, nu crezi? Copilul are nevoie s\u0103 fie convins cu bl\u00e2nde\u021be. La auzul acestor vorbe, ceva din interiorul lui Hugo a plesnit. Dorin\u021ba de a-l pocni pe Jake cu putere peste gura aia conving\u0103toare era aproape de nest\u0103p\u00e2nit. Dar ironia, cu toate c\u0103 era o metod\u0103 mai plictisitoare, se dovedea totu\u015fi mult mai sigur\u0103. \u2014A, lui Theo \u00eei plac constr\u00e2ngerile, a declarat el informativ. A trebuit s\u0103 se obi\u015fnuiasc\u0103. Noi suntem adep\u021bii hr\u0103nirii prin metoda \u201ecutie\u201c. Jake a ridicat capul. \u2014Metoda \u201ecutie\u201c? Hugo a mimat surpriza. \u2014Voi nu ave\u021bi a\u015fa ceva? E cea mai bun\u0103 chestie ca s\u0103-i alunece m\u00e2ncarea pe g\u00e2t. E o cutie din lemn, de dimensiunile unui minibar, care are o gaur\u0103 \u00een u\u015f\u0103. Copilul este legat \u00een\u0103untru, iar u\u015fa este \u00eenchis\u0103 astfel \u00eenc\u00e2t nu i se mai vede dec\u00e2t capul. Dup\u0103 care \u00eencepi s\u0103-i \u00eende\u015fi m\u00e2ncarea \u00een gur\u0103. Pe chipul lui Jake s-a \u00eentip\u0103rit o expresie dispre\u021buitoare. \u2014Sun\u0103 dezgust\u0103tor. \u2014Nu e deloc dezgust\u0103tor, i-a explicat Hugo cu seriozitate. Nu curge nimic. Nu se face nici un pic de murd\u0103rie. N-ai nici o durere de cap. Ar trebui s\u0103 \u00eencerca\u021bi \u015fi voi. \u015ei apoi mai e \u015fi p\u0103tu\u021bul cu c\u0103ma\u015f\u0103 de for\u021b\u0103. S\u0103 \u015ftii c\u0103 \u0103sta e un adev\u0103rat miracol. Theo n-a mai reu\u015fit s\u0103 ias\u0103 de sub p\u0103tur\u0103 dup\u0103 ce\u2026 Hugo s-a trezit adres\u00e2ndu-se spatelui lui Jake. Cel\u0103lalt b\u0103rbat se \u00eendep\u0103rta rapid. \n\nPrima zi a lui Theo la Chicklets s-a dovedit a fi una deosebit de umed\u0103. A plouat a\u015fa de tare \u00eenc\u00e2t, la Fitzherbert Place, aveai senza\u021bia c\u0103 cineva bate cu ciocanul \u00een ferestrele casei. \u00cen ciuda eforturilor de a nu \u00eent\u00e2rzia, Hugo a plecat t\u00e2rziu de-acas\u0103, dar se g\u00e2ndea recunosc\u0103tor la parcarea cre\u015fei, care era lipit\u0103 de treptele de la intrarea \u00een cl\u0103dire. Teoretic, am\u00e2ndoi ar fi trebuit s\u0103 scape de du\u015ful ploii. Cum precedentele lui vizite la Chicklets nu avuseser\u0103 loc at\u00e2t de devreme, Hugo nu era preg\u0103tit pentru traficul infernal din zon\u0103. \u00cen special, pentru divizia de blindate mari \u015fi sclipitoare ce transportau oameni, care l-au \u00eent\u00e2mpinat imediat dup\u0103 ce a intrat pe strada cu cre\u015fa. Era ca \u015fi c\u00e2nd ai fi \u00eent\u00e2lnit un convoi militar ce se \u00eendrepta \u00eentr-o direc\u021bie gre\u015fit\u0103. Acceler\u00e2nd agresiv, cu luminile de avarie aprinse, cu radiourile bubuind, manevrate de femei cu ochii larg deschi\u015fi, a c\u0103ror \u00een\u0103l\u021bime p\u0103rea invers propor\u021bional\u0103 cu dimensiunile gigantice ale vehiculelor: Range Rover, Land Rover \u015fi SUV-uri de toate tipurile imaginabile, care blocau strada \u015fi trotuarele pe ceea ce p\u0103rea cel pu\u021bin o jum\u0103tate de mil\u0103. Era clar c\u0103 parcarea cre\u015fei ie\u015fea din discu\u021bie. Hugo s-a uitat nehot\u0103r\u00e2t la ploaia care curgea \u015firoaie. Dar apoi, arunc\u00e2nd o privire la ceasul de pe bord, toate ezit\u0103rile i-au disp\u0103rut. \u00cent\u00e2rziase cincisprezece minute la serviciu. Fie c\u0103 \u00eei pl\u0103cea sau nu, el \u015fi Theo trebuiau s\u0103 \u00eenoate p\u00e2n\u0103 la Chicklets. Cuprins de u\u015furare, \u015fi-a amintit c\u0103, \u00een urm\u0103 cu c\u00e2teva zile, dintr-un acces de eficien\u021b\u0103, pusese \u00een portbagaj c\u0103ruciorul pliant al copilului. Un mijloc de transport care venea echipat cu propria copertin\u0103 de ploaie. L\u0103s\u00e2ndu-l pe Theo singur privind cu ochii mari ploaia de-afar\u0103, Hugo a s\u0103rit din ma\u015fin\u0103 \u015fi a scos din portbagaj c\u0103ruciorul copilului; o inven\u021bie cu care nu era destul de familiarizat. A\u015fa c\u0103 i-au trebuit mai multe minute bune, \u00een timp ce ploaia i se scurgea pe g\u00e2t, ca s\u0103 \u00een\u021beleag\u0103 cum se deta\u015fau diferitele p\u00e2rghii \u015fi clipsuri pentru a reu\u015fi s\u0103 transforme ceea ce ini\u021bial ar\u0103ta ca o geant\u0103 mic\u0103 pentru crose de golf \u00eentr-un scaun cu ro\u021bi cu aspect recognoscibil. Odat\u0103 etapa asta terminat\u0103 cu bine, Hugo l-a pescuit pe Theo din ma\u015fin\u0103 \u015fi i-a \u00eendesat trupul agitat \u015fi url\u0103tor sub chingile c\u0103ruciorului. Tat\u0103l s-a oprit apoi s\u0103-\u015fi trag\u0103 sufletul, \u015fterg\u00e2ndu-\u015fi transpira\u021bia de pe frunte. Tot ceea ce mai r\u0103m\u00e2nea de dus la bun sf\u00e2r\u015fit era simplul proces de fixare a copertinei de plastic care ap\u0103ra copilul de ploaie. \u2014Nu-\u021bi face griji, l-a lini\u015ftit Hugo pe Theo care continua s\u0103 se agite, iar acum \u00eencepuse s\u0103 protesteze zgomotos \u00eempotriva ploii care \u00eei b\u0103tea \u00een fa\u021b\u0103. O s\u0103 te acoperim c\u00e2t ai clipi. Sco\u021b\u00e2nd buc\u0103\u021bile de plastic din folia lor de protec\u021bie, Hugo le-a scuturat \u015fi s-a holbat la ele. Contrar a\u015ftept\u0103rilor, nu existau nici un fel de instruc\u021biuni care s\u0103-l l\u0103mureasc\u0103 unde venea fiecare bucat\u0103 de plastic, arici sau caps\u0103. Nu era pentru prima dat\u0103 c\u00e2nd Hugo b\u0103nuia c\u0103 \u00een produc\u021bia materialelor pentru copii era implicat un sadic care ura bebelu\u015fii. Cu c\u00e2t ploua mai tare, cu at\u00e2t cre\u015fteau \u00een intensitate \u015fi urletele lui Theo. \u00cengenuncheat pe pavaj, cu apa inund\u00e2ndu-i pantalonii, Hugo sim\u021bea c\u0103-i vine \u015fi lui s\u0103 urle \u00een timp ce se chinuia disperat cu aricii recalcitran\u021bi \u015fi cu capsele \u015fi perfora\u021biile f\u0103r\u0103 so\u021b ale buc\u0103\u021bilor de plastic. Colac peste pup\u0103z\u0103, copertina c\u0103ruciorului, care, \u00een teorie, ar fi trebuit s\u0103 formeze un soi de acoperi\u015f impermeabil deasupra capului copilului, se \u00eenc\u0103p\u0103\u021b\u00e2na s\u0103 cad\u0103 c\u00e2nd de-o parte, c\u00e2nd de cealalt\u0103 a leg\u0103turilor, at\u00e2rn\u00e2nd peste fa\u021ba lui Theo. Cum Hugo st\u0103tea pe un trotuar \u00eengust, l\u00e2ng\u0103 ma\u015fin\u0103, o vast\u0103 procesiune de c\u0103rucioare de ultim\u0103 genera\u021bie, \u00eempinse de mame elegante, \u015fi acoperite, desigur, cu copertine de plastic eficient ata\u015fate, trecea \u00een \u015fir constant pe l\u00e2ng\u0103 el, lovindu-l. Hugo \u00ee\u015fi \u00eenchipuia ce tablou neinspirat reprezenta el pentru respectivele mame. B\u00e2jb\u00e2ind, mototolit, neav\u00e2nd habar de nimic, crud chiar, ner\u0103bd\u0103tor uneori cu Theo care urla ca lovit de streche din cauza ploii cu care nu era obi\u015fnuit. Aceasta era esen\u021ba inutilit\u0103\u021bii paterne. Un b\u0103rbat, pentru numele lui Dumnezeu. \u00cencerc\u00e2nd s\u0103 aib\u0103 grij\u0103 singur de un copil. Ce dracu\u2019, se \u00eentrebau cu siguran\u021b\u0103 mamele care treceau pe l\u00e2ng\u0103 el, are impresia c\u0103 face? Tr\u0103g\u00e2nd \u00eenc\u0103 o dat\u0103 de ariciul acoperi\u015fului impermeabil cu m\u00e2inile reci \u015fi dureroase ale unui pescar de la cercul polar, Hugo s-a g\u00e2ndit c\u0103 era o \u00eentrebare bun\u0103. \u2014Pot s\u0103 v\u0103 ajut? Vocea de deasupra capului s\u0103u era la fel de sonor\u0103 ca aceea a Arhanghelului Gavriil. Hugo a ridicat privirea c\u0103tre chipul unei ro\u015fcate cu o fa\u021b\u0103 frumoas\u0103, prelung\u0103, dar nec\u0103jit\u0103. A sesizat, uimit, c\u0103 femeia avea mai degrab\u0103 o expresie amuzat\u0103 \u015fi \u00een\u021beleg\u0103toare dec\u00e2t una ofensat\u0103 \u015fi dezgustat\u0103. \u2014\u015etiu cum e cu buc\u0103\u021bile astea de plastic, a spus ea. Sunt dificile. Am \u015fi eu unele la fel, a ad\u0103ugat ea ar\u0103t\u00e2nd spre cutia pe ro\u021bi acoperit\u0103 cu plastic pe care o \u00eempingea. Era un model identic cu cel al lui Hugo. \u2014A\u015fa, a continuat ea. Da\u021bi-mi voie. Femeia s-a aplecat. \u2014Mai \u00eent\u00e2i trebuie s\u0103 trece\u021bi buclele astea peste m\u00e2nere. Apoi nasturii din partea de jos se \u00eencheie aici. Dup\u0103 care trage\u021bi copertina \u015fi\u2026 voil\u00e0! \u00cen doar c\u00e2teva secunde, Theo era \u00eenfofolit \u00een plastic. Un val de recuno\u015ftin\u021b\u0103, mai substan\u021bial chiar dec\u00e2t valul de ap\u0103 izbucnit dintr-un du\u015f, l-a inundat pe Hugo. \u2014Merge\u021bi la Chicklets? l-a \u00eentrebat femeia. \u015ei eu, a z\u00e2mbit ea c\u00e2nd Hugo a dat din cap. Apoi i-a \u00eentins m\u00e2na. \u2014Eu sunt Barbara. Trebuie s\u0103 recunosc c\u0103 e grozav s\u0103 vezi un b\u0103rbat f\u0103c\u00e2nd toate astea. \u2014Dar nu foarte bine, a r\u0103spuns Hugo \u00een chip de scuz\u0103. \u2014Crede\u021bi-m\u0103. Majoritatea b\u0103rba\u021bilor nu se obosesc. Barbara i-a z\u00e2mbit trist\u0103. \u2014Oricum, trebuie s\u0103 fug. Serviciul, a explicat ea d\u00e2nd ochii peste cap. M\u0103 bucur c\u0103 v-am cunoscut, domnule\u2026 \u0103\u0103\u0103\u2026 \u2014Hugo. \u015ei, \u0103\u0103\u0103, mul\u021bumesc\u2026 \u00cen timp ce \u00ee\u015fi b\u00e2lb\u00e2ia recuno\u015ftin\u021ba c\u0103tre spatele femeii care se \u00eendep\u0103rta, Hugo a realizat c\u0103 ploaia \u00eencepuse s\u0103 se \u00eenmoaie. De fapt, aproape c\u0103 se oprise. G\u0103uri zdren\u021buite ap\u0103ruser\u0103 \u00een norii cenu\u015fii, l\u0103s\u00e2nd s\u0103 se vad\u0103 cerul senin. Hugo sim\u021bea chiar \u015fi soarele m\u00e2ng\u00e2indu-l pe spate. Copertina fusese instalat\u0103 la timp ca s\u0103 fie str\u00e2ns\u0103. Cu Theo transpir\u00e2nd sub ap\u0103r\u0103toarea de plastic, Hugo s-a \u00eendreptat gr\u0103bit c\u0103tre Chicklets. Cl\u0103direa era plin\u0103 de oameni; coridorul era sufocat cu mame care se gr\u0103beau s\u0103-\u015fi lase copiii \u015fi s\u0103 fug\u0103 la serviciu \u00eenainte de termenul limit\u0103: ora nou\u0103. Nu numai c\u0103 atmosfera era frenetic\u0103, aproape isteric, dar toat\u0103 lumea trebuia s\u0103-\u015fi trag\u0103 peste \u00eenc\u0103l\u021b\u0103minte ni\u015fte galo\u015fi din plastic de un albastru electric \u00eenainte de a intra \u00een camerele copiilor. Hugo a \u00een\u021beles din anun\u021bul uria\u015f lipit pe u\u015fa de la intrarea \u00een camera bebelu\u015filor c\u0103 ideea era ca progeniturile s\u0103 fie protejate prin p\u0103strarea cur\u0103\u021beniei mediului \u00eenconjur\u0103tor. Mult mai importantul poten\u021bial pericol pentru copii, acela care putea interveni \u00een cazul \u00een care p\u0103rin\u021bii c\u0103deau \u00eencerc\u00e2nd s\u0103-\u015fi trag\u0103 galo\u015fii cu copilul \u00een bra\u021be, nu p\u0103rea s\u0103 \u00eengrijoreze personalul cre\u015fei. Hugo i-a f\u0103cut cu m\u00e2na Barbarei c\u00e2nd aceasta a trecut \u00een goan\u0103 pe l\u00e2ng\u0103 el \u00eendrept\u00e2ndu-se spre ie\u015fire. \u2014Pot s\u0103-\u021bi dau un sfat? a g\u00e2f\u00e2it ea oprindu-se brusc. \u2014Da, te rog, a r\u0103spuns Hugo umil. C\u00e2te vrei. Dup\u0103 cum vezi, n-am habar de nimic. \u2014Eu a\u015f veni fie cu o jum\u0103tate de or\u0103 mai devreme, fie cu o jum\u0103tate de or\u0103 mai t\u00e2rziu. Asta dac\u0103 vii cu ma\u015fina. Altfel n-ai nici o \u015fans\u0103. Nu c\u00e2nd ai de-a face cu mamele alea de gheril\u0103 coco\u021bate \u00een carele lor de lupt\u0103. Barbara a r\u00e2njit \u015fi a \u015fters-o. \u00cen camera copiilor, o asistent\u0103 de cre\u015f\u0103 cu aer capabil l-a luat pe Theo din bra\u021bele lui Hugo. \u2014Acum pleca\u021bi \u015fi nu v\u0103 agita\u021bi, l-a instruit ea. Mai ales \u00een prima zi. Cu un amestec de u\u015furare \u015fi, \u00een mod nea\u015fteptat, o senza\u021bie de sf\u00e2\u015fiere l\u0103untric\u0103, Hugo a \u00eentors spatele \u015fi a plecat. Pe treptele cre\u015fei, acolo unde l\u0103sase c\u0103ruciorul, s-a v\u0103zut silit s\u0103 duc\u0103 o lupt\u0103 cr\u00e2ncen\u0103 ca s\u0103 plieze \u00eentreaga construc\u021bie la loc. Tocmai se felicita pentru rapiditatea remarcabil\u0103 cu care scosese copertina \u015fi a\u015fezase totul \u00een forma ini\u021bial\u0103 de geant\u0103 de golf, c\u00e2nd a realizat c\u0103 prinsese m\u00e2nerele \u00een jurul propriilor glezne. A \u00eenceput s\u0103 trag\u0103 de geant\u0103, dar f\u0103r\u0103 nici un rezultat. A ridicat un genunchi \u015fi a \u00eenceput s\u0103-l scuture. C\u0103ruciorul era acum prins, f\u0103r\u0103 putin\u021ba de a fi clintit, de piciorul lui Hugo. Asta spre amuzamentul mamelor care coborau \u00een grab\u0103 sc\u0103rile. \u2014Fir-ar al dracului! a bolborosit Hugo. Sunt un adev\u0103rat Mr. Bean al p\u0103rin\u021bilor. \u2014Bun\u0103, frumosule! Ea. Complet echipat\u0103, cu decolteul ad\u00e2nc \u015fi machiajul elaborat, \u00een ciuda orei matinale. \u2014Bun\u0103, Laura, a r\u0103spuns Hugo \u00een\u021bepat, scutur\u00e2ndu-\u015fi agitat picioarele prinse \u00een capcan\u0103. Ce mai faci? \u2014Mult mai bine acum c\u0103 te v\u0103d pe tine, sexosule. Au trecut secole. Laura \u015fi-a unduit \u015foldurile c\u0103tre el. \u2014Ce caut\u0103 un tip superb ca tine \u00eentr-un loc ca \u0103sta? \u2014\u00cencearc\u0103 s\u0103 plece, a zis Hugo enervat, scutur\u00e2ndu-\u015fi din nou piciorul. Laura s-a uitat \u00een jos, apoi a izbucnit \u00eentr-un hohot sonor de r\u00e2s. \u2014Hugo! Te-ai \u00een\u021bepenit! \u2014Am observat. Laura s-a l\u0103sat \u00een jos \u2013 cu dificultate, din cauza blugilor foarte str\u00e2m\u021bi. Respir\u00e2nd agitat\u0103 prin decolteul ad\u00e2nc \u015fi lipindu-\u015fi, mai mult dec\u00e2t era nevoie, fa\u021ba de prohabul lui Hugo, Laura a reu\u015fit s\u0103 desfac\u0103 partea din spate a c\u0103ruciorului \u015fi s\u0103-l elibereze. \u00deuguindu-\u015fi buzele \u015fi b\u0103t\u00e2nd din gene, s-a ridicat \u00een picioare. \u2014Mul\u021bumesc, a spus Hugo \u00een\u015ff\u0103c\u00e2nd m\u00e2nerele c\u0103ruciorului. Acum ar cam trebui s\u0103 plec. \u00cens\u0103 Laura p\u0103rea decis\u0103 s\u0103-l \u021bin\u0103 pe loc. \u2014N-am \u015ftiut c\u0103 b\u0103iatul t\u0103u a \u00eenceput s\u0103 vin\u0103 aici, a r\u00e2njit ea, netezindu-\u015fi bluza de trening roz \u021bip\u0103tor tras\u0103 peste o pereche de blugi str\u00e2m\u021bi cu talia joas\u0103, care st\u0103teau s\u0103 plesneasc\u0103 pe ea. Hugo a observat c\u0103 Laura avea un talent deosebit de a face ca \u015fi cea mai inocent\u0103 remarc\u0103 s\u0103 par\u0103 a avea un dublu sens. \u2014Azi a \u00eenceput. Hugo a tres\u0103rit c\u00e2nd Laura s-a apucat s\u0103-i adune fulgii de Weetabix1 de pe revere. Era un gest mult prea intim pentru ora aceea matinal\u0103 \u2013 de fapt, pentru orice or\u0103. \u2014\u015ei Django e aici, a spus ea. Asta c\u00e2nd nu st\u0103 acas\u0103 din cauza conjunctivitei. Hugo habar n-avea ce era aia conjunctivit\u0103. I se p\u0103rea c\u0103 sun\u0103 ca numele unui juc\u0103tor de tenis est-european. \u015ei-a privit ceasul. \u2014Uite ce e, Laura, oric\u00e2t a\u015f vrea s\u0103 r\u0103m\u00e2n aici toat\u0103 ziua \u015fi s\u0103 stau de vorb\u0103... \u2014Trebuie s\u0103 te duci la serviciu. Sigur. \u2014Da. Hugo a \u00eenceput s\u0103 coboare sc\u0103rile. Laura i s-a al\u0103turat, strecur\u00e2ndu-\u015fi bra\u021bul pe sub al lui. \u2014Ce zici de-o cafea? i-a propus ea. E un loc bun chiar dup\u0103 col\u021b. \u2014\u00c3\u0103\u0103, cum am mai spus, trebuie s\u0103 m\u0103 duc la serviciu. \u00cemi pare r\u0103u. \u2014Ei, haide! Doar una mic\u0103. Hugo s-a uitat \u00een ochii ei \u015fi era pe cale s\u0103 refuze, dar a v\u0103zut ceva la care nu se a\u015ftepta. Ceva care trecea de grani\u021ba unui simplu flirt. Ceva implorator \u015fi disperat. Din cauza surprizei, Hugo s-a oprit. \u2014Te rog? a spus Laura cu o voce slab\u0103. \u2014Of, bine atunci. Cuvintele \u00eei ie\u015fiser\u0103 din gur\u0103 \u00eenainte s\u0103 le poat\u0103 opri. Dar ce mama naibii? \u00cent\u00e2rziase deja destul de mult. M\u0103car s-o fac\u0103 lat\u0103. \u00cen plus, era obligat fa\u021b\u0103 de ea. Datorit\u0103 nenorocitului \u0103luia de c\u0103rucior sabotor. Iar dac\u0103 bea acum o cafea cu ea, \u00eensemna c\u0103 nu mai trebuia s\u0103 bea una \u00een viitor. \u2014Dar numai una foarte mic\u0103. Trebuie s\u0103 ajung la birou. \u2014Te-ai \u00eentors la agen\u021bia imobiliar\u0103? l-a \u00eentrebat Laura \u00een timp ce coborau sc\u0103rile cre\u015fei. \u2014Da. \u2014La aceea\u015fi? Dunn \u015fi nu mai \u015ftiu cum? \u2014Da. \u2014Amanda mi-a spus la ultima \u015fedin\u021b\u0103 de \u00eenfrumuse\u021bare c\u0103 ai s\u0103 devii un b\u0103rbat casnic. Am r\u00e2s o gr\u0103mad\u0103 \u00eenchipuindu-ni-te gol, numai cu un \u015for\u021bulet cu vol\u0103na\u015f, \u015fterg\u00e2nd praful cu un puf. \u2014Chiar a\u015fa? a zis Hugo \u00een\u021bepat. \u00ce\u015fi imagina foarte bine scena. Cea de la centrul de \u00eenfrumuse\u021bare, adic\u0103. La cealalt\u0103 prefera s\u0103 nu se g\u00e2ndeasc\u0103. \u2014A, da. Laura i-a dat un ghiont sugestiv \u00een coaste. \u2014Te \u015fi vedeam aspir\u00e2nd gol pu\u015fc\u0103 \u015fi d\u00e2nd peste cap pahare de Baileys. \u00cemi \u00eenchipui, a ad\u0103ugat ea, cu o voce joas\u0103 \u015fi gutural\u0103, c\u0103 ai ar\u0103ta de-a dreptul superb. Hugo regreta acum cu am\u0103r\u0103ciune momentul de nebunie milostiv\u0103 care-l determinase s\u0103 accepte cafeaua. S-a decis s\u0103 pun\u0103 cap\u0103t \u00eent\u00e2lnirii c\u00e2t de repede posibil. \u2014C\u00e2nd se \u00eentoarce Amanda? Coatele Laurei erau a\u015fezate pe mas\u0103, iar \u00eentre ele se odihnea decolteul. Destul de mul\u021bi dintre clien\u021bii de sex masculin \u00eei aruncaser\u0103 priviri piezi\u015fe. \u2014S\u0103 se \u00eentoarc\u0103? \u00c3\u0103\u0103\u0103\u2026 Ar fi trebuit s\u0103-\u015fi dea seama c\u0103 Laura avea s\u0103-i pun\u0103 cea mai grea \u00eentrebare. Cea f\u0103r\u0103 r\u0103spuns. Dar de unde era s\u0103 \u015ftie el? Amanda sunase \u00een noaptea precedent\u0103 ca s\u0103-l anun\u021be c\u0103 lucrase p\u00e2n\u0103 t\u00e2rziu, la birou, a\u015fa c\u0103 se ducea s\u0103 se culce \u00een apartamentul companiei din Soho. Apoi, \u00eei d\u0103duse de \u00een\u021beles c\u0103 existau \u015fanse s\u0103 procedeze la fel \u015fi \u00een seara urm\u0103toare. \u015ei, posibil, \u015fi poim\u00e2ine. \u2014Dar tu o s\u0103 te descurci, nu? O s\u0103 fii pe baricade cu Theo? ciripise ea. Sincer, dragul meu, ai face bine s\u0103 te descurci. Va trebui s\u0103 te obi\u015fnuie\u015fti cu situa\u021bia asta. S-ar putea ca s\u0103pt\u0103m\u00e2na viitoare s\u0103 m\u0103 duc la New York. \u2014Dar\u2026, protestase Hugo \u00eensp\u0103im\u00e2ntat. Prea t\u00e2rziu. Clic. B\u00e2rr. Amanda \u00eenchisese. \u2014Spre sf\u00e2r\u015fitul s\u0103pt\u0103m\u00e2nii, i-a spus el Laurei cu hot\u0103r\u00e2re. E foarte ocupat\u0103 la munc\u0103. Genele \u00eenc\u0103rcate cu mascara ale Laurei au fluturat \u00een jos. \u2014Munc\u0103! Norocoasa. Trebuie s\u0103 fie pl\u0103cut. \u2014De ce trebuie s\u0103 fie pl\u0103cut? a \u00eentrebat-o Hugo mohor\u00e2t, amintindu-\u015fi c\u00e2t de mult \u00eent\u00e2rziase. \u2014Pentru c\u0103 ai un sens \u00een via\u021b\u0103. Starea de spirit a Laurei se schimbase brusc. \u00cen glas i se sim\u021bea am\u0103r\u0103ciunea. Hugo nu era sigur ce voia s\u0103 spun\u0103 Laura. \u015ei nici dac\u0103 el voia neap\u0103rat s\u0103 \u015ftie. Intuind c\u0103 problema era complicat\u0103, Hugo a luat cea\u015fca \u015fi a \u00eenghi\u021bit c\u00e2t a putut din apa neagr\u0103 \u015fi u\u015for op\u0103rit\u0103. Era ner\u0103bd\u0103tor s\u0103 scape c\u00e2t de repede putea. Laura a ridicat b\u0103rbia \u015fi \u015fi-a tras nasul. Hugo a v\u0103zut c\u0103 ochii \u00eei \u00eenotau \u00een lacrimi. \u2014Ce s-a \u00eent\u00e2mplat? a \u00eentrebat f\u0103r\u0103 prea mult\u0103 tragere de inim\u0103. Ea a cl\u0103tinat din cap. \u2014Nimic. Hugo a fost tentat, pre\u021b de-o secund\u0103, s-o cread\u0103 pe cuv\u00e2nt. S\u0103 spun\u0103 \u201eA, da, bine atunci\u201c, s\u0103 se ridice \u015fi s\u0103 plece. \u00cen schimb, s-a trezit b\u0103t\u00e2nd-o pe m\u00e2n\u0103 \u015fi zic\u00e2nd: \u2014Mie nu mi se pare c\u0103 e nimic. Pl\u00e2ngi. Haide! Spune-mi ce s-a \u00eent\u00e2mplat. \u2014Nimeni nu mi-a zis c-o s\u0103 fie a\u015fa, \u015fi-a \u00eenghi\u021bit Laura lacrimile. \u2014Dar am crezut c\u0103-\u021bi place. Mi-am \u00eenchipuit c\u0103 vii aici des. Laura i-a aruncat o privire ner\u0103bd\u0103toare. \u2014Nu cafeneaua, pentru numele lui Dumnezeu! M\u0103 refeream la nenorocitul \u0103la de copil. Dup\u0103 care \u015fi-a mu\u015fcat buza. Fa\u021ba i se bo\u021bise \u015fi i se \u00eenro\u015fise. Fir-ar al dracului! Nu se \u00een\u015felase \u00een privin\u021ba problemei complicate. Of, de ce nu fugise atunci c\u00e2nd avusese ocazia? A\u015fezat pe scaunul minimalist din metal, Hugo a sim\u021bit mu\u015fchii fesieri \u00eencord\u00e2ndu-i-se din cauza frustr\u0103rii. \u2014La ce te referi? a \u00eentrebat scurt. Nu e chiar a\u015fa de r\u0103u, nu? \u00cen fond, Laura era femeie. Trebuia s\u0103 se descurce mai bine dec\u00e2t el. Capul Laurei st\u0103tea acum pr\u0103bu\u015fit pe bra\u021be. A vorbit pe un ton mohor\u00e2t. \u2014Depinde ce \u00een\u021belegi prin nu chiar a\u015fa de r\u0103u. Stau singur\u0103, \u00eembr\u0103cat\u0103 \u00een halatul de baie, zile \u00een \u015fir. Sunt prea obosit\u0103 s\u0103 m\u0103 \u00eembrac fiindc\u0103 b\u0103iatul m\u0103 \u021bine treaz\u0103 toat\u0103 noaptea. Nu-l v\u0103d dec\u00e2t din c\u00e2nd \u00een c\u00e2nd pe l\u0103ptar. Ascult pe Radio Patru piese de rahat despre gospodine invizibile \u015fi submarine sco\u021biene \u00een timp ce-l hr\u0103nesc pe Django ore \u015fi ore \u015fi ore \u00eentregi. M\u0103 \u00eendop cu ciocolate r\u0103mase de la Cr\u0103ciun \u015fi intru \u00een panic\u0103 atunci c\u00e2nd pierd cartea Ginei Ford. Sunt tot timpul furioas\u0103. \u00cen concluzie, \u00eennebunesc. Laura a b\u0103gat m\u00e2na \u00een buzunarul de la spate al pantalonilor \u015fi a scos un pachet de \u021big\u0103ri. \u2014Dar Fergus? a \u00eentrebat-o Hugo. Laura a \u00eenceput s\u0103 chicoteasc\u0103. \u2014Ce-i cu el? Acum am o campanie mare, da? a zis ea, imit\u00e2nd ceea ce probabil c\u0103 era vocea lui. Chiar \u015fi numai din acele cuvinte, Hugo \u015fi-a dat seama c\u0103 so\u021bul Laurei era un b\u0103rbat dur, brutal \u015fi obi\u015fnuit s\u0103 ob\u021bin\u0103 tot ceea ce dorea. Laura a inhalat cu nesa\u021b fumul \u021big\u0103rii. \u2014La ce campanii lucreaz\u0103? Cu c\u00e2t mai repede reveneau la discu\u021biile generale, mai superficiale, cu at\u00e2t mai repede putea s\u0103 scape. Laura a expirat gr\u0103bit\u0103 \u015fi furioas\u0103. \u2014Produse \u00eempotriva rahatului de c\u00e2ine, produse pentru gr\u0103din\u0103. Toat\u0103 ziua st\u0103 \u00een birou \u015fi n\u0103scoce\u015fte denumiri ca Doo Nu, Via\u021ba e\u2026 cu rahat sau Ud\u0103-mi gr\u0103dina. F\u0103r\u0103 s\u0103 vrea, Hugo a l\u0103sat s\u0103-i scape o pufnitur\u0103. Laura l-a privit calm\u0103. \u2014Da. Ha, ha. Numai c\u0103 nu e a\u015fa de amuzant. Se pare c\u0103 munca lui de cacao \u00eei ofer\u0103 mai multe satisfac\u021bii dec\u00e2t dac\u0103 \u015fi-ar petrece timpul cu mine \u015fi cu fiul lui. Nici m\u0103car nu \u015fi-a luat nenorocitul \u0103la de concediu de paternitate. Cu chipul contorsionat de furie, Laura a stins \u021bigara, strivind-o \u00een scrumier\u0103. \u2014Parc-a\u015f fi p\u0103rinte singur. \u015etii, c\u00e2ndva am avut \u015fi eu o via\u021b\u0103. O slujb\u0103. Prieteni. Toate astea. \u2014Nu po\u021bi s\u0103-\u021bi iei o bon\u0103 care s\u0103 te ajute? Ochii lui Hugo au alunecat c\u0103tre ceas. \u2014Bon\u0103? a pufnit Laura. A pus m\u00e2na la frunte, zic\u00e2nd. \u2014M-am s\u0103turat deja de bone. Fumeaz\u0103 pe ascuns, \u00ee\u021bi lovesc ma\u015fina, nu-\u021bi spal\u0103 rufele, le sare \u021band\u0103ra dac\u0103 Django vomit\u0103 pe ele, unele \u015fi-o trag cu Fergus, \u00een rarele ocazii c\u00e2nd ajunge \u015fi el pe-acas\u0103\u2026 \u2014\u015ei-o trag cu Fergus? Laura a cl\u0103tinat din cap. \u00cei intrase fum \u00een ochi. \u2014Fergus e unul dintre b\u0103rba\u021bii \u0103ia care consider\u0103 c\u0103 monogamia e o specie de copac. Hugo \u015fi-a adus aminte de b\u0103rbatul cu care Laura fusese \u00een holul hotelului de Cr\u0103ciun. N-a f\u0103cut \u00eens\u0103 nici un comentariu. \u2014A\u015fa c\u0103 acum \u00eencerc cu Chicklets, a spus ea cu o voce nefericit\u0103. \u00cel bag c\u00e2teva ore \u00eentr-o cre\u015f\u0103 ca s\u0103 \u00eencerc s\u0103-mi revin. \u2014Ce p\u0103rere ai de cre\u015f\u0103? a \u00eentrebat-o Hugo. E bun\u0103 de ceva? Laura a ridicat din umeri. \u2014E prea devreme ca s\u0103 m\u0103 pronun\u021b. Dar m\u0103car mai am pe cineva cu care s\u0103 vorbesc: asistentele de-acolo. Crede-m\u0103. Am nevoie de asta. Am ajuns s\u0103 m\u0103 tutuiesc cu casierele de la supermarket \u015fi m\u0103 bucur c\u00e2nd primesc telefoane oficiale de la firmele de televiziune prin cablu. Laura \u015fi-a \u015fters nasul cu un \u015ferve\u021bel de h\u00e2rtie \u015fi i-a z\u00e2mbit lui Hugo. Dintr-odat\u0103, starea de spirit i se schimbase din nou. \u2014Hei! Destul cu lament\u0103rile. De ce nu vii \u00eentr-o zi pe la mine s\u0103 bei ceva? Am putea s\u0103 ne distr\u0103m. Una dintre pleoape i-a cobor\u00e2t \u00eentr-o clipire lasciv\u0103. De team\u0103, lui Hugo i s-a str\u00e2ns stomacul. S-a ridicat de la mas\u0103, \u015fi-a terminat cafeaua \u015fi s-a scotocit prin buzunare dup\u0103 m\u0103run\u021bi\u015f. \u2014 \u00cemm, sigur, a zis el pun\u00e2nd pe mas\u0103 o bancnot\u0103 de cinci lire. Dar acum te rog s\u0103 m\u0103 scuzi. Chiar trebuie s\u0103 plec la serviciu. \n", "tc \"Capitolul 13\" \u2014Al, e gre\u015fit s-o consideri o sarcin\u0103 obligatorie, a spus Jake \u00eentorc\u00e2ndu-i cel mai sclipitor, \u015farmant \u015fi conving\u0103tor z\u00e2mbet al lui. E un privilegiu. O bucurie. Ar trebui s\u0103 vrei s\u0103-i oferi lui Ro cel mai bun start nutri\u021bional posibil \u00een via\u021b\u0103. Orice mam\u0103 bun\u0103 ar vrea asta. \u2014Dar vreau, sigur c\u0103 vreau, a r\u0103spuns Alice disperat\u0103, z\u00e2mbind curajoas\u0103 de\u015fi i se str\u00e2ngea inima. Ce nebunie fusese s\u0103-\u015fi \u00eenchipuie c\u0103 problemele ei de nutri\u021bie se sf\u00e2r\u015fiser\u0103 pentru c\u0103 Rosa trecuse pe alimente solide. Patru sute optzeci de mililitri tot mai trebuiau stor\u015fi zilnic. \u00cen plus, Jake insista c\u0103 Rosa nu trebuie s\u0103 m\u0103n\u00e2nce nimic altceva dec\u00e2t m\u00e2ncare preg\u0103tit\u0103 \u00een cas\u0103 din legume organice. Preg\u0103tit\u0103 de ea, de Alice. \u00cennebunitor era faptul c\u0103 \u00eentreaga situa\u021bie corespundea perfect previziunilor maic\u0103-sii. Dar nu era nici pe departe la fel de dificil ca \u00eencercarea de a preg\u0103ti respectiva m\u00e2ncare. Alice, care nu avusese \u00een via\u021ba ei nici cea mai mic\u0103 \u00eenclina\u021bie pentru g\u0103tit, ura fiecare minut pe care-l petrecea f\u0103c\u00e2nd m\u00e2ncare. \u015ei, \u00een special, detesta felul \u00een care ar\u0103ta buc\u0103t\u0103ria \u00een urma eforturilor ei: ca o explozie \u00eentr-o fabric\u0103 de sup\u0103. \u00cen chiuvet\u0103 se adunau mormane \u00eent\u0103rite de m\u00e2ncare, iar pe podea \u015fi pe mas\u0103 se \u00eentindeau tot felul de alte pete. Pe aragaz se \u00eenghesuiau o mul\u021bime de tig\u0103i cu buc\u0103\u021bele lipite de dovlecei \u015fi morcovi. Era un chin. Trebuiau s\u0103 existe modalit\u0103\u021bi mai simple prin care Rosa s\u0103-\u015fi primeasc\u0103 vitaminele \u015fi mineralele. \u2014Sigur c\u0103 exist\u0103, a spus imediat Jake. Nu ai nevoie dec\u00e2t de o carte bun\u0103 de bucate. Asta-i tot. Trebuie s\u0103 existe o carte bun\u0103 de bucate organice sau vegetariene pentru copii. Cum s\u0103 te distrezi preg\u0103tind cea mai bun\u0103 m\u00e2ncare organic\u0103 pentru copil sau ceva de genul \u0103sta. Da, \u0103sta e titlul. Avea ni\u015fte re\u021bete fantastice de sos bechamel preparat din lapte matern. Alice a tras ad\u00e2nc aer \u00een piept. \u2014Eu m\u0103 g\u00e2ndeam, a \u00eencercat Alice, amintindu-\u015fi ce spusese mama ei, mai repede la m\u00e2ncare organic\u0103 pentru copii la borcan. Jake p\u0103rea dezgustat. \u2014Rosa nu m\u0103n\u00e2nc\u0103 piure de la supermarket. \u2014Nu vreau s\u0103 zic tot timpul, a dat Alice un pas \u00eenapoi. \u015ei, oricum, m\u0103 refeream la piureuri organice. Chipul frumos al lui Jake p\u0103rea acum de piatr\u0103. \u2014Nu \u00een\u021beleg care e problema, a spus el. De ce nu po\u021bi s\u0103 le prepari tu singur\u0103? Ai tot timpul \u00een lume. \u2014De fapt, l-a corectat cu bl\u00e2nde\u021be Alice, nu am chiar at\u00e2t de mult timp. \u2014De ce nu? \u2014\u00cen primul r\u00e2nd, din cauza al\u0103ptatului, i-a atras aten\u021bia Alice. Asta continu\u0103 s\u0103-mi ocupe ore \u00eentregi. \u015ei schimbatul scutecelor de bumbac ale Rosei \u00eemi ia timp. Apoi trebuie s\u0103 corectez paginile pentru La Gunoi!. Ca s\u0103 nu mai pun la socoteal\u0103 \u015fi partea cu \u021binutul contabilit\u0103\u021bii. \u2014Nu mi-am dat seama c\u0103 nu vrei s\u0103 m\u0103 aju\u021bi, a replicat Jake \u021b\u00e2fnos. Credeam c\u0103 \u015fi tu crezi \u00een reciclare la fel de mult ca \u015fi mine. \u2014Cred, sigur c\u0103 da, \u015fi, sincer, nu m\u0103 deranjeaz\u0103 s\u0103 te ajut, a r\u0103spuns Alice serioas\u0103. N-am spus dec\u00e2t c\u0103 atunci c\u00e2nd nu m\u0103 ocup de una din chestiile astea \u2013 ceea ce, sincer, \u00eemi ia aproape toat\u0103 ziua \u2013 a\u015f prefera s\u0103 m\u0103 joc cu Rosa, nu s\u0103 m\u0103 spetesc g\u0103tind ca o sclav\u0103. C\u00e2nd a pomenit-o pe preaiubita ei fiic\u0103, vocea lui Alice s-a \u00eenmuiat. Pentru ea, paradisul \u00eensemna s\u0103-\u015fi lipeasc\u0103 nasul de c\u0103p\u015forul ei c\u0103ldu\u021b, cu p\u0103r m\u0103t\u0103sos, \u015fi s\u0103 priveasc\u0103 fe\u021bi\u015foara aceea serioas\u0103, cu un n\u0103sturel de nas \u015fi cu ochi alba\u015ftri uria\u015fi, \u00een timp ce Rosa se concentra asupra a ceea ce-i atr\u0103sese aten\u021bia: cheile lui Alice de la cas\u0103, o moned\u0103 r\u0103t\u0103cit\u0103 pe podea. Trebuia spus c\u0103 rareori se \u00eent\u00e2mpla ca Rosa s\u0103 se uite la fostele cutii de margarin\u0103 de soia, sp\u0103late acum, despre care, din nu se \u015ftie ce motiv, Jake crezuse c\u0103 aveau s\u0103 genereze ore \u00eentregi de joc plin de pl\u0103cere. Minnie Mouse-ul care lumina disp\u0103ruse de mult\u0103 vreme; probabil c\u0103 fusese dat unor droga\u021bi sau unor oameni f\u0103r\u0103 ad\u0103post. Alice nu \u00eendr\u0103znise niciodat\u0103 s\u0103 \u00eentrebe. \u2014Eu cred, a insistat ea, c\u0103 Rosa n-ar p\u0103\u021bi nimic dac\u0103, din c\u00e2nd \u00een c\u00e2nd, ar primi m\u00e2ncare de la borcan. Sau dac\u0103 i-a\u015f prepara ceva care nu ne-ar obliga dup\u0103 aceea s\u0103 redecor\u0103m buc\u0103t\u0103ria. \u2014Ce anume, de pild\u0103? a replicat Jake dispre\u021buitor. Alice a ridicat din umeri. \u2014Ou\u0103 fierte \u015fi sold\u0103\u021bei? \u2014Nu sold\u0103\u021bei, a mustrat-o Jake. Nu amesteca milit\u0103ria \u00een m\u00e2ncarea lui Ro. Alice a oftat. Doar cu o zi \u00eenainte, Jake o \u00eenv\u0103\u021base pe Rosa o versiune a poezioarei \u201ePurcelu\u015ful\u201c, \u00een care porcii se duceau la t\u00e2rgul fermierilor \u015fi m\u00e2ncau chiftele cu nuci \u00een loc de friptur\u0103 de vit\u0103. Lui Alice i se p\u0103ruse pu\u021bin cam mult. \u2014Vai, Jake, exclamase Alice. \u00cen cur\u00e2nd, marele \u015fi b\u0103tr\u00e2nul duce de York o s\u0103 refuze s\u0103 mai intre \u00een r\u00e2ndurile armatei. Jake a c\u0103zut pe g\u00e2nduri. \u2014S\u0103 \u015ftii, i-a spus el, c\u0103 nu e deloc o idee rea. Acum, \u00eens\u0103, Jake nu era deloc g\u00e2nditor. Privirea lui era acuzatoare \u015fi avea doza corect\u0103 de dezam\u0103gire care \u00eei induce celuilalt un sentiment de vin\u0103. D\u00e2ndu-\u015fi seama c\u0103 era lene\u015f\u0103 \u015fi lipsit\u0103 de etic\u0103, Alice \u015fi-a sim\u021bit umerii l\u0103s\u00e2ndu-i-se \u00eentr-un gest de capitulare. \u2014Bine. O s\u0103 m\u0103 duc s\u0103 iau o carte de bucate. Privind partea plin\u0103 a paharului, o c\u0103l\u0103torie \u00een ora\u015f probabil c-avea s\u0103-i prind\u0103 bine. Statul \u00een cu\u015fc\u0103, \u00een Vechea Morg\u0103, \u00eencerc\u00e2nd s\u0103 produc\u0103 m\u00e2ncare vegetarian\u0103 organic\u0103 pentru copil o scosese din min\u021bi. \u00cen foarte multe sensuri. \n\nA devenit cur\u00e2nd limpede c\u0103 Neil inten\u021biona s\u0103 c\u00e2\u015ftige tot ce era de c\u00e2\u015ftigat de pe urma noului aranjament referitor la programul cu jum\u0103tate de norm\u0103. \u015eeful pretindea ca Hugo s\u0103 rezolve \u00een doar c\u00e2teva ore tot ceea ce p\u00e2n\u0103 atunci rezolva \u00eentr-o zi \u00eentreag\u0103. Inclusiv, ca \u015fi \u00eenainte, cele mai grele cazuri de la Dunn \u015fi Dustard. Ca, de exemplu, \u00eenc\u00e2nt\u0103toarea cas\u0103 cu aspect de castel care ar\u0103ta at\u00e2t de atr\u0103g\u0103tor \u00een vitrina agen\u021biei. Doar atunci c\u00e2nd vizitau personal proprietatea cump\u0103r\u0103torii interesa\u021bi de ea descopereau c\u0103 era pozi\u021bionat\u0103 \u00eentr-un cimitir de propor\u021bii. Hugo a observat c\u0103 accentul pus pe faptul c\u0103 zona era lini\u015ftit\u0103 \u015fi c\u0103 \u00eemprejurimile erau pline cu flori nu \u00eei impresiona pe vizitatori. \u00centr-un final, casa fusese cump\u0103rat\u0103 la un pre\u021b de nimic de un antreprenor de pompe funebre din Crewe, care ie\u015fise la pensie \u015fi pentru care amplasamentul casei nu avea nimic extraordinar. \u2014Fine, uite o chestie de\u015fteapt\u0103 pentru tine, l-a anun\u021bat Neil \u00eentr-o zi. Un cuplu care vrea s\u0103 cumpere o cas\u0103 \u00een Bath. \u2014\u015ei unde-i de\u015ftept\u0103ciunea? l-a \u00eentrebat Hugo absent. Se chinuia s\u0103-\u015fi dea seama cum avea s\u0103 reu\u015feasc\u0103 s\u0103 \u00eengr\u0103m\u0103deasc\u0103 \u00een programul aglomerat din diminea\u021ba urm\u0103toare o vizit\u0103 la o libr\u0103rie. Hugo spera c\u0103 manualele de cre\u015ftere a copilului aveau s\u0103-i lumineze acest univers \u00eentunecat. Neil a pus pe biroul lui o bucat\u0103 de h\u00e2rtie. \u2014Ne-au trimis c\u00e2teva, \u0103\u0103\u0103, condi\u021bii. Refuz\u0103 s\u0103 cumpere casa de la cineva care a fost divor\u021bat. Nu accept\u0103 ca \u00een adres\u0103 s\u0103 existe cifra trei, iar casa nu trebuie s\u0103 aib\u0103 u\u015fa de la intrare vopsit\u0103 \u00een alt\u0103 culoare dec\u00e2t verde. Hugo \u015fi-a frecat ochii obosi\u021bi. \u2014E ridicol! Neil s-a \u00eencruntat. \u2014Fine, eu nu-\u021bi cer p\u0103rerea. Eu \u00ee\u021bi cer s\u0103 le g\u0103se\u015fti o cas\u0103. \u2014Sigur, Neil, a r\u0103spuns Hugo gr\u0103bit. \u00ce\u015fi amintise c\u0103 opiniile caustice \u015fi sentimentele personale erau un lux pe care nu \u015fi-l mai permitea. Mai t\u00e2rziu, \u00een cursul acelei dimine\u021bi, Hugo a ar\u0103tat unui cuplu \u00een v\u00e2rst\u0103 un bungalow care, \u00een mod incredibil, se numea \u201eOsokozi\u201c. Mai degrab\u0103 \u201eOsour\u00e2t\u201c1, s-a g\u00e2ndit Hugo c\u00e2nd a observat inorogii hido\u015fi, picta\u021bi cu vopsea maro, care tronau deasupra fiec\u0103rui st\u00e2lp al por\u021bii. \u00cen ciuda aspectului \u015fi a pre\u021bului exorbitant, cuplul p\u0103rea realmente interesat de proprietate. B\u0103tr\u00e2nica s-a \u00eentors c\u0103tre Hugo cu ni\u015fte ochi apo\u015fi, dar \u00eencrez\u0103tori. \u2014Dac\u0103 a\u021bi fi \u00een locul nostru, crede\u021bi c\u0103 dumneavoastr\u0103 a\u021bi cump\u0103ra casa? Hugo a ezitat. Dac\u0103-i f\u0103cea s\u0103 cumpere casa respectiv\u0103, era clar c\u0103 b\u0103tr\u00e2nii \u00ee\u015fi epuizau economiile de-o via\u021b\u0103. Pe de alt\u0103 parte, ce-i p\u0103sa lui? \u00cen meseria asta nu era loc de sentimente. Dac\u0103 \u00eencepeai s\u0103 te la\u015fi impresionat, erai pierdut. \u2014Pun pariu c-a\u015f cump\u0103ra-o, a r\u0103spuns arbor\u00e2nd cel mai persuasiv r\u00e2njet. De fapt, chiar m\u0103 g\u00e2ndeam s\u0103 fac \u015fi eu o ofert\u0103. Lui Hugo i s-a p\u0103rut ciudat de dificil s\u0103-i mint\u0103 pe b\u0103tr\u00e2nei. \u00cen orice caz, nu i-a fost la fel de u\u015for a\u015fa cum \u00eei era odat\u0103. Dar sarcina lui era s\u0103 v\u00e2nd\u0103. Nu-\u015fi putea permite s\u0103 se lase impresionat de oameni tocmai \u00een momentul \u00een care venitul lui era mai necesar dec\u00e2t fusese vreodat\u0103. Hugo mai avea acum o gur\u0103 de hr\u0103nit. De\u015fi gura \u00een cauz\u0103 nu p\u0103rea teribil de interesat\u0103 s\u0103 fie hr\u0103nit\u0103. Era clar c\u0103 gre\u015fea undeva. Cu c\u00e2t mai repede reu\u015fea s\u0103 pun\u0103 m\u00e2na pe o carte despre cre\u015fterea copilului, cu at\u00e2t mai bine. Una dintre pu\u021binele virtu\u021bi ale propriet\u0103\u021bii Osokozi era u\u015furin\u021ba cu care se ajungea de la ea \u00een centrul ora\u015fului. Hugo a intrat glon\u021b \u00een prima libr\u0103rie care i-a ie\u015fit \u00een cale. \u00cen\u0103untru, un v\u00e2nz\u0103tor palid, cu aspect prerafaelit, i-a explicat cum s\u0103 ajung\u0103 la sec\u021biunea Copii \u015fi Bebelu\u015fi. Hugo a luat-o pe dup\u0103 col\u021bul indicat, dar ceea ce a v\u0103zut acolo l-a \u015focat. Era adev\u0103rat c\u0103 se afla \u00een c\u0103utarea unor sfaturi, dar nu \u00eentr-o asemenea cantitate. Sfaturile se \u00eentindeau de la tavan p\u00e2n\u0103 la podea. Erau rafturi peste rafturi de doctori, psihologi \u015fi \u201especiali\u015fti \u00een cre\u015fterea copiilor\u201c de toate tipurile \u015fi toate culorile. Literalmente. Erau kilometri \u015fi kilometri \u00eentregi de cotoare ro\u015fietice \u015fi pastelate, dar nici unul dintre ele nu purta titlul pe care-l c\u0103uta Hugo. Cum s\u0103 pui un scutec, Cum s\u0103 hr\u0103ne\u015fti copilul \u015fi alte cuno\u015ftin\u021be de baz\u0103 pentru p\u0103rintele care nu \u015ftie absolut nimic nu p\u0103rea s\u0103 se afle \u00een oferta de c\u0103r\u021bi a libr\u0103riei. C\u0103r\u021bile prezente p\u0103reau interesate de probleme mult mai elevate. De pild\u0103: Cum s\u0103 cre\u015fti copilul vegetarian, Cum s\u0103 cre\u015fti copilul \u00eentru dragoste, dreptate \u015fi adev\u0103r \u015fi Cum s\u0103 cre\u015fti un copil \u00eentr-o societate permisiv\u0103 din punct de vedere sexual. Dumnezeule! La c\u00e2te probleme aveau de rezolvat el \u015fi Theo, la asta nici m\u0103car nu se g\u00e2ndise. La extrema cealalt\u0103, Dou\u0103zeci de jocuri simple pentru copila\u015fi \u00ee\u021bi descria cum s\u0103 amuzi copilul transform\u00e2nd un \u015ferve\u021bel \u00eentr-un coif sau o pung\u0103 pentru vom\u0103 \u00eentr-un avion ori \u00eentr-o p\u0103pu\u015fic\u0103. Se presupune c\u0103 \u00eenainte ca \u015ferve\u021belul \u015fi punga s\u0103 fie folosite. Urma apoi 365 de metode prin care s\u0103-\u021bi adormi copilul. Hugo s-a holbat uluit la cartea \u00een cauz\u0103. Oare existau \u00eentr-adev\u0103r 365 de metode? Atunci cum se f\u0103cea c\u0103 el nu cuno\u015ftea nici m\u0103car una? Extr\u0103g\u00e2nd din raft Ce se \u00eent\u00e2mpl\u0103 \u00een primul an, Hugo a descoperit c\u0103 un copil de v\u00e2rsta lui Theo \u201ear trebui s\u0103 fie \u00een stare s\u0103 acorde aten\u021bie unei stafide\u201c \u015fi \u201es\u0103 scoat\u0103 un sunet umed, amuzat\u201c. Hugo a intrat \u00een panic\u0103. Ce \u00eensemna cu exactitate un sunet umed, amuzat? Oare el se deranjase vreodat\u0103 s\u0103-i prezinte lui Theo o stafid\u0103 c\u0103reia acesta s\u0103-i acorde aten\u021bie? Sau un alt fruct uscat? Pe dracu\u2019! Era un p\u0103rinte \u00eenfior\u0103tor. Cel mai groaznic. Nefericit, Hugo a mai scos ni\u015fte c\u0103r\u021bi despre ritualul hr\u0103nirii, s-a aruncat pe canapeaua din plastic negru \u015fi s-a preg\u0103tit s\u0103 \u00eenve\u021be. Auzind c\u0103 \u00een sec\u021biunea pentru copii mai intrase cineva, Hugo a ridicat privirea. Spre surprinderea lui, a recunoscut-o pe nouvenit\u0103. Ini\u021bial, a sim\u021bit un puseu de nepl\u0103cere. Era Alice. Serioasa, curata Alice, so\u021bia dezgust\u0103torului Jake \u015fi femeia care reu\u015fise s\u0103 distrug\u0103 de una singur\u0103 cariera american\u0103 a Amandei. De\u015fi, Hugo trebuia s\u0103 admit\u0103 c\u0103 \u00een aceast\u0103 ultim\u0103 privin\u021b\u0103 nu mai era at\u00e2t de indignat pe c\u00e2t fusese c\u00e2ndva. Alice nu s-a uitat la b\u0103rbatul din sec\u021biunea pentru copii. A \u00eentors spatele rapid, sper\u00e2nd c\u0103 ochii ro\u015fii nu-i fuseser\u0103 observa\u021bi. \u00cen mod destul de nea\u015fteptat, \u00een autobuz, Alice izbucnise \u00een lacrimi din cauza frustr\u0103rii \u015fi a epuiz\u0103rii. \u015ei asta pentru c\u0103, atunci c\u00e2nd ie\u015fise din Vechea Morg\u0103, Jake o \u00eentrebase dac\u0103 putea s\u0103 cumpere ni\u015fte bicarbonat de sodiu. \u2014De ce? \u00eentrebase Alice. Nu fac nici o pr\u0103jitur\u0103. \u2014Nu, dar e un foarte bun agent de cur\u0103\u021bare, \u00eei r\u0103spunsese Jake z\u00e2mbind. A venit vremea s\u0103 adopt\u0103m o abordare mai etic\u0103 \u00een ceea ce prive\u015fte gospod\u0103ria. Alice \u00eei aruncase o privire goal\u0103. \u2014Po\u021bi s\u0103-l combini cu o\u021bet alb \u015fi s\u0103-l folose\u015fti ca s\u0103 parfumezi covoarele, ca s\u0103 desfunzi \u021bevi sau ca s\u0103 freci obiectele din o\u021bel inoxidabil, \u015fi toate astea f\u0103r\u0103 s\u0103 produci suferin\u021be planetei, a\u015fa cum fac produsele de cur\u0103\u021bat conven\u021bionale. Apoi Jake se str\u00e2mbase. \u2014Pe tine nu te \u00eengrijoreaz\u0103 tot clorul \u0103la care curge prin \u021bevile noastre? Alice s-a g\u00e2ndit c-o \u00eengrijora mult mai pu\u021bin dec\u00e2t g\u00e2ndul c\u0103 urma s\u0103 \u00eencerce s\u0103 cure\u021be baia cu o\u021bet. Pentru c\u0103, evident, cur\u0103\u021barea casei cu bicarbonat de sodiu \u015fi o\u021bet c\u0103dea \u00een sarcina ei. Tocmai situa\u021bia asta nenorocit\u0103 care o a\u015ftepta o f\u0103cuse s\u0103 pl\u00e2ng\u0103 \u00een autobuz. Alice era epuizat\u0103 dup\u0103 o noapte obositoare cu Rosa. S\u00e2nii tumefia\u021bi o s\u0103getau la orice mi\u015fcare, iar oasele o dureau surd, de parc\u0103 era r\u0103cit\u0103, ceea ce, dat\u0103 fiind abordarea din ce \u00een ce mai restrictiv\u0103 a lui Jake \u00een ceea ce prive\u015fte \u00eenc\u0103lzirea casei, era foarte probabil. St\u00e2nd \u00een partea din spate a autobuzului \u015fi \u021bin\u00e2nd-o \u00een bra\u021be pe Rosa, acum lini\u015ftit\u0103, Alice a sim\u021bit cum lacrimile au \u00eenceput s\u0103-i curg\u0103 u\u015for pe obraz. A pl\u00e2ns pe tot drumul c\u0103tre ora\u015f. Abia acum, ajuns\u0103 \u00een fa\u021ba libr\u0103riei, reu\u015fise s\u0103 se calmeze. Hugo a privit-o pe Alice pe furi\u015f. A observat c\u0103 un copil \u00een portbebe \u00eei dormea lini\u015ftit la piept. Indiferent de rezervele pe care le avea fa\u021b\u0103 de Alice, lui Hugo \u00eei venea greu s\u0103 nu fie impresionat de acest fapt. Nici nu era \u00een stare s\u0103-\u015fi \u00eenchipuie pe l\u00e2ng\u0103 c\u00e2te femei \u2013 \u015fi c\u00e2\u021bi b\u0103rba\u021bi \u2013 cu copii \u00een portbebeuri nu trecuse pe strad\u0103 f\u0103r\u0103 s\u0103 aib\u0103 habar c\u0103 era martorul unei mari realiz\u0103ri. Primele lui eforturi, chiar de a asambla portbebeul, ca s\u0103 nu mai aminteasc\u0103 \u015fi de acelea de a-l a\u015feza pe Theo \u00een el, se soldaser\u0103 cu un copil url\u00e2nd \u015fi cu el \u00een pragul unui atac de apoplexie. Instruc\u021biunile erau imposibil de urmat; cel mai reu\u015fit efort al lui Hugo se \u00eencheiase cu Theo prins \u00een chingi de-a-ndoaselea, cu capul ie\u015findu-i prin una din g\u0103urile destinate picioarelor. \u00centr-un final, Hugo decisese c\u0103 \u00eentregul mecanism de produc\u021bie suedez\u0103 era o alt\u0103 glum\u0103 proast\u0103 \u015fi-l abandonase dezgustat. Cu toate acestea, era limpede c\u0103 Alice \u00eei d\u0103duse de cap. \u015ei, din ceea ce vedea el, copilul era nu numai curat, dar nu avea nici suzet\u0103 \u015fi era piept\u0103nat. \u015ei asta i s-a p\u0103rut lui Hugo o chestie uluitoare. \u00cenainte s\u0103 fie nevoit s\u0103 aib\u0103 grij\u0103 de Theo, nu se g\u00e2ndise c\u0103 femeile cu copii lini\u015fti\u021bi erau altfel dec\u00e2t a\u015fa cum trebuiau s\u0103 fie. Dar acum Hugo \u015ftia de ce efort era nevoie ca s\u0103 speli un copil, ca s\u0103-l \u00eembraci, s\u0103-l schimbi, apoi, invariabil, s\u0103-l mai schimbi o dat\u0103, s\u0103-l hr\u0103ne\u015fti, s\u0103-l \u00eembraci din nou dup\u0103 ce l-ai hr\u0103nit \u015fi abia apoi s\u0103 fii gata de plecare, f\u0103r\u0103 s\u0103 mai pui la socoteal\u0103 \u015fi preg\u0103titul propriei persoane \u00een acela\u015fi timp. Dar apoi \u015fi-a amintit c\u0103, dac\u0103 exista cineva care s\u0103 reu\u015feasc\u0103 \u00een mod uimitor, atunci aceasta trebuia s\u0103 fie Alice cea serioas\u0103 \u015fi nesuferit\u0103. Alice cea serioas\u0103, cu m\u00e2na ei de fier \u2013 asta dac\u0103 pove\u015ftile \u00eenveninate ale Amandei erau adev\u0103rate: cum c\u0103 femeia asta \u021binuse sub control nu numai \u00eentregul departament juridic de la Intercorp, dar \u015fi majoritatea ziari\u015ftilor din companie, \u00een felul ei pedant, profesionist, menit s\u0103 \u00een\u0103bu\u015fe creativitatea. Era adev\u0103rat, \u015fi-a spus Hugo, fix\u00e2nd profilul nemi\u015fcat al lui Alice, c\u0103 aspectul megalomaniac nu era evident. Dar, indubitabil, tocmai din cauza asta femeia era \u015fi mai periculoas\u0103. Desigur, la fel ca \u015fi so\u021bul ei cel execrabil, tipa d\u0103dea senza\u021bia de st\u0103p\u00e2nire des\u0103v\u00e2r\u015fit\u0103 de sine, \u00eencredere \u00een propria persoan\u0103 \u015fi pricepere. \u015ei-acum iat-o r\u0103sfoind \u2013 pentru numele lui Dumnezeu \u2013 Cum s\u0103 te distrezi preg\u0103tind cea mai bun\u0103 m\u00e2ncare organic\u0103 pentru copil. Hugo a fost cuprins de un sentiment zdrobitor de inutilitate. El abia era \u00een stare s\u0103 \u00eenc\u0103lzeasc\u0103 m\u00e2ncarea pentru copii din borcan f\u0103r\u0103 s-o ard\u0103. Deprimat, Hugo a cobor\u00e2t privirea asupra c\u0103r\u021bilor risipite pe genunchi. Apoi, a auzit un sunet \u00een\u0103bu\u015fit. Un nas tras. A ridicat imediat ochii c\u0103tre Alice. Dumnezeule, da, umerii \u00eei tremurau. Alice cea serioas\u0103, buna, dar nesuferita Alice pl\u00e2ngea. L\u0103crima peste Cum s\u0103 te distrezi preg\u0103tind cea mai bun\u0103 m\u00e2ncare organic\u0103 pentru copil. \u00cen mod evident, nu era chiar a\u015fa de distractiv. Hugo a s\u0103rit \u00een picioare \u00eengrijorat. C\u0103r\u021bile s-au pr\u0103bu\u015fit pe podea. \u2014E\u015fti bine? Ce \u00eentrebare cretin\u0103. Femeia n-ar fi hohotit \u00een v\u0103zul lumii \u00eentr-o libr\u0103rie dac\u0103 ar fi fost bine. \u2014Poftim. Ia asta. Hugo i-a \u00eentins o gr\u0103m\u0103joar\u0103 mototolit\u0103 de material, care fusese c\u00e2ndva o batist\u0103 cu monogram\u0103 foarte \u015fic. I-o f\u0103cuse cadou Amanda. \u2014E curat\u0103, a ad\u0103ugat el. De-acum se prinsese cum func\u021biona ma\u015fina de sp\u0103lat. Dar faza cu c\u0103lcatul era \u00eenc\u0103 la anilumin\u0103 de el. Politicos, Hugo a \u00eentors privirea c\u00e2nd Alice \u015fi-a suflat nasul. Era nedumerit. Comportamentul femeii nu era deloc \u00een acord cu ceea ce \u015ftia despre ea. Oamenii r\u0103i nu izbucnesc \u00een lacrimi. \u015ei nici fetele bune, dar \u00eeng\u00e2mfate. \u2014Stai jos, a \u00eendemnat-o el, \u00eemping\u00e2nd gr\u0103bit restul de c\u0103r\u021bi c\u0103tre cap\u0103tul canapelei negre \u015fi uzate. Alice \u015fi-a dat la o parte o \u015fuvi\u021b\u0103 de p\u0103r \u015fi l-a privit cu ochi \u00eenl\u0103crima\u021bi \u015fi jena\u021bi. \u2014Te rog s\u0103 m\u0103 ier\u021bi, a spus Hugo, dar cred c\u0103 ne-am mai \u00eent\u00e2lnit. N-ai fost la cursul prenatal de la Spitalul de Vest? Alice a dat din cap, surprins\u0103. Nu-l recunoscuse pe Hugo \u015fi era mirat\u0103 c\u0103 el o recunoscuse pe ea. \u00cen ultima vreme, abia dac\u0103 se mai recuno\u015ftea ea \u00eens\u0103\u015fi. Cum nu mai v\u0103zuse interiorul unui coafor de luni de zile, p\u0103rul ei blond prezenta acum ni\u015fte r\u0103d\u0103cini maro lungi \u015fi de aceea \u00ee\u015fi petrecea majoritatea timpului prins \u00eentr-o coad\u0103 de cal. \u015ei trecuser\u0103 luni de zile de c\u00e2nd Alice nu-\u015fi mai v\u0103zuse trusa de machiaj; f\u0103r\u0103 \u00eendoial\u0103 c\u0103 p\u00e2n\u0103 acum aceasta ajunsese deja la azilul de droga\u021bi. La \u00eenceput, lui Alice i se p\u0103ruse ciudat s\u0103 umble nemachiat\u0103. Dar, dup\u0103 ce Jake insistase c\u0103-i place mai mult cum \u00eei st\u0103 a\u015fa, natural\u0103, Alice nu mai v\u0103zuse de ce s\u0103 se mai deranjeze s\u0103-\u015fi picteze \u00eentreaga masc\u0103 de r\u0103zboi. \u2014 Hugo, a zis el ridic\u00e2nd o m\u00e2n\u0103. Hugo Fine. \u2014 A, \u00eemi amintesc, a spus ea d\u00e2ndu-\u015fi seama, dezam\u0103git\u0103, c\u0103 acest cavaler cu vorbe bl\u00e2nde \u015fi batist\u0103 curat\u0103 era agentul imobiliar \u015fi so\u021bul detestabilei Amanda Hardwick. Dup\u0103 dezam\u0103gire, a urmat sentimentul de uimire. B\u0103rbatul ar\u0103ta cu totul altfel dec\u00e2t \u00ee\u015fi aducea ea aminte. C\u00e2ndva atr\u0103g\u0103tor, acum ar fi trebuit s\u0103 se b\u0103rbiereasc\u0103. Fosta lui spilcuial\u0103 era acum mototolit\u0103. Ochii \u00eei erau injecta\u021bi, iar dedesubt aveau ni\u015fte s\u0103cule\u021bi ro\u015fietici uria\u015fi, care tr\u0103dau oboseal\u0103. Pielea \u00eei era uscat\u0103, barba \u00eei era crescut\u0103, iar privirea \u00eei era h\u0103ituit\u0103 \u015fi disperat\u0103. Alice \u015fi-a amintit c\u0103 Jake spusese despre el c\u0103 e un \u201etic\u0103los uns cu toate alifiile\u201c \u015fi c\u0103-l detestase din prima clip\u0103 din motive pe care ea nu le \u00een\u021belesese. \u00cen fond, el nu suferise din cauza Amandei Hardwick. Dar singura alifie prezent\u0103 acum era cea \u201e\u00eentins\u0103\u201c pe p\u0103rul \u00een mod evident nesp\u0103lat al lui Hugo. Costumul lui alt\u0103dat\u0103 elegant era acum mototolit \u015fi p\u0103tat; \u00een special \u00een zona umerilor \u015fi a reverelor. Clar, era vorba de un copil. Alice \u015ftia c\u0103 Amanda n\u0103scuse; Jake se \u00eent\u00e2lnise cu el, din gre\u015feal\u0103, tocmai la barul spitalului Cavendish. \u201e\u00ce\u015fi bea propria greutate \u00een whisky \u015fi fuma ca un crematoriu\u201c, \u00eei raportase Jake dispre\u021buitor. Recunosc\u00e2nd \u00een Hugo toate semnele p\u0103rintelui epuizat, Alice nu \u015fi-a putut reprima un val de simpatie. Pe care, \u00eens\u0103, l-a \u00een\u0103bu\u015fit imediat. Faptul c\u0103 era un p\u0103rinte h\u0103r\u021buit nu-l f\u0103cea mai pu\u021bin nepl\u0103cut. A\u015fa cum probabil c\u0103 \u015fi era; oricine tr\u0103ia cu Amanda Hardwick trebuia s\u0103 fie a\u015fa. Cu c\u00e2t mai repede pleca de l\u00e2ng\u0103 el, cu at\u00e2t mai bine. Numai c\u0103, s-a g\u00e2ndit Alice privindu-\u015fi pumnul str\u00e2ns, con\u021binutul nasului ei se afla \u00een batista lui. Ce piele minunat\u0103, se g\u00e2ndea Hugo. Maternitatea nu ad\u0103ugase nici un surplus siluetei gra\u021bioase care se ghicea pe sub haina umflat\u0103. Iar lacrimile \u00eei f\u0103ceau ochii \u0103ia alba\u015ftri s\u0103 par\u0103 mai mari \u015fi mai limpezi ca niciodat\u0103. \u015ei, v\u0103zut\u0103 de-aproape, fa\u021ba prelung\u0103 \u015fi oval\u0103 avea senin\u0103tatea unui \u00eengel medieval. Alice nu ar\u0103ta ca o femeie rea. Nici pe departe. Dar, trebuia spus, Alice p\u0103rea suspicioas\u0103. Hugo presupunea c\u0103 asta era ceva de \u00een\u021beles. \u00cen fond, el era domnul Amanda Hardwick \u015fi nu exista nici un motiv pentru care ar fi putut s\u0103 presupun\u0103 c\u0103 Alice avea fa\u021b\u0103 de Amanda altfel de sentimente dec\u00e2t acelea pe care le avea Amanda fa\u021b\u0103 de ea. Sau dec\u00e2t cele pe care le avea el fa\u021b\u0103 de Jake \u015fi viceversa. Cuprins de un val de furie, Hugo \u015fi-a amintit de ultima lor \u00eent\u00e2lnire petrecut\u0103 \u00een timp ce el se afla \u00een plin\u0103 sesiune de schimbare a scutecului lui Theo pe bancheta din spate a ma\u015finii. Chiar \u015fi a\u015fa, dorin\u021ba ca el \u015fi Alice s\u0103 devin\u0103 prieteni cre\u015ftea \u00een el cu rapiditate. Motivul din spatele acestei dorin\u021be a lui Hugo nu era mila pe care i-o treziser\u0103 lacrimile ei \u015fi nici m\u0103car faptul c\u0103 aprecia felul \u00een care ar\u0103ta Alice. Era vorba de faptul c\u0103, \u00een mod clar, Alice \u015ftia cum s\u0103 aib\u0103 grij\u0103 de un copil. Iar el, pe de alt\u0103 parte, habar nu avea. Oare Alice n-ar fi putut s\u0103-l ajute? \u2014Ar cam trebui s\u0103 plec, a spus ea. Alice a pus m\u00e2na, protector, peste copilul din portbebe. Hugo \u00ee\u015fi storcea creierii \u00een c\u0103utarea unui pretext ca s-o opreasc\u0103. \u2014Deci, ai n\u0103scut, a spus el pe un ton de conversa\u021bie. \u2014Da. Alice p\u0103rea surprins\u0103. Hugo a sim\u021bit c\u0103 ro\u015fe\u015fte. Oricum, ce fel de ajutor voia s\u0103-i cear\u0103? De unde s\u0103 \u00eenceap\u0103? \u2014\u00c3\u0103\u0103\u0103\u2026 c\u00e2t are b\u0103iatul? \u2014Fata, i-a t\u0103iat-o Alice imediat, vr\u00e2nd s\u0103 pun\u0103 cap\u0103t discu\u021biei. Spre deosebire de Hugo, ea nu avea nici un interes ascuns pentru care s\u0103-\u015fi doreasc\u0103 s\u0103 mai stea \u015fi s\u0103 mai vorbeasc\u0103. \u2014Vai, scuze. Ce prost sunt! \u00c3\u0103\u0103. Deci c\u00e2t are fata? \u2014Patru luni. \u2014La fel ca al meu. Al meu e b\u0103ie\u021bel. \u00cel cheam\u0103, \u0103\u0103\u0103, Theo. Ochii lui Alice au alunecat c\u0103tre mormanul de c\u0103r\u021bi de l\u00e2ng\u0103 Hugo. \u2014M-am apucat de studiu, a m\u0103rturisit Hugo sp\u0103sit. So\u021bia mea e, \u0103\u0103\u0103, plecat\u0103 momentan. Eu am r\u0103mas la c\u00e2rm\u0103 \u015fi, sincer s\u0103 fiu, nu m\u0103 descurc prea bine. Fir-ar al dracului! De ce naiba pomenise de Amanda? Fa\u021ba lui Alice s-a crispat. \u2014Trebuie s\u0103 plec, a spus ea t\u0103ios. \u2014\u015ei eu. Ei bine, Hugo \u00eencercase. Dar era limpede c\u0103 Alice nu voia ca ei doi s\u0103 fie prieteni \u015fi, \u00een fond, de ce-ar fi vrut a\u015fa ceva? Date fiind rela\u021biile ei cu Amanda, era surprinz\u0103tor c\u0103 \u00eenc\u0103 mai era acolo. Hugo a ar\u0103tat cu m\u00e2na spre c\u0103r\u021bi. \u2014Tu pe care ai cump\u0103ra-o? Dac\u0103 ai fi un p\u0103rinte de rahat, care n-are habar de nimic, e complet dezn\u0103d\u0103jduit \u015fi gre\u015fe\u015fte \u00eenfior\u0103tor \u00een tot ceea ce face? C\u00e2nd a terminat fraza, z\u00e2mbetul lui Hugo aproape c\u0103 se stinsese. Nefericirea, confuzia, teama \u015fi lipsa de somn din ultimele zile \u015fi nop\u021bi \u00eel ajunseser\u0103. Spre groaza lui, Hugo a sim\u021bit c\u0103 buza de jos \u00eencepe s\u0103-i tremure, iar ochii s\u0103 i se umple cu lacrimi. Alice, care fusese pe punctul s\u0103 se \u00eentoarc\u0103 pe tocurile ei vegetariene, a avut un moment de ezitare. \u00cei st\u0103tuse pe limb\u0103 s\u0103 i-o tr\u00e2nteasc\u0103 lui Hugo c\u0103 nu e problema ei ce carte ar trebui s\u0103 cumpere el. Dar sim\u021bise deja ceva \u00een felul \u00een care el \u00eei m\u0103rturisise c\u0103 se ocup\u0103 de copil. B\u0103rbatul p\u0103ruse, \u00een mod sincer, neajutorat. Iar acum, incredibil, dar s-ar fi zis c\u0103 era pe punctul s\u0103 izbucneasc\u0103 \u00een pl\u00e2ns. Ceea ce nu era un lucru la care te puteai a\u015ftepta din partea unei persoane apropiate de Amanda Hardwick. Alice s-a uitat la el nedumerit\u0103. \u2014Pentru c\u0103, \u015fi-a tras Hugo nasul, l\u0103s\u00e2ndu-se complet la mila ei, sincer s\u0103 fiu, sunt pierdut. A \u00een\u015ff\u0103cat cartea care se g\u0103sea \u00een v\u00e2rful mormanului \u015fi a deschis-o la nimereal\u0103. \u2014\u201eOare ne ascult\u0103m cu-adev\u0103rat copiii?\u201c a citit, apoi a ridicat ochii umezi c\u0103tre Alice. Pe cuv\u00e2nt c\u0103 eu \u00eel ascult. Ore \u00eentregi, \u00een fiecare noapte, ca s\u0103 fiu mai precis. Spre surprinderea lui, Alice a \u00eenceput s\u0103 chicoteasc\u0103. Era un chicot absolut diferit de obi\u015fnuita hlizeal\u0103 a Amandei. Era un hohot pornit din g\u00e2t, cald, care f\u0103cea ca lumea s\u0103 par\u0103, dintr-odat\u0103, un loc mai bun \u015fi mai luminos. \u2014Ce problem\u0103 ai exact? l-a \u00eentrebat ea. \u2014\u00cemmm, p\u0103i, e dificil s\u0103 fiu pre\u2026 \u2014Vrei s\u0103 spui c\u0103 totul e o problem\u0103? Hugo s-a foit pe canapea. Nu-i pl\u0103cea s\u0103-\u015fi m\u0103rturiseasc\u0103 m\u0103sura real\u0103 a incompeten\u021bei. Mai ales \u00een fa\u021ba unui om care-i era, \u00een fond, str\u0103in \u015fi care p\u0103rea a fi \u00eentruchiparea p\u0103rintelui perfect. Dar acum, c\u0103 am\u00e2ndoi pl\u00e2nseser\u0103 \u00een libr\u0103ria Waterstone\u2019s, Hugo se sim\u021bea mai aproape de Alice. \u2014Se poate spune c\u0103 exist\u0103 c\u00e2teva, \u0103\u0103\u0103, provoc\u0103ri. \u2014B\u0103iatul nu doarme? a ghicit Alice. \u2014\u00c3\u0103\u0103, da. Desigur, starea aproape insomniac\u0103 a lui Theo era una dintre probleme. Dar era un bun \u00eenceput. \u2014Ceea ce trebuie s\u0103 faci, a spus Alice, este s\u0103 te str\u0103duie\u015fti ca pe parcursul zilei s\u0103-l \u021bii, c\u00e2t se poate de mult, treaz. Eu a\u015fa am f\u0103cut, a continuat m\u00e2ng\u00e2ind spatele portbebeului, \u015fi se pare c\u0103 metoda func\u021bioneaz\u0103. \u00cen felul \u0103sta, noaptea o s\u0103 doarm\u0103. De fapt, presupun c\u0103 e o chestie evident\u0103. Hugo a cl\u0103tinat din cap. \u2014Mi se pare logic. E adev\u0103rat c\u0103 Theo tinde s\u0103 sfor\u0103ie toat\u0103 ziua \u015fi s\u0103 petreac\u0103 toat\u0103 noaptea. De\u015fi acum \u00een timpul dimine\u021bii merge la cre\u015f\u0103. \u2014Ei, asta ar trebui s\u0103-l \u021bin\u0103 treaz. Alice \u015fi-a \u00eendesat sub bra\u021b Cum s\u0103 te distrezi preg\u0103tind cea mai bun\u0103 m\u00e2ncare organic\u0103 pentru copil. \u2014Oricum, mult noroc. Eu trebuie s\u0103 plec. Lui Hugo nu i-a mai venit \u00een minte nici o \u00eentrebare ca s-o mai re\u021bin\u0103. \n\n", "tc \"Capitolul 14\" Era clar c\u0103 noutatea mersului la Chicklets se epuizase pentru Theo. \u00cen diminea\u021ba de fa\u021b\u0103, ca \u015fi ieri, \u015fi alalt\u0103ieri, copilul se \u00eencordase \u015fi \u00eencepuse s\u0103 sc\u00e2nceasc\u0103 de cum v\u0103zuse cl\u0103direa cre\u015fei. \u2014Teama de separare, a spus scurt una din angajatele cre\u015fei. O s\u0103-i treac\u0103. Hugo \u00ee\u015fi dorea s\u0103 poat\u0103 crede lucrul \u0103sta. Dac\u0103 Theo voia, la modul serios, s\u0103 stea cu taic\u0103-s\u0103u, asta \u00eensemna c\u0103 \u00eentr-adev\u0103r ura cre\u015fa. Nu se putea spune c\u0103 \u00eempreun\u0103 cu Hugo se distra prea tare. Theo p\u0103rea s\u0103-\u015fi petreac\u0103 majoritatea timpului pl\u00e2ng\u00e2nd, \u00een timp ce Hugo se chinuia s\u0103 \u00een\u021beleag\u0103 de ce fiul lui pl\u00e2ngea. \u2014Hai, dragul meu, i-a murmurat el b\u0103iatului care urla c\u00e2t \u00eel \u021bineau pl\u0103m\u00e2nii. Nu mai fi a\u015fa. Cel pu\u021bin, nu azi. Hugo avea programat\u0103 o \u00eent\u00e2lnire important\u0103 la o jum\u0103tate de or\u0103 dup\u0103 ce ajungea la serviciu. Era vorba de ni\u015fte clien\u021bi care voiau s\u0103 v\u00e2nd\u0103 portofoliul de cl\u0103diri al unei ber\u0103rii din perioada victorian\u0103 \u015fi organizaser\u0103 un concurs de frumuse\u021be printre agen\u021bii imobiliari locali. \u00cen diminea\u021ba asta era r\u00e2ndul celor de la Dunn \u015fi Dustard s\u0103 se prezinte. Hugo \u015ftia c\u0103 Neil \u00ee\u015fi dorea cu disperare s\u0103 fie numit agent unic pentru respectiva v\u00e2nzare. Exact tipul \u0103sta de cl\u0103diri industriale de patrimoniu era la mare c\u0103utare printre noile companii de media \u015fi tehnologie care \u00eencepuser\u0103 s\u0103 \u00eenfloreasc\u0103 \u00een Bath precum ciupercile dup\u0103 ploaie. Nu era vorba de un nou fenomen de genul exploziei imobiliare din zona King\u2019s Cross, dar probabil c\u0103 era varianta cea mai apropiat\u0103 care se putea \u00eent\u00e2mpla \u00een Bath, iar Hugo sim\u021bea, la g\u00e2ndul \u0103sta, ceva din vechiul lui entuziasm. Nu-\u015fi putea permite s\u0103 \u00eent\u00e2rzie la \u00eent\u00e2lnire. \u2014M\u0103 bazez pe tine s\u0103-i impresionezi, \u00eel avertizase Neil. Le-am spus c-o s\u0103-l pun pe cel mai grozav agent al nostru, fost juc\u0103tor pe pia\u021ba londonez\u0103, s\u0103 stoarc\u0103 tot ce se poate stoarce din orice poten\u021bial cump\u0103r\u0103tor. I-am \u00eennebunit cu \u015farmul t\u0103u \u015fi cu puterea ta de convingere. A\u015fa c\u0103 trebuie s\u0103 te duci \u015fi s\u0103-i dai pe spate. A\u015fa c\u0103 acum, c\u00e2nd urcau treptele cre\u015fei, iar Theo a \u00een\u021bepenit ca un bloc de st\u00e2nc\u0103 \u015fi-a \u00eenceput s\u0103 protesteze url\u00e2nd, Hugo a mugit disperat. Cum dracu\u2019 s\u0103 poat\u0103 cineva s\u0103 fac\u0103 fa\u021b\u0103 unei asemenea situa\u021bii \u015fi s\u0103 se mai g\u00e2ndeasc\u0103 \u015fi la munc\u0103 \u00een acela\u015fi timp? Hugo a observat-o pe una dintre mame \u00eempleticindu-se c\u0103tre intrare. A recunoscut-o: era Sue. Barbara, femeia care \u00eel ajutase cu copertina c\u0103ruciorului, le f\u0103cuse cuno\u015ftin\u021b\u0103 cu c\u00e2teva zile \u00een urm\u0103. Ca \u015fi Theo, copilul pe care Sue \u00eel c\u0103ra se zb\u0103tea \u015fi urla de parc\u0103 cineva \u00eencerca s\u0103-l ucid\u0103. \u2014Bun\u0103, a strigat Hugo ca s\u0103 acopere zbieretele. A observat c\u0103 tr\u0103s\u0103turile de obicei vesele ale lui Sue erau acum prelungi \u015fi de un verde pregnant. \u2014Te sim\u021bi bine? a ad\u0103ugat el. Sue a dat din cap. \u2014Limbrici, a zis ar\u0103t\u00e2nd copilul. Hamish mi i-a dat \u015fi mie. Dar el e bine acum, nu-\u021bi face griji, a continuat ea repede, uit\u00e2ndu-se la Theo. Numai c\u0103 eu am vomat toat\u0103 noaptea. \u2014Ar trebui s\u0103 stai \u00een pat, i-a spus Hugo \u00een timp ce intrau \u00een cl\u0103dire. Sue a izbucnit \u00eentr-un hohot de r\u00e2s care nu p\u0103rea deloc voios. \u2014Sigur c-ar trebui. Dar dac\u0103 eu r\u0103m\u00e2neam \u00een pat, cine-l mai aducea pe Hamish la cre\u015f\u0103? \u015ei nici nu pot s\u0103 lipsesc de la serviciu. \u00cen ultima vreme mi-am luat at\u00e2tea zile libere, din cauza diferitelor lui boli, \u00eenc\u00e2t, dac\u0103 mai lipsesc o dat\u0103, or s\u0103 m\u0103 dea afar\u0103. \u2014Biata de tine, a spus Hugo. \u015ei-a dat seama, plin de vinov\u0103\u021bie, c\u0103 nu era singurul p\u0103rinte cu probleme. P\u00e2n\u0103 \u015fi Alice, cu toat\u0103 eficien\u021ba ei, avusese un motiv s\u0103 pl\u00e2ng\u0103. De multe ori, dup\u0103 \u00eent\u00e2lnirea aceea, Hugo se \u00eentrebase care fusese motivul. \u2014S\u0103 ai un copil \u015fi s\u0103-\u021bi \u021bii \u015fi serviciul e un adev\u0103rat co\u015fmar, a zis Sue c\u00e2nd au ajuns la intrarea \u00een camera copiilor. \u2014Mie-mi spui, a fost de acord Hugo a\u015fez\u00e2ndu-l la sub\u021bioar\u0103 pe Theo, care continua s\u0103 se zbat\u0103, \u015fi tr\u0103g\u00e2ndu-\u015fi peste pantofi galo\u015fii alba\u015ftri regulamentari. \u2014Dac\u0103 ai un copil, angajatorii nu sunt deloc \u00een\u021beleg\u0103tori, s-a lamentat Sue \u00een vreme ce \u00eel preda pe Hamish. Tot timpul m\u0103 \u00eentreb dac\u0103 merit\u0103. Oricum, din salariu, abia dac\u0103 reu\u015fesc s\u0103 acop\u0103r toate taxele. \u2014E dificil, a \u00eencuviin\u021bat Hugo. Sentimentul de camaraderie pe care \u00eel sim\u021bea \u00een leg\u0103tur\u0103 cu celelalte mame cu serviciu de la Chicklets nu era ceva la care se a\u015fteptase. \u015ei totu\u015fi, senza\u021bia asta era pl\u0103cut\u0103. \u00centr-un fel cumplit. Cu to\u021bii erau \u00een aceea\u015fi barc\u0103, iar barca naviga pe o mare \u00een furtun\u0103. Lui Sue \u00eei venea deja s\u0103 vomite. \u2014Ar cam trebui s\u0103 plec, a zis ea respir\u00e2nd cu greutate. Dac\u0103 am noroc, o s-ajung la toalet\u0103 \u00eenainte s\u0103 mi se fac\u0103 din nou r\u0103u. * * * Conduc\u00e2nd, \u00een sf\u00e2r\u015fit, c\u0103tre birou, Hugo s-a frecat la ochi. Spiritul de familie de la cre\u015f\u0103 se evaporase, iar acum b\u0103rbatul se sim\u021bea epuizat \u015fi nenorocit. Teama de separare a lui Theo era un co\u015fmar, sco\u021b\u00e2nd astfel la lumin\u0103 sentimentul de vin\u0103 \u015fi, \u00een general, de incompeten\u021b\u0103, care p\u00e2ndea sub suprafa\u021ba format\u0103 din tentativele de comportament parental. Unde gre\u015fea? Hugo \u00ee\u015fi dorea s-o poat\u0103 \u00eentreba pe Alice. Oare nu era \u00een stare s\u0103 n\u0103scoceasc\u0103 nici o metod\u0103 prin care s-o poat\u0103 revedea? Erau at\u00e2tea lucruri pe care nu le \u015ftia. Privirea aruncat\u0103 asupra ceasului de la bordul ma\u015finii a fost urmat\u0103 de ap\u0103sarea furioas\u0103 a pedalei de accelera\u021bie. Avea s\u0103 \u00eent\u00e2rzie mai mult dec\u00e2t crezuse la nenorocita aia de \u00eent\u00e2lnire. \u2014Au \u00eenceput acum cinci minute, i-a raportat Shauna plin\u0103 de satisfac\u021bie c\u00e2nd a trecut prin fa\u021ba biroului ei. Hugo a ignorat-o, a b\u0103tut \u00een u\u015fa \u00eenchis\u0103 de la biroul lui Neil \u015fi a intrat. O femeie \u00eembr\u0103cat\u0103 \u00een bej \u015fi un b\u0103rbat \u00eentr-un costum gri, cu un aer enervat, de Oswald Mosley, st\u0103teau unul l\u00e2ng\u0103 cel\u0103lalt \u00een fa\u021ba biroului lui Neil. Fa\u021ba ro\u015fie a lui Neil avea acum o aur\u0103 alb\u0103struie din cauza ecranului laptopului la care acesta se holba, probabil ca s\u0103 dea senza\u021bia unei eficien\u021be de ultim\u0103 genera\u021bie. C\u00e2nd Hugo a intrat pe u\u015f\u0103, Neil a ridicat privirea c\u0103tre el. \u2014\u2026depinde, \u00een totalitate, de omul care face v\u00e2nzarea, explica Oswald Mosley cu o voce g\u00e2j\u00e2it\u0103. Acesta e un proiect foarte special, care cere un tip special de om. Cineva care s\u0103 se simt\u0103 \u00een largul lui \u00een preajma genului de client pe care ne dorim s\u0103-l atragem \u2013 \u00een majoritate, persoane preocupate de mod\u0103, care migreaz\u0103 din Londra \u00eenspre provincie. C\u0103ut\u0103m pe cineva care s\u0103 combine cuno\u015ftin\u021bele \u015fi talentul cu o doz\u0103 de \u015farm, persuasiune \u015fi rafinament. Aspectul fizic e de o importan\u021b\u0103 capital\u0103\u2026 \u2014Nu e nevoie s\u0103 mai c\u0103uta\u021bi, a bubuit Neil. Iat\u0103-l pe omul momentului. A picat la \u021banc. Ei, Hugo, ai fost cu noaptea-n cap s\u0103 zg\u00e2l\u021b\u00e2i pia\u021ba imobiliar\u0103? Hugo a \u00een\u021beles c\u0103 \u0103sta era momentul s\u0103 intre \u00een ac\u021biune. \u2014\u00c3\u0103\u0103, da. Da. Absolut. \u2014Vede\u021bi? El e omul vostru. Nu doarme niciodat\u0103, a r\u00e2njit Neil c\u0103tre cuplul din fa\u021ba lui. M\u0103n\u00e2nc\u0103, respir\u0103, ba chiar \u015fi cac\u0103 v\u00e2nz\u0103ri. Femeia \u00een bej p\u0103rea surprins\u0103. \u00cens\u0103 Neil era de neoprit. Hugo se \u00eentreba dac\u0103 nu cumva, \u00een ciuda orei matinale, nu luase deja ceva la bord. \u2014Domnule \u015fi doamn\u0103 Pinchett, face\u021bi cuno\u015ftin\u021b\u0103 cu Hugo Fine. Domnul \u015earm Legendar \u015fi Domnul Rafinament \u00een persoan\u0103. E cel mai bun agent imobiliar din zon\u0103, dac\u0103 nu chiar din \u00eentreaga \u021bar\u0103. Omul ale c\u0103rui servicii nu vi le pute\u021bi asigura dec\u00e2t dac\u0103 numi\u021bi agen\u021bia Dunn \u015fi Dustard ca unic agent al dumneavoastr\u0103. Hugo a arborat pe buze cel mai \u00eencrez\u0103tor \u015fi mai conving\u0103tor z\u00e2mbet din arsenal. Cu toate astea, privindu-i pe cei doi Pinchett, \u015fi-a dat seama c\u0103 ace\u015ftia nu se uitau la z\u00e2mbetul lui. Dintr-un motiv misterios, erau focaliza\u021bi asupra picioarelor lui. Neil se uita \u00een acela\u015fi loc. Hugo a sim\u021bit cum \u00eei \u00eenghea\u021b\u0103 \u015fira spin\u0103rii. Oare uitase s\u0103-\u015fi cure\u021be pantofii sau ce? C\u00e2nd a cobor\u00e2t \u015fi el privirea a observat c\u0103 fiecare dintre pantofii marca Church, m\u0103rimea patruzeci \u015fi patru, era par\u021bial acoperit cu o glug\u0103 din plastic de un albastru electric. Hugo era \u00een continuare \u00eenc\u0103l\u021bat cu galo\u015fii de la cre\u015f\u0103. \u2014Mul\u021bumesc c\u0103 mi-ai spus, a m\u00e2r\u00e2it el c\u0103tre Shauna c\u00e2nd a trecut prin fa\u021ba biroului ei, dup\u0103 ce ie\u015fise \u00een goan\u0103 din biroul lui Neil. Shauna a aruncat o privire spre picioarele lui. \u2014A, a fost o gre\u015feal\u0103? Nu mi-am dat seama. Poate din cauza aerului de mare agent imobiliar de Londra pe care-l aveai atunci. \u2014Ha, ha, ai fost al dracului de haioas\u0103! Hugo \u015fi-a smuls pungile de plastic \u015fi le-a aruncat \u00een co\u015ful de gunoi. Cur\u00e2nd dup\u0103 asta, so\u021bii Pinchett au trecut pe l\u00e2ng\u0103 biroul lui. Nici unul nu s-a uitat la el. Erau urma\u021bi de un Neil implorator, care continua s\u0103-\u015fi cear\u0103 scuze \u015fi care i-a aruncat lui Hugo o privire furioas\u0103 \u00eenainte s\u0103 ias\u0103 el \u00eensu\u015fi din birou, probabil ca s\u0103 se duc\u0103 s\u0103-\u015fi \u00eenece necazul \u00eentr-o c\u00e2rcium\u0103. La dou\u0103sprezece \u015fi jum\u0103tate, Hugo s-a uitat la ceas. Neil nu se \u00eentorsese \u00eenc\u0103, ceea ce era bine. Hugo trebuia s\u0103 fac\u0103 urgent o vizit\u0103 la Sainsbury \u00eenainte s\u0103 se duc\u0103 s\u0103-l ia pe Theo de la Chicklets. \u00cen dulap nu mai era nici un borcan, iar cutiu\u021bele cu lapte pentru copii deja preparat \u2013 Hugo \u00eencetase de mult s\u0103 mai numere m\u0103surile din varianta sub form\u0103 de praf \u2013 se terminaser\u0103 \u015fi ele. O, Doamne, \u015fi mai trebuia cump\u0103rat \u015fi tortul pentru cre\u015f\u0103. A\u015fa cum le aminteau tuturor afi\u015fele \u00eenc\u0103 de acum c\u00e2teva s\u0103pt\u0103m\u00e2ni, Chicklets urma s\u0103 organizeze o licita\u021bie de pr\u0103jituri, la care to\u021bi p\u0103rin\u021bii erau a\u015ftepta\u021bi s\u0103 contribuie. Hugo avea senza\u021bia pregnant\u0103 c\u0103 dac\u0103 el s-ar fi ab\u021binut, copilul avea s-o p\u0103\u021beasc\u0103. C\u00e2nd a intrat \u00een parcarea supermarketului, ploaia a \u00eenceput s\u0103 se rostogoleasc\u0103 pe parbriz. Ultimul loc din zona P\u0103rin\u021bi \u015fi Copii de l\u00e2ng\u0103 intrare tocmai fusese ocupat. Hugo a privit furios cum o familie cu greutate, format\u0103 din patru membri, a cobor\u00e2t din Fordul Escort. Ambii fii, care erau \u00eengrozitor de gra\u015fi, aveau \u00een jur de dou\u0103zeci de ani. Hugo s-a g\u00e2ndit la fiul lui cel micu\u021b \u015fi la cum avea s\u0103-l poarte \u00een bra\u021be prin ploaie din cel\u0103lalt cap\u0103t al parc\u0103rii \u015fi a-nceput s\u0103 vad\u0103 ro\u015fu \u00een fa\u021ba ochilor. \u2014Scuza\u021bi-m\u0103, a strigat el l\u0103s\u00e2nd geamul \u00een jos. Locul \u0103la e pentru persoane cu copii mici. Mama, o femeie cu fa\u021ba rotund\u0103, \u00eembr\u0103cat\u0103 \u00een trening, s-a \u00eentors c\u0103tre el. \u2014\u015ei ce-i cu asta? a \u021bipat la r\u00e2ndul ei. Eu am copiii cu mine, nu? \u2014Nu vi se pare c\u0103 sunte\u021bi pu\u021bin cam nep\u0103s\u0103toare? a provocat-o Hugo. Locurile astea au fost g\u00e2ndite pentru ca oamenii care au copii mici \u00een c\u0103rucioarele de supermarket, s\u0103-i poat\u0103 transfera \u00een ma\u015fin\u0103 mai u\u015for. De asta \u015fi sunt mai aproape de intrare. Pentru o clip\u0103, lui Hugo aproape c\u0103 nu i-a venit s\u0103 cread\u0103 ce spunea. Hugo Fine, fostul b\u0103iat de ora\u015f, se transformase \u00eentr-un militant cu gura mare \u00eempotriva celor care abuzau de spa\u021biile de parcare de l\u00e2ng\u0103 supermarketuri. Devenise un p\u0103rinte cu atitudine. Dar de ce nu? Genul \u0103sta de egoism era pur \u015fi simplu intolerabil. Mai ales dac\u0103 Theo trebuia s\u0103 sufere din cauza lui. \u2014Da, \u015fi ce-\u021bi pas\u0103 \u021bie? a urlat so\u021bul cel gras \u015fi slinos al femeii. Nu v\u0103d nici un copil \u00een ma\u015fina ta. Hugo s-a \u00eentors s\u0103 se uite la scaunul de ma\u015fin\u0103 al lui Theo. Acesta era gol. Panica l-a sufocat p\u00e2n\u0103 c\u00e2nd \u015fi-a amintit c\u0103, desigur, a\u015fa \u015fi trebuia s\u0103 fie. Theo era \u00eenc\u0103 la Chicklets \u015fi a\u015ftepta s\u0103 fie luat acas\u0103. \u00cen timp ce el ridica geamul \u015fi pleca \u00een c\u0103utarea unui alt loc de parcare, familia cea gras\u0103 a \u00eenceput s\u0103 fac\u0103 mi\u015fto de el \u015fi s\u0103-i arate tot felul de degete. Hugo spera s\u0103 nu-i \u00eent\u00e2lneasc\u0103 \u00een supermarket. Nu trebuia dec\u00e2t s\u0103 evite standul cu chipsuri \u015fi pr\u0103jituri cu fri\u015fc\u0103. \u00cen\u0103untrul magazinului, Hugo s-a holbat la zidul de scutece \u015fi-a sim\u021bit cum \u00eel apuc\u0103 deprimarea la g\u00e2ndul c\u0103 urma s\u0103 cumpere o nou\u0103 colec\u021bie, mare \u015fi costisitoare, din obiectele imposibil de a\u015fezat pe trup. \u00cencercarea din diminea\u021ba respectiv\u0103, chiar \u015fi dup\u0103 propriile lui standarde, fusese ru\u015finoas\u0103. Theo se agitase imposibil de tare \u015fi, cu toate c\u0103 Hugo f\u0103cuse tot ce \u00eei st\u0103tuse \u00een putin\u021b\u0103, nici una dintre p\u0103r\u021bile adezive ale scutecului nu se lipise, a\u015fa c\u0103, \u00een final, fusese obligat s\u0103 lege pantalona\u015fii deasupra \u015fi cu asta basta. Hugo a aruncat ni\u015fte pamper\u015fi \u00een co\u015f \u015fi s-a mutat \u00een zona cu m\u00e2ncare pentru copii. Ca de obicei, ca s\u0103 nu mai piard\u0103 timp aleg\u00e2nd produsele, a \u00eenceput s\u0103 \u00eenainteze de-a lungul raftului, lu\u00e2nd fiecare al doilea borcan din \u015fir. C\u00e2nd a ajuns la cap\u0103tul r\u00e2ndului, o femeie a trecut prin fa\u021ba lui. Era \u00eenalt\u0103, slab\u0103 \u015fi blond\u0103, cu o fa\u021b\u0103 prelung\u0103, g\u00e2nditoare \u015fi ochi mari, care scrutau \u00eengrijora\u021bi lista de cump\u0103r\u0103turi. Un copil bine crescut se i\u021bea din portbebeul care at\u00e2rna pe pieptul femeii. \u2014Alice! a exclamat Hugo absolut \u00eenc\u00e2ntat. Co\u015ful lui Alice, a\u015fa cum a observat Hugo, gemea sub greutatea numeroaselor legume proaspete. F\u0103r\u0103 \u00eendoial\u0103 c\u0103 totul avea leg\u0103tur\u0103 cu Cum s\u0103 te distrezi preg\u0103tind cea mai bun\u0103 m\u00e2ncare organic\u0103 pentru copil. Hugo s-a uitat la co\u015ful lui, care gemea sub greutatea borcanelor, \u015fi i-a aruncat lui Alice o privire vinovat\u0103. \u2014M\u0103 faci s\u0103-mi fie ru\u015fine. \u2014Poftim? a \u00eentrebat Alice z\u0103p\u0103cit\u0103. \u2014G\u0103te\u015fti toate legumele alea pentru copil. Sunt impresionat. \u2014De fapt, nu toate sunt pentru Rosa. Unele sunt pentru petrecerea de disear\u0103. Hugo s-a uitat la ea admirativ \u015fi uluit. Femeia asta nu numai c\u0103-\u015fi \u021binea copilul sub control, dar mai d\u0103dea \u015fi petreceri. \u2014O petrecere. Ce distractiv! a exclamat nu prea conving\u0103tor. Hugo abia dac\u0103-\u015fi mai amintea ultima petrecere la care fusese. R\u0103m\u0103sese undeva, \u00een negura timpului, \u00eentr-o perioad\u0103 \u00een care tr\u0103ise \u00een acel loc mitic numit Londra, \u00een vremea c\u00e2nd el avusese un soi de via\u021b\u0103. \u2014A\u015fa ar trebui, a z\u00e2mbit Alice. Jake i-a invitat la noi pe c\u00e2\u021biva dintre cei care lucreaz\u0103 pentru La Gunoi!. Revista lui, a ad\u0103ugat ea v\u0103z\u00e2nd privirea goal\u0103 a lui Hugo. Hugo \u015fi-a amintit de ultraimportantul organ de reciclare pe care Jake pretindea c\u0103-l conduce. \u2014Grozav, a cl\u0103tinat el din cap sper\u00e2nd c\u0103 p\u0103ruse sincer. \u015ei-a dat seama c\u0103 irosea o \u015fans\u0103. Aici, \u00een fa\u021ba lui, era Alice, cel mai capabil p\u0103rinte de pe p\u0103m\u00e2nt \u015fi o adev\u0103rat\u0103 f\u00e2nt\u00e2n\u0103 a cunoa\u015fterii \u00een ceea ce privea copiii. \u015ei el despre ce vorbea cu ea? Despre un festival plictisitor al fasolei ecologice \u00een care era implicat evanghelistul nebun de b\u0103rbat\u0103-su. \u2014\u00c3\u0103\u0103\u2026 Hugo s-a uitat c\u0103tre cafeneaua de l\u00e2ng\u0103 intrarea supermarketului. \u2014Ai vrea\u2026 \u0103\u0103\u0103\u2026 s\u0103 bei o cafea? Mintea lui obosit\u0103 s-a umplut, dintr-odat\u0103, de o multitudine de posibilit\u0103\u021bi. O putea \u00eentreba din nou pe Alice despre problema cu somnul; ba chiar putea s\u0103 treac\u0103 la cea cu scutecele. \u2014Mi-ar face pl\u0103cere, a r\u0103spuns Alice politicos. Dar nu prea am timp. \u2014A\u015f putea s\u0103-\u021bi ofer \u015fi-o pr\u0103jitur\u0103, s-a milogit Hugo. Alice nu s-a putut \u00eempiedica s\u0103 nu r\u00e2d\u0103. \u2014\u00cemi pare r\u0103u, a spus ea ridic\u00e2ndu-\u015fi co\u015ful la nivelul \u015foldului. Cu alt\u0103 ocazie. Hugo \u015fi-a reprimat urletul de durere care amenin\u021ba s\u0103-i scape. \u015ei-a dat seama c\u0103 nu avea nici un sens s\u0103 mai insiste. Sau s\u0103-i cear\u0103 num\u0103rul de telefon. Alice putea s\u0103 presupun\u0103 c\u0103 e nebun, poate chiar periculos. \u015ei poate c\u0103 a\u015fa \u015fi era. Nenorocit, s-a uitat dup\u0103 Alice care plecase. Apoi, i-a venit inima la loc c\u00e2nd a v\u0103zut cum, pe nea\u015fteptate, aceasta s-a oprit din mers \u015fi s-a \u00eentors. Oare se r\u0103zg\u00e2ndise? P\u00e2n\u0103 la urm\u0103, g\u00e2ndul la o doz\u0103 de cafein\u0103, b\u0103ut\u0103 \u00eenainte de a se apuca s\u0103 fiarb\u0103 fasolea, fusese mai puternic? \u2014Ai idee unde e piureul organic de soia? l-a \u00eentrebat Alice. \u2014\u00cemi pare r\u0103u, i-a r\u0103spuns Hugo cl\u0103tin\u00e2nd din cap. \u015ei chiar c\u0103-i p\u0103rea r\u0103u. \u00cei p\u0103rea r\u0103u c\u0103 trebuia s\u0103 se resemneze \u015fi s\u0103 accepte to\u021bi anii care aveau s\u0103 urmeze \u015fi \u00een care el n-avea s\u0103 aib\u0103 habar cum s\u0103 se descurce cu Theo. \u00cei p\u0103rea r\u0103u c\u0103 trebuia s\u0103 accepte o via\u021b\u0103 de nop\u021bi nedormite, de team\u0103 de separare \u015fi, desigur, de \u00eencerc\u0103ri rizibile de a schimba scutecele copilului. Apoi Hugo a observat ceva mic \u015fi maro pe linoleumul din fa\u021ba lui. P\u0103rea a fi un portofel. Portofelul lui Alice? Hugo s-a repezit asupra lui a\u015fa cum s-ar fi repezit un om lihnit de foame asupra unei farfurii cu pe\u015fte \u015fi cartofi pr\u0103ji\u021bi. Portofelul lui Alice! Trebuia s\u0103 fie portofelul lui Alice. Cel pu\u021bin acum, prin demonstra\u021bia asta de cinste \u015fi bune inten\u021bii, putea s\u0103-i cear\u0103 num\u0103rul de telefon. Flutur\u00e2nd micul \u015fi pre\u021biosul obiect din piele, Hugo a fugit c\u0103tre cap\u0103tul culoarului, \u00eenspre case. Alice era la coada destinat\u0103 exclusiv co\u015furilor. St\u0103tea l\u00e2ng\u0103 un festival al recoltei compus dintr-un morman de legume a\u015fezate pe banda rulant\u0103 \u015fi-\u015fi pip\u0103ia buzunarele panicat\u0103. Conform obiceiului breslei \u00een astfel de ocazii, casiera se uita la ea cu o privire care nu exprima nimic, \u00een afar\u0103 de lipsa sentimentului de mil\u0103. \u2014Cred, a strigat Hugo apropiindu-se, c-o s\u0103 ai nevoie de asta. A ridicat portofelul \u2013 rug\u00e2ndu-se din tot sufletul s\u0103 fie al lui Alice \u2013 pe deasupra capului persoanei din spatele ei. \u2014Vre\u021bi s\u0103 nu mai \u021bipa\u021bi, s-a r\u0103stit persoana respectiv\u0103 la Hugo. Era o femeie mic\u0103 de statur\u0103, cu o fa\u021b\u0103 sup\u0103rat\u0103 \u015fi cu un co\u015f cu m\u00e2ncare pentru pisici. \u2014S\u0103 \u015fti\u021bi c\u0103 e periculos \u00een spa\u021biile restr\u00e2nse. \u00cenainte ca Hugo s\u0103 poat\u0103 r\u0103spunde, a sim\u021bit cum cineva \u00eel trage u\u015for de m\u00e2na \u00eentins\u0103. Alice \u00ee\u015fi luase portofelul. Ba mai mult: \u00eel privea fericit\u0103, cu lacrimi \u00een ochi. \u2014O, Doamne, mul\u021bumesc, a r\u0103suflat ea vizibil u\u015furat\u0103, \u00een timp ce-i \u00eentindea casierei cardul de credit. Mi-ai salvat via\u021ba. \u2014Pl\u0103cerea a fost de partea mea, i-a z\u00e2mbit Hugo. Ar\u0103\u021bi de parc\u0103 ai suferit un mic \u015foc. E\u015fti sigur\u0103 c\u0103 tot nu vrei s\u0103 bei o cafea? Pe fa\u021ba lui Alice a trecut o umbr\u0103 de \u00eendoial\u0103. \u2014Av\u00e2nd \u00een vedere c\u0103 \u021bi-am salvat via\u021ba, a \u00eemboldit-o Hugo. Nu-i pl\u0103cea deloc s\u0103-i for\u021beze m\u00e2na, dar scopul scuz\u0103 mijloacele. Alice i-a sur\u00e2s. Era un sur\u00e2s deschis, sincer. Prins \u00een raza lui catifelat\u0103, Hugo a sim\u021bit un fior \u00een prohab. \u2014Mi-ar face pl\u0103cere, a spus Alice. Dar nu pot acum. \u00cens\u0103, dac\u0103 vrei, ne-am putea \u00eent\u00e2lni peste c\u00e2teva zile. Vineri? ", "tc \"Capitolul 15\" \u2014Ce bem noi aici e ap\u0103 deionizat\u0103 prin osmoz\u0103 invers\u0103? \u2014Redactorul-\u015fef al revistei La Gunoi! \u00ee\u015fi flutura borcanul de jem \u00eentr-un gest de comand\u0103. Spre surprinderea ei, Alice \u015fi-a dat seama c\u0103 el flutura borcanul \u00een direc\u021bia ei. Tonul lui era nea\u015fteptat de brutal; de fapt, de-a dreptul b\u0103d\u0103r\u0103nesc. Mai ales dac\u0103 luai \u00een considerare faptul c\u0103 era musafir \u00een casa lui Alice \u015fi c\u0103 abia f\u0103cuser\u0103 cuno\u015ftin\u021b\u0103. \u00cen calitate de so\u021bie a directorului, Alice se a\u015fteptase la mai mult respect, dar poate c\u0103 \u00een aceast\u0103 eco-comunitate toat\u0103 lumea era egal\u0103. Cu toate astea, Alice s-a decis s\u0103 nu dea impresia c\u0103 s-a sim\u021bit jignit\u0103. \u00cen seara respectiv\u0103, rolul ei era s\u0103-l ajute pe Jake s\u0103 g\u0103zduiasc\u0103 petrecerea \u015fi s-o transforme \u00eentr-un mare succes. \u2014Nu sunt sigur\u0103 la ce te referi, a zis ea apropo de ap\u0103. Dar dac\u0103 te ajut\u0103, pot s\u0103-\u021bi spun c\u0103 e ap\u0103 de la robinet. Redactorul-\u015fef, pe care-l chema Joss, a ridicat din spr\u00e2ncene neimpresionat. \u2014Ei, dac\u0103 nu e DOI, atunci nu e, a remarcat el mitoc\u0103ne\u015fte. Dar mai e ceva ap\u0103 \u00een robinetu\u2019 \u0103la? \u2014Ia-o-ncet, a glumit un ling\u0103u. Alice \u015fi-a amintit c\u0103 era persoana care se ocupa de tehnoredactare. \u2014Nivelul rezervoarelor e \u015fi a\u015fa periculos de sc\u0103zut. La auzul acestei replici, unii au izbucnit \u00een r\u00e2s. Alice a r\u00e2s \u015fi ea, dornic\u0103 s\u0103 fac\u0103 dovada bun\u0103voin\u021bei. Voia s\u0103 se simt\u0103 bine la petrecere. \u00cen ciuda grijilor ei secrete legate de m\u00e2ncare \u015fi de faptul c\u0103 Jake \u00eei d\u0103duse ridicol de pu\u021bin timp ca s\u0103 preg\u0103teasc\u0103 totul. Kebaburile din tofu, salata de fasole \u015fi pl\u0103cinta de maz\u0103re \u00eei \u00eempinseser\u0103 anemicele talente culinare la limit\u0103. Alice avea dubii \u00een special \u00een leg\u0103tur\u0103 cu pl\u0103cinta de maz\u0103re. \u00cens\u0103 ea ar fi avut dubii \u00een leg\u0103tur\u0103 cu pl\u0103cinta de maz\u0103re \u015fi dac\u0103 aceasta ar fi fost preg\u0103tit\u0103 de Delia Smith1. O mi\u015fcare i-a atras aten\u021bia. Jake flutura \u00eenspre ea fostul bidon de benzin\u0103 devenit acum caraf\u0103 de ap\u0103. Era clar c\u0103 se a\u015ftepta ca Alice s\u0103 se duc\u0103 \u015fi s\u0103-l umple. Alice s-a uitat la el deranjat\u0103, dar \u00eencerc\u00e2nd s\u0103 nu lase s\u0103 se vad\u0103. De ce nu se ocupa el de ap\u0103? Ea \u00ee\u015fi f\u0103cuse treaba: f\u0103cuse cump\u0103r\u0103turile \u015fi g\u0103tise. Acum c\u0103 invita\u021bii sosiser\u0103 \u015fi se \u00eentre\u021bineau \u00een sufragerie sorbind vin organic fiert, servit \u00een borcane de gem \u015fi sticle de ap\u0103 de gur\u0103 reciclate, Alice abia a\u015ftepta s\u0103 aib\u0103 parte de pu\u021bin\u0103 stimulare social\u0103. Nu s\u0103 fac\u0103 tot pe servitoarea. A\u015fa c\u0103 Alice l-a ignorat pe Jake \u015fi i-a z\u00e2mbit lui Joss. \u2014Ai vreun plan de vacan\u021b\u0103 pe anul \u0103sta? l-a \u00eentrebat ea apel\u00e2nd la o formul\u0103, \u00eentr-adev\u0103r deloc original\u0103, de deschidere a conversa\u021biei. Dar trebuia s\u0103 \u00eenceap\u0103 de undeva. \u2014OGFO, a r\u0103spuns Joss. \u2014Poftim? Alice a tres\u0103rit. De ce l\u0103trase Joss? \u2014Oportunit\u0103\u021bi Globale la Ferme Organice, a l\u0103murit-o Joss ner\u0103bd\u0103tor cu aceea\u015fi tonalitate sc\u00e2ncit-nazal\u0103. M-am \u00eenscris \u00een \u201995. Am lucrat \u00een vacan\u021be \u00een Bosnia, Tibet, Slovenia, \u00een \u00deara Galilor \u015fi-n Albania. Pot s\u0103 spun \u201eTrebuie s\u0103 scapi de salteaua de paie\u201c \u00een \u015fapte limbi diferite. \u2014\u00cemmm, a spus Alice, \u00eencerc\u00e2nd s\u0103 dea senza\u021bia c\u0103 e impresionat\u0103. Dar nu ai niciodat\u0103, \u0103\u0103\u0103, chef de ceva mai pu\u021bin\u2026 extenuant? N-ai chef s\u0103 zbori undeva, pe o plaj\u0103 sau ceva de genul \u0103sta? N\u0103rile lui Joss s-au umflat \u00een semn de dezgust. Alice s-a g\u00e2ndit c\u0103 ar\u0103tau de parc\u0103 erau pe cale s\u0103 explodeze. \u2014\u015etii, a \u00eentrebat-o Joss, c\u0103 emisiile de carbon de la avioanele transatlantice anuleaz\u0103 toate eforturile tale de reciclare? \u2014\u00c3\u0103\u0103\u2026, a \u00eenceput Alice care habar nu avea. \u2014\u00cenainte de OGFO, a \u00eentrerupt-o Joss, petreceam vacan\u021be \u00een care mergeam pe jos. \u015ei chiar \u015fi atunci c\u00e2nd nu luam dec\u00e2t trenul tot trebuia s\u0103 plantez m\u0103car un copac \u00eentr-o p\u0103dure t\u00e2n\u0103r\u0103 ca s\u0103 pot s\u0103 neutralizez tot dioxidul de carbon pe care \u00eel produsesem\u2026 \u2014Te rog s\u0103 m\u0103 scuzi, a s\u0103rit Alice. Cred c\u0103 Jake vrea s\u0103 m\u0103 duc s\u0103 mai aduc ni\u015fte ap\u0103. \u2014Da, dar ai destul\u0103 voin\u021b\u0103 s\u0103 te ui\u021bi la reclamele de la televizor \u015fi s\u0103 nu le la\u015fi s\u0103-\u021bi perverteasc\u0103 obiceiurile de la cump\u0103r\u0103turi? \u00eei spunea cineva unei alte persoane c\u00e2nd Alice a trecut pe l\u00e2ng\u0103 ei \u00een drum c\u0103tre buc\u0103t\u0103rie. P\u0103rea imposibil ca to\u021bi colegii lui Jake s\u0103 fie \u00eentotdeauna a\u015fa de serio\u015fi pe orice subiect. \u00cens\u0103 poate c\u0103 aveau nevoie de mai mult timp ca s\u0103 se dezmor\u021beasc\u0103. Ceea ce n-ar fi fost surprinz\u0103tor, dat\u0103 fiind temperatura din Vechea Morg\u0103. Iar Jake \u00eei spusese c\u0103 \u015fi \u00een redac\u021bia La Gunoi! c\u0103ldura era distribuit\u0103 cu por\u021bia. \u00cen afara lui Joss, invita\u021bi erau tehnoredactorul \u0103la ling\u0103u, redactorul-\u015fef adjunct \u015fi Jessamy, un b\u0103\u021b mostrofocit cu p\u0103rul ro\u015fu-movuliu. Alice fusese surprins\u0103 c\u00e2nd Jessamy intrase \u00een cas\u0103 t\u00e2r\u015f\u00e2indu-\u015fi picioarele. Nu \u015ftiuse c\u0103 Jake avea \u015fi femei \u00een redac\u021bie. Nu pomenise nici una. S-a dovedit c\u0103 Jessamy \u00ee\u015fi suplimenta salariul de la revista La Gunoi! lucr\u00e2nd ca psiholog de capre. \u2014Ce fascinant! a exclamat Alice ne\u015ftiind ce altceva ar fi putut s\u0103 spun\u0103. Jessamy a m\u0103surat-o din cap p\u00e2n\u0103-n picioare. Era limpede c-o suspecta pe Alice c\u0103-\u015fi bate joc de ea. \u2014\u015ei tu ce faci? a \u00eentrebat-o ea. Pentru o clip\u0103, Alice s-a f\u00e2st\u00e2cit. Era pentru prima dat\u0103, de c\u00e2nd demisionase din postul ei cel cu greutate de la Intercorp, c\u00e2nd i se punea \u00eentrebarea asta \u00eentr-o conversa\u021bie. \u015ei ce dac\u0103? Slujba ei de acum era de un milion de ori mai important\u0103. \u2014Sunt mam\u0103, a r\u0103spuns ea m\u00e2ndr\u0103. Buza de sus a lui Jessamy s-a ridicat pu\u021bin \u00een semn de dispre\u021b. \u2014Asta \u015ftiu. Evident. Dar Jake e tat\u0103 \u015fi reu\u015fe\u015fte s\u0103 mai fie \u015fi director, a spus ea arunc\u00e2ndu-i lui Jake o privire care nu putea fi descris\u0103 dec\u00e2t ca adoratoare. Ceea ce pe Alice n-a surprins-o. Era normal ca Jessamy s\u0103-l plac\u0103. Jake era teribil de ar\u0103tos. \u00cens\u0103, lini\u015ftitor pentru Alice, Jessamy nu era deloc frumoas\u0103. \u2014Dar ce mai faci \u00een afar\u0103 de faptul c\u0103 e\u015fti mam\u0103? a insistat Jessamy. Alice \u015fi-a p\u0103strat calmul. Era o chestie recunoscut\u0103 c\u0103 oamenii nu reu\u015fesc s\u0103-\u015fi imagineze ce fac mamele toat\u0103 ziua. Jake era un exemplu elocvent. Iar el era tat\u0103l Rosei. Alice i-a z\u00e2mbit lui Jessamy. \u2014P\u0103i, evident, fac diverse chestii pentru La Gunoi!. \u2014Asta nu poate s\u0103-\u021bi ocupe tot timpul. Alice se cam enervase, dar a \u00eencercat s\u0103-\u015fi p\u0103streze calmul. \u2014Ai fi surprins\u0103. Sincer\u0103 s\u0103 fiu, nu mai am timp s\u0103 fac nimic altceva. Jessamy a ridicat b\u0103rbia. \u2014Probabil e o chestie de proast\u0103 organizare. Alice fixa podeaua furioas\u0103. Cum de-\u015fi permitea femeia asta s\u0103-i vorbeasc\u0103 a\u015fa? Oare era con\u015ftient\u0103 c\u0103 avea o slujb\u0103 doar datorit\u0103 subven\u021biilor ei? Dac\u0103 n-ar fi fost banii ob\u021binu\u021bi de Alice \u00een urma v\u00e2nz\u0103rii apartamentului din New York, venit care acum era erodat \u00een mod sever, La Gunoi! nici n-ar mai fi existat. \u2014Scuz\u0103-m\u0103, a spus ea sugrumat\u0103. Mi se pare c-am auzit-o pe Rosa pl\u00e2ng\u00e2nd sus. Sigur c\u0103 nu auzise nimic. Dar avea nevoie de un pretext ca s\u0103 se strecoare \u00een baie \u015fi s\u0103-\u015fi revin\u0103. \u00cenchiz\u00e2nd u\u015fa \u00een spatele ei, Alice a sim\u021bit c\u0103 i se \u00eentoarce stomacul pe dos din cauza mirosului de o\u021bet \u015fi bicarbonat cu care cur\u0103\u021ba toat\u0103 casa. Locul \u0103la pu\u021bea ca o dughean\u0103 \u00een care se vindea pe\u015fte \u015fi cartofi pr\u0103ji\u021bi. Alice a tras ad\u00e2nc aer \u00een piept \u015fi s-a privit \u00een oglind\u0103, concluzion\u00e2nd posomor\u00e2t\u0103 c\u0103 regimul ecologic asupra c\u0103ruia insista Jake nu-i f\u0103cea pielea fe\u021bei s\u0103 arate mai frumoas\u0103. Dup\u0103 ce, at\u00e2\u021bia ani, se sc\u0103ldase \u00een produse Clarins, pielea lui Alice ridica obiec\u021bii serioase \u00eempotriva noii diete de s\u0103pun vegetal \u015fi ap\u0103. Recenta interdic\u021bie impus\u0103 de Jake la capitolul deodorant era o nou\u0103 provocare; Alice detesta ideea c\u0103 al\u021bi oameni ar putea s-o miroas\u0103. Dar, \u00een ultima vreme, nu prea mai \u00eent\u00e2lnea oameni, a\u015fa c\u0103 probabil c\u0103 nici nu mai conta. Iar grupul de la parter era oricum format din ni\u015fte \u00eempu\u021bi\u021bi. Alice \u015fi-a privit hainele. \u00ce\u015fi purtase blugii cei vechi p\u00e2n\u0103 c\u00e2nd se rupseser\u0103, a\u015fa c\u0103 acum \u00eei \u00eenlocuise cu o pereche de pantaloni de trening g\u0103uri\u021bi, pe care Jake \u00eei g\u0103sise \u00eentr-un co\u015f de gunoi. Vocea mamei ei a plutit c\u0103tre ea: \u201e\u00cenainte aveai ni\u015fte haine a\u015fa de frumoase\u2026\u201c C\u00e2nd s-a \u00eentors \u00een sufragerie, Alice a descoperit c\u0103 personalul lui Jake se str\u00e2nsese \u00een jurul lui. Se dezb\u0103tea care ar fi trebuit s\u0103 fie Pontul Lunii din La Gunoi!. \u2014Deodorantele alea cu bil\u0103, a sugerat Jessamy. Trebuie s\u0103 fie \u015fi ele bune la ceva. Alice s-a al\u0103turat grupului plin\u0103 de zel. O discu\u021bie creativ\u0103 era un lux de care nu se mai bucurase de ceva vreme. \u2014Dac\u0103 le-ai vopsi, ar putea deveni ni\u015fte popice grozave pentru bowling, a propus ea. Pe bune, dac\u0103 te g\u00e2ndeai mai bine, ideea era de-a dreptul str\u0103lucit\u0103. Plus c\u0103 era mult mai simpl\u0103 \u015fi mai distractiv\u0103 dec\u00e2t majoritatea ponturilor pe care Alice le citise \u00een La Gunoi!. Joss i-a aruncat o privire piezi\u015f\u0103. \u2014Nu prea cred. \u2014De ce nu? a spus Alice z\u00e2mbindu-i lui Jake, de la care a\u015ftepta o form\u0103 de \u00eencurajare. \u00cens\u0103, spre surprinderea ei, chipul acestuia purta semnele inconfundabile ale jenei. \u2014Al, nu sunt sigur c-ai priceput, a zis el. \u2014Ce s\u0103 pricep? \u2014La Gunoi!, vezi tu, e mai mult dec\u00e2t o revist\u0103. E un mod de g\u00e2ndire. \u2014Un mod de via\u021b\u0103, a accentuat Jessamy. \u2014Uite ce e, a zis Joss cu vocea lui nazal\u0103. Haide\u021bi s\u0103 trecem mai departe, da? Cel\u0103lalt lucru pe care voiam s\u0103-l discut\u0103m era dac\u0103 s-o lu\u0103m sau nu pe panta celebrit\u0103\u021bilor. Dac\u0103 s\u0103 avem interviuri cu vedete. Jessamy a arborat o min\u0103 dezgustat\u0103. \u2014Cum? Adic\u0103 s\u0103 fim ca toat\u0103 lumea? Noi ne ocup\u0103m de probleme reale. Noi tr\u0103im \u00een lumea real\u0103. \u015ei avem ni\u015fte principii reale. Ni\u015fte credin\u021be reale. \u2014Sunt de acord cu Jessamy, a declarat Jake. Alice a observat c\u0103, pentru asta, so\u021bul ei a mai primit o privire adoratoare de la redactorul-\u015fef adjunct. \u2014Celebrit\u0103\u021bile ar \u00eensemna s\u0103 ne cobor\u00e2m sub propriile standarde. Noi exist\u0103m ca s\u0103 trezim con\u015ftiin\u021bele adormite ale celorlal\u021bi oameni, nu ca s\u0103 le hr\u0103nim punctele comune cele mai josnice. Joss p\u0103rea deranjat. \u2014Eu n-am spus c\u0103 vreau celebrit\u0103\u021bi, s-a strop\u015fit el. Am atras doar aten\u021bia c\u0103 ne pot ajuta la difuzare. Pot face s\u0103 ne creasc\u0103 v\u00e2nz\u0103rile. \u2014A\u015fa e, a intervenit Alice cu curaj. De ce s\u0103 nu spun\u0103 \u015fi ea ce g\u00e2nde\u015fte? \u00cen fond, ea era cea care pl\u0103tea aproape toate costurile revistei. Poate c\u0103 nu i se permitea o opinie legat\u0103 de Pontul Lunii, dar cu siguran\u021b\u0103 c\u0103 \u00een zona asta avea voie s\u0103 se exprime. \u2014Ar putea fi ceva benefic s\u0103 existe o fa\u021b\u0103 celebr\u0103 pe copert\u0103. Jake p\u0103rea iritat. \u2014Chiar a\u015fa? \u015ei pe cine ai propune tu? Alice s-a uitat la el, nedumerit\u0103 \u015fi jignit\u0103, p\u00e2n\u0103 c\u00e2nd a \u00een\u021beles motivul acestei agresiuni. Desigur, Jake era so\u021bul ei. Asta era o discu\u021bie profesional\u0103 serioas\u0103, iar el nu putea fi acuzat de favoritism de c\u0103tre personalul revistei. \u2014Avem nevoie, a zis Joss, de o celebritate care e asociat\u0103, \u00een mod deosebit, cu gunoiul. \u2014Asta e simplu! a s\u0103rit Alice b\u0103t\u00e2nd din palme. \u2014Da? a \u00eentrebat-o Jessamy cu r\u0103ceal\u0103. \u2014Sigur c\u0103 da, a confirmat Alice vesel\u0103. Nu se poate s\u0103 existe vreo celebritate care, \u00eentr-un punct sau altul al vie\u021bii, s\u0103 nu fi fost \u00eengropat\u0103 \u00een gunoaie p\u00e2n\u0103 peste cap. Membrii echipei redac\u021bionale de la La Gunoi! \u015fi-au aruncat priviri unii altora. \u2014Aici nu e loc de sarcasme, a zis Jessamy sup\u0103rat\u0103. \u2014Ascult\u0103, Al, asta e o \u015fedin\u021b\u0103 de redac\u021bie, a ad\u0103ugat Jake pe un ton deta\u015fat. Cred c\u0103, momentan, \u021bi-ar fi mai bine \u00een buc\u0103t\u0103rie. Alice a fost a\u015fa de \u015focat\u0103 c\u0103 abia dac-a putut s\u0103 rosteasc\u0103 ceva. \u2014\u00cemi pare foarte r\u0103u, a zis ea cu o polite\u021be glacial\u0103. Eu credeam c\u0103 e o petrecere. \u2014Este o petrecere, i-a r\u0103spuns relaxat Jake. Doar c\u0103 restul invita\u021bilor n-au sosit \u00eenc\u0103. I-am chemat pe ei mai devreme ca s\u0103 schimb\u0103m c\u00e2teva idei la un pahar de vin. Nu mai avem vin fiert, nu? \u00cen buc\u0103t\u0103rie, nervoas\u0103, Alice a mai pus ni\u015fte vin la \u00eenc\u0103lzit. A ales \u00een mod special o sticl\u0103 de vin pe care o adusese tat\u0103l ei la Cr\u0103ciun \u015fi pe care Jake o b\u0103gase sub chiuvet\u0103, pe motiv c\u0103 nu era vin organic. Era, totu\u015fi, un Bordeaux de prim\u0103 clas\u0103, care ar fi fost p\u0103cat s\u0103 fie stricat cu ierburi de vin fiert. Dar \u00eenc\u00e2ntarea u\u015for r\u0103ut\u0103cioas\u0103 de a-i privi pe to\u021bi b\u00e2nd acel vin avea s\u0103 compenseze stric\u0103ciunea. \u00cen plus, ea putea s\u0103 se bucure de un pahar sau dou\u0103 din licoarea original\u0103 \u00een timp ce restul se \u00eenc\u0103lzea. C\u00e2nd a auzit pe cineva b\u0103t\u00e2nd \u00een u\u015fa de la intrare, Alice s-a \u00eentrebat cine erau ceilal\u021bi oaspe\u021bi. Spera ca nou-veni\u021bii s\u0103 fie persoane mai de calitate. \u00cens\u0103 speran\u021bele astea s-au risipit din secunda \u00een care Alice a dat cu ochii de ei. Nici unul dintre nou-veni\u021bi nu p\u0103rea mai breaz. Alice a \u00een\u021beles c\u0103 noul lot de invita\u021bi era format din ceea ce so\u021bul ei a numit cu grandilocven\u021b\u0103 \u201egrupul de consilieri editoriali\u201c. \u2014 Acesta este doctorul Enoch Scarthin, a anun\u021bat Jake cu m\u00e2ndrie. El e expertul nostru \u00een eroziunea solului. Alice \u015fi-a spus c\u0103 doctorul Scarthin p\u0103rea el \u00eensu\u015fi cam erodat. Era o fantom\u0103 mioap\u0103 \u015fi ridat\u0103, cu o piele g\u0103lbejit\u0103, ciupit\u0103 parc\u0103 de v\u0103rsat. \u2014Iar acesta, a zis Jake b\u0103t\u00e2ndu-l pe spate pe un broscoi cu ochi bulbuca\u021bi, este J. Larry Tabasco. El e profetul nostru \u00een materie de \u00eenc\u0103lzire global\u0103. C\u00e2nd, \u00eentr-un final, Alice s-a a\u015fezat \u015fi ea la mas\u0103, s-a trezit, ca \u015fi c\u00e2nd ar fi fost inevitabil, \u00eentre domnul Tabasco \u015fi doctorul Scarthin. \u2014Sunt \u00eentre ciocan \u015fi nicoval\u0103, a glumit ea. Am\u00e2ndoi au privit-o cu ochi goi. Alice fusese r\u0103nit\u0103, dar nu se d\u0103duse b\u0103tut\u0103. \u00cen meseria ei de avocat, fusese deseori obligat\u0103 s\u0103 ia masa cu tipi din \u0103\u015ftia cu b\u0103\u021bul \u00een fund; \u00een plus, \u00een copil\u0103rie i se spusese c\u0103 nici un om nu e plictisitor. \u015ei c\u0103 e numai vina ta dac\u0103 nu g\u0103se\u015fti un subiect de discu\u021bie de interes comun. Poate c\u0103 \u015fi ea avea mai multe defecte dec\u00e2t \u00ee\u015fi \u00eenchipuise. Cu toate eforturile ei, toate semin\u021bele conversa\u021bionale pe care Alice le-a aruncat au c\u0103zut pe teren nefertil. Toate m\u0103nu\u015file care provocau la discu\u021bie au r\u0103mas neridicate. Se p\u0103rea c\u0103 Scarthin \u015fi Tabasco nu erau deloc interesa\u021bi de o conversa\u021bie. Majoritatea replicilor pe care \u015fi le-au adresat unul celuilalt constau \u00een paragrafe din statistici, pe care le citau, aparent, din memorie. Ceea ce aveau comun cu restul persoanelor de la mas\u0103 era faptul c\u0103 p\u0103reau s\u0103 nu se plictiseasc\u0103 absolut deloc. B\u00e2nd cantit\u0103\u021bi copioase de vin, Alice \u015fi-a \u00eeng\u0103duit s\u0103-\u015fi lase aten\u021bia s\u0103 zburde de la o discu\u021bie la alta. Nimeni nu p\u0103rea s\u0103 asculte pe nimeni. \u2014\u2026da, dar \u015ftim c\u0103 stilul de via\u021b\u0103 vestic, mare consumator, genereaz\u0103 volume uria\u015fe de gunoi menajer \u2013 28,2 tone anual \u00een Anglia, 1,2 tone de fiecare cas\u0103\u2026, a strigat cineva. \u2014\u2026metodele tradi\u021bionale de distrugere a gunoaielor trebuie restric\u021bionate \u2013 adic\u0103 incinerarea \u015fi depozitarea \u00een gropi de gunoi \u2013 din cauza efectelor adverse pe care le au asupra mediului \u00eenconjur\u0103tor, a urlat altcineva. \u2014Gunoiul organic menajer ar trebui transformat \u00een \u00eengr\u0103\u015f\u0103m\u00e2nt, \u00een loc s\u0103 fie l\u0103sat s\u0103 putrezeasc\u0103 \u00een gropile de gunoi unde genereaz\u0103 gaze de ser\u0103 precum metanul\u2026 a tunat un altul. Pe m\u0103sur\u0103 ce petrecerea continua, Alice a realizat c\u0103 se gr\u0103bise atunci c\u00e2nd o condamnase pe Jessamy fiindc\u0103 o \u00eentrebase ce face toat\u0103 ziua. Asta a fost singura \u00eentrebare care i-a fost adresat\u0103 toat\u0103 seara, singura indica\u021bie c\u0103 ceilal\u021bi o considerau ca f\u0103c\u00e2nd parte din grupul de petrecere. Altfel, toat\u0103 lumea, inclusiv Jake, p\u0103rea s\u0103 aib\u0103 senza\u021bia c\u0103 se afla acolo \u00een calitate de chelneri\u021b\u0103. \u2014\u2026trebuie s\u0103 dep\u0103\u015fim \u00eenfierarea gunoiului. Aceast\u0103 ultim\u0103 remarc\u0103 fusese rostit\u0103 de Joss, ai c\u0103rui ochi ardeau cu o flac\u0103r\u0103 mesianic\u0103. \u2014Gunoiul este o responsabilitate individual\u0103, a tunat la r\u00e2ndul ei Jessamy. Trebuie urmat mottoul celor trei R \u2013 Reduce\u021bi, Refolosi\u021bi, Recicla\u021bi\u2026 Cam pe la ora budincii de alge, Alice a \u00eenceput s\u0103 vad\u0103 dublu \u015fi s\u0103 se legene \u00een scaunul ei f\u0103cut dintr-o cutie portocalie. Peste mas\u0103, Jake o asculta cu aten\u021bie pe Jessamy care declama o list\u0103 de cantit\u0103\u021bi anuale, privindu-l cu ochi adoratori. Al\u0103turi de ea, analistul de sol expunea teorii legate de eroziune, \u00een timp ce Joss se scobea \u00een din\u021bi \u015fi se uita la el fascinat. Alice \u015fi-a dus m\u00e2na la gur\u0103 ca s\u0103-\u015fi reprime hohotul de r\u00e2s care sim\u021bea c\u0103 st\u0103 s\u0103 izbucneasc\u0103. To\u021bi p\u0103reau a\u015fa de serio\u015fi. De partea cealalt\u0103 a mesei, tipul cu \u00eenc\u0103lzirea global\u0103 \u00eencepuse s\u0103 se \u00eenfierb\u00e2nte. \u2014Pozi\u021bia, declara el cu ochii pe jum\u0103tate \u00eenchi\u015fi, e mult, mult mai periculoas\u0103 dec\u00e2t ar vrea cineva s\u0103 cread\u0103. Alice a \u00eenceput s\u0103 sughit\u0103. Apoi i-a \u00eentors profetului un r\u00e2njet f\u0103r\u0103 expresie. \u2014Chiar a\u015fa? a rostit ea destul de neclar. De fapt, de fapt, eu a\u015f vrea s\u0103 cred c\u0103 pericolul iminent e mult mai periculos dec\u00e2t cel mai periculos lucru la care cineva s-ar putea g\u00e2ndi\u2026 h\u00e2c. A \u00eentins m\u00e2na dup\u0103 bidonul de petrol, acum plin cu ap\u0103, \u015fi i l-a fluturat pe sub nas. \u2014Domnule profesor, mai vre\u021bi ni\u015fte rahat deionizat prin metoda reac\u021biei inverse? Apoi, incitat\u0103, f\u0103r\u0103 s\u0103 vrea, de fa\u021ba ultragiat\u0103 a expertului, Alice s-a dezl\u0103n\u021buit \u00eentr-un hohot de r\u00e2s isteric. A urmat o t\u0103cere \u015focat\u0103. \u2014 Al! a tunat Jake. \u00cen t\u0103cerea care a urmat s-a auzit un pl\u00e2nset ascu\u021bit care venea de undeva, de deasupra. Rosa se trezise \u015fi cerea s\u0103 i se acorde aten\u021bie. \u2014Al, a repetat Jake. Alice i-a \u00eent\u00e2lnit privirea, dar nu s-a mi\u015fcat din loc. Sim\u021bea c\u0103-i venea s\u0103 strige sfid\u0103tor c\u0103 el ar trebui s\u0103 se duc\u0103 la Rosa, fiindc\u0103 Rosa e \u015fi fiica lui. Dar apoi ochii lui Alice au c\u0103zut pe pl\u0103cinta cu maz\u0103re \u015fi s-a r\u0103zg\u00e2ndit. S-a ridicat de la mas\u0103 \u015fi a p\u0103r\u0103sit \u00eenc\u0103perea. \u00cen timp ce urca sc\u0103rile, a auzit murmurul conversa\u021biei. \u2014\u00cemi cer scuze, a murmurat Jake. Apoi \u015fi-a cobor\u00e2t \u015fi mai tare vocea. \u2014\u2026nu te po\u021bi a\u015ftepta la mai mult\u2026 a lucrat pentru o revist\u0103 glossy\u2026, a fost tot ceea ce Alice a putut s\u0103 aud\u0103. Dar i-a fost de-ajuns. \u00cen dormitor, \u015fi-a luat feti\u021ba \u00een bra\u021be. Ardea de indignare. Cum naiba \u00ee\u015fi permitea? Nu putea s\u0103 se scuze pretinz\u00e2nd c\u0103 trebuia s\u0103 salveze aparen\u021bele \u00een fa\u021ba colegilor. El era so\u021bul ei \u015fi trebuia s\u0103-i fie loial, \u00een primul r\u00e2nd, ei. \u015ei Rosei. \n\nTeama de separare de azi e mai rea dec\u00e2t oric\u00e2nd, s-a g\u00e2ndit Hugo mohor\u00e2t \u00een timp ce extr\u0103gea din scaunul din ma\u015fin\u0103 un Theo care urla de zor. Iar el \u015ftia c\u0103 situa\u021bia avea s\u0103 se \u00eenr\u0103ut\u0103\u021beasc\u0103. \u00cen ultimele zile, c\u00e2nd pleca de la cre\u015f\u0103, Hugo era din ce \u00een ce mai cople\u015fit de imagini, de mult \u00eengropate, cu copilul de opt ani care fusese c\u00e2ndva \u015fi care privise ma\u015fina tat\u0103lui s\u0103u disp\u0103r\u00e2nd pe aleea internatului. C\u00e2nd ie\u015fea \u00een drumul principal, Hugo \u00ee\u015fi amintea sentimentele de pierdere, de team\u0103 \u015fi de lips\u0103 de valoare care amenin\u021bau s\u0103-l striveasc\u0103 asemenea unui val uria\u015f. Oare Theo putea s\u0103 se simt\u0103 la fel la nici un an? Hugo \u015fi-a purtat fiul care protesta pe sc\u0103ri \u015fi a intrat \u00een cl\u0103dire, pentru ca apoi s\u0103 treac\u0103 prin fa\u021ba biroului directoarei cre\u015fei. \u2014Vreau s\u0103 v\u0103 spun ceva, domnule Fine. Biroul directoarei, \u00eenalt c\u00e2t un cote\u021b, era plasat l\u00e2ng\u0103 intrarea \u00een cl\u0103dire, ceea ce-i permitea femeii s\u0103 sar\u0103 din spatele lui, ca un Rottweiler, f\u0103r\u0103 nici un avertisment. \u015ei, \u00een ciuda faptului c\u0103 era micu\u021b\u0103 de \u00een\u0103l\u021bime \u015fi blond\u0103 \u015fi c\u0103 nu sem\u0103na cu un c\u00e2ine de paz\u0103 dec\u00e2t la capitolul ferocitate, Hugo ajunsese s\u0103 se g\u00e2ndeasc\u0103 la directoare ca la un Rottweiler. Hugo a observat c\u0103 Rottweilerul \u021binea \u00een m\u00e2n\u0103 un tort care i se p\u0103rea cunoscut. Apoi Hugo a realizat de ce. Era tortul lui, cel pe care-l adusese pentru licita\u021bia de pr\u0103jituri. \u2014Tortul acesta, domnule Fine, a tunat Rottweilerul, \u00eentinz\u00e2ndu-i produsul \u00een chestiune. \u2014Da? a spus Hugo deschis. Se \u00eentreba ce era \u00een neregul\u0103 cu el. \u00cen fond, era cel mai mare, mai colorat \u015fi mai scump din oferta supermarketului. Judec\u00e2nd dup\u0103 expresia dezaprobatoare de pe chipul Rottweilerului, multe erau \u00een neregul\u0103 cu el. \u2014S\u0103 \u00een\u021beleg c\u0103 nu l-a\u021bi preg\u0103tit nici dumneavoastr\u0103, nici doamna Fine? Distras, temporar, de ideea de a o vedea pe Amanda \u00een fa\u021ba unui cuptor pentru orice alt scop \u00een afar\u0103 de acela de a-i stabili calit\u0103\u021bile estetice, Hugo a t\u0103cut. Pentru a reduce din aspectul de pr\u0103jitur\u0103 cump\u0103rat\u0103, scosese tortul din cutie. Dar personajele Disney imprimate \u00een zah\u0103r pe suprafa\u021ba pr\u0103jiturii \u015fi aerul de comercial sinistru \u00eel d\u0103duser\u0103 probabil de gol. \u2014\u00c3\u0103\u0103, nu, a m\u0103rturisit Hugo. A fost cump\u0103rat. \u2014Nuci1, domnule Fine. \u2014A\u015fa e, s-a milogit Hugo. De la Sainsbury. Mai am \u00eenc\u0103 bonul pe undeva, a spus el pip\u0103indu-\u015fi buzunarele \u00een c\u0103utarea portofelului. Expresia Rottweilerului trecuse de la dezaprobare la exasperare. \u2014Ceea ce am vrut s\u0103 spun, domnule Fine, este c\u0103 de vreme ce tortul nu e f\u0103cut \u00een cas\u0103, nu ave\u021bi de unde s\u0103 \u015fti\u021bi dac\u0103 are \u00een el nuci sau nu. \u2014A! \u00c3\u0103\u0103. Nu. \u2014Sunte\u021bi con\u015ftient, domnule Fine, de discu\u021biile legate de nuci \u015fi copii? \u2014\u00cemmm, da, sigur. Hugo parc\u0103 auzise ceva pe tema asta. \u2014Atunci sunte\u021bi con\u015ftient c\u0103 nucile le pot cauza unora dintre copii moartea? \u2014O, Doamne! Da, a\u015fa e. Dumnezeule! \u2014Atunci o s\u0103 \u00een\u021belege\u021bi rug\u0103mintea mea de a v\u0103 lua tortul de aici. Regret c\u0103 trebuie s\u0103 v\u0103 spun, dar pr\u0103jitura dumneavoastr\u0103 nu este potrivit\u0103 pentru licita\u021bia organizat\u0103 de Chicklets. \u2014A, \u00een\u021beleg. Da. \u00cen ordine. M\u00e2hnit, Hugo a luat tortul. Cu dificultate, fiindc\u0103 \u00eel avea \u00eenc\u0103 \u00een bra\u021be pe Theo. \u00cen mod previzibil, Theo a devenit interesat de pr\u0103jitura refuzat\u0103 \u015fi imediat a \u00eenceput s\u0103 fac\u0103 tot posibilul s\u0103 pun\u0103 m\u00e2na pe ea. Tat\u0103l lui, convins acum c\u0103 ceea ce p\u0103ruse ini\u021bial un sendvi\u015f spongios inofensiv era, de fapt, de o sut\u0103 de ori mai letal dec\u00e2t cucuta, s-a luptat cu disperare s\u0103 \u021bin\u0103 tortul departe de m\u00e2na pus\u0103 pe treab\u0103 a copilului. Totu\u015fi acesta p\u0103rea m\u0103car s\u0103-l fi f\u0103cut s\u0103 uite de teama de separare. C\u00e2nd, \u00eentr-un final, a ajuns la serviciu, Hugo se sim\u021bea de parc\u0103 s-ar fi trezit \u00een urm\u0103 cu mai multe zile \u015fi ar fi trecut prin mai multe provoc\u0103ri dec\u00e2t Fr\u0103\u021bia Inelului. S-a g\u00e2ndit cu nostalgie la zilele \u00een care cea mai presant\u0103 \u00eent\u00e2lnire de diminea\u021b\u0103 era o lung\u0103 sesiune pe bud\u0103, cu ziarele din ziua precedent\u0103 \u00een poal\u0103. \u015ei, Hugo \u015ftia, urmau \u015fi alte provoc\u0103ri. V\u0103z\u00e2ndu-l pe Neil uit\u00e2ndu-se la el prin lateralele din sticl\u0103 ale biroului, \u015fi-a amintit ce spusese Sue despre angajatorii lipsi\u021bi de \u00een\u021belegere. Incidentul cu galo\u015fii fusese dezastruos. Hugo avea mult de recuperat. \u00cen climatul actual, numai o v\u00e2nzare spectaculoas\u0103, precum cea a casei-vagon, \u00eel mai putea aduce pe linia de plutire. Hugo a r\u0103scolit prin mormanul cu dosare \u00een lucru. Ceea ce era o treab\u0103 deprimant\u0103, dat fiind num\u0103rul de cazuri-problem\u0103 pe care Neil i le pusese \u00een bra\u021be \u00een ultima vreme. Undeva, la suprafa\u021ba mormanului, z\u0103cea lista cuplului plin de preten\u021bii care nu voia s\u0103 cumpere o cas\u0103 f\u0103r\u0103 u\u015f\u0103 verde la intrare sau care s\u0103 aib\u0103 num\u0103rul 3 \u00een adres\u0103. Iar casa trebuia s\u0103 provin\u0103 de la o persoan\u0103 care, \u00een mod garantat, nu fusese divor\u021bat\u0103. Hugo a oftat \u015fi a \u00eenceput s\u0103 bat\u0103 cu pixul \u00een birou. Trebuia s\u0103 existe o solu\u021bie. Partea cu lipsa garantat\u0103 a divor\u021bului era cea mai dificil\u0103. Cum putea cineva s\u0103 scotoceasc\u0103 prin epavele vie\u021bilor personale ale clien\u021bilor ca s\u0103 afle a\u015fa ceva? Hugo a mai scos \u015fi alte h\u00e2rtii din mormanul cu probleme. Printre ele se afla \u015fi Firth House, o proprietate \u00eentr-una dintre cele mai prestigioase case \u00een stil georgian din Bath, care se dovedea greu de v\u00e2ndut datorit\u0103 pre\u021bului colosal cerut de posesor. Acesta era un arhitect pe nume Tarquin, care era cel mai flamboaiant homosexual pe care Hugo \u00eel v\u0103zuse vreodat\u0103. Motivul mut\u0103rii era, se pare, faptul c\u0103 Tarquin se desp\u0103r\u021bise recent de iubitul lui de curs\u0103 lung\u0103 \u015fi nu mai voia s\u0103 stea, a\u015fa cum spunea el oft\u00e2nd, \u00eentr-o cas\u0103 \u201ea\u015fa de plin\u0103 de amintiri. Cred c\u0103 ne-am certat la cu\u021bite \u00een fiecare col\u021b din fiecare camer\u0103\u201c. Hugo a schi\u021bat un z\u00e2mbet, amintindu-\u015fi-l pe Tarquin plimb\u00e2ndu-se cu o delicate\u021be teatral\u0103 prin cas\u0103, \u00een timpul evalu\u0103rii. Z\u00e2mbetul lui Hugo s-a l\u0103rgit. \u00cen minte \u00eencepuse s\u0103 i se contureze o idee. Oare nu putea el s\u0103 \u00eempu\u015fte doi iepuri dintr-un singur foc? Hugo a luat telefonul. \u2014Tarquin? \u2014C\u2019est moi1, dulcea\u021b\u0103. Cine e la telefon? A, divinul Hugo. Ce absolut minunat! Spune-mi, dragul meu, mi-ai v\u00e2ndut ascunz\u0103toarea sau nu? \u2014P\u0103i, am pe cineva care ar putea fi interesat. Dar mai \u00eent\u00e2i trebuie s\u0103-\u021bi pun c\u00e2teva \u00eentreb\u0103ri. \u2014Ce nespus de incitant. D\u0103-i drumul, colosalule! \u2014Firth House. Are vreun num\u0103r? \u2014A avut, dragul meu, dar mie mi s-a p\u0103rut c\u0103 numerele sunt a\u015fa de banale. \u00cen consecin\u021b\u0103, am botezat-o dup\u0103 divinul Colin \u015fi fundule\u021bul lui cel delicios din M\u00e2ndrie \u015fi Prejudecat\u0103. O chestie istea\u021b\u0103, nu crezi? Av\u00e2nd \u00een vedere c\u0103 suntem \u00een Bath \u015fi a\u015fa mai departe. \u2014Ce num\u0103r era? a \u00eentrebat Hugo \u021bin\u00e2nd pumnii str\u00e2n\u015fi. \u2014Dulcele meu, va trebui s\u0103 verific. De fapt, cred c\u0103 era \u015faptezeci \u015fi opt sau ceva la fel de incredibil de adormitor. Oricum, \u015faptezeci \u015fi ceva. Hugo a plasat un upercut \u00een aer. Dou\u0103 din trei. \u2014Tarquin? \u2014Da, o, zeule? \u2014Ce-ai zice s\u0103-\u021bi vopse\u015fti u\u015fa de la intrare \u00een verde? S-a dovedit c\u0103 Tarquin nu avea nimic \u00eempotriv\u0103. Hugo a \u00eenchis telefonul sim\u021bindu-se mai bine. Imediat \u00eens\u0103 telefonul a sunat din nou. \u2014Domnul Fine? a \u00eentrebat o voce melodioas\u0103 de p\u0103s\u0103ric\u0103. \u2014Da. \u2014Eu sunt doamna Grimbley. \u2014Grimbley, Grimbley\u2026 a, da. Cuplul cel n\u0103zuros ie\u015fit la v\u00e2n\u0103toare de case. Sau, m\u0103 rog, jum\u0103tate din el. Incitat, Hugo s-a \u00eendreptat de spate. \u2014Bun\u0103 ziua, doamn\u0103 Grimbley, a salutat-o el vesel. A\u021bi ales un moment foarte potrivit ca s\u0103 suna\u021bi. Cred c\u0103 v-am g\u0103sit exact proprietatea pe care o dori\u021bi. Are u\u015f\u0103 verde, nici un trei \u00een num\u0103r, iar proprietarul e \u00een mod clar \u015fi garantat nedivor\u021bat. \u2014Ce minunat, domnule Fine, a exclamat doamna Grimley. Deoarece cred c\u0103 \u015fi noi am ajuns destul de-aproape. \u2014Ce vre\u021bi s\u0103 spune\u021bi? a \u00eentrebat-o Hugo prudent. \u2014Azi-noapte am avut un vis. Casa pe care trebuie s-o avem e micu\u021b\u0103, izolat\u0103, cu u\u015fa de la intrare ro\u015fie. Are num\u0103rul patruzeci \u015fi doi \u015fi un m\u0103r \u00een gr\u0103din\u0103. V-ar pl\u0103cea s\u0103 \u015fti\u021bi. Ne-am g\u00e2ndit c\u0103 v-ar u\u015fura foarte mult munca. \u00cenchiz\u00e2nd telefonul, Hugo a \u00eencercat, plin de curaj, s\u0103 se concentreze pe singurul lucru \u00eembucur\u0103tor care se profila momentan la orizont. Adic\u0103 \u00eent\u00e2lnirea cu Alice, de la ora pr\u00e2nzului, la supermarket. \n", "tc \"Capitolul 16\" Totu\u015fi Alice nu avea nici cea mai mic\u0103 inten\u021bie s\u0103 se mai vad\u0103 cu Hugo. E adev\u0103rat c\u0103-\u015fi permisese s\u0103 se lase sedus\u0103 at\u00e2t \u00een libr\u0103rie, c\u00e2t \u015fi \u00een supermarket. Dar, imediat cum plecase, \u00ee\u015fi amintise c\u0103 Hugo era so\u021bul \u00eengrozitoarei Amanda Hardwick, deci o persoan\u0103 cu care nu putea s\u0103 se \u00eemprieteneasc\u0103. Alice s-a str\u0103duit s\u0103 uite chipul obosit \u015fi \u00eenvins al lui Hugo din libr\u0103rie, s\u0103 uite cum \u00eei \u00eenapoiase portofelul \u00een supermarket \u015fi emo\u021bionanta disperare cu care o invitase la o cafea. Nu se \u00eent\u00e2lnea cu el. Cu toate c\u0103 promisese, iar ea se \u021binea \u00eentotdeauna de promisiune. Dar, \u00een cazul de fa\u021b\u0103, era imposibil. \u015ei-a\u015fa, pe m\u0103sur\u0103 ce diminea\u021ba din ziua \u00eent\u00e2lnirii se scurgea, Alice s-a apucat, plin\u0103 de hot\u0103r\u00e2re, s\u0103 paseze legumele pentru Rosa. \u015ei-a jurat s\u0103 nu se mi\u015fte din Vechea Morg\u0103. Din c\u00e2nd \u00een c\u00e2nd, ridica ochii de la obliga\u021bia ei cea detestabil\u0103 \u015fi se uita pe fereastra buc\u0103t\u0103riei, ca s\u0103 vad\u0103 c\u0103 ploaia de diminea\u021b\u0103 se oprise, iar norii se risipeau, d\u00e2nd la iveal\u0103 cerul de un albastru sclipitor. Avea s\u0103 fie o zi numai bun\u0103 pentru o ie\u015fire. Iar Rosa, care momentan sc\u00e2ncea pe podeaua buc\u0103t\u0103riei, evident nemul\u021bumit\u0103 de sticla de Evian plin\u0103 cu nisip pe care i-o d\u0103duse Jake, adora c\u0103l\u0103toriile cu autobuzul\u2026 Dar, \u015fi-a spus Alice \u021bin\u00e2ndu-se sub control, nu mai conta. Factorul Amanda nu era singurul pentru care \u00eent\u00e2lnirea cu Hugo era imposibil de realizat. Mai era \u015fi factorul Jake; de\u015fi motivul exact pentru care Jake \u00eel detesta pe Hugo r\u0103m\u00e2nea un mister, Alice b\u0103nuia c\u0103, \u00een esen\u021b\u0103, era vorba de faptul c\u0103 Hugo era personificarea tuturor principiilor \u00een care Jake nu credea. \u00centr-adev\u0103r, era greu s\u0103 \u021bi-l imaginezi pe Hugo insist\u00e2nd asupra corectitudinii politice a c\u00e2ntecelelor de gr\u0103dini\u021b\u0103. Sau cresc\u00e2nd varz\u0103 cu excremente umane. Sau f\u0103c\u00e2ndu-\u015fi de r\u00e2s so\u021bia \u00een public\u2026 Alice s-a for\u021bat s\u0103 se lepede de aceste g\u00e2nduri. Ideea era c\u0103 o \u00eent\u00e2lnire cu Hugo f\u0103r\u0103 \u015ftirea lui Jake, ar fi reprezentat o form\u0103 de tr\u0103dare. Ca so\u021bie a lui Jake, un astfel de gest ie\u015fea din discu\u021bie. Sau ie\u015fise din discu\u021bie p\u00e2n\u0103 la petrecerea revistei La Gunoi!. G\u00e2ndurile lui Alice s-au \u00eentors rapid \u015fi cu nemul\u021bumire la ceea ce-l auzise pe Jake spun\u00e2nd \u00een timp ce ea urca sc\u0103rile. De atunci, so\u021bul ei nu rostise nici un cuv\u00e2nt \u2013 nici de scuz\u0103, nici de alt fel. Nici m\u0103car a doua zi diminea\u021b\u0103, c\u00e2nd f\u0103cuser\u0103 cur\u0103\u021benie. Dar pe Alice amintirea aceea continua s\u0103 o road\u0103, d\u00e2ndu-i o senza\u021bie de arsur\u0103 la stomac, de parc\u0103 s-ar fi luptat cu pl\u0103cint\u0103 cu maz\u0103re nedigerat\u0103. De\u015fi era con\u015ftient\u0103 c\u0103 nici ea nu se comportase tocmai irepro\u015fabil, lui Alice \u00eei venea greu s\u0103 uite felul \u00een care o tratase Jake. Alice s-a uitat din nou pe fereastra buc\u0103t\u0103riei. Era o zi cu cer senin \u015fi soare. O ie\u015fire era o tenta\u021bie aproape de ne\u00eendurat. Dar, dac\u0103 Jake afla c\u0103 s-a \u00eent\u00e2lnit cu Hugo, s-ar fi \u00eenfuriat. Cu toate astea, \u021bin\u00e2nd cont de recentul lui comportament, ce drept avea el s\u0103 se \u00eenfurie, indiferent de motiv? Pe de alt\u0103 parte, oare putea Alice s\u0103 lase o sup\u0103rare meschin\u0103 s\u0103 devin\u0103 motivul ie\u015firii la o cafea cu so\u021bul Amandei Hardwick? C\u00e2teva secunde mai t\u00e2rziu, Alice se \u015ftergea pe m\u00e2ini \u015fi lua din cuier haina ei \u015fi a Rosei. \n\nHugo st\u0103tea tem\u0103tor l\u00e2ng\u0103 intrarea \u00een cafeneaua supermarketului. Era acolo de cincisprezece minute, iar Alice nu se vedea pe nic\u0103ieri. Toaletele \u015fi camera de schimbat scutecele copiilor se g\u0103seau chiar vizavi de locul unde st\u0103tea el. Femei cu copii \u00een bra\u021be \u00eempingeau u\u015fa pline de \u00eencredere. Hugo deschisese, la r\u00e2ndul lui, u\u015fa pentru c\u00e2teva dintre ele, dar nu v\u0103zuse prea mult din ceea ce se petrecea \u00een\u0103untru. I-ar fi pl\u0103cut ca \u00eenc\u0103perea de schimbat copiii s\u0103 fi avut o fereastr\u0103 din sticl\u0103 transparent\u0103, ca s\u0103 vad\u0103 \u015fi el cum se proceda. C\u00e2te ar fi avut de \u00eenv\u0103\u021bat \u015fi el, \u015fi ceilal\u021bi ta\u021bi care habar nu aveau de nimic! Ar fi trebuit poate s\u0103 scrie o sugestie \u00een acest sens pe unul din flutura\u015fii pentru propuneri de la intrarea \u00een magazin; pe de alt\u0103 parte, \u00ee\u015fi dorea \u00eentr-adev\u0103r o vizit\u0103 din partea poli\u021biei \u015fi a serviciilor sociale? Starea ini\u021bial\u0103 de optimism a lui Hugo era \u00eenlocuit\u0103 treptat de un sentiment cov\u00e2r\u015fitor de dezam\u0103gire. F\u0103r\u0103 s\u0103 se g\u00e2ndeasc\u0103, crezuse c\u0103 Alice avea s\u0103 vin\u0103, dar acum asta i se p\u0103rea din ce \u00een ce mai pu\u021bin probabil. Alice era c\u0103s\u0103torit\u0103 cu Jake, care \u00eel detesta \u00een mod vehement, iar el era c\u0103s\u0103torit cu Amanda, pe care Alice se p\u0103rea c\u0103 o percepe \u00eentr-o lumin\u0103 similar\u0103. Hugo era pe punctul s\u0103 se \u00eentoarc\u0103 \u015fi s\u0103 plece, t\u00e2r\u015f\u00e2indu-\u015fi picioarele, c\u0103tre parcarea supermarketului c\u00e2nd a observat o persoan\u0103 \u00eenalt\u0103 \u015fi blond\u0103 \u00eendrept\u00e2ndu-se \u00een grab\u0103 c\u0103tre el. Era o femeie cu un copil \u00een bra\u021be. Alice. Zece minute mai t\u00e2rziu, st\u00e2nd \u00een fa\u021ba ei la o cea\u015fc\u0103 de cappuccino, Hugo \u015fi-a dat seama c\u0103 lucrurile nu mergeau a\u015fa de bine pe c\u00e2t sperase el. Conversa\u021bia era, \u00een cel mai bun caz, poticnit\u0103. Copilul lui Alice, Rosa \u2013 sau o chema Rosie?\u2013 \u00eel fixa cu ni\u015fte ochi care \u00eei d\u0103deau fiori pe \u015fira spin\u0103rii. Hugo a ridicat din spr\u00e2ncene, a scos limba \u015fi-a dat din urechi. Copilul a \u00eenceput s\u0103 pl\u00e2ng\u0103. \u00cen timp ce o leg\u0103na pe Rosa, \u00eencerc\u00e2nd s-o lini\u015fteasc\u0103, Alice i-a z\u00e2mbit st\u00e2njenit\u0103. \u00cengrozit, Hugo a \u00eencetat s\u0103 se mai maimu\u021b\u0103reasc\u0103. \u2014Deci, \u0103\u0103\u0103, Rosie are patru luni, a\u015fa ai spus, nu? \u2014Rosa, l-a corectat Alice privindu-l pe deasupra buzei largi \u015fi groase a ce\u015ftii de cafea. Iar acum are deja cinci. \u2014O, Doamne, sigur, e de-o v\u00e2rst\u0103 cu Theo, a exclamat Hugo pocnindu-se cu palma peste frunte. Cafeaua din cea\u015fca pe care o \u021binea \u00een cealalt\u0103 m\u00e2n\u0103 s-a v\u0103rsat direct pe \u00eencheietura lui. Hugo a sim\u021bit lichidul maro \u015fi c\u0103ldu\u021b preling\u00e2ndu-i-se p\u00e2n\u0103 la cot. Fir-ar al dracului! Alt\u0103 c\u0103ma\u015f\u0103 distrus\u0103, iar el nu avea nici cea mai vag\u0103 idee cum se scot petele. S-a l\u0103sat din nou t\u0103cerea. Alice a \u00eenceput s\u0103-\u015fi trag\u0103 mai aproape haina \u015fi geanta. \u2014Ei, mul\u021bumesc pentru cafea, a z\u00e2mbit ea. Trebuie s\u0103 plec. Pe sub mas\u0103, Hugo \u015fi-a fr\u00e2nt m\u00e2inile disperat. Chiar \u00een fa\u021ba lui st\u0103tea rezolvarea tuturor problemelor. Dar el nu era \u00een stare s\u0103 formuleze nici o \u00eentrebare. Felul \u00eencrez\u0103tor \u00een care trata cu femeile \u015fi pentru care nu f\u0103cea nici un efort disp\u0103ruse. Hugo se \u00eentreba ce dracu\u2019 se \u00eent\u00e2mplase cu el. \u015ei totu\u015fi, asta era unica lui \u015fans\u0103. Odat\u0103 plecat\u0103, n-avea s-o mai vad\u0103 niciodat\u0103 pe Alice. Hugo s-a ridicat, \u021bin\u00e2nd m\u00e2inile dep\u0103rtate, \u00eentr-un gest implorator, pe blatul mesei de un albastru \u021bip\u0103tor. \u2014Nu pleca. Te rog. A\u015f vrea\u2026 \u0103\u0103\u0103\u2026 a\u015f vrea s\u0103 te \u00eentreb ceva. \u2014Ce? Hugo i-a aruncat o privire de nebun. \u2014M\u0103 \u00eentrebam, a continuat el cu o voce r\u0103gu\u015fit\u0103, dac\u0103 nu \u015ftii cumva cum se\u2026 \u2014Ce s\u0103 \u015ftiu? \u2014Cum se\u2026 \u0103\u0103\u0103. Hugo \u015fi-a dres glasul. \u2014Cum se pune un scutec. Alice, care \u00eencepuse s\u0103 se ridice \u00een picioare, s-a a\u015fezat brusc la loc. Ochii ei, deja mari, s-au l\u0103rgit \u015fi s-au rotunjit \u015fi mai tare, ajung\u00e2nd s\u0103 se holbeze la Hugo. \u2014Un scutec? M\u0103 \u00eentrebi cum se pune un scutec? \u2014\u00c3\u0103\u0103, da. Exact. Cum se pune pe un copil, a ad\u0103ugat repede Hugo, pentru ca imediat s\u0103-\u015fi doreasc\u0103 s\u0103 nu mai fi spus nimic. Dac\u0103 p\u00e2n\u0103 acum Alice nu crezuse despre el c\u0103 e un pervers, atunci probabil c\u0103-\u015fi schimbase p\u0103rerea. \u2014Ai un copil de cinci luni \u015fi nu \u015ftii cum se pune un scutec? a zis Alice cl\u0103tin\u00e2nd uluit\u0103 din cap. \u2014\u015etiu c\u0103 sun\u0103 ridicol, a r\u0103spuns Hugo jenat. Chestia e c\u0103 am avut o asistent\u0103 pediatr\u0103, a\u015fa c\u0103 n-am reu\u015fit s\u0103 \u00eenv\u0103\u021b cum se procedeaz\u0103. \u015ei nici Amanda. \u2014\u015ei asistenta pediatr\u0103? l-a \u00eentrebat Alice f\u0103r\u0103 prea mult\u0103 mil\u0103. Ea nu v\u0103 poate ajuta? N-o pute\u021bi chema \u00eenapoi pentru c\u00e2teva s\u0103pt\u0103m\u00e2ni ca s\u0103 v\u0103 \u00eenve\u021be ce \u015fi cum? Din nou? \u2014\u00c3\u0103\u0103, asistenta nu mai e prin zon\u0103. A plecat \u00een, \u0103\u0103\u0103, \u00een grab\u0103. Familia regal\u0103 avea nevoie de ea sau ceva \u00een genul \u0103sta. \u00cen ciuda sentimentului dezaprobator pe care-l avea, Alice a izbucnit \u00een r\u00e2s. \u2014Familia regal\u0103? a repetat ea ne\u00eencrez\u0103toare. \u2014Sincer, cred c\u0103 a fost fericit\u0103 s\u0103 scape de noi. \u00cencurajat, Hugo s-a apucat \u015fi i-a relatat lui Alice \u00eentreaga poveste a sosirii asistentei Harris \u015fi a nesf\u00e2r\u015fitelor ei referiri la lordul Fairbourne. C\u00e2nd Alice a chicotit din nou, Hugo a sim\u021bit, a\u015fa din senin, c\u0103 ar fi \u00een stare s\u0103 fac\u0103 orice numai ca s-o mai aud\u0103 chicotind. \u2014Pare o femeie \u00eensp\u0103im\u00e2nt\u0103toare, a r\u00e2s Alice, \u00eentreb\u00e2ndu-se ce era cu senza\u021bia aia ciudat\u0103 care-i invadase trupul. C\u00e2teva secunde mai t\u00e2rziu, \u015fi-a dat seama c\u0103 era vorba de sentimentul pe care \u00eel ai atunci c\u00e2nd te sim\u021bi bine. Sentiment cu care ea nu mai era obi\u015fnuit\u0103. \u2014Era \u00eensp\u0103im\u00e2nt\u0103toare, a \u00eencuviin\u021bat Hugo. Dar ai dreptate. A fost o prostie din partea mea s\u0103 nu \u00eenv\u0103\u021b nimic de la ea. Hugo a oftat g\u00e2ndindu-se cum se a\u015fteptase ca asistenta Harris \u015fi apoi Amanda s\u0103 aib\u0103 grij\u0103 de Theo, cu pu\u021bin sau nici un pic de ajutor din partea lui. Acum i se p\u0103rea ceva incredibil. Dar oare fusese numai vina lui? Hugo \u015fi-a adus din nou aminte de str\u0103lucitele discursuri ale Amandei despre cum nu exist\u0103 nici o bucurie mai mare dec\u00e2t s\u0103 ai grij\u0103 de un copil. Desigur, asta p\u00e2n\u0103 c\u00e2nd Amanda fusese nevoit\u0103 s\u0103 aib\u0103 grij\u0103 de unul la modul real. \u00cencrunt\u00e2ndu-se, Hugo \u015fi-a dat seama c\u0103 era imposibil s\u0103 explice toate astea f\u0103r\u0103 s\u0103 par\u0103 c\u0103 vrea s\u0103 se scuze. Dar, \u021bin\u00e2nd cont de felul \u00een care Alice se uita la el \u2013 pe jum\u0103tate dispre\u021buitoare, pe jum\u0103tate amuzat\u0103 \u2013 Hugo trebuia s\u0103 spun\u0103 ceva \u00een ap\u0103rarea lui. \u2014Amanda a insistat c\u0103 vrea s\u0103 stea acas\u0103 \u015fi s\u0103 aib\u0103 grij\u0103 de copil, a \u00eenceput el. A spus c-ar fi o pl\u0103cere, c\u0103 asta e cea mai important\u0103 slujb\u0103 din lume \u015fi c\u0103 nimic din tot ceea ce a f\u0103cut \u00een cariera ei nu a fost nici pe departe\u2026 Hugo a t\u0103cut. Alice a ridicat dintr-o spr\u00e2ncean\u0103. \u2014Continu\u0103, a zis ea. Hugo a continuat. I-a explicat c\u0103 realitatea se impusese. Amanda \u015fi-a dat seama c\u0103 bebelu\u015fii se trezesc la toate orele din zi \u015fi din noapte, c\u0103 url\u0103 f\u0103r\u0103 nici un motiv \u015fi, \u00eenc\u0103 mai \u00eengrijor\u0103tor, din toate motivele. C\u0103 vomit\u0103, murd\u0103resc scutecele, mu\u015fc\u0103, zg\u00e2rie, dau v\u00e2nturi \u015fi c\u0103 sunt departe de a fi ni\u015fte fiin\u021be docile \u015fi adorabile. C\u0103 seam\u0103n\u0103, mai cur\u00e2nd, cu ni\u015fte animale s\u0103lbatice. Punct \u00een care, Amanda \u015fi-a pierdut abrupt \u015fi complet interesul. \u2014A\u015fa c\u0103 a acceptat primul post care i s-a oferit \u015fi acum, sincer s\u0103 fiu, e mai mult plecat\u0103, a \u00eencheiat Hugo. Alice n-a spus nimic. Nu-\u015fi d\u0103dea seama de ce era surprins\u0103, dar era. I se p\u0103rea incredibil c\u0103 Amanda Hardwick era o mam\u0103 egoist\u0103, pe care nu te puteai baza deloc. Exact a\u015fa cum era \u015fi ca jurnalist. Oare fusese \u00eentr-adev\u0103r \u00een stare s\u0103-\u015fi lase de izbeli\u015fte \u015fi fiul, \u015fi so\u021bul f\u0103r\u0103 s\u0103 arunce nici m\u0103car o privire \u00eenapoi? Alice \u015fi-a dat seama c\u0103 ea \u015fi Hugo, ca s\u0103 nu mai spun\u0103 de Theo, erau victimele spectaculosului egocentrism al Amandei. \u2014A\u015fa c\u0103, vezi tu, a \u00eencheiat Hugo \u00eencerc\u00e2nd s\u0103 nu dea senza\u021bia c\u0103-\u015fi pl\u00e2nge singur de mil\u0103, asta este pozi\u021bia \u00een care m\u0103 aflu. So\u021bia mea e plecat\u0103 tot timpul, iar eu m-am trezit, dintr-odat\u0103, responsabil de acest copil \u015fi sincer\u2026, a f\u0103cut o pauz\u0103, trec\u00e2ndu-\u015fi prin p\u0103rul negru \u015fi ne\u00eengrijit o m\u00e2n\u0103 lipicioas\u0103 din cauza cafelei,\u2026 sincer, nu am nici cea mai vag\u0103 idee ce s\u0103 fac cu el. Toat\u0103 ziua doarme \u015fi toat\u0103 noaptea url\u0103 \u015fi\u2026, Hugo s-a frecat la ochi,\u2026 de la baie p\u00e2n\u0103 la culcare, inclusiv tot ceea ce se \u00eent\u00e2mpl\u0103 \u00een aceste dou\u0103 momente, totul e un dezastru. Nu vreau s\u0103 dau impresia c\u0103 nu-mi iubesc fiul, pentru c\u0103 \u00eel iubesc. Sau, cel pu\u021bin, presupun c\u0103-l iubesc\u2026 \u2014Doar presupui? l-a \u00eentrebat Alice \u015focat\u0103. M\u00e2na i s-a \u00eentins ca s\u0103 m\u00e2ng\u00e2ie c\u0103p\u015forul Rosei. Hugo a ridicat neajutorat din umeri. \u2014\u015etiu c\u0103 sun\u0103 \u00eengrozitor, dar lui Theo nu-i place a\u015fa de mult s\u0103 fie numai cu mine \u015fi\u2026, Hugo a clipit disperat, \u2026presupun c\u0103 dac\u0103 a\u015f \u015fti ce s\u0103 fac cu el, am avea o rela\u021bie mai bun\u0103. \u00cen primul r\u00e2nd, e situa\u021bia asta \u00eengrozitoare cu cre\u015fa. \u015ei Hugo i-a explicat lui Alice problema fricii de separare. Alice a dat din cap. \u2014Dar ce spun cei de-acolo c\u00e2nd \u00eei suni? \u2014C\u00e2nd \u00eei sun? Hugo a c\u0103scat ochii. \u2014Cum adic\u0103, s\u0103-i sun? \u2014P\u0103i, \u00een timpul zilei. Ca s\u0103 vezi ce mai face. Lui Hugo nu-i venea s\u0103 cread\u0103 c\u00e2t de relaxat vorbea Alice. S\u0103 sune la Rottweiler? \u00ce\u015fi d\u0103dea seama ce spunea? \u2014N-am sunat niciodat\u0103, a zis el cutremur\u00e2ndu-se. Nu cred c-a\u015f \u00eendr\u0103zni. \u2014De ce nu? E\u015fti un p\u0103rinte. Un client care pl\u0103te\u015fte. Ai dreptul s\u0103 pui \u00eentreb\u0103ri. \u2014Presupun c\u0103 da. Ideea asta revolu\u021bionar\u0103 nu-i trecuse niciodat\u0103 prin minte lui Hugo. \u2014Eu b\u0103nuiesc, a spus Alice juc\u00e2ndu-se cu cafeaua de pe fundul ce\u015ftii, c\u0103 Theo e foarte bine din secunda \u00een care tu ie\u015fi din camera copiilor. Nu face dec\u00e2t s\u0103 \u00eencerce s\u0103 te manipuleze. Asta fac to\u021bi copiii. \u2014Da? \u2014P\u0103i, c\u00e2nd te duci s\u0103-l iei, cum e? Pl\u00e2nge? Hugo a cl\u0103tinat din cap. \u2014Vezi, a zis Alice cu vioiciune. Eu pun pariu c\u0103 atunci c\u00e2nd tu nu e\u015fti de fa\u021b\u0103 e perfect \u00een regul\u0103. \u2014Chiar crezi asta? Hugo s-a sim\u021bit teribil de u\u015furat. Alice a observat, \u00eenfiorat\u0103, c\u0103 ochii \u00eei str\u0103luceau din cauza emo\u021biei. \u2014De ce nu-i \u00eentrebi pe cei de-acolo c\u00e2nd te duci s\u0103-l iei acas\u0103? i-a sugerat ea. Prin trupul lui Alice se r\u0103sp\u00e2ndea acum o senza\u021bie minunat\u0103. \u015ei-a dat seama c\u0103 trecuse foarte mult\u0103 vreme de c\u00e2nd nu mai sim\u021bise c\u0103 un om are nevoie de ea, c\u0103 sfatul \u015fi p\u0103rerea ei conteaz\u0103 pentru cineva. \u2014Fir-ar al naibii! a s\u0103rit ea dintr-odat\u0103. Hugo a cl\u0103tinat din cap resemnat. \u2014Nu te pot condamna c\u0103 spui asta. O merit. \u2014Nu, vreau s\u0103 spun fir-ar al naibii, uite c\u00e2t e ceasul! a zis ea ar\u0103t\u00e2ndu-i \u00eencheietura. Trebuie s\u0103 plec. \u00cemi ia o ve\u015fnicie ca s\u0103 m\u0103 \u00eentorc cu autobuzul. \u2014Cu autobuzul? Hugo era uluit. \u2014A, da, sigur. Voi nu merge\u021bi dec\u00e2t cu transportul \u00een comun, a spus el, \u00eencerc\u00e2nd s\u0103 nu par\u0103 ironic. \u00cemi aduc aminte. De la cursul prenatal. Dar acum cred c\u0103 e logic ca tu s\u0103 ai o ma\u015fin\u0103, nu? Ai un copil \u015fi stai la kilometri de ora\u015f. \u2014Ma\u015finile d\u0103uneaz\u0103 ecosistemului, a murmurat Alice. \u2014Da, dar am v\u0103zut \u015fi autobuzul care trece prin Combe ca s\u0103 ajung\u0103 \u00een Bath, i-a r\u0103spuns Hugo. Toba de e\u015fapament care-i at\u00e2rn\u0103 \u00een spate e la fel de d\u0103un\u0103toare pentru ecosistem. \u015ei sunt sigur c\u0103-i d\u0103uneaz\u0103 \u015fi spatelui t\u0103u, mai ales c\u0103 trebuie s\u0103-\u021bi cari toate cump\u0103r\u0103turile \u015fi copilul. Alice \u00ee\u015fi dorea ca Hugo s\u0103 \u00eenceteze cu argumenta\u021bia asta. P\u0103rerile mamei ei pe acest subiect erau identice cu ale lui \u015fi era greu s\u0103 demonstrezi c\u0103 nu aveau logic\u0103. Totu\u015fi expresia lui Hugo se schimbase. Se uita la ea \u00eensp\u0103im\u00e2ntat. \u2014Scutecele! s-a b\u00e2lb\u00e2it el. Mi-ai spus c\u0103-mi ar\u0103\u021bi cum se pun. \u2014Scutecele. Da, a zis Alice mu\u015fc\u00e2ndu-\u015fi buza. \u00c3\u0103\u0103, cred c-a\u015f putea s\u0103-\u021bi fac o demonstra\u021bie pe Rosa. Singura problem\u0103 e c\u0103 nu prea am timp. Asta dac\u0103 vreau s\u0103 prind autobuzul. \u2014Ascult\u0103! De ce s\u0103 nu te duc eu cu ma\u015fina? M\u0103 \u00eentorc oricum \u00een Bath. Pot s\u0103 te duc p\u00e2n\u0103 \u00een sta\u021bia de autobuz. Sau p\u00e2n\u0103 acas\u0103, dac\u0103 vrei. Oriunde, a implorat-o el cu ochii m\u0103ri\u021bi de disperare. \u2014La sta\u021bia de autobuz e bine, a spus Alice z\u00e2mbindu-i lini\u015ftitor. Haide, atunci! Dar lui Hugo \u00eei c\u0103zuse din nou fa\u021ba. \u2014Ce s-a \u00eent\u00e2mplat? l-a \u00eentrebat Alice. \u2014Mi-am adus aminte, a r\u0103spuns Hugo parc\u0103 amor\u021bit. Ultima dat\u0103 c\u00e2nd l-am \u00eent\u00e2lnit pe Jake. S-a for\u021bat ca vocea s\u0103-i r\u0103m\u00e2n\u0103 neutr\u0103. \u2014 Mi-a zis c\u0103 voi nu folosi\u021bi dec\u00e2t scutece de bumbac. Eu n-a\u015f putea s-o scot la cap\u0103t cu-a\u015fa ceva. Chiar \u015fi alea de unic\u0103 folosin\u021b\u0103 sunt prea mult pentru mine. Spre surprinderea lui, chipul lui Alice a fost invadat de o \u00eembujorare vinovat\u0103. \u2014\u00c3\u0103\u0103, p\u0103i, a zis ea. De fapt, am \u00eenceput \u015fi eu s\u0103 folosesc, din c\u00e2nd \u00een c\u00e2nd, scutece de unic\u0103 folosin\u021b\u0103. \u015ei-a dres glasul, apoi: \u2014Sigur, numai \u00een cazuri de urgen\u021b\u0103. \u2014Desigur. Hugo a cl\u0103tinat din cap cu gravitate. Alice i-a \u00eentors un z\u00e2mbet conspirativ. \u2014A\u015fa c\u0103 hai s\u0103 mergem \u00een camera de schimbat scutece. \n\nDup\u0103 ce a l\u0103sat-o pe Alice la sta\u021bia de autobuz, Hugo a plecat \u00eenapoi parc\u0103 plutind. Ajunsese, \u00een sf\u00e2r\u015fit, s\u0103 fie ini\u021biat \u00een cultul punerii corecte a scutecului. Sigur, trebuia s\u0103 mai exerseze, dar oportunit\u0103\u021bi avea destule. \u015ei \u00een caz c\u0103 d\u0103dea \u00eentr-adev\u0103r de greu, reu\u015fise s\u0103 fac\u0103 rost de num\u0103rul de telefon al lui Alice. \u2014Sunt sigur c\u0103 n-o s\u0103 fie nevoie s\u0103 te sun, o convinsese el. Dar ar fi minunat. Pentru orice eventualitate. \u2014OK. \u00cen realitate, Alice era mult mai \u00eenc\u00e2ntat\u0103 s\u0103-i dea num\u0103rul de telefon dec\u00e2t \u00eel l\u0103sase pe el s\u0103 vad\u0103. Era \u00eenc\u00e2ntat\u0103 c\u0103 cineva \u00eei lua \u00een considerare sfaturile. Era limpede c\u0103 redactorii de la revista La Gunoi! considerau c\u0103 se puteau dispensa de ele. \u2014Vezi tu, a ad\u0103ugat Hugo \u00een timp ce scria num\u0103rul, \u015ftiu c\u0103 sun\u0103 nebune\u015fte \u015fi patetic. A r\u00e2s scurt, disperat. \u2014 Dar c\u00e2nd vine vorba de Theo, nu am pe nimeni altcineva pe care s\u0103 pot s\u0103-l \u00eentreb. Nu am pe nimeni altcineva pe care pot s\u0103-l \u00eentreb. Alice a sim\u021bit c\u0103 i se pune un nod \u00een g\u00e2t. \u015ei-a dat seama c\u0103 Hugo era singur \u015fi f\u0103r\u0103 nici un ajutor. Exact ca ea. Hugo i-a \u00eendesat \u00een m\u00e2n\u0103 o carte de vizit\u0103. \u2014Uite num\u0103rul meu. Ai f\u0103cut a\u015fa de mult pentru mine! Dac\u0103 pot s\u0103 te ajut \u015fi eu cu ceva, vreodat\u0103, nu \u015ftiu\u2026 s\u0103-\u021bi cur\u0103\u021b stre\u015finile sau ceva de genul \u0103sta, s\u0103-\u021bi golesc colectorul de ap\u0103 de la ma\u015fin\u0103\u2026 a, scuze, sigur, tu nu ai ma\u015fin\u0103, ha-ha, o, Doamne, uite ce t\u00e2mpenii vorbesc, oricum, eu sunt aici. Ai \u015fi num\u0103rul de mobil acolo. C\u00e2nd a demarat, Hugo s-a uitat, \u00een oglinda retrovizoare, la silueta sub\u021bire a lui Alice care se \u00eendep\u0103rta. Cu toate c\u0103 se sim\u021bea foarte bine pentru c\u0103 putea s-o sune \u00een leg\u0103tur\u0103 cu Theo, Hugo era con\u015ftient c\u0103 voia mai mult de-at\u00e2t. Persoana asupra c\u0103reia \u00ee\u015fi dorea ca Alice s\u0103 se concentreze era nu numai fiul lui, ci \u015fi el. Hugo abia dac\u0103 vedea drumul care i se \u00eentindea \u00eenainte. \u00cen schimb, \u00een fa\u021ba ochilor \u00eei pluteau z\u00e2mbetul ei lene\u015f, p\u0103rul blond, ochii alba\u015ftri, mari \u015fi surprin\u015fi. S-a \u00eentrebat dac\u0103 autobuzul lui Alice sosise. S-a \u00eentrebat, at\u00e2t de pe neg\u00e2ndite \u00eenc\u00e2t a tres\u0103rit, tr\u0103g\u00e2nd de volan, cum ar fi s-o s\u0103rute pe Alice, cum ar fi s\u0103-i dea la o parte p\u0103rul acela superb \u015fi s\u0103 apropie de el fa\u021ba aceea de \u00eenger. \n\nLa Chicklets, Hugo a avut mai multe motive ca niciodat\u0103 s\u0103-i mul\u021bumeasc\u0103. C\u00e2nd i-a \u00eentrebat, cei din personalul din camera copiilor, i-au confirmat c\u0103 teama de separare a lui Theo lua sf\u00e2r\u015fit la c\u00e2teva minute de la plecarea tat\u0103lui: lacrimile \u00eei secau imediat \u015fi se apuca s\u0103 m\u0103n\u00e2nce Weetabix. Povara vinei \u015fi a nefericirii s-a ridicat de pe umerii lui Hugo ca un balon cu aer cald. C\u00e2nd s\u0103 plece de la cre\u015f\u0103 cu Theo, Hugo a v\u0103zut-o pe Barbara, femeia cu p\u0103rul ro\u015fu care-l salvase \u00een problema cu copertina de ploaie. Se rezema de zid. \u00deinea \u00een m\u00e2n\u0103 telefonul mobil \u015fi purta o conversa\u021bie care p\u0103rea extraordinar de dur\u0103. \u015ei ea ar\u0103ta extraordinar: eficient\u0103, plin\u0103 de energie, \u00eembr\u0103cat\u0103 \u00eentr-un costum negru elegant, cu o bluz\u0103 alb\u0103 scrobit\u0103 \u015fi o serviet\u0103 mare \u015fi lucioas\u0103. Hugo s-a g\u00e2ndit invidios, pierz\u00e2ndu-\u015fi pu\u021bin din entuziasm, c\u0103 unele mame erau at\u00e2t de bine organizate. C\u00e2nd a trecut pe l\u00e2ng\u0103 ea, cu Theo \u00een bra\u021be, Hugo a auzit o parte din ceea ce Barbara spunea. Spre surpriza lui, tonul ei era imperativ \u015fi tensionat. \u2014\u00cemi pare r\u0103u, James, dar e, pur \u015fi simplu, imposibil. Va trebui s\u0103 reprogram\u0103m. Azi nu m\u0103 pot \u00eentoarce sub nici o form\u0103 la tribunal. Barbara a f\u0103cut o pauz\u0103 \u015fi a ascultat. S-a albit la fa\u021b\u0103. C\u00e2nd a r\u0103spuns, vocea \u00eei devenise t\u0103ioas\u0103 din cauza \u015focului. \u2014Cum? Dai dosarul unui alt avocat? Hugo a auzit telefonul \u00eenchiz\u00e2ndu-se. Apoi s-a f\u0103cut lini\u015fte. Dup\u0103 care, spre uluirea lui, Hugo a auzit \u00een spatele lui un pl\u00e2nset \u00eenfundat, dar clar. S-a \u00eentors ca s-o vad\u0103 pe Barbara lipit\u0103 de zid, cu fa\u021ba ro\u015fie \u015fi bo\u021bit\u0103: era \u00eentruchiparea disper\u0103rii. Hugo a ajuns l\u00e2ng\u0103 ea \u00een c\u00e2teva secunde. \u2014Ce s-a \u00eent\u00e2mplat? Barbara \u015fi-a dus m\u00e2na la nas. \u2014Of, nimic. Nimic altceva dec\u00e2t de obicei. \u2014De obicei? a \u00eendemnat-o Hugo. Barbara i-a z\u00e2mbit \u00eenl\u0103crimat\u0103. \u2014Nu dorm, n-am timp, muncesc prea mult \u015fi nimeni de la serviciu n-a avut mil\u0103 de mine c\u00e2nd mi s-a telefonat de la cre\u015f\u0103 c\u0103 Isabel este bolnav\u0103 \u015fi c\u0103 trebuie s\u0103 m\u0103 duc s-o iau acas\u0103. A trebuit s\u0103 anulez o \u00eent\u00e2lnire important\u0103. Barbara a f\u0103cut o pauz\u0103. A continuat cu o grimas\u0103. \u2014Dar ce po\u021bi s\u0103 faci? E\u015fti \u00eentre ciocan \u015fi nicoval\u0103, \u00eentre cas\u0103 \u015fi carier\u0103\u2026 A \u00eenghi\u021bit cu greutate. \u2014 Ce vrei s\u0103 spui, i-a zis Hugo cu bl\u00e2nde\u021be. \u2014 Nu m\u0103 \u00een\u021belege gre\u015fit, i-a dat \u00eenainte Barbara, cu ceva mai mult\u0103 energie. \u00cemi place slujba mea \u2013 m\u0103 rog, \u00een general. \u015ei, sincer, cu \u00eenc\u0103 unul pe drum \u2013 s-a m\u00e2ng\u00e2iat pe abdomen\u2013 nu-mi pot permite s\u0103-mi dau demisia. Plictisit de conversa\u021bie, Theo a \u00eenceput s\u0103 se foiasc\u0103 \u015fi s\u0103 se agite. Barbara l-a ciupit de sub b\u0103rbie. \u2014Ei, mul\u021bumesc pentru \u00een\u021belegere, i-a spus ea lui Hugo. \u2014N-ai pentru ce. \u2014Ba da, am. Ceea ce te face s\u0103 mergi \u00eenainte e tocmai g\u00e2ndul c\u0103 nu e\u015fti singurul p\u0103rinte de pe lume care se zbate. Faptul c\u0103 \u015ftii c\u0103 mai sunt \u015fi al\u021bi oameni care \u00een\u021beleg ce sim\u021bi tu. L-a b\u0103tut u\u015for pe bra\u021b. \u2014 Noi, p\u0103rin\u021bii care mai \u015fi muncim, trebuie s\u0103 fim uni\u021bi, trebuie s\u0103 ne sus\u021binem unii pe ceilal\u021bi. \u2014Da, a spus Hugo, aduc\u00e2ndu-\u015fi aminte de discu\u021bia similar\u0103 pe care o avusese cu Sue. I-a z\u00e2mbit Barbarei, con\u015ftient de o senza\u021bie care, de\u015fi \u00eel f\u0103cea s\u0103 simt\u0103 satisfac\u021bie, era complet diferit\u0103 de tot ceea ce sim\u021bise \u00een mediul imobiliar. Senza\u021bia asta venea din camaraderia generat\u0103 de necazurile comune, nu din prosperitatea c\u00e2\u015ftigat\u0103 pe spinarea unui prost credul sau a altuia. I-a z\u00e2mbit Barbarei. Ei erau camarazi de arme. Cu bebelu\u015fi \u00een bra\u021be. Barbara scosese de undeva o oglinjoar\u0103 \u015fi \u00ee\u015fi cerceta imaginea. \u2014Dumnezeule! Uit\u0103-te la mine! Ei, ce mama naibii mai conteaz\u0103! M\u0103 duc \u00een\u0103untru s-o iau pe Isabel. \u2014Sper s\u0103 se simt\u0103 mai bine. Hugo a continuat s\u0103 mearg\u0103 pe coridor, str\u0103lucind din cauza sentimentului de camaraderie. Chiar c\u00e2nd s\u0103 ajung\u0103 la u\u015fa de la intrare, Rottweilerul a ie\u015fit glon\u021b din biroul ei. Sclipirea lui Hugo a pierit instantaneu. \u2014Domnule Fine? Putem s\u0103 vorbim pu\u021bin? Hugo a \u00eenghe\u021bat. Dup\u0103 bomba cu tortul din ziua precedent\u0103, nu se a\u015fteptase la o nou\u0103 \u00eent\u00e2lnire at\u00e2t de cur\u00e2nd. \u2014\u00c3\u0103\u0103\u2026 da. Sigur. Rottweilerul, a c\u0103rui hain\u0103 de un ro\u015fu beligerant \u00eei scotea \u00een eviden\u021b\u0103 ro\u015fea\u021ba ochilor, a \u021bop\u0103it energic p\u00e2n\u0103 \u00een locul unde st\u0103tea Hugo pe coridor. L-a cercetat pe Theo, care \u00eencepuse s\u0103 sc\u00e2nceasc\u0103. Col\u021burile gurii micu\u021be s-au l\u0103sat \u00een jos, \u00een semn de dezaprobare. Apoi a cl\u0103tinat din cap. \u2014Domnule Fine, e inacceptabil. \u2014Ce anume? a g\u00e2f\u00e2it Hugo. Uita\u021bi ce e: copilul nu se poate ab\u021bine. E vorba de teama de separare\u2026 momentan e destul de sensibil. \u2014Nu asta. M\u0103 refer la asta, a spus Rottweilerul tr\u0103g\u00e2nd de pantalonii lui Theo. A\u015fa l-a\u021bi \u00eembr\u0103cat de diminea\u021b\u0103. \u00cen primul r\u00e2nd c\u0103 pantalonii sunt cu spatele \u00een fa\u021b\u0103. Hugo \u015fi-a dat seama c\u0103 a\u015fa era. Buzunarele erau a\u015fezate invers. Dar, oricum, la ce le trebuie buzunare bebelu\u015filor? Hugo a arborat cel mai seduc\u0103tor z\u00e2mbet al lui. Era momentul s\u0103 scoat\u0103 de la naftalin\u0103 renumita vr\u0103jeal\u0103 marca Fine \u015fi s\u0103 scape de hoa\u015fc\u0103. \u2014Sincer s\u0103 fiu, a zis el lu\u00e2ndu-\u015fi cea mai \u015farmant\u0103 expresie, e un miracol c\u0103 are pantalonii pe el. S\u0103 \u00eencerci s\u0103-l \u00eembraci pe Theo este, ei bine, ca \u015fi cum te-ai lupta cu o caracati\u021b\u0103, ha, ha\u2026 Rottweilerul a ridicat o m\u00e2n\u0103. \u2014Domnule Fine! V\u0103 rog. Eu conduc o cre\u015f\u0103 care este folosit\u0103 de peste cincizeci de p\u0103rin\u021bi de copii mici. To\u021bi reu\u015fesc s\u0103-i \u00eembrace \u00een mod adecvat. Hugo s-a sim\u021bit \u00een\u021bepat de nedreptatea afirma\u021biei. El era un b\u0103rbat care se chinuia de unul singur. A\u015fa c\u0103 ar fi putut \u015fi ea s\u0103-l mai sl\u0103beasc\u0103 ni\u021bel, nu? A privit agitat cum Rottweilerul a pip\u0103it c\u0103ma\u015fa de pe pieptul lui Theo sau, ca s\u0103 fie mai precis, cap\u0103tul care avea doi nasturi desperechea\u021bi. \u015ei care corespundea cu cap\u0103tul de sus, unde erau dou\u0103 butoniere vacante. \u2014Am fost pu\u021bin pe fug\u0103 \u015fi\u2026, a tunat Hugo. \u2014Nu numai c\u0103 nu v-a\u021bi deranjat s-o \u00eencheia\u021bi cum trebuie, l-a acuzat Rottweilerul, dar \u015fi piesa aceasta e cu spatele \u00een fa\u021b\u0103. Ar trebui s\u0103 se \u00eencheie la spate. Of, pentru numele lui Dumnezeu! De unde naiba se a\u015fteptau s\u0103 \u015ftie el a\u015fa ceva? Nenorocita aia de c\u0103ma\u015f\u0103 nu-i fusese livrat\u0103 cu tot cu hart\u0103. Oare femeia asta nu-\u015fi d\u0103dea seama c\u00e2t a durat ca s\u0103-i \u00eencheie nasturii, oric\u00e2t de prost ar fi fost \u00eencheia\u021bi? \u2014Domnule Fine. Rottweilerul \u015fi-a \u00eencruci\u015fat bra\u021bele pe piept \u015fi l-a privit direct \u00een ochi. \u2014Una dintre regulile de baz\u0103 de la Chicklets este ca bebelu\u015fii s\u0103 fie adu\u015fi de p\u0103rin\u021bi cura\u021bi \u015fi \u00eembr\u0103ca\u021bi a\u015fa cum trebuie. Dac\u0103 a\u021bi citit prospectul, \u015fti\u021bi \u015fi dumneavoastr\u0103. Hugo a l\u0103sat umerii \u00een jos. Adev\u0103rul era c\u0103 nu citise prospectul. Cu siguran\u021b\u0103 c\u0103 acesta z\u0103cea undeva, \u00eentr-unul din mormanele de h\u00e2rtii care cre\u015fteau, precum zg\u00e2rie-norii din Manhattan, \u00een toate camerele din Fitzherbert Place. \u2014\u00cemi pare r\u0103u, a bolborosit el. Dar Rottweilerul nu terminase \u00eenc\u0103. \u2014Domnule Fine, regula aceasta are un motiv. Ea \u00eencurajaz\u0103 aspectul \u00eengrijit \u015fi cur\u0103\u021benia, precum \u015fi respectul fa\u021b\u0103 de ceilal\u021bi \u015fi fa\u021b\u0103 de institu\u021bie. Atunci c\u00e2nd dumneavoastr\u0103 ap\u0103re\u021bi cu copilul ne\u00eengrijit nu numai c\u0103 sugera\u021bi opusul, dar acest fapt ne face s\u0103 ne \u00eentreb\u0103m ce grij\u0103 ave\u021bi dumneavoastr\u0103 fa\u021b\u0103 de el. Valul de furie care l-a cuprins pe Hugo l-a suprins \u015fi pe el prin violen\u021ba cu care s-a manifestat. \u2014Vre\u021bi s\u0103 spune\u021bi c\u0103-mi neglijez fiul? Rottweilerul \u015fi-a str\u00e2ns buzele. \u2014Eu nu fac dec\u00e2t s\u0103 v\u0103 avertizez c\u0103 alte \u00eenc\u0103lc\u0103ri ale regulilor Chicklets vor fi privite \u00een cea mai sumbr\u0103 lumin\u0103. Furia lui Hugo a fost \u00eenlocuit\u0103 de un val instantaneu de groaz\u0103. \u015ei-a adus aminte c\u0103 deja ajunsese s\u0103 se bazeze \u00een totalitate pe obiceiul mersului la cre\u015f\u0103 ca s\u0103 introduc\u0103 \u00een via\u021ba lui Theo o structur\u0103 \u015fi o form\u0103 de stimulare, iar lui s\u0103-i permit\u0103 s\u0103 mearg\u0103 la serviciu. \u2014\u015ei mai este ceva, a spus Rottweilerul. Lui Hugo i s-a str\u00e2ns inima \u00een piept. \u2014Mai este? Rottweilerul s-a uitat la el cu seriozitate. \u2014Theo e la zi cu vaccinurile? Hugo a fost u\u015furat \u015ftiind c\u0103 putea s\u0103 clatine din cap sigur pe el. Acesta fusese unul dintre aspectele legate de cre\u015fterea copilului pe care avusese mare grij\u0103 s\u0103-l respecte. Fusese ajutat de biletele de notificare primite de la asistentul de s\u0103n\u0103tate. \u2014Absolut. Urm\u0103torul e programat foarte cur\u00e2nd. Rottweilerul a p\u0103rut satisf\u0103cut. \u2014Bine. \u00cen cre\u015f\u0103 au ap\u0103rut vreo c\u00e2teva cazuri de erup\u021bii ur\u00e2te. Dar, \u00een cazul \u0103sta, Theo n-ar trebui s\u0103 aib\u0103 nici un fel de problem\u0103. C\u00e2nd au plecat de la cre\u015f\u0103, copilul \u015fi-a manifestat frustrarea prin intermediul unor vaiete sus\u021binute \u015fi asurzitoare. Hugo nu l-a condamnat absolut deloc. Din contr\u0103! \u00cei venea s\u0103 i se al\u0103ture. Zgomotul s-a intensificat c\u00e2nd Hugo a \u00eencercat s\u0103-\u015fi conving\u0103 copilul, care \u00eei opunea rezisten\u021b\u0103, s\u0103 stea \u00een scaunul lui din ma\u015fin\u0103. \u2014Sunt sigur\u0103 c\u0103 eu nu a\u015f scoate sunetele astea dac\u0103 m-ai \u021bine \u00een bra\u021be pe mine, a g\u00e2ngurit cineva din spatele lor. Laura se strecura prin parcare de parc\u0103 \u015fi-ar fi f\u0103cut intrarea pe scena Moulin Rouge-ului. \u00cen mod destul de nea\u015fteptat, Theo s-a oprit imediat din urlat \u015fi-a \u00eenceput s\u0103 se holbeze la ea uluit. Hugo s-a g\u00e2ndit c\u0103 era probabil din cauza faptului c\u0103 b\u0103ie\u021belul nu mai v\u0103zuse niciodat\u0103 o cantitate a\u015fa de mare de ruj la nimeni, nic\u0103ieri \u00een lume. Nici m\u0103car la mama lui. Care, oricum, probabil c\u0103 de-acum \u00eencepuse s\u0103 devin\u0103 o amintire \u00eendep\u0103rtat\u0103. \u2014Amanda e pe-aici? Ca prin miracol, Laura i-a prins din zbor firul g\u00e2ndurilor. \u2014\u00c3\u0103\u0103\u2026 Hugo a sim\u021bit c\u0103 i se ridic\u0103 s\u00e2ngele la cap \u015fi asta nu numai din cauza chinurilor cu scaunul de ma\u015fin\u0103. \u2014Nu, \u015fi nici nu sunt sigur c\u00e2nd se \u00eentoarce. Ochii Laurei au prins via\u021b\u0103. \u2014Deci, te-a l\u0103sat singur-singurel? a spus ea plimb\u00e2ndu-\u015fi limba peste din\u021bi \u00eentr-un gest sugestiv. S\u0103-l ia dracu\u2019 de scaun de ma\u015fin\u0103, l-a \u00eenjurat Hugo \u00een g\u00e2nd, chinuindu-se \u00een continuare. C\u00e2t timp chingile scaunului r\u0103m\u00e2neau nelegate, el n-avea cum s\u0103 scape de femeia asta terifiant\u0103, cu aspect de animal de prad\u0103. Hugo era con\u015ftient c\u0103, a\u015fa de agitat, \u00eenfierb\u00e2ntat \u015fi cu fundul ie\u015fit din ma\u015fin\u0103 cum era, nu avea o pozi\u021bie tocmai demn\u0103. \u2014Ultima dat\u0103 c\u00e2nd ne-am \u00eent\u00e2lnit am vrut s\u0103-\u021bi spun\u2026 Laura s-a aplecat peste spatele lui, apropiindu-se, dintr-odat\u0103, foarte tare. Hugo i-a sim\u021bit r\u0103suflarea cald\u0103 pe obraz \u015fi i s-a p\u0103rut c\u0103 miroase \u015fi a ceva alcool. \u2014Fergus e \u015fi el plecat destul de mult timp. Laura b\u0103tea din gene a\u015fa de tare c\u0103 Hugo aproape c\u0103 sim\u021bea o pal\u0103 de v\u00e2nt. \u2014Deci, am\u00e2ndoi suntem \u00een acela\u015fi vapor, cum spunea femeia aia de la cursul prenatal, a r\u00e2s ea zgomotos. Clic! Copilul era acum prins \u00een chingi. Hugo t\u00e2njea dup\u0103 o scuz\u0103 ca s\u0103 poat\u0103 s\u0103 plece. Ce bine ar fi fost ca Theo s\u0103 mai fac\u0103 o criz\u0103! Dar b\u0103iatul, care se uita din scaunul lui, avea ochii \u00eenc\u0103 lipi\u021bi de buzele ro\u015fii ale Laurei. Hugo observase c\u0103, \u00een ultima vreme, copilul dezvoltase o fascina\u021bie pentru guri \u015fi din\u021bi. \u2014A\u015fa c\u0103 de ce nu vii odat\u0103 pe la mine s\u0103 bem ceva? Hugo a realizat c\u0103 Laura era hot\u0103r\u00e2t\u0103 s\u0103 ias\u0103 \u00eenving\u0103toare. \u2014E\u015fti foarte amabil\u0103, a zis el uit\u00e2ndu-se, cu sub\u00een\u021beles, prin u\u015fa din spate a ma\u015finii, la fiul lui. O criz\u0103 din teama de separare n-ar fi fost nicic\u00e2nd mai bine-venit\u0103. Dar copilul continua s\u0103 se holbeze, \u00een t\u0103cere, la Laura. \u2014Cred c\u0103 m\u0103 place. Laura s-a lipit \u015fi mai tare de Hugo \u00een timp ce-i f\u0103cea cu m\u00e2na copilului. \u2014Dar, \u00een fond, \u015fi el e tot b\u0103rbat. Majoritatea b\u0103rba\u021bilor m\u0103 plac. Sigur, cu excep\u021bia nenorocitului de Fergus, a ad\u0103ugat ea \u00eenveninat\u0103. Spre groaza lui Hugo, Theo \u00eencepuse acum s\u0103 r\u00e2d\u0103 \u015fi s\u0103 g\u00e2ngureasc\u0103 spre Laura. Ba \u00ee\u015fi flutura \u015fi m\u00e2nu\u021bele gr\u0103su\u021be. Pe Hugo \u00eencepuse s\u0103-l cuprind\u0103 enervarea. El nu beneficia niciodat\u0103 de un astfel de tratament, \u015fi \u00eel hr\u0103nea \u015fi-l \u00eembr\u0103ca pe nenorocitul \u0103sta de copil. Ca s\u0103 nu mai spun\u0103 c\u0103 se \u015fi trezea de mai multe ori pe noapte ca s\u0103-i satisfac\u0103 dorin\u021bele. Laura \u015fi-a \u00eentors \u00eenspre el ochii machia\u021bi cu mult sclipici. \u2014Ei, haide, l-a \u00eendemnat ea. Hai s\u0103 stabilim o \u00eent\u00e2lnire. Hugo s-a tras mai \u00een spate, c\u0103ut\u00e2nd o scuz\u0103. \u2014\u00c3\u0103\u0103, ideea e\u2026 A f\u0103cut o pauz\u0103 \u015fi s-a aplecat spre bancheta din spate a ma\u015finii. Cer\u00e2ndu-\u015fi scuze, \u00een t\u0103cere, de la Theo, a ciupit copilul de pulp\u0103. \u2014\u00cemi pare r\u0103u, a g\u00e2f\u00e2it el c\u00e2nd b\u0103iatul a emis un urlet de protest. Dar e foarte obosit. Chiar trebuie s\u0103-l duc acas\u0103. ", "tc \"Capitolul 17\" St\u00e2nd \u00een fa\u021ba casei, Hugo \u015fi-a amintit de instruc\u021biunile lui Neil. \u2014Ar trebui s\u0103 fie destul de simplu, Fine. Vizitatorii \u2013 \u00eei cheam\u0103 Buckley \u2013 sunt mai mult sau mai pu\u021bin deci\u015fi s\u0103 cumpere locul, dup\u0103 ce l-au v\u0103zut pe website-ul nostru. Tot ceea ce trebuie s\u0103 faci tu e s\u0103-i plimbi pe-acolo \u015fi s\u0103 \u00eenchei afacerea. Website-ul nostru, a sesizat Hugo. Dac\u0103 el n-ar fi insistat ca Dunn \u015fi Dustard s\u0103 se lanseze \u00een cyberspace, pe motiv c\u0103 altfel ar pierde \u00een fa\u021ba competitorilor, Neil \u2013 care ini\u021bial opusese o rezisten\u021b\u0103 dur\u0103 \u2013 ar fi continuat s\u0103-\u015fi \u00eenchipuie c\u0103 internetul e un soi de plas\u0103 de prins pe\u015fti. Cu toate astea, Hugo nu primise nici un fel de premiu pentru c\u0103-i atr\u0103sese aten\u021bia \u00een problema asta. Acum, uit\u00e2ndu-se la fa\u021bada casei, Hugo a fost, pentru prima dat\u0103, de acord cu \u015feful lui. P\u0103rea absurd de simplu de v\u00e2ndut. Casele aflate la cap\u0103t de strad\u0103 erau \u00eentotdeauna c\u0103utate, iar asta mai avea \u015fi alte avantaje. Cel mai important fiind arhitectura tradi\u021bional\u0103 din zona Bath-ului: era o cas\u0103 \u00eenalt\u0103, cu ferestre mari, construit\u0103 dintr-o piatr\u0103 de culoarea miezului unui baton Crunchie. Cu toate c\u0103 la exterior era pu\u021bin cam ponosit\u0103 \u2013 luminatorul avea o u\u015foar\u0103 cr\u0103p\u0103tur\u0103, iar plantele din jardiniere erau de mult ofilite \u2013, aspectul acesta av\u00e2nd o coresponden\u021b\u0103 \u015fi \u00een interior, existau tot felul de trucuri de agent imobiliar la care Hugo putea s\u0103 apeleze. De\u015fi sfatul standard, dat de agen\u021bia din Londra la care lucrase Hugo, era ca noii proprietari s\u0103 \u00eempr\u0103\u015ftie gen\u021bi Gucci \u015fi Prada ca s\u0103 dea str\u0103lucire locului, iar acest sfat nu se potrivea \u00een aceste circumstan\u021be, mai existau \u015fi alte posibilit\u0103\u021bi. De exemplu, petele de igrasie sau cr\u0103p\u0103turile erau u\u015for de camuflat cu tablouri sau piese de mobilier. Asta at\u00e2ta vreme c\u00e2t cei care vindeau nu scoseser\u0103 toat\u0103 mobila ca s\u0103 fac\u0103 locul s\u0103 par\u0103 mai mare. Hugo s-a uitat la ceas. Mai avea zece minute p\u00e2n\u0103 la ora la care poten\u021bialii cump\u0103r\u0103tori trebuiau s\u0103 soseasc\u0103; timp destul ca s\u0103 intre \u00een cas\u0103 \u015fi s\u0103 mai aranjeze una-alta. \u00cen\u0103untru era lini\u015fte \u015fi o atmosfer\u0103 mohor\u00e2t\u0103. Perdelele din sufragerie erau trase; mare gre\u015feal\u0103, s-a g\u00e2ndit Hugo impacientat. Ceea ce-i \u00eempingea pe cump\u0103r\u0103tori s\u0103 ia decizia corect\u0103 era o atmosfer\u0103 frumoas\u0103. O iluminare istea\u021b\u0103, ghivece cu plante cu frunze lucioase \u015fi abundente, mirosul delicios de p\u00e2ine proasp\u0103t\u0103 sau florile puteau face minuni. Aici, \u00eens\u0103, dat fiind c\u0103 timpul \u015fi circumstan\u021bele scoteau din joc aceste artificii, Hugo trebuia s\u0103 se descurce folosindu-se de posibilit\u0103\u021bile care-i r\u0103m\u0103seser\u0103 la dispozi\u021bie. Tr\u0103g\u00e2nd perdelele din sufragerie, Hugo a observat imediat cr\u0103p\u0103tura din zid. Aproape simultan a v\u0103zut pata mare de vin ro\u015fu de pe covor. Dar \u00eenainte s\u0103 sar\u0103 s\u0103 trag\u0103 canapeaua peste pat\u0103 sau s\u0103 pun\u0103 m\u00e2na pe mini-ciocanul lui de \u00eencredere, care, la vremea lui, mutase nenum\u0103rate oglinzi peste defectele din ziduri, Hugo s-a oprit. Din nou s-a trezit \u00eentreb\u00e2ndu-se, a\u015fa cum f\u0103cuse \u015fi \u00een bungalow-ul Osokozi, dac\u0103 astfel de gesturi, c\u00e2ndva fire\u015fti, erau, strict vorbind, corecte. Hugo s-a \u00eencruntat. Era ciudat cum g\u00e2nduri de genul \u0103sta \u00eei tot d\u0103deau t\u00e2rcoale \u00een aceast\u0103 perioad\u0103. \u015ei mai ciudat era cum, printr-o conexiune ascuns\u0103, aceste g\u00e2nduri \u00eel f\u0103ceau s\u0103-\u015fi aminteasc\u0103 de Alice. Aproape c\u0103 era ca \u015fi cum Alice devenise con\u015ftiin\u021ba lui. Desigur, dup\u0103 cursul de schimbat scutece din supermarket, Hugo o vedea aproape ca pe un \u00eenger. \u015ei chiar sem\u0103na foarte tare cu unul. Femeia asta fusese uimitor de r\u0103bd\u0103toare \u015fi-l ajutase incredibil de mult \u00een camera de schimbat scutece. \u00cei ar\u0103tase de o mie de ori cum se lipesc benzile autoadezive, p\u00e2n\u0103 c\u00e2nd, \u00een sf\u00e2r\u015fit, Hugo \u00een\u021belesese. Ba chiar, pentru orice eventualitate, \u00eei mai ar\u0103tase \u015fi c\u00e2teva trucuri pentru momentele \u00een care trebuia s\u0103 \u00eembrace bebelu\u015ful. Lui Hugo nu-i trecuse niciodat\u0103 prin minte s\u0103 trateze trasul pantalonilor ca pe un joc \u2013 de obicei, el \u015fi Theo se luptau, printre urlete, cu diversele g\u0103uri \u015fi m\u00e2neci. C\u00e2t despre ridicatul copilului \u00een picioare \u015fi distragerea aten\u021biei cu o juc\u0103rie \u00een clipa c\u00e2nd venea r\u00e2ndul pantalonilor, asta era o mi\u015fcare de geniu! Hugo s-a g\u00e2ndit fericit c\u0103, de-acum \u00eenainte, Rottweilerul avea s\u0103 aib\u0103 parte de surprize. \u015ei, cu toate astea, st\u00e2nd \u00een casa aceea cu ciocanul \u00een m\u00e2n\u0103, pe Hugo \u00eel rodea ideea c\u0103 Alice n-ar fi de acord cu aspectele mai pu\u021bin inocente ale meseriei lui. B\u0103rbatul a gemut. \u00c3sta era cel mai nepotrivit moment ca s\u0103-\u015fi fac\u0103 scrupule. Mai ales av\u00e2nd \u00een vedere situa\u021bia lui curent\u0103 de la Dunn \u015fi Dustard. Incidentul cu galo\u015fii nu fusese uitat, a\u015fa c\u0103, pentru binele lui Theo, dar \u015fi pentru al s\u0103u propriu, \u00een dup\u0103amiaza asta Hugo trebuia s\u0103-i conving\u0103 pe cump\u0103r\u0103tori s\u0103 bat\u0103 palma. S-a \u00eendreptat \u00eenspre zid cu ciocanul \u00een m\u00e2n\u0103. Dar, dintr-odat\u0103, s-a oprit din mers. Nu era vorba de o nou\u0103 Alice dezaprobatoare. Motivul era un sunet straniu, destul de gros, care sem\u0103na cu un m\u00e2r\u00e2it. Dar a\u015fa ceva era imposibil. \u00cen cas\u0103 nu era nimeni. Abia atunci Hugo a v\u0103zut c\u00e2inele care p\u00e2ndea \u00een \u00eentunericul din col\u021bul cu \u015femineul. Blana de un alb-cenu\u015fiu se pierdea \u00een culoarea deschis\u0103 a pere\u021bilor. De asta nu-l observase mai devreme. Hugo a v\u0103zut c\u0103 animalul era mic de statur\u0103, dar ar\u0103ta teribil de feroce; b\u0103rbatul s-a g\u00e2ndit nelini\u015ftit c\u0103 era unul din acei c\u00e2ini care, din c\u00e2nd \u00een c\u00e2nd, ajungeau pe prima pagin\u0103 a ziarelor pentru c\u0103 atacaser\u0103 vreun copil sau uciseser\u0103 vreun alt c\u00e2ine mai slab. Hugo a b\u0103nuit c\u0103 era un bull terrier de Staffordshire. Mult mai important \u00eens\u0103 era ce c\u0103uta c\u00e2inele acolo. Nimeni nu-i spusese c\u0103 \u00een cas\u0103 era un c\u00e2ine. Ba \u00eenc\u0103 un c\u00e2ine cu \u00eenf\u0103\u021bi\u015fare feroce, pus pe m\u00e2ncat oameni, ca \u0103sta! Hugo i-a z\u00e2mbit animalului cu inima str\u00e2ns\u0103. \u2014Ce c\u00e2ine cuminte, a zis el \u00eencerc\u00e2nd s\u0103 \u00eembuneze bestia. C\u00e2inele l-a privit cu ochii lui mici \u015fi r\u0103i \u015fi a m\u00e2r\u00e2it din nou, de data asta mai gros \u015fi mai sonor dec\u00e2t prima oar\u0103. \u2014Ce c\u00e2ine minunat, i-a comunicat Hugo cu voce tremur\u00e2nd\u0103 tocmai c\u00e2nd clopo\u021belul de la intrare a \u00eenceput s\u0103 sune. Gr\u0103bindu-se pe hol, Hugo \u015fi-a trecut o m\u00e2n\u0103 peste fruntea care-i era acoperit\u0103 de transpira\u021bie. A deschis u\u015fa \u015fi le-a z\u00e2mbit crispat celor dou\u0103 persoane \u2013 un b\u0103rbat vesel \u015fi o femeie\u2013 care st\u0103teau \u00een prag. \u2014Bun\u0103, noi suntem Sarah \u015fi Steve Buckley\u2026 ooo\u2026 v\u0103 sim\u021bi\u021bi bine? l-a \u00eentrebat femeia privindu-l \u00eengrijorat\u0103. \u2014Fine1! a spus Hugo cu hot\u0103r\u00e2re, \u00eencerc\u00e2nd s\u0103-\u015fi \u021bin\u0103 sub control nervii zdruncina\u021bi. Adic\u0103, ha-ha, \u0103sta e numele meu. \u2014Care? l-a \u00eentrebat b\u0103rbatul. \u2014Fine. Hugo Fine. \u00c3\u0103\u0103\u2026 intra\u021bi, a spus el, \u00eentinz\u00e2nd bra\u021bul \u00eentr-un gest care \u015ftia c\u0103 e mult prea viguros, dar care avea semnifica\u021bia de a-i invita \u00een hol. So\u021bii Buckley a, p\u0103\u015fit peste prag, schimb\u00e2nd \u00eentre ei priviri nedumerite. \u2014Mai \u00eent\u00e2i, haide\u021bi s\u0103 mergem la etaj, le-a propus Hugo aproape \u021bip\u00e2nd, \u00een \u00eencercarea de a acoperi m\u00e2r\u00e2iturile care veneau din sufragerie. \u2014Ce-a fost asta? a \u00eentrebat Sarah Buckley uit\u00e2ndu-se speriat\u0103 \u00een timp ce Hugo o \u00eempingea \u00een sus, pe scara elegant\u0103 \u00een stil georgian. Hugo i-a r\u0103spuns cu un z\u00e2mbet senin. \u2014Ce anume? \u2014Un soi de muget, i-a explicat Steve Buckley privindu-l \u00eentreb\u0103tor pe Hugo. \u2014Muget? a repetat Hugo cu un z\u00e2mbet crispat. C\u00e2inele din sufragerie a m\u00e2r\u00e2it din nou de s\u0103 te bage \u00een sperie\u021bi. \u2014A, mugetul \u0103la? E doar unul dintre animalele de cas\u0103 ale proprietarului. Un c\u00e2ine foarte dr\u0103gu\u021b. Nu e nici o problem\u0103. \u2014Dr\u0103gu\u021b? Animalul \u0103la? Steve Buckley s-a oprit brusc din urcat. Hugo a v\u0103zut cu inima str\u00e2ns\u0103 c\u0103 b\u0103rbatul se holba la bestia iadului care f\u0103cea ture, cu inten\u021bii letale, \u00eentre sufragerie \u015fi hol. Zg\u00e2riind parchetul cu ghearele, animalul s-a uitat \u00een sus, pe scar\u0103, la Hugo \u015fi a m\u00e2r\u00e2it. \u2014E superb, nu? a bolborosit Hugo. E feti\u021b\u0103 \u015fi o cheam\u0103 Elsie, a ad\u0103ugat el rapid c\u00e2nd animalul a s\u0103rit pe treptele de jos ale sc\u0103rii. Elsie e fat\u0103 bun\u0103, s-a milogit el c\u00e2nd ochii criminali ai c\u00e2inelui s-au pironit asupra lui. \u2014Elsie? a repetat ca un ecou Steve Buckley, \u00eencrunt\u00e2ndu-se c\u0103tre animal. C\u00e2inele \u0103sta e mascul. \u2014Dar e foarte con\u015ftient de latura lui feminin\u0103, l-a asigurat Hugo. \u2014E un bull terrier de Staffordshire, nu? a zis nervoas\u0103 Sarah Buckley. \u2014Ceva \u00een genul \u0103sta, i-a r\u0103spuns Hugo f\u0103c\u00e2nd eforturi s\u0103 par\u0103 vesel. Sunt ni\u015fte animale de companie minunate. Sunt foarte loiali \u015fi\u2026 iubitori. C\u00e2inele a mai urcat o treapt\u0103. Ochii \u00eei sc\u0103p\u0103rau. Cei trei oameni s-au mutat \u015fi ei mai \u00een sus. \u2014Iubitor, \u0103\u0103? a zis Steve Buckley ne\u00eencrez\u0103tor. E clar c\u0103 ar fi \u00eenc\u00e2ntat s\u0103 ne m\u0103n\u00e2nce pe to\u021bi trei dintr-o singur\u0103 \u00eembuc\u0103tur\u0103. \u2014A\u015fa \u00ee\u015fi manifest\u0103 el afec\u021biunea, a spus Hugo tremur\u00e2nd. Steve Buckley p\u0103rea sceptic. \u2014Draga mea, nu \u015ftiu ce sim\u021bi tu, a remarcat el, dar eu nu sunt sigur c\u0103 m\u0103 mai pot concentra pe prezentarea casei cu un animal ca \u0103sta prin preajm\u0103. Hugo i-a \u00eentors un z\u00e2mbet sclipitor. \u2014Cred c\u0103 \u00een\u021beleg ce vre\u021bi s\u0103 spune\u021bi. Steve Buckley s-a uitat la Hugo suspicios. \u2014Ave\u021bi senza\u021bia c\u0103 sunte\u021bi amuzant sau ce? Eu vorbeam cu Sarah, nu cu dumneavoastr\u0103. Haide, draga mea. S\u0103 plec\u0103m de-aici. \u015ei cu asta, so\u021bii Buckley au cobor\u00e2t sc\u0103rile, p\u0103\u015find cu grij\u0103 pe l\u00e2ng\u0103 c\u00e2ine \u015fi, \u00eenainte ca Hugo s\u0103 apuce s\u0103 protesteze, au disp\u0103rut. C\u00e2nd sunetul u\u015fii tr\u00e2ntite a reverberat \u00een holul pustiu, Hugo, aflat \u00eenc\u0103 la jum\u0103tatea sc\u0103rilor, s-a uitat la c\u00e2ine cu ur\u0103. \u2014Tic\u0103losule, i-a spus el. C\u00e2inele \u015fi-a dezvelit col\u021bii, a m\u00e2r\u00e2it \u015fi a mai urcat \u00eenc\u0103 trei trepte. Hugo \u015fi-a dat seama c\u0103, din \u00eencle\u015ftarea asta, o singur\u0103 fiin\u021b\u0103 avea s\u0103 ias\u0103 c\u00e2\u015ftig\u0103toare. F\u0103c\u00e2ndu-\u015fi socoteala c\u0103 elementul surpriz\u0103 era singura lui arm\u0103, Hugo a a\u015fteptat ca animalul s\u0103 mai urce \u00eenc\u0103 dou\u0103 trepte, apoi a s\u0103rit dintr-odat\u0103 \u00een sus, a scos un urlet de s\u0103-\u021bi plesneasc\u0103 timpanele \u015fi s-a repezit pe sc\u0103ri, \u00een jos, pe l\u00e2ng\u0103 animalul \u015focat. \u00cen urm\u0103toarele c\u00e2teva secunde Hugo a alergat pe parchetul din hol, alunec\u00e2nd \u015fi, din c\u00e2nd \u00een c\u00e2nd, \u00eempiedic\u00e2ndu-se, mai-mai s\u0103 cad\u0103, \u00een timp ce c\u00e2inele l\u0103tra de-\u021bi \u00eenghe\u021ba s\u00e2ngele \u00een vine. C\u00e2nd c\u00e2inele l-a prins din urm\u0103, Hugo a sim\u021bit pe coaps\u0103 atingerea agonizant\u0103 a ghearelor ascu\u021bite ale acestuia, apoi col\u021bii animalului i s-au \u00eenfipt \u00een fund. Dup\u0103 care, Hugo a \u00eenceput s\u0103 b\u00e2jb\u00e2ie \u00eennebunit la u\u015fa de la intrare, pentru ca apoi, \u00een mod miraculos, s\u0103 reu\u015feasc\u0103 s-o tr\u00e2nteasc\u0103 \u00een spatele lui. \u00cendep\u0103rt\u00e2ndu-se \u00eempleticit, cu capul v\u00e2j\u00e2indu-i \u015fi inima b\u0103t\u00e2ndu-i s\u0103-i sar\u0103 din piept, Hugo l-a auzit pe criminalul frustrat l\u0103tr\u00e2nd plin de furie. Hugo \u015fi-a c\u0103utat mobilul. \u2014D\u0103-mi-l pe Neil, i-a ordonat el Shaunei, pentru prima dat\u0103 nemaiobserv\u00e2nd \u015fi nemaip\u0103s\u00e2ndu-i de tonul moroc\u0103nos al acesteia. C\u00e2teva secunde mai t\u00e2rziu, vocea lui Neil a plutit senin\u0103 prin receptor. \u2014S-a aranjat, \u0103? a \u00eentrebat el. \u2014Nu prea, dar era s\u0103 ajung eu aranjat, a izbucnit Hugo. \u00cen casa aia e un c\u00e2ine nebun. De ce dracu\u2019 nu mi-ai spus de chestia asta? \u2014Un c\u00e2ine? Neil p\u0103rea surprins. \u2014A, da, a zis el, evident, dup\u0103 un moment de g\u00e2ndire. Proprietarul mi-a spus c\u0103 animalul o s\u0103 fie pe-acolo. A zis c\u0103-i o chestie micu\u021b\u0103, pe care o cheam\u0103 Chou Chou, iube\u015fte oamenii \u015fi nu creeaz\u0103 nici un fel de problem\u0103. Tonul lui Neil a devenit amenin\u021b\u0103tor. \u2014Nu l-ai sup\u0103rat, nu-i a\u015fa, Fine? \n\u2014Haide, draga mea, a rugat-o Alice pe Rosa, \u00eemping\u00e2nd o lingur\u0103 de piure de sfecl\u0103, ardei \u015fi cartofi c\u0103tre gura fiic\u0103-sii. Buzele ro\u015fii ale Rosei erau, \u00eens\u0103, \u00eenchise cu hot\u0103r\u00e2re \u00een fa\u021ba materiei roz-cenu\u015fii, iar Alice b\u0103nuia c\u0103 a\u015fa aveau s\u0103 \u015fi r\u0103m\u00e2n\u0103. \u2014Numai o guri\u021b\u0103. Nu e a\u015fa de rea pe c\u00e2t se pare. Nu poate s\u0103 fie, a murmurat ea, doar pentru sine, prinz\u00e2nd scaunul \u00eenalt care, pentru a mia oar\u0103, amenin\u021ba s\u0103 se rostogoleasc\u0103 la p\u0103m\u00e2nt. Scaunul \u00eenalt al Rosei era un c\u0103rucior dezmembrat de supermarket, pe care Jake \u00eel \u201erecuperase\u201c dintr-un canal. \u2014Are \u015fi o gr\u0103mad\u0103 de spa\u021bii de depozitare, se bucurase el, ar\u0103t\u00e2nd cu m\u00e2na partea din spatele sc\u0103unelului pliant al copilului. \u00cenchipuie\u015fte-\u021bi ce util o s\u0103 fie. O s\u0103 fie de un milion de ori mai bun dec\u00e2t un scaun normal. \u00cen practic\u0103, Alice descoperise c\u0103 scaunul era oricum, numai util nu: era ur\u00e2t \u015fi greu de manevrat, plus c\u0103, la capitolul ro\u021bi, prezenta toate caracteristicile normale ale unui c\u0103rucior de supermarket. Adic\u0103 refuza s\u0103 se deplaseze cu u\u015furin\u021b\u0103, indiferent de direc\u021bie, \u015fi era predispus la diverse modific\u0103ri de pozi\u021bie. Hr\u0103nitul Rosei era \u015fi a\u015fa o provocare. Alice nu mai avea nevoie s-o \u015fi vad\u0103 plec\u00e2nd cu scaunul. Acum \u00eens\u0103 Alice s-a decis s\u0103-i dea drumul din chingi \u015fi s\u0103 pun\u0103 cap\u0103t chinurilor copilului, care s-a t\u00e2r\u00e2t imediat c\u0103tre sufragerie. Unde lucra Jake. Birourile revistei La Gunoi! erau, temporar, neutilizabile datorit\u0103 a ceea ce directorul revistei descrisese ca fiind \u201eo mare cantitate de materiale cu poten\u021bial\u0103 valoare, care urmau s\u0103 fie reciclate\u201c. Materialele respective ocupau acum redac\u021bia. Alice se bucurase c\u0103 so\u021bul ei st\u0103tea acas\u0103. V\u0103zuse \u00een asta o ocazie de a repara fisurile dintre ei. Cu c\u00e2t se g\u00e2ndise mai mult, cu at\u00e2t mai tare o f\u0103cuser\u0103 s\u0103 sufere cuvintele mu\u015fc\u0103toare, lipsite de loialitate, rostite de Jake la petrecere. Perspectiva flatant\u0103 \u015fi idealizat\u0103 din care Alice \u00eel percepuse pe Jake se evaporase. Ea spera ca, \u00een timp, golul dintre ei s\u0103 se umple. La fel ca g\u0103urile din stratul de ozon despre care tot b\u0103tea c\u00e2mpii Jake. Alice presupunea c\u0103 atrac\u021bia cople\u015fitoare fa\u021b\u0103 de Jake, cea care-o f\u0103cea s\u0103-i bat\u0103 inima de s\u0103-i sar\u0103 din piept \u015fi s\u0103 i se str\u00e2ng\u0103 stomacul, mai era acolo. Dar, momentan, era adormit\u0103 \u015fi, \u00een orice caz, nu mai avea intensitatea de alt\u0103dat\u0103. Recentele ei tentative de a face sex nu avuseser\u0103 succes. Iar momentele de comunicare erau rare; \u00een timpul zilei, Jake muncea prea mult ca s\u0103 mai discute cu Alice, iar serile ie\u015fea deseori. De multe ori cu Jessamy. Din c\u00e2te \u015fi-a dat seama Alice. De\u015fi ini\u021bial a \u00eencercat s\u0103-\u015fi ignore suspiciunile cresc\u00e2nde, \u00eentr-un final, Alice n-a reu\u015fit s\u0103 le mai suprime. \u2014Dar ce face\u021bi? a \u00eentrebat ea \u00eentr-o zi, c\u00e2nd Jake se preg\u0103tea din nou s\u0103 plece ca s-o \u00eent\u00e2lneasc\u0103 pe colega sa. \u2014Lucr\u0103m, a r\u0103spuns el scurt. \u2014Unde lucra\u021bi? La ce lucra\u021bi? \u00cen ziua respectiv\u0103, s-a dovedit c\u0103 Jake \u015fi Jessamy pichetau ceva ce se numea Conferin\u021ba Coaforilor din Vestul Angliei. Auzind c\u0103 scopul lor era reciclarea cantit\u0103\u021bilor de p\u0103r pe care coaforii le l\u0103sau, \u00een mod normal, pe podea, Alice \u015fi-a sim\u021bit temerile risipindu-se. Totul suna a\u015fa de ridicol \u00eenc\u00e2t, pur \u015fi simplu, trebuia s\u0103 fie adev\u0103rat. \u00cen plus, oare Jake mai avea timp, \u00een via\u021ba lui, de o aventur\u0103? Lui Alice i se p\u0103rea c\u0103 nu. A\u015fa cum nici c\u0103su\u021ba lor nu mai avea loc pentru alte materiale de reciclat, extrase de prin gunoaie. Vechea Morg\u0103 \u00eencepuse s\u0103 semene din ce \u00een ce mai tare cu tomberoanele de unde proveneau majoritatea obiectelor care se adunau \u00een ea. \u00cen cas\u0103 era o mare de borcane, cutii, casetofoane \u015fi multe alte feluri, imaginabile \u015fi inimaginabile, de lucruri inutile. \u00centre timp, afar\u0103, WC-uri, chiuvete \u015fi c\u0103zi de baie acopereau fiecare centimetru al gr\u0103dinii. \u015ei, contrar a ceea ce Alice \u00eei spusese c\u00e2ndva mamei ei, nici unul dintre obiectele respective nu devenise un frumos ghiveci. Apoi mai erau \u015fi clopo\u021beii de v\u00e2nt, care erau f\u0103cu\u021bi din cutii goale de fasole. Toat\u0103 noaptea z\u0103ng\u0103neau \u015fi o \u00eennebuneau pe Alice. Zidurile exterioare ale casei gemeau de pantofi vechi at\u00e2rna\u021bi de sfori \u015fi \u00eendesa\u021bi cu p\u0103m\u00e2nt\u2013 \u201esunt ni\u015fte jardiniere grozave\u201c, se entuziasmase Jake. Alice considera c\u0103 singurul aspect fantastic era faptul c\u0103 ea tr\u0103ia \u00eenconjurat\u0103 de milioane de obiecte din astea hidoase. Dar m\u0103car sc\u0103pase de teama c\u0103 Vechea Morg\u0103 ar fi b\u00e2ntuit\u0103. Simpla cantitate de gunoaie adunate \u00een locul \u0103la \u00eensemna c\u0103 singurul suflet nelini\u015ftit pentru care mai era loc era al ei. \u015ei nu numai ceea ce o \u00eenconjura pe Alice se deteriorase. \u00cen prezent, \u015fi standardele ei de igien\u0103 erau amenin\u021bate. \u00cen seara precedent\u0103, la cin\u0103, Jake ridicase privirea \u015fi spusese: \u2014\u015etii, Al, nu e nevoie s\u0103 tragi apa de fiecare dat\u0103 c\u00e2nd te duci la WC. \u2014Ba da! M\u00e2inile lui Alice zburaser\u0103 c\u0103tre gur\u0103 oripilate. \u2014Jake, nu se poate s\u0103 vorbe\u015fti serios. Dar Jake vorbea serios. Dup\u0103 asta, supa de morcovi \u015fi-a pierdut \u015fi stropul de savoare pe care-l avusese \u00eenainte. De\u015fi Alice continuase, plin\u0103 de curaj, s\u0103 trag\u0103 apa de fiecare c\u00e2nd Jake nu era acas\u0103, teama de ce ar fi putut s\u0103 g\u0103seasc\u0103 sub capac atunci c\u00e2nd so\u021bul ei era acolo a f\u0103cut-o ca, pentru prima dat\u0103 \u00een via\u021ba ei, s\u0103 \u00eenceap\u0103 s\u0103 sufere de constipa\u021bie. Alice era m\u0103car mul\u021bumit\u0103 c\u0103 mama ei nu avea nici o inten\u021bie s-o viziteze; dup\u0103 cearta cu sp\u0103larea creierului, rela\u021biile cu p\u0103rin\u021bii ei deveniser\u0103 mai \u00eencordate. Dar, cu toate c\u0103 doamna Duffield evitase, cu grij\u0103 \u015fi diploma\u021bie, s\u0103 mai discute despre Jake \u00een timpul convorbirilor telefonice ulterioare, Alice se trezise cu sentimentul inconfortabil, \u015fi care cre\u015ftea \u00een intensitate, c\u0103 mama ei avusese dreptate. Oare de ce entuziasmul perfect admirabil al lui Jake privind conservarea \u015fi reciclarea se transformase \u00een obsesia de a scotoci prin tomberoane \u00een c\u0103utarea gunoaielor altor oameni? \u2014Hei, Al! Vocea enervat\u0103 a lui Jake s-a auzit dinspre sufragerie. \u2014Vino s-o iei pe Ro, da? Nu pot s\u0103 fac nimic dac\u0103 se \u00eenv\u00e2rte pe-aici. Alice a plecat \u00een c\u0103utarea fiic\u0103-sii. \u2014A cam venit timpul s\u0103 trag\u0103 un pui de somn, a zis ea leg\u0103n\u00e2nd feti\u021ba \u00een bra\u021be. \u2014Bine. Jake, care era cufundat \u00een paginile revistei, nici m\u0103car n-a ridicat privirea. Alice a dus-o pe Rosa \u00een dormitor \u015fi a a\u015fezat-o \u00een pat. De\u015fi, din fericire, copilul era acum mult prea mare ca s\u0103 mai \u00eencap\u0103 \u00een hamac, Alice nu era prea \u00eenc\u00e2ntat\u0103 nici de substitutul acestuia: un pat pe care Jake \u00eel ob\u021binuse sco\u021b\u00e2nd capacul unei canapele vechi pe care o g\u0103sise \u2013 unde altundeva? \u2013 la groapa de gunoi. Alice frecase cutia respectiv\u0103 de mai multe ori, dar continua s\u0103 i se par\u0103, c\u00e2nd o mirosea \u00eengrijorat\u0103, c\u0103 emana un iz muceg\u0103it. Totu\u015fi Rosa p\u0103rea fericit\u0103, a\u015fa c\u0103 Alice s-a dus \u00een baie s\u0103-\u015fi spele ni\u015fte piure de legume de pe haine. A \u00eencercat s\u0103 nu se uite la capacul canapelei. Acesta, cu suprafa\u021ba lui hidoas\u0103, c\u0103ptu\u015fit\u0103 cu un material plastic de un roz pr\u0103fuit, era folosit ca \u00eent\u0103ritur\u0103 pentru masa de schimbat scutece, care de-acum era evident c\u0103 st\u0103tea s\u0103 se pr\u0103bu\u015feasc\u0103, iar iminen\u021ba acestei situa\u021bii nu putuse s\u0103 fie ignorat\u0103 nici m\u0103car de Jake. Alice se enerva de fiecare dat\u0103 c\u00e2nd se uita la capacul \u0103la \u015fi-\u015fi imagina c\u00e2te insecte tr\u0103iau probabil sub suprafa\u021ba lui roz pr\u0103fuit\u0103. \u015ei nu rezista s\u0103 nu se g\u00e2ndeasc\u0103 \u015fi de c\u00e2t timp o fi z\u0103cut canapeaua la groapa de gunoi \u00eenainte ca Jake s-o \u201eg\u0103seasc\u0103\u201c. Ochii lui Alice au c\u0103zut pe dulapul din baie. Sau, mai cur\u00e2nd, pe fostul set de rafturi de lemn pentru p\u0103strat vinul, care fusese suspendat de zid \u015fi acum \u00eendeplinea rolul de dulap. Acesta era plin, \u00een principal, de prostiile lui Jake. Dintre care unele datau de dinainte de mutarea ei \u00een cas\u0103. Din c\u00e2nd \u00een c\u00e2nd, lui Alice \u00eei trecuse prin minte s\u0103 fac\u0103 ordine, dar de fiecare dat\u0103 abandonase ideea \u00een favoarea a ceva mult mai presant. Acum, \u00eens\u0103, p\u0103rea a fi momentul potrivit. Alice a deschis u\u015fa, care a c\u0103zut cu promptitudine, \u015fi a privit rafturile ticsite. A tras co\u015ful de gunoi \u2013 o fost\u0103 cutie de vopsea\u2013 \u015fi a \u00eenceput s\u0103 cure\u021be locul. Alice era absorbit\u0103 de aceast\u0103 treab\u0103 c\u00e2nd cineva din spatele ei a zis: \u2014Hei! cu un m\u00e2r\u00e2it sugestiv, scos pe o voce joas\u0103. Alice a tres\u0103rit c\u00e2nd Jake i-a \u00eenconjurat talia cu bra\u021bele lui musculoase, pentru ca apoi s\u0103 \u00eenceap\u0103 s\u0103 urce cu m\u00e2inile ca s\u0103-i m\u00e2ng\u00e2ie s\u00e2nii. C\u00e2nd Jake i-a \u00eentors capul c\u0103tre el, Alice a \u00eencremenit. \u2014\u00cemi pare r\u0103u, Jake. Nu prea am chef. \u2014C\u00e2ndva aveai chef tot timpul, i-a amintit el moroc\u0103nos. \u2014\u015etiu. Probabil c-o s\u0103 am mai t\u00e2rziu. \u2014Fir-ar al dracului! a exclamat Jake. Alice \u015fi-a dat seama c\u0103 nu era o exclama\u021bie determinat\u0103 de g\u00e2ndul la ceea ce avea s\u0103 se \u00eent\u00e2mple. Jake nu mai vorbea despre sex. Ochii i se fixaser\u0103 pe co\u015ful de gunoi \u015fi pe ceea ce Alice aruncase \u00een el. \u2014Toate chestiile astea sunt foarte bune! a zis el sco\u021b\u00e2nd un tub cu crem\u0103 de fa\u021b\u0103 pe baz\u0103 de castrave\u021bi. \u2014Jake, nu sunt deloc bune. Crema asta am cump\u0103rat-o \u00eentr-o situa\u021bie de urgen\u021b\u0103, dintr-un magazina\u015f din \u00deara Galilor, acum vreo cinci ani. \u00centotdeauna a fost un rahat, iar acum a venit momentul s\u0103 sc\u0103p\u0103m de ea. \u2014Dar nu po\u021bi s-o folose\u015fti la altceva? Ochii lui Jake se m\u0103riser\u0103 de panic\u0103. \u2014E cu castravete, nu? Nu putem s-o folosim la\u2026 nu \u015ftiu\u2026 pe post de sos de salat\u0103? \u2014Jake, asta e crem\u0103 de fa\u021b\u0103. Nu po\u021bi s-o m\u0103n\u00e2nci. Dar Jake n-o mai asculta. Plonjase \u00een co\u015ful de gunoi \u015fi scosese la suprafa\u021b\u0103, cu o expresie torturat\u0103, un pache\u021bel pe jum\u0103tate deschis. \u2014Doar nu vrei s\u0103 le arunci \u015fi pe astea, nu? Alice a \u00eenghi\u021bit \u00een sec. \u201eAstea\u201c nu fuseser\u0103 o descoperire tocmai pl\u0103cut\u0103. \u2014Jake, astea sunt prezervative. \u2014\u015ei? \u2014Prezervative folosite. Alice se g\u00e2ndise c\u0103 probabil Jake le pusese la loc, \u00een cutie, dintr-o gre\u015feal\u0103 \u00eengrozitoare. Expresia lui Jake nu a suferit modific\u0103ri. \u2014Da? \u2014Dar au fost puse la loc \u00een dulap. Alice a \u00eenceput s\u0103 simt\u0103 \u00een picioare un soi de zb\u00e2rn\u00e2ial\u0103, ca atunci c\u00e2nd porne\u015fti motorul la ma\u015fin\u0103. \u2014Jake, doar nu vrei s\u0103-mi spui c\u0103 p\u0103strezi prezervativele folosite. C\u0103 le reciclezi? \u2014Nu e nimic r\u0103u \u00een asta, a r\u0103spuns el pe un ton defensiv. Sunt curate. Le cl\u0103te\u015fti \u015fi sunt ca noi. \u2014Sunt ca noi ca s\u0103 faci ce cu ele? a cronc\u0103nit Alice. Apoi tensiunea din stomac i-a disp\u0103rut, fiindc\u0103 \u015fi-a dat seama c\u0103 \u2013 desigur \u2013 Jake se referea la sculpturile lui din gunoaie reciclate. Probabil c\u0103, la un moment dat, folosise prezervativele \u00een scop artistic. Ca fra\u021bii Jake \u015fi Dinos Chapman. \u2014M\u0103 \u00eentrebi la ce sunt bune? Un z\u00e2mbet larg \u015fi sugestiv s-a l\u0103\u021bit pe chipul lui Jake. \u2014Tu la ce crezi c\u0103 sunt bune? \u2014Cred c\u0103 glume\u015fti! Alice a sim\u021bit c-o las\u0103 picioarele, a\u015fa c\u0103 a \u00eenceput s\u0103 pip\u0103ie cu m\u00e2inile \u00een spatele ei, \u00een c\u0103utarea peretelui. Jake arborase o expresie sfid\u0103toare. \u2014Nu glumesc deloc. E foarte logic. Industria prezervativelor e vinovat\u0103 de multe. Bie\u021bii copaci trec prin ni\u015fte chinuri \u00eengrozitoare c\u00e2nd sunt t\u0103ia\u021bi pentru cauciuc. \u2014Ai folosit un prezervativ reciclat \u015fi c\u00e2nd\u2026 c\u00e2nd m-ai cunoscut pe mine? Lui Alice \u00eei b\u0103tea a\u015fa de tare inima \u00een piept c\u0103 abia dac\u0103-\u015fi mai auzea propria voce. \u2014\u00cemmm, da, probabil. \u2014Cum? a zis Alice cu glas h\u00e2r\u00e2it. Ceea ce a \u015focat-o a fost felul vesel \u015fi relaxat \u00een care Jake a r\u0103spuns. Lacrimi fierbin\u021bi ardeau \u00een ochii lui Alice. \u2014Nu e imposibil, a ad\u0103ugat el. Vocea lui Jake era zglobie, era aproape ca \u015fi cum s-ar fi autofelicitat. Ca \u015fi cum s-ar fi a\u015fteptat s\u0103 fie l\u0103udat pentru acest gest de admirabil\u0103 economie. Alice era pe punctul s\u0103 explodeze. Via\u021ba ei se schimbase totalmente din acest motiv. Alice renun\u021base la tot atunci c\u00e2nd fusese pus\u0103 \u00een fa\u021ba faptului \u00eemplinit care era sarcina. \u015ei cu toate c\u0103 gestul renun\u021b\u0103rii fusese f\u0103cut cu bucurie, cine putea spune care i-ar fi fost reac\u021bia dac\u0103 ar fi avut posibilitatea s\u0103 aleag\u0103? Era foarte posibil s\u0103 fi considerat c\u0103 un copil, ap\u0103rut \u00een urma unei \u00eent\u00e2lniri sexuale petrecute la o nunt\u0103, nu era neap\u0103rat r\u0103spunsul la problemele ei. Sigur c\u0103 se s\u0103turase de Intercorp. Dar, a\u015fa cum \u00eei spusese la vremea respectiv\u0103 \u015fefa de la Resurse Umane, o s\u0103pt\u0103m\u00e2n\u0103 de vacan\u021b\u0103 \u015fi un alt post ar fi putut fi foarte bine solu\u021bia perfect\u0103. Alice nu \u00een\u021belesese cu-adev\u0103rat niciodat\u0103 cum de r\u0103m\u0103sese \u00eens\u0103rcinat\u0103 c\u00e2nd Jake folosise prezervativ. Acum \u00eens\u0103 \u00een\u021belegea. Sigur c\u0103 prezervativele nu erau sigure \u00een procent de sut\u0103 la sut\u0103. \u00cens\u0103 cele noi erau cu mult mai eficiente dec\u00e2t cele cl\u0103tite \u015fi de o vechime suspect\u0103, care aveau probabil mai multe g\u0103uri dec\u00e2t strecur\u0103torile alea nenorocite pe care Jake le at\u00e2rnase de toate tavanele din cas\u0103. Accidente puteau s\u0103 se petreac\u0103 \u2013 Alice accepta aceast\u0103 realitate. Orice om tr\u0103ie\u015fte cu ele. Dar ceea ce i se \u00eent\u00e2mplase ei nu fusese un accident. Jake \u015ftiuse la fel de bine, pe c\u00e2t de ne\u015ftiutoare fusese ea, c\u0103 protec\u021bia folosit\u0103 pe parcursul acelei prime \u015fi pasionale \u00eent\u00e2lniri era aproape cu siguran\u021b\u0103 neadecvat\u0103. Jake \u00eei sacrificase dreptul de a-\u015fi decide propriul viitor \u00een favoarea obsesiei lui de a recicla p\u00e2n\u0103 \u015fi lucrurile nereciclabile, lucruri ridicole \u015fi nerecomandate pentru un astfel de proces. Alice \u00ee\u015fi auzea, din amintiri, propria voce, \u00eentreb\u00e2ndu-se de nenum\u0103rate ori cum de maternitatea survenise at\u00e2t de nea\u015fteptat, \u015fi-apoi invariabilul r\u0103spuns al lui Jake: \u201eLucrurile astea se \u00eent\u00e2mpl\u0103 dintr-un motiv\u201c. Alice a str\u00e2ns din pumni. Acum sigur c\u0103 \u015ftia care era respectivul motiv. Jake pusese interesele unui grup de copaci \u2013 unui grup nenorocit de copaci \u2013 mai presus de interesul ei. \u00centr-un final, Alice a ridicat ochii \u015fi l-a privit pe Jake. \u2014Tic\u0103losule! a spus ea simplu. Tic\u0103los nenorocit, cretin \u015fi iresponsabil ce e\u015fti! ", "tc \"Capitolul 18\" Lui Hugo i se p\u0103rea c\u0103 acum, deoarece lui Theo \u00eei crescuser\u0103 patru din\u021bi, b\u0103ie\u021belul avea cel mai adorabil sur\u00e2s. Tat\u0103l s-a uitat la el hipnotizat, incapabil, pre\u021b de-o secund\u0103, s\u0103-\u015fi vad\u0103 de treburile zilnice de dinainte de a pleca la cre\u015f\u0103 \u015fi la serviciu. \u015ei-a privit fiul t\u00e2r\u00e2ndu-se rapid \u015fi a s\u0103rit \u00een capul sc\u0103rilor \u00eenaintea lui. C\u00e2t\u0103 for\u021b\u0103 era \u00een picioru\u015fele alea solide! \u00cen ritmul \u0103sta, copilul avea s\u0103 mearg\u0103 \u00een cur\u00e2nd. Hugo a sim\u021bit c\u0103 ochii \u00eencep s\u0103 i se umezeasc\u0103 c\u00e2nd \u015fi-a imaginat fiul deplas\u00e2ndu-se c\u0103tre el, \u00een felul acela cl\u0103tinat \u00een care merg copiii, cu picioarele cr\u0103c\u0103nate de parc-ar fi urcat \u00een \u015fa. \u015ei \u00eenchipuindu-\u015fi-l pe Theo vorbind cu el. Ceea ce avea s\u0103 se \u00eent\u00e2mple mai devreme sau mai t\u00e2rziu. \u2014Haide! C\u00e2nd \u015fi-a ridicat fiul \u00een bra\u021be, a sim\u021bit cum picioru\u015fele gr\u0103su\u021be se aga\u021b\u0103 de coapsa lui. \u00cen ultimul timp, se sim\u021beau bine \u00eempreun\u0103, el \u015fi Theo. Mult mai bine dec\u00e2t \u00eenainte. \u00dein\u00e2ndu-\u015fi copilul str\u00e2ns \u00een bra\u021be, Hugo a mai sim\u021bit ceva. Ceva moale \u00een zona fundule\u021bului. F\u0103r\u0103 prea mult chef, Hugo s-a \u00eentors \u00een baie, la masa de schimbat scutece. \u00cen timp ce-l \u015ftergea pe Theo la popou, Hugo a \u00eenceput s\u0103 fredoneze o melodie. \u015etia c\u0103 de vin\u0103 era cre\u015fa. Chicklets se m\u00e2ndrea c\u0103 le servea copiilor numai m\u00e2ncare organic\u0103, ceea ce, desigur, era un lucru admirabil. Partea proast\u0103 era c\u0103 m\u00e2ncarea organic\u0103 producea \u015fi-un c\u0103c\u0103\u021bel organic, care era mult mai r\u0103u dec\u00e2t tipul normal. \u00cen mod bizar, p\u00e2n\u0103 \u015fi situa\u021bia asta l-a f\u0103cut pe Hugo s\u0103 se g\u00e2ndeasc\u0103 la Alice. Amintindu-\u015fi manualul de m\u00e2ncare organic\u0103 pentru copii pe care Alice \u00eel r\u0103sfoia \u00een libr\u0103rie, Hugo \u015fi-a \u00eenchipuit c\u0103 sindromul acesta \u00eei era \u015fi ei familiar. Mai ales dat\u0103 fiind aplecarea ei c\u0103tre buc\u0103t\u0103ria vegetarian\u0103; a\u015fa cum o dovediser\u0103 ingredientele pentru meniul vegetarian fundamentalist de la petrecerea dat\u0103 pentru revista lui Jake, pe care Hugo le v\u0103zuse \u00een co\u015ful de cump\u0103r\u0103turi al lui Alice. Ciudat era c\u0103, atunci c\u00e2nd o dusese cu ma\u015fina p\u00e2n\u0103 \u00een sta\u021bia de autobuz \u015fi o \u00eentrebase cum fusese petrecerea, Alice fusese nea\u015fteptat de zg\u00e2rcit\u0103 la vorb\u0103. A fost, a zis ea scurt. C\u00e2nd Hugo a terminat de pus scutecul nou, a sunat telefonul. B\u0103rbatul s-a dus s\u0103 r\u0103spund\u0103, \u00eentorc\u00e2ndu-se apoi \u00een buc\u0103t\u0103rie cu receptorul f\u0103r\u0103 fir \u015fi trec\u00e2ndu-l pe speaker, ca s\u0103 pun\u0103 ni\u015fte p\u00e2ine la pr\u0103jit. \u2014Vorbe\u015fti cu el prin semne? a \u00eentrebat o voce feminin\u0103 \u021b\u00e2fnoas\u0103. \u2014Amanda? \u015ei Hugo, \u015fi Theo s-au holbat ului\u021bi la receptor. \u2014Ei, nu fi a\u015fa de surprins. Totu\u015fi, sunt mama lui. \u2014Chiar \u00eencepusem s\u0103 uit, a \u015foptit Hugo \u00een timp ce Theo a aruncat o bucat\u0103 de p\u00e2ine tartinat\u0103 care l-a lovit pe Hugo direct pe sacou. Tat\u0103l a \u00eentins m\u00e2na dup\u0103 un pachet de \u015ferve\u021bele pentru copii, de care era plin\u0103 toat\u0103 casa, \u015fi a \u00eenceput s\u0103-\u015fi frece pata cu frenezie. \u2014Ce-ai zis? \u2014Nimic. Nu se-aude bine. Ce-ai \u00eentrebat? Dac\u0103-i c\u00e2nt copilului? Ei, cred c\u0103-i c\u00e2nt din c\u00e2nd \u00een c\u00e2nd. De\u015fi Theo \u00eel prefer\u0103 pe Elvis. \u2014Idiotule, am zis dac\u0103 vorbe\u015fti cu el prin semne, nu dac\u0103-i c\u00e2n\u021bi. Copiii care vorbesc prin semne au, p\u00e2n\u0103 la \u015fapte ani, un IQ cu dou\u0103sprezece p\u00e2n\u0103 la paisprezece puncte mai mare dec\u00e2t copiii care nu fac asta \u015fi... \u2014Amanda? Tu unde e\u015fti? \u015ei ce naiba tot zici acolo? Hugo s-a uitat la zidul din fa\u021ba lui, de parc\u0103 asta l-ar fi ajutat s\u0103 aud\u0103 mai bine. \u2014Sunt \u00een New York. \u015ei am sunat s\u0103 aflu dac\u0103 fiului mei i se ofer\u0103 posibilitatea s\u0103-\u015fi dezvolte creierul folosind cea mai recent\u0103, puternic\u0103 \u015fi eficient\u0103 tehnic\u0103, adic\u0103 vorbitul prin semne. Hugo a tras ad\u00e2nc aer \u00een piept realiz\u00e2nd c\u0103 Amanda, care disp\u0103ruse \u015fi fusese imposibil de contactat timp de mai multe s\u0103pt\u0103m\u00e2ni la r\u00e2nd, d\u0103duse telefon ca s\u0103-i ofere sfaturi pentru cre\u015fterea copilului. Hugo \u015ftia c\u0103 era vital s\u0103 nu-\u015fi exprime \u00een fa\u021ba lui Theo furia care-l cuprinsese. A-\u021bi asculta p\u0103rin\u021bii cert\u00e2ndu-se era o alt\u0103 form\u0103 de influen\u021bare a copilului, numai c\u0103 efectul era diferit. \u2014Ce e cu vorbitul \u0103sta prin semne? a \u00eentrebat Hugo printre din\u021bi, frec\u00e2ndu-\u015fi sacoul cu \u015fi mai mult\u0103 putere ca s\u0103-\u015fi verse nervii. \u2014Nu-mi vine s\u0103 cred c\u0103 n-ai auzit de chestia asta, a s\u0103rit Amanda.Pentru numele lui Dumnezeu, la cre\u015f\u0103 nu face a\u015fa ceva? To\u021bi copiii de aici asta fac. Doamne, Anglia e a\u015fa de r\u0103mas\u0103 \u00een urm\u0103. OK, p\u0103i, semnul pentru lapte e ca \u015fi cum ai mulge o vac\u0103, da? Str\u00e2ngi pumnul \u015fi faci semnul \u0103sta \u00eenainte s\u0103-i dai laptele lui Theo, dup\u0103 care, atunci c\u00e2nd o s\u0103 mai vrea lapte, \u015fi el o s\u0103-\u021bi fac\u0103 acela\u015fi semn... \u2014Iart\u0103-m\u0103, a \u00eentrerupt-o Hugo cu o polite\u021be glacial\u0103, dar dac\u0103 Theo vrea lapte, crede-m\u0103 c\u0103 \u015ftiu. Nu trebuie s\u0103-mi fac\u0103 nici un semn. E suficient s\u0103 \u00eenceap\u0103 s\u0103 urle. \u2014Asta se \u00eent\u00e2mpl\u0103 fiindc\u0103 e frustrat, l-a \u00eentrerupt Amanda. Nu are nici un fel de putere, pentru c\u0103 se afl\u0103 \u00een perioada preverbal\u0103. \u2014Poftim? \u2014Copiii foarte mici nu au abilit\u0103\u021bile motorii care s\u0103 le permit\u0103 s\u0103 vorbeasc\u0103, dar au capacitatea s\u0103 dialogheze prin semne. Lui Hugo i s-a p\u0103rut c\u0103 nevast\u0103-sa vorbea de parc-ar fi citit un text de pe spatele unei cutii. \u2014Nu se pune problema c-ai \u00eencepe prea devreme\u2026 \u00een general, fetele \u00eei dep\u0103\u015fesc pe b\u0103ie\u021bi la \u015fcoal\u0103. \u2014Amanda. Stai pu\u021bin. Theo are cinci luni. \u2014Da. Exact. A\u015fa c\u0103 pune-te pe treab\u0103 \u015fi \u00eencepe\u021bi s\u0103 vorbi\u021bi prin semne ca b\u0103iatul s\u0103 poat\u0103 s\u0103 ajung\u0103 la Concursul Universitar. \u2014Cum? \u2014Stai pu\u021bin. La cel\u0103lalt cap\u0103t al firului s-a auzit o conversa\u021bie \u00eenfundat\u0103. \u2014Trebuie s\u0103 \u00eenchid, a zis Amanda pe un ton imperativ. Trebuie s\u0103 plec s\u0103 discut despre Est\u00e9e Lauder. Apropo, ai primit? \u2014Ce s\u0103 primesc? a zis Hugo mirosind aerul. Se sim\u021bea, foarte clar, un miros de ars. Panicat, Hugo s-a uitat la pr\u0103jitorul de p\u00e2ine. Un fum negru ie\u015fea din el. \u2014Ce \u021bi-am trimis. Ascult\u0103, vorbim mai t\u00e2rziu. \u2014Ce\u2026? Amanda \u00eenchisese. \u00cen timp ce Hugo scotea la lumin\u0103 p\u00e2inea incinerat\u0103, \u00een u\u015fa de la intrare s-a auzit o bubuitur\u0103, \u00eenso\u021bit\u0103 de sunetul unei ma\u015fini date \u00een mar\u015farier. \u015etiind, din trecut, c\u00e2t de periculos era s\u0103 la\u015fi copilul \u00een scaunul cel \u00eenalt, Hugo a aruncat \u015fi pr\u0103jitorul \u015fi p\u00e2inea \u00een chiuvet\u0103, l-a luat pe Theo \u015fi l-a a\u015fezat rapid pe podea, i-a dat cheile de la ma\u015fin\u0103 ca s\u0103 aib\u0103 cu ce s\u0103 se joace, dup\u0103 care s-a repezit pe hol. \u2014Aici e num\u0103rul patru? a mugit b\u0103rbatul \u00eembr\u0103cat \u00een uniforma United Parcels Service. Avem o livrare. \u2014Dar nu a\u015ftept nimic, a zis Hugo arunc\u00e2nd o privire \u00eengrijorat\u0103 peste um\u0103r, c\u0103tre hol. Oare Theo era tot unde-l l\u0103sase? Curierul s-a dus \u00een spatele microbuzului \u015fi a deschis u\u015file. \u2014Ajut\u0103-m\u0103 s\u0103-l dau jos, da? \u2014Nu pot. Am un copil \u00een\u0103untru. Probabil c\u0103 de-acum copilul ajunsese deja \u00een\u0103untrul cuptorului \u0103luia nenorocit. Sau \u00ee\u015fi b\u0103ga limba \u00een vreo priz\u0103. \u2014Nu dureaz\u0103 dec\u00e2t o secund\u0103. Poftim, boierule. \u2014Ufff! Hugo s-a cl\u0103tinat sub greutatea cutiilor de carton imense \u015fi foarte grele care au fost aruncate \u00een direc\u021bia lui. \u2014Ascult\u0103, e o gre\u015feal\u0103. Curierul \u015fi-a consultat noti\u021bele. \u2014Nu. Nici o gre\u015feal\u0103. Aici scrie c\u0103 livrarea se face la Fitzherbert Place, nr. 4. \u2014Dar ce-i aici? Curierul a aruncat o privire pe tabel. \u2014Problema cu h\u00e2rtiile astea e c\u0103 niciodat\u0103 nu \u00een\u021belegi scrisul\u2026 a, ia uite! E o Scorbur\u0103 Ascuns\u0103. \u2014O ce? \u2014Habar n-am. O Scorbur\u0103 Ascuns\u0103. Dar ce-o fi asta\u2026 Hugo \u00eencerca s\u0103-l aud\u0103 pe Theo. Dar nu auzea nimic. Cu siguran\u021b\u0103 c\u0103 fii-su ajunsese deja la jum\u0103tatea sc\u0103rii. Sau z\u0103cea \u00een cap\u0103tul lor sub forma unui morman mototolit. Hugo s-a uitat disperat pe etichetele cutiilor. \u2014Aici scrie c\u0103 e o c\u0103su\u021b\u0103 de pus \u00een copac, a zis el \u00eennebunit. E o c\u0103su\u021b\u0103 de pus \u00een copac. \u2014Ei, atunci asta e, a spus b\u0103rbatul \u00een maro. E o c\u0103su\u021b\u0103 de pus \u00een copac. \u2014Dar eu n-am comandat nici o c\u0103su\u021b\u0103 de pus \u00een copac\u2026 of, fir-ar al dracului! Las-o balt\u0103! Unde semnez? \u00cen timp ce microbuzul se \u00eendep\u0103rta, Hugo a zbughit-o \u00een\u0103untru. Spre marea lui u\u015furare, Theo era tot pe podea. Rodea fericit cheile Toyotei. Dup\u0103 ce l-a luat \u00een bra\u021be, Hugo a ie\u015fit \u015fi a \u00eencercat, cu o singur\u0103 m\u00e2n\u0103, s\u0103 t\u00e2rasc\u0103 pe asfalt \u015fi apoi \u00een sus, pe sc\u0103rile de la intrare, cutiile grele din carton. Cine naiba mai trimisese \u015fi dr\u0103cia asta ridicol\u0103 \u015fi, mai exact, de ce? Deschiz\u00e2nd primul pachet, Hugo a g\u0103sit un plicule\u021b auriu, pe care era imprimat, cu ni\u015fte caractere str\u0103ine, buclate, cuv\u00e2ntul \u201eTheo\u201c. \u00cen\u0103untru era un bilet de la Amanda. Era parfumat \u015fi imprimat cu baloane pastel. \n\nDragul meu Theo, a citit Hugo nevenindu-i s\u0103 cread\u0103, acesta este un mic cadou pentru tine! Scorbura ta Ascuns\u0103! Sper c\u0103-\u021bi place. Brooklyn, b\u0103iatul so\u021bilor Beckham, are una exact la fel \u2013 cost\u0103 8000 de lire \u015fi e f\u0103cut\u0103 din lemn adev\u0103rat, nu din plastic din acela ur\u00e2t! Se pare c\u0103 e lemn de Sequoia scandinav! Pun pariu c\u0103 nici unul dintre prietenii t\u0103i nu are a\u015fa ceva! Nu se g\u0103se\u015fte dec\u00e2t la Harrods. Pune-l pe tati s\u0103 \u021bi-o monteze. \u015ei s\u0103 te ajute s\u0103-i scrii o scrisoare de mul\u021bumire minunatului domn Fayed. Ne vedem cur\u00e2nd, dragul meu. M\u0103mica ta iubitoare. \n\nDup\u0103 c\u0103su\u021b\u0103, a urmat o \u00eentreag\u0103 serie de cadouri din ce \u00een ce mai bizare. \u00centr-o s\u0103pt\u0103m\u00e2n\u0103, a venit o juc\u0103rie sub form\u0103 de c\u00e2ine uria\u015f, care l\u0103tra, \u00een urm\u0103toarea s\u0103pt\u0103m\u00e2n\u0103 a ajuns un mini-costum, din acela care se folose\u015fte \u00een caz de atac cu agen\u021bi biologici infec\u021bio\u015fi, costum care fusese cump\u0103rat de la un magazin de l\u00e2ng\u0103 Punctul Zero1. \u201ePentru c\u0103 nu se \u015ftie niciodat\u0103\u201c, scria pe bile\u021belul ata\u015fat de costum. Hugo s-a g\u00e2ndit c\u0103 nu \u015ftia un singur lucru: c\u00e2nd se \u00eentorcea Amanda. Sau dac\u0103 se mai \u00eentorcea vreodat\u0103. Absen\u021bele ei se \u00eentindeau de la o s\u0103pt\u0103m\u00e2n\u0103 la alta, f\u0103r\u0103 s\u0103 existe vreo dat\u0103 fix\u0103 pentru \u00eentoarcere. F\u0103r\u0103 \u00eendoial\u0103 c\u0103 toate cadourile alea stupide \u015fi extravagante erau trimise cu inten\u021bia de a fi considerate de Theo ca o compensa\u021bie pentru absen\u021ba mamei. A\u015fa c\u0103, \u00eentre timp, \u015fi-a spus Hugo sup\u0103rat, Amanda se a\u015ftepta ca el, tat\u0103l, s\u0103-\u015fi vad\u0103 \u00eenainte de treab\u0103. Iritarea lui Hugo a atins apogeul \u00een diminea\u021ba \u00een care a deschis u\u015fa ca s\u0103 plece la cre\u015f\u0103 \u015fi, c\u00e2nd colo, s-a trezit \u00een fa\u021ba ochilor cu un b\u0103rbat bine f\u0103cut, cu pumnul ridicat \u00een sus. \u2014Ce mama naibii\u2026, a \u00eenceput Hugo. \u2014Scuze, amice, a spus b\u0103rbatul cu un accent Cockney pronun\u021bat. Tocmai m\u0103 preg\u0103team s\u0103 bat la u\u015f\u0103. \u00cen spatele lui, a\u015fezat numai pe jum\u0103tate pe trotuar, era un microbuz vopsit \u00een roz \u015fi ro\u015fu, cu un logo \u00eenstelat pe scria \u201eTwinkledreams\u201c1. \u2014Am venit s\u0103 fac tavanu\u2019, l-a informat b\u0103rbatul pe Hugo. Hugo s-a holbat la el. \u2014Nu \u00een\u021beleg. Care tavan? \u2014\u00ce\u021bi ba\u021bi joc de mine? \u00c3la din camera copilului, normal. Ascult\u0103, eu am b\u0103tut drumu\u2019 tocmai din Kensin\u2019ton. Dac\u0103 asta e o glum\u0103 idioat\u0103... \u2014Uite ce e, l-a \u00eentrerupt Hugo. Nu \u015ftiu la ce te referi. \u015ei m\u0103 gr\u0103besc, a\u015fa c\u0103\u2026 Era pe punctul s\u0103 dispar\u0103 \u00eenapoi, \u00een cas\u0103, \u015fi s\u0103 \u00eenchid\u0103 u\u015fa \u00een spatele lui, c\u00e2nd a \u00eenceput s\u0103-i sune mobilul. Pe care l-a pescuit cu dificultate, pentru ca apoi s\u0103-l opreasc\u0103 pe Theo, cu \u015fi mai mult\u0103 dificultate, s\u0103 pun\u0103 m\u00e2na pe el. Amanda. \u2014Am vrut doar s\u0103 verific dac-a venit. Hugo a expirat furios pe nas. \u2014Ce dracu\u2019 ai mai trimis acu\u2019? \u2014Un tavan \u201eTwinkledreams\u201c. Deci asta era. O alt\u0103 mo\u015fternire idioat\u0103 de peste Atlantic. \u2014Nu vrem un nenorocit de tavan \u201eTwinkledreams\u201c. Indiferent ce-o fi \u0103la. \u2014Nu-mi vine s\u0103 cred c\u0103 n-ai auzit de ele. Sau poate c\u0103-mi vine s\u0103 cred, a oftat Amanda ca un martir. \u00cen orice caz, sunt foarte la mod\u0103. Proiectoarele \u00eencastrate \u00een ziduri schimb\u0103 culoarea cerului de la r\u0103s\u0103rit la apus, \u00een timp ce copilul doarme. A, \u015fi stelele sc\u00e2nteiaz\u0103. \u2014Dar ce sens au toate astea dac\u0103 totul se \u00eent\u00e2mpl\u0103 \u00een timp ce Theo doarme? \u2014Theo nu doarme niciodat\u0103, a spus Amanda pe un ton autoritar. \u2014Acum doarme, i-a replicat Hugo triumf\u0103tor. \u2014Ei, nu conteaz\u0103, i-a s\u0103rit mu\u015ftarul Amandei. To\u021bii copiii de vedete au un tavan din \u0103sta. Cost\u0103 dou\u0103zeci de mii de lire. Nu crezi c\u0103 e minunat? \u2014Dou\u0103zeci de mii? De la cel\u0103lalt cap\u0103t al firului s-a auzit un hohot de r\u00e2s. \u2014Doar nu-\u021bi \u00eenchipui c\u0103 eu \u00eel pl\u0103tesc, nu? O femeie \u00een pozi\u021bia mea? Nici nu se pune problema, dragule. Apropo, fotograful n-a ajuns \u00eenc\u0103, nu? \u2014Fotograful? Amanda, vrei, te rog, s\u0103-mi explici ce dracu\u2019 se \u00eent\u00e2mpl\u0103? Se p\u0103rea c\u0103 dormitorul lui Theo, echipat cu noul tavan cu fibr\u0103 optic\u0103, urma s\u0103 apar\u0103 \u00eentr-o celebr\u0103 revist\u0103 american\u0103 de design interior. Firma cu tavanul pusese la dispozi\u021bie instala\u021bia pe gratis, \u00een schimbul publicit\u0103\u021bii. Cum a terminat de explicat situa\u021bia, Amanda a \u00eenchis. Hugo s-a uitat neajutorat cum reprezentantul celor de la \u201eTwinkledreams\u201c \u015fi-a luat geanta cu scule \u015fi a trecut pe l\u00e2ng\u0103 el, intr\u00e2nd \u00een hol. Apoi mobilul lui Hugo a sunat din nou. El a r\u0103spuns sup\u0103rat, a\u015ftept\u00e2ndu-se s\u0103 fie tot Amanda. La \u00eenceput, nu a recunoscut vocea femeii de la cel\u0103lalt cap\u0103t al firului. Era o voce nazal\u0103, \u00eenfundat\u0103, ca \u015fi cum vorbitorul ar fi fost foarte r\u0103cit. \u2014Hugo? a pufnit vocea. \u2014Alice? Hugo a uitat instantaneu de toat\u0103 povestea cu \u201eTwinkledreams\u201c. Zei\u021ba maternit\u0103\u021bii, cu chipul ei senin \u015fi ochi alba\u015ftrii, vis\u0103tori, \u00eei telefonase\u2026 lui? Ce noroc extraordinar! \u2014Putem s\u0103 ne \u00eent\u00e2lnim s\u0103 bem ceva? l-a \u00eentrebat Alice. Am ni\u015fte, \u0103\u0103\u0103, ve\u015fti proaste. \u2014\u00c3\u0103\u0103, Dumnezeule, sigur, nici o problem\u0103, c\u00e2nd? \u2014Acum? \u2014Da. Grozav. O \u00eent\u00e2lnire cu Alice! Era ceva incredibil. Diminea\u021ba devenise, dintr-odat\u0103, foarte frumoas\u0103. A\u015fa cum avea s\u0103 i se par\u0103 \u015fi lui Theo foarte cur\u00e2nd: atunci c\u00e2nd avea s\u0103-\u015fi priveasc\u0103, de\u015fi nedumerit, tavanul. \u2014Nici nu se putea mai bine. Nu trebuie dec\u00e2t s\u0103-l las pe Theo la cre\u015f\u0103, dup\u0103 care sunt numai al t\u0103u. \u2014Nu trebuie s\u0103 te duci la serviciu? \u2014Ei, ba da. Dar nu imediat. Ceea ce nu era adev\u0103rat. \u00cen urma dezastruosului incident cu c\u00e2inele, situa\u021bia lui Hugo de la Dunn \u015fi Dustard era mai proast\u0103 ca oric\u00e2nd. Azi avea posibilitatea s\u0103 se revan\u015feze; peste o jum\u0103tate de or\u0103, trebuia s\u0103 prezinte o cas\u0103, \u00een cealalt\u0103 parte a Bath-ului. Dar Hugo \u015fi-a spus c\u0103, p\u00e2n\u0103 la urm\u0103 nu..., era vorba dec\u00e2t de doi cretini, care conduceau un Saab \u015fi-\u015fi c\u0103utau o cas\u0103 de vacan\u021b\u0103 la \u021bar\u0103. Putea, foarte u\u015for, s\u0103-i sune \u015fi s\u0103 reprogrameze vizionarea. \u2014Unde vrei s\u0103 ne \u00eent\u00e2lnim? E o cafenea l\u00e2ng\u0103... \u2014Cafenea? a zis Alice dispre\u021buitoare. Nu vreau cafea. \u015etiu c\u0103 nu e dec\u00e2t opt \u015fi jum\u0103tate\u2019, dar vreau o b\u0103utur\u0103. \u015ei una a naibii de tare, dac\u0103 nu te deranjeaz\u0103. * * * \u2014Glume\u015fti, a g\u00e2f\u00e2it Hugo dup\u0103 o or\u0103 \u015fi mai multe pahare de b\u0103utur\u0103, c\u00e2nd Alice a ajuns la punctul culminant al pove\u015ftii. \u015ei-a reciclat prezervativele? \u2014Nu\u2026 nu\u2026 , l-a implorat Alice cu chipul \u00eencruntat de parc-ar fi durut-o capul. De\u015fi lui Alice i se p\u0103rea c\u0103 era pe punctul s-o apuce \u015fi-o migren\u0103. \u00ce\u015fi sim\u021bea capul greu din cauza alcoolului. Ceea ce nu era deloc surprinz\u0103tor. Pierduse num\u0103rul paharelor de gin \u015fi ap\u0103 tonic\u0103 pe care le b\u0103use. Hugo era uluit. Opinia lui proast\u0103 despre Jake se dovedise a fi supraestimare flatant\u0103. \u2014Nu-mi vine s\u0103 cred, a spus el \u00eentr-un final, cl\u0103tin\u00e2nd \u00eencet din cap. Parc\u0103 e ie\u015fit dintr-una din sectele alea ciudate din Statele Unite, \u00een care femeile se supun b\u0103rbatului, indiferent c\u00e2t de reac\u021bionar sau represiv ar fi. \u015etii la ce m\u0103 refer? \u2014Am o idee, a r\u0103spuns Alice printre din\u021bi. \u2014O, Doamne, sigur c\u0103 ai. Ce prost sunt! Alice \u015fi-a acoperit fa\u021ba. \u2014Ce proast\u0103 sunt eu, vrei s\u0103 spui. Nu-mi vine s\u0103 cred c\u00e2te am \u00eenghi\u021bit. Acum totul e at\u00e2t de limpede. Mama a avut perfect\u0103 dreptate. Mi-a zis c\u0103 Jake mi-a sp\u0103lat creierul, a m\u0103rturisit Alice cl\u0103tin\u00e2nd din cap. De ce am suportat toate astea? De ce? Hugo a ridicat din umeri. \u2014Din dragoste? a sugerat el \u00eembujor\u00e2ndu-se u\u015for. Evident, e cea mai veche scuz\u0103 de pe fa\u021ba p\u0103m\u00e2ntului. Dar e totu\u015fi cea mai bun\u0103. Adic\u0103, uit\u0103-te la mine! Am crezut c-o iubesc pe Amanda\u2026 Hugo s-a oprit \u00eengrozit. Men\u021bionarea numelui Amandei \u00een fa\u021ba lui Alice nu era niciodat\u0103 o idee bun\u0103. Dar Alice medita. \u2014 Din dragoste. A z\u00e2mbit trist\u0103. \u2014Da, am fost \u00eendr\u0103gostit\u0103. Foarte \u00eendr\u0103gostit\u0103. Chipul i s-a \u00eendulcit c\u00e2nd s-a uitat la copilul care-i dormea \u00een poal\u0103. \u2014\u015ei \u00eenc\u0103 mai sunt, a ad\u0103ugat ea \u00eentinz\u00e2nd un deget ca s\u0103 ating\u0103 obr\u0103jorul frumos al Rosei. \u2014De Jake? Hugo era \u00eengrozit. \u2014M\u0103 refeream la Rosa. Pentru Jake, nu \u015ftiu ce simt acum. \u2014Ei, eu \u015ftiu, i-a declarat Hugo indignat. Sigur, nu c\u0103 m-ar privi pe mine, a ad\u0103ugat el o secund\u0103 mai t\u00e2rziu. A urmat o t\u0103cere st\u00e2njenit\u0103, cum Hugo \u00ee\u015fi amintea c\u0103 mai intervenise \u015fi \u00een cafeneaua din supermarket. B\u0103rbatul a c\u0103utat o metod\u0103 ca s\u0103 ias\u0103 din ea. \u2014Ar trebui s\u0103 m\u00e2nc\u0103m ceva, a propus el. Ca s\u0103 sc\u0103p\u0103m de toat\u0103 b\u0103utura asta. De ce-ai avea chef? a spus el uit\u00e2ndu-se pe meniu. \u2014Nu-mi pas\u0103, a r\u0103spuns Alice. Apoi o lumin\u0103 sfid\u0103toare i s-a aprins \u00een ochi. \u2014A, de fapt, \u00eemi pas\u0103. M\u0103car acum, a\u015f vrea un hamburger produs de cea mai mare corpora\u021bie interna\u021bional\u0103 imaginabil\u0103, un hamburger cu un morman de br\u00e2nz\u0103 din plastic \u015fi cu ketchup, servit \u00eentr-o chifl\u0103 pufoas\u0103, f\u0103cut\u0103 din f\u0103in\u0103 albit\u0103 \u00eentr-un container de plastic care distruge stratul de ozon. \u2014Vine imediat, a r\u00e2njit Hugo f\u0103c\u00e2ndu-i semn chelnerului. Mai vrei ceva de b\u0103ut? \u2014E\u015fti sigur c\u0103 ai timp? Alice a r\u0103spuns z\u00e2mbetului lui Hugo cu un sur\u00e2s timid. \u2014\u00ce\u021bi mul\u021bumesc c\u0103 m-ai ascultat, a ad\u0103ugat ea. Faptul c\u0103 \u021bi-am povestit totul m-a f\u0103cut s\u0103 m\u0103 simt \u2013 \u0103\u0103\u0103 \u2013 mai bine. Vezi, eu sunt cam cum e\u015fti tu cu Theo. Nu am cu cine altcineva s\u0103 vorbesc cu-adev\u0103rat. Privind chipul trist \u015fi sincer al lui Alice, Hugo s-a sim\u021bit ca o \u00eenghe\u021bat\u0103 pe trotuar \u00eentr-un august torid. Salvarea reputa\u021biei lui la Dunn \u015fi Dustard nu putea s\u0103 i se par\u0103 mai lipsit\u0103 de importan\u021b\u0103. \u2014\u00cent\u00e2lnirea mea poate s\u0103 a\u015ftepte, s-a auzind singur spun\u00e2nd. Chelnerul a venit cu b\u0103uturile. \u2014Cum e s\u0103 fii agent imobiliar? l-a \u00eentrebat Alice, prinz\u00e2nd din zbor \u015fi paharul cu gin \u015fi ocazia de a schimba subiectul. Hugo a ridicat din umeri. \u2014Presupun c\u0103 e OK. Te descurci. Alice l-a privit amuzat\u0103. \u2014Jake spune c\u0103 agen\u021bii imobiliari \u00ee\u015fi petrec tot timpul min\u021bind. C\u0103 for\u021beaz\u0103 oamenii s\u0103 semneze contracte care \u00eei bag\u0103 \u00een datorii \u015fi totul de dragul unor case \u00een care nu merit\u0103 s\u0103 locuie\u015fti. \u2014Tipu\u2019 e chiar o raz\u0103 de soare, nu-i a\u015fa? a zis Hugo sup\u0103rat. Alice a luat o buc\u0103\u021bic\u0103 dintr-un castron cu chipsuri vegetale. P\u00e2n\u0103 \u00een clipa aia, Hugo crezuse c\u0103 era un bol cu pot-pourri. \u2014M\u0103 \u00eentreb dac\u0103 astea sunt organice, a meditat Alice cu voce tare. \u2014N-a\u015f prea crede. \u2014Grozav, a zis Alice lu\u00e2nd \u00eenc\u0103 o m\u00e2n\u0103 de chipsuri \u015fi sur\u00e2z\u00e2ndu-i lui Hugo. Da, dar l\u0103s\u00e2nd la o parte ce spune Jake, tu crezi, cu sinceritate, c\u0103 fiecare cas\u0103 pe care o vinzi e chiar at\u00e2t de minunat\u0103 pe c\u00e2t o faci tu s\u0103 par\u0103? \u2014Multe dintre casele din zona asta sunt foarte dr\u0103gu\u021be, a insistat Hugo. \u2014Deci, \u00een profesia de agent imobiliar nu se minte? l-a tachinat Alice. \u2014Deloc \u2013 ei, presupun c\u0103 uneori se mai \u015fi minte, a m\u0103rturisit Hugo, g\u00e2ndindu-se, cu vinov\u0103\u021bie, la cuplul Osokozi. \u015ei-a amintit, cu un sentiment de disconfort, cum doamna cea b\u0103tr\u00e2n\u0103 \u00eel \u00eentrebase dac\u0103 el ar cump\u0103ra bungalow-ul \u0103la hidos \u015fi cum el o asigurase c\u0103 l-ar cump\u0103ra. Apoi mai erau \u015fi diversele trucuri pe care voise s\u0103 le foloseasc\u0103 \u00eenainte de incidentul cu c\u00e2inele. Hugo s-a perpelit pu\u021bin sub privirea lui Alice. \u2014A, ia uite, a exclamat el recunosc\u0103tor. Vine m\u00e2ncarea! \u015ei asta nu e totul, s-a g\u00e2ndit el \u00eengrozit o secund\u0103 mai t\u00e2rziu, c\u00e2nd o femeie cu nas mare \u015fi tocuri \u00eenalte a venit \u00eenspre ei, cl\u0103mp\u0103nind pe podeaua holului. \u2014Huuuuuugoooooo! a exclamat Laura, \u00eenv\u0103luindu-l \u00eentr-un s\u0103rut elaborat. Hugo mai cur\u00e2nd sim\u021bea dec\u00e2t vedea uluirea lui Alice. \u2014Bun\u0103, Laura, a murmurat el extr\u0103g\u00e2ndu-se din decolteul femeii. Ce surpriz\u0103 s\u0103 te \u00eent\u00e2lnesc aici! Ochii str\u0103lucitori, \u00eenc\u0103rca\u021bi cu mascara, au clipit \u00eentreb\u0103tor de la Hugo la Alice. Gura rujat\u0103 gros a desenat un z\u00e2mbet conspirativ. Hugo \u015fi-a amintit, cu un sentiment de disconfort, c\u0103 acesta era acela\u015fi hotel \u00een care Laura \u00eel \u00eent\u00e2lnise pe acel b\u0103rbat misterios de Cr\u0103ciun. \u2014Ea este Alice, a zis el gr\u0103bit, \u00eentreb\u00e2ndu-se de ce avea o stare at\u00e2t de defensiv\u0103. Nu se punea problema c\u0103 el \u015fi Alice ar fi fost acolo din acela\u015fi motiv pentru care fusese Laura. \u015ei pentru care, din c\u00e2te b\u0103nuia Hugo, era \u015fi acum. \u2014A fost la acela\u015fi curs prenatal cu noi, a ad\u0103ugat el. \u2014Da? Laura a examinat-o pe Alice cu aten\u021bie, \u00een timp ce continua s\u0103-l \u021bin\u0103 pe Hugo de-un um\u0103r cu o m\u00e2n\u0103 de proprietar. \u2014N-a\u015f putea spune c\u0103-mi aduc aminte. Alice s-a ridicat \u00een picioare, u\u015for nesigur\u0103. \u2014Trebuie s\u0103 plec. \u2014Dar nu \u021bi-ai m\u00e2ncat hamburgerul, i-a atras aten\u021bia Hugo \u00een stare de disperare. \u2014Nu mai am timp. Rosa o s\u0103 se trezeasc\u0103 din minut \u00een minut. \u2014Nu-\u021bi face griji. N-o s\u0103 se iroseasc\u0103. Laura luase chifla m\u00e2njit\u0103 cu ketchup \u015fi \u015fi-o \u00eendesa \u00een gur\u0103. \u2014Mmmm. Delicios. \u2014Atunci, la revedere. Ochii lui Hugo \u00eei transmiteau mesaje lui Alice, dar se p\u0103rea c\u0103 nici unul nu era recep\u021bionat. Privirile ei erau goale. \u2014Ce-i asta? a \u021bipat Laura dintr-odat\u0103, ar\u0103t\u00e2nd m\u00e2nerele c\u0103ruciorului Rosei. \u015ei, mai exact, indic\u00e2nd geanta alb\u0103 care era prins\u0103 de ele. \u2014\u015etiu c\u0103 pare greu de crezut \u015fi c\u0103 probabil asta e cea mai \u015fic gentu\u021b\u0103 de pe pia\u021b\u0103, dar arat\u0103 exact ca o pereche de chilo\u021bi de gravid\u0103 cu cracii cusu\u021bi. \u2014Exact asta \u015fi e, a murmurat Alice ro\u015find. Sunt ni\u015fte chilo\u021bi recicla\u021bi. Laura s-a \u00eencruntat pre\u021b de-o secund\u0103, apoi a \u00eenceput s\u0103 fluture hamburgerul, \u00eenc\u00e2ntat\u0103. \u2014A, da, desigur! Acum \u00eemi aduc aminte de tine. Tu e\u015fti ecologista aia nebun\u0103 care urma s\u0103 nasc\u0103 acas\u0103, pe o perdea de du\u015f. \n\nSt\u00e2nd pe marginea drumului, a\u015fa cum fusese \u00een\u021belegerea, Hugo a oftat u\u015furat c\u00e2nd cretinii \u0103ia cu Saab \u015fi-au f\u0103cut, \u00een sf\u00e2r\u015fit, apari\u021bia. Evident, erau ni\u015fte persoane \u00eengrozitoare. Dar, cel pu\u021bin, puseser\u0103 cap\u0103t nesf\u00e2r\u015fitei discu\u021bii ini\u021biate de Laura, care voia s\u0103 afle cum de ie\u015fise s\u0103 bea ceva cu Alice. Nefericit, Hugo \u015fi-a amintit cu c\u00e2t\u0103 grab\u0103 traversase Alice holul. Apoi, cum Laura cea cu ruj ro\u015fu \u015fi un decolteu c\u00e2t o pr\u0103pastie se a\u015fezase \u00een locul lui Alice, terminase de devorat hamburgerul \u015fi se apucase s\u0103-i relateze, \u00een cele mai mici, mai amare \u015fi mai sonore detalii, cele mai recente odio\u015fenii comise de Fergus. Hugo plecase c\u00e2t putuse de repede. Iar acum \u00eei a\u015ftepta pe mohor\u00e2\u021bii v\u00e2n\u0103tori de case de vacan\u021b\u0103. C\u00e2nd ace\u015ftia s-au apropiat, Hugo a observat c\u0103 ma\u015fina lor nu sem\u0103na deloc cu un Saab decapotabil. Sem\u0103na mai mult cu un Polo pr\u0103bu\u015fit. Cuplul sl\u0103b\u0103nog care s-a dat jos din vehicul nu ar\u0103ta nici el ca un cuplu de cretini cu bani. Hugo \u015fi-a dat seama c\u0103 erau reprezentan\u021bii arhetipului T\u00e2n\u0103r \u015fi F\u0103r\u0103 un Sfan\u021b. B\u0103rbatul avea \u00een jur de dou\u0103zeci \u015fi cinci de ani, era agitat \u015fi foarte muncit, \u00een timp ce femeia avea un p\u0103r lins \u015fi ochi \u00eencerc\u0103na\u021bi. \u2014Noi nu ne putem permite realmente o cas\u0103 \u00een zona asta, s-a confesat femeia uit\u00e2ndu-se la Hugo cu ni\u015fte ochi c\u0103prui, \u00eengrijora\u021bi. Dar ne-am g\u00e2ndit c\u0103 am putea s\u0103 cump\u0103r\u0103m un hambar \u015fi s\u0103-l transform\u0103m. \u2014Sigur c\u0103 da, i-a r\u0103spuns Hugo vioi privindu-i cum p\u0103\u015feau cu grij\u0103 printre d\u0103r\u00e2m\u0103turi. Cei doi discutau cu voce sc\u0103zut\u0103, sur\u00e2z\u00e2ndu-\u015fi nesiguri unul altuia. Hugo s-a uitat la ei cu un dispre\u021b comp\u0103timitor. Era limpede c\u0103 nu aveau habar de nimic. \u2014Aici am putea s\u0103 facem buc\u0103t\u0103ria, a zis fata plin\u0103 de speran\u021b\u0103 la un moment dat, ar\u0103t\u00e2nd cu m\u00e2na un petic de p\u0103m\u00e2nt st\u00e2ncos, despre care Hugo \u015ftia cu siguran\u021b\u0103 c\u0103 ascundea o gur\u0103 de min\u0103. \u2014Nu \u015ftiu, tot zicea b\u0103batul. Probabil c\u0103 e un chilipir. Eu nu m\u0103 pricep deloc la propriet\u0103\u021bi. \u00centr-un final, fata \u015fi-a croit drum, printre pietre, c\u0103tre Hugo. \u2014E minunat, sincer, a z\u00e2mbit ea. Dar hambarul \u0103sta e un pic cam\u2026, vocea i-a sc\u0103zut, \u2026 scump. Ochii fetei au continuat s\u0103-i fixeze pe cei ai lui Hugo \u00eentr-un fel foarte atr\u0103g\u0103tor. \u2014M\u0103 \u00eentrebam\u2026 oare ar trebui s\u0103-l cump\u0103r\u0103m? Vreau s\u0103 spun: e un chilipir? Dac\u0103 a\u021bi fi \u00een locul nostru\u2026, vocea i se transformase \u00eentr-o \u015foapt\u0103, \u2026dumneavoastr\u0103 l-a\u021bi cump\u0103ra? Hugo \u015fi-a dres glasul. Dumnezeule! Detesta \u00eentreb\u0103rile de genul \u0103sta! Era \u00eens\u0103 limpede ce trebuia s\u0103 fac\u0103. S\u0103-\u015fi fac\u0103 datoria de profesionist. S\u0103 le spun\u0103 c\u0103 mormanul \u0103la de lemne nu numai c\u0103 avea poten\u021bial s\u0103 devin\u0103 o cas\u0103 de familie, dar c\u0103 reprezenta \u015fi o investi\u021bie serioas\u0103 pentru viitor. Dup\u0103 care s\u0103 se suie \u00een ma\u015fin\u0103, cu contractul semnat \u015fi, mai important, cu comisionul \u00een buzunar. Hugo se \u00eentreba de ce mai ezita. Situa\u021bia lui de la Dunn \u015fi Dustard era de a\u015fa natur\u0103, \u00eenc\u00e2t orice alt gest \u00eensemna sinucidere profesional\u0103. Dar atunci Hugo \u015fi-a adus aminte de Osokozi \u015fi de cuplul de b\u0103tr\u00e2nei. De ochii plini de \u00eencredere ai b\u0103tr\u00e2nei. Hugo s-a uitat \u00een ochii \u00eentreb\u0103tori ai tinerei din fa\u021ba lui \u015fi \u015fi-a amintit de Alice. A ezitat, lupt\u00e2ndu-se cu ideea c\u0103 singura posibilitate ca \u201eHambarul Paradisului\u201c, a\u015fa cum fermierul insistase s\u0103 fie numit \u00een pliant, s\u0103 devin\u0103 o minunat\u0103 cas\u0103 de familie era dac\u0103 familia \u00een cauz\u0103 era una de \u015foareci de c\u00e2mp. \u2014Dumneavoastr\u0103 l-a\u021bi cump\u0103ra, dac\u0103 a\u021bi fi \u00een locul nostru? l-a presat femeia, uit\u00e2ndu-se \u00eengrijorat\u0103 la bolovanii din fa\u021ba ei. Hugo a continuat s\u0103 tac\u0103. Era clar c\u0103 oamenii nu aveau nici cea mai vag\u0103 idee ce \u00eensemna s\u0103 transformi un hambar \u015fi c\u00e2te cheltuieli, eforturi \u015fi stres implica. Chiar \u015fi atunci c\u00e2nd era vorba de un hambar care era chiar hambar, nu cum era \u0103sta \u2013 un morman de pietroaie inutile a\u015fezate pe un c\u00e2mp \u00een pant\u0103, unde v\u00e2ntul de nord te pocnea direct \u00een fa\u021b\u0103. Nu era imposibil ca procesul de descoperire a ceea ce \u00eensemna o astfel de \u00eentreprindere s\u0103-i fac\u0103 s\u0103 se despart\u0103. Hugo a sim\u021bit dintr-odat\u0103 o dorin\u021b\u0103 nebun\u0103 s\u0103-i protejeze. \u2014Cred, a zis el cu voce bl\u00e2nd\u0103, c\u0103 probabil eu nu l-a\u015f cump\u0103ra. Fata i-a z\u00e2mbit, glorioas\u0103. \u2014Mul\u021bumesc, i-a spus ea cu o voce catifelat\u0103. Hugo i-a privit plec\u00e2nd la bra\u021b. \u015ei imediat i-a venit s\u0103-\u015fi dea un \u015fut \u00een fund. \u00ce\u015fi pierdea toate calit\u0103\u021bile de agent imobiliar. Pe bune! \u00cen cazul \u00een care continua \u00een stilul \u0103sta, avea s\u0103 ajung\u0103 \u015fomer. \n\n", "tc \"Capitolul 19\" \u00cen diminea\u021ba urm\u0103toare, Hugo l-a dus pe Theo \u00een Bath, la centrul de s\u0103n\u0103tate. Cu toate c\u0103 nu a\u015ftepta cu ner\u0103bdare s\u0103-\u015fi vad\u0103 fiul \u00een\u021bepat cu un ac, lui Hugo \u00eei venea greu s\u0103 nu fie vesel. Era o zi absolut superb\u0103. Dup\u0103 ce a parcat, \u00een timp ce-l c\u0103ra pe Theo, Hugo s-a trezit admir\u00e2nd cl\u0103dirile georgiene de pe drum. A \u00eenregistrat, pu\u021bin surprins, c\u0103 a existat o perioad\u0103 de c\u00e2teva minute bune p\u00e2n\u0103 c\u00e2nd a \u00eenceput s\u0103 calculeze c\u00e2t valora fiecare structur\u0103. \u015ei, \u00een cazul \u00een care el ar fi fost agentul v\u00e2nz\u0103tor, cam c\u00e2t ar fi putut s\u0103 ob\u021bin\u0103 din comisioane. Oare obiceiul lui de-o via\u021b\u0103 \u00eencepuse s\u0103-\u015fi piard\u0103 din for\u021b\u0103? Oare ajunsese, \u00een sf\u00e2r\u015fit, s\u0103 aprecieze arhitectura doar din punct de vedere estetic? Desigur, \u00een ultima vreme, Hugo se trezise admir\u00e2nd p\u00e2n\u0103 \u015fi contururile de la Fitzherbert Place. Casa era, \u00eentr-adev\u0103r, gra\u021bioas\u0103, \u00een ciuda volumului enorm de repara\u021bii de care avea nevoie. \u00cens\u0103 de-acum Hugo abandonase, pe t\u0103cute, planurile de renovare ale Amandei. Care, pentru a fi duse la bun sf\u00e2r\u015fit, cereau nu numai timp \u015fi bani, dar \u015fi dispozi\u021bia de a te apuca de treab\u0103. Or nici lui, nici lui Theo nu le p\u0103sa c\u0103, atunci c\u00e2nd urcau scara interioar\u0103, erau acompania\u021bi de o pat\u0103 de igrasie care cre\u015ftea de la o zi la alta. Hugo ajunsese la centrul de s\u0103n\u0103tate. A deschis u\u015fa verde de la intrare, p\u0103trunz\u00e2nd \u00een interiorul luminos \u015fi aerisit. Din toate lucrurile din Bath pe care \u00eencepuse s\u0103 le aprecieze, un cabinet medical curat, modern, ce func\u021biona pe baza unui sistem de program\u0103ri era unul dintre cele mai elocvente. Cabinetul unde mersese el \u00een Londra era tocmai invers. Toat\u0103 lumea, indiferent de boal\u0103, a\u015ftepta \u00een fa\u021ba u\u015fii, la gramad\u0103, ca s\u0103 poat\u0103 intra \u00een\u0103untru. Dup\u0103 care se buluceau la recep\u021bie, unde managerul \u00eencerca, \u00een van, s\u0103 stabileasc\u0103 cine era primul. \u00centotdeauna se a\u015ftepta cel pu\u021bin o or\u0103, timp \u00een care, datorit\u0103 paletei exotice de pacien\u021bi \u015fi boli, te puteai c\u0103ptu\u015fi cu absolut orice, de la TBC la grip\u0103 aviar\u0103. De fiecare dat\u0103 c\u00e2nd mersese acolo, Hugo plecase sim\u021bindu-se mai r\u0103u dec\u00e2t c\u00e2nd venise. \u00cen timp ce \u00eel \u00eenregistra pe Theo la recep\u021bie, a \u00eenceput s\u0103-i sune mobilul. Posibilitatea ca persoana care-l c\u0103uta s\u0103 fie Alice i-a r\u0103s\u0103rit imediat \u00een minte, numai pentru a fi \u00eendep\u0103rtat\u0103 rapid \u015fi cu cruzime de descoperirea c\u0103 apelantul era Neil. Care p\u0103rea foarte sup\u0103rat. Duc\u00e2ndu-\u015fi copilul care se foia de zor c\u0103tre salonul de a\u015fteptare, Hugo a sim\u021bit c\u0103 buna dispozi\u021bie i se risipe\u015fte. \u2014A, hambarul care trebuia transformat. Da. \u2014Ce s-a \u00eent\u00e2mplat? a vrut s\u0103 \u015ftie Neil. Nu te-ai mai \u00eentors la birou. L-au cump\u0103rat? \u2014\u00c3\u0103, nu prea. A urmat o t\u0103cere de r\u0103u augur. Dup\u0103 care s-a dezl\u0103n\u021buit furtuna. \u2014Nu-mi vine s\u0103 cred, a tunat Neil. \u00c3ia doi erau \u021binte sigure. Nu aveau habar de nimic. Ar fi cump\u0103rat absolut orice. \u2014Ei, \u00een final, s-a dovedit c\u0103 nu era ceea ce c\u0103utau. \u2014Pe dracu\u2019! Ai f\u0103cut-o de oaie, Fine. \u015ei unde pizda m\u0103-tii e\u015fti acum, dac\u0103-mi permi\u021bi s\u0103 te \u00eentreb? \u2014La centrul de s\u0103n\u0103tate. \u00cel vaccinez pe Theo. \u2014Of, pentru numele lui Dumnezeu! S\u0103 nu te deranjezi s\u0103 ne spui \u015fi nou\u0103, da? De ce nu te faci tu bon\u0103 cu norm\u0103 \u00eentreag\u0103 \u015fi las-o balt\u0103 cu toate celelalte?! \u2014Ba \u021bi-am spus. Sau, cel pu\u021bin, i-am spus Shaunei. A f\u0103cut o not\u0103 \u00een agend\u0103. \u2014Ai \u015ftiut de chestia asta, Shauna? a urlat Neil la secretar\u0103. C\u0103 Fine \u00ee\u015fi vaccineaz\u0103 nenorocitul \u0103la de copil? N-ai scris \u00een agend\u0103\u2026 Nu? Nu \u021bi-a spus? Nu i-ai spus, Fine, a anun\u021bat Neil \u00eentorc\u00e2ndu-se la telefon. Hugo s-a str\u0103duit s\u0103-\u015fi p\u0103streze calmul. \u2014P\u0103i, e limpede c\u0103 a uitat. Hugo a auzit c\u0103 doctorul anun\u021ba numele lui Theo prin intercom. \u2014Trebuie s\u0103 \u00eenchid. O s\u0103 ajung la birou mai t\u00e2rziu. Dup\u0103 ce las copilul la cre\u015f\u0103. \u2014Cre\u015f\u0103? Cre\u015f\u0103? C\u00e2nd Hugo a \u00eenchis telefonul, Neil continua s\u0103 protesteze. Gra\u021bie unui biscuit folosit cu talent, vaccinarea lui Theo s-a realizat f\u0103r\u0103 nici un incident. Dup\u0103 care cei doi s-au \u00eendreptat c\u0103tre Chicklets, unde, \u00een timp ce-\u015fi urca fiul pe trepte cu mare grij\u0103, Hugo le-a v\u0103zut cobor\u00e2nd pe Barbara \u015fi pe Sue. Am\u00e2ndou\u0103 erau mult prea absorbite \u00een discu\u021bie ca s\u0103-l mai observe. \u2014Eu nu mai pot s\u0103 continui \u00een felul \u0103sta, spunea Sue disperat\u0103. E, pur \u015fi simplu, imposibil. Azi-noapte s-a trezit de patru ori, iar acum am venit s\u0103-l iau acas\u0103 pentru c\u0103 i-au ap\u0103rut c\u00e2teva nenorocite de pete ro\u015fii. Nici n-ai crede ce scandal mi-a f\u0103cut \u015feful c\u0103 plec\u2013 \u015fi chiar \u00een diminea\u021ba asta o trimisese pe una dintre celelalte fete acas\u0103 pentru c\u0103 era mahmur\u0103. Adic\u0103 suferea de ceva ce-\u015fi f\u0103cuse cu m\u00e2na ei, pentru numele lui Dumnezeu! C\u00e2t de cinstit\u0103 \u021bi se pare chestia asta? \u2014Mie-mi spui, a oftat Barbara, care, judec\u00e2nd dup\u0103 hainele de pe ea, venise direct de la tribunal. Hugo a ajuns la Dunn \u015fi Dustard cu frica \u00een s\u00e2n. \u015ei totu\u015fi, \u00een mod nea\u015fteptat, c\u00e2nd a intrat pe u\u015f\u0103, Neil i-a z\u00e2mbit. A reie\u015fit c\u0103, \u00een urm\u0103 cu o or\u0103, primiser\u0103 o cerere de evaluare de la cineva dintr-una din cele mai \u015fic zone din Bath. Persoana respectiv\u0103 \u00eel ceruse pe Hugo \u00een mod special. \u2014A zis c-au auzit c\u0103 e\u015fti foarte bun, a ad\u0103ugat Neil ridic\u00e2nd o spr\u00e2ncean\u0103. \u2014A\u015fa cum \u015fi sunt, a replicat imediat Hugo. Nu-\u021bi aduci aminte de casa-vagon? \u2014Eu \u00eemi aduc aminte de c\u00e2inele \u0103la. De nenoroci\u021bii \u0103ia de galo\u015fi. \u015ei de hambarul care trebuia v\u00e2ndut f\u0103r\u0103 nici o problem\u0103. Shauna, care tr\u0103gea cu urechea ca de obicei, a \u00eenceput s\u0103 r\u00e2njeasc\u0103. Hugo i-a ignorat \u015fi \u015fi-a concentrat aten\u021bia asupra notelor care se refereau la evaluarea casei. A fluierat. \u2014Uau! \u2014E ceva, nu, Fine? a morm\u0103it Neil. \u2014\u00centr-adev\u0103r. E construc\u021bia de cel mai prost gust pe care am v\u0103zut-o vreodat\u0103. \u201eCasa se nume\u015fte Piele, dup\u0103 clubul de noapte \u00een care s-au cunoscut proprietarii\u201c, a citat Hugo din noti\u021be. \u2014Da, dar pre\u021bul de catalog e de dou\u0103 milioane. Dac\u0103 reu\u015fe\u015fti s-o bagi \u00een portofoliu, o s\u0103 facem bani frumo\u015fi. Iar tu o s\u0103 te reabilitezi, Fine. Apropo, proprietarul te a\u015fteapt\u0103 m\u00e2ine. A doua zi, Hugo \u015fi-a parcat ma\u015fina \u00een fa\u021ba casei numite Piele. De\u015fi, \u00een ultima vreme, \u00ee\u015fi aducea aminte destul de rar, \u015fi-a verificat aspectul \u00een oglind\u0103. \u015ei-a fost mul\u021bumit c-a f\u0103cut asta. Avea nevoie de ni\u015fte retu\u015furi. Pe um\u0103r avea o d\u00e2r\u0103 prelung\u0103 de muci, iar la modelul cravatei se ad\u0103ugaser\u0103 c\u00e2\u021biva stropi \u00eent\u0103ri\u021bi din terciul de ov\u0103z al lui Theo. Cearc\u0103nele de sub ochi erau mari \u015fi purpurii \u015fi serveau drept m\u0103rturie elocvent\u0103 a unei nop\u021bi petrecute \u00een infernul paternit\u0103\u021bii. Hugo \u015fi-a \u015fters petele c\u00e2t de bine a putut, \u015fi-a trecut m\u00e2inile prin p\u0103r ca s\u0103-l mai domoleasc\u0103 \u015fi \u015fi-a netezit spr\u00e2ncenele cu degetele mari de la m\u00e2ini. Dup\u0103 care a cobor\u00e2t din ma\u015fin\u0103, \u015fi-a \u00eendreptat umerii \u015fi a pornit c\u0103tre cas\u0103. Hugo era con\u015ftient c\u0103 de data asta nu mai trebuia s\u0103 dea gre\u015f. \u015ei nici nu mai era loc pentru crize de con\u015ftiin\u021b\u0103 prost plasate. Ideea nu mai era ce p\u0103rere \u015fi-ar fi f\u0103cut Alice despre comportamentul lui, ci ce p\u0103rere avea s\u0103-\u015fi fac\u0103 Neil, patronul care controla linia de credit a lui Theo. Indiferent c\u00e2t de mare ar fi fost tenta\u021bia de a proceda altfel, Hugo trebuia s\u0103 evalueze Pielea la cel mai mare pre\u021b posibil. Ba chiar la mai mult. \u00cen deplin contrast \u2013 sau poate \u00een semn de sfidare\u2013 fa\u021b\u0103 de casele georgiene gra\u021bioase dimprejur, Piele era genul de construc\u021bie care putea fi descris\u0103 cel mai bine prin termenul \u201econtemporan\u0103\u201c. Zidul enorm care o \u00eenconjura era f\u0103cut dintr-o piatr\u0103 nou\u0103, aurie. A\u015fa cum era de a\u015fteptat, por\u021bile erau ac\u021bionate electronic \u015fi, pe m\u0103sur\u0103 ce se deschideau, l\u0103sau s\u0103 se vad\u0103 casa masiv\u0103, cu pere\u021bi din sticl\u0103, din cap\u0103tul aleii care f\u0103cea un rond \u00een fa\u021ba intr\u0103rii. Hugo s-a oprit pre\u021b de-o clip\u0103, uluit. \u00cen realitate, casa era \u015fi mai groaznic\u0103 dec\u00e2t p\u0103ruse pe h\u00e2rtie. P\u00e2n\u0103 \u015fi Londra, cu cele mai sinistre cl\u0103diri ale ei, tot nu se putea compara cu Pielea. Hugo a c\u0103lcat pe pietri\u015ful de un portocaliu sclipitor al aleii p\u00e2n\u0103 \u00een fa\u021ba u\u015fii de la intrare. Melodia care a \u00eenceput s\u0103 se aud\u0103 c\u00e2nd a ap\u0103sat pe butonul soneriei i-a adus aminte, \u00een mod nepl\u0103cut, de o pies\u0103 rock banal\u0103 numit\u0103 \u201eThe Wind Beneath My Wings1\u201c. Dar cu siguran\u021b\u0103 c\u0103 asta era o exagerare. Chiar \u015fi pentru o cas\u0103 care se numea Piele. Silueta, care se apropia \u015fi putea fi distins\u0103 prin geamul de la intrare, c\u00e2nta ceva. \u2014Tu e\u015fti v\u00e2ntul din aripile mele, a declarat ea cu o voce r\u0103gu\u015fit\u0103 \u015fi u\u015for tremurat\u0103 c\u00e2nd a deschis u\u015fa. \u2014Laura! Alarmat, Hugo \u015fi-a \u00eencle\u015ftat m\u00e2na pe dosarele pe care le \u021binea sub bra\u021b. \u2014Bun\u0103, sexosule! Ai o rulet\u0103 \u00een buzunar sau e\u015fti doar bucuros c\u0103 m\u0103 vezi? Nu doar replica era de prost gust. Nici hainele femeii nu erau mai de Doamne ajut\u0103. Laura s-a lipit de cadrul u\u015fii \u00eentr-un neglijeu din \u015fifon ro\u015fu, aproape transparent, ale c\u0103rui poale erau garnisite cu pene de stru\u021b. Hugo s-a str\u0103duit din toate puterile s\u0103 se relaxeze, \u00een loc s\u0103 intre \u00een panic\u0103. Laura se \u00eembr\u0103ca \u00een mod normal ca un transsexual din Bangkok, a\u015fa c\u0103 probabil ve\u015fmintele ei de acum nu reprezentau nimic ie\u015fit din comun. \u2014N-am \u015ftiut c\u0103 asta e casa ta, a remarcat Hugo c\u00e2t de firesc a putut. De\u015fi era de presupus c\u0103, dac\u0103 exista o persoan\u0103 \u00een tot Bath-ul pe care s\u0103 \u015fi-o \u00eenchipuie locuind \u00een Piele, atunci aceasta trebuia s\u0103 fie Laura. \u2014Ce coinciden\u021b\u0103! a ad\u0103ugat el, \u015ftiind foarte bine c\u0103 nu era deloc vorba de a\u015fa ceva. Deci ea fusese cea care \u00eei solicitase serviciile \u00een mod special. Oare era o simpl\u0103 scuz\u0103 ca s\u0103-l vad\u0103? Sau exista totu\u015fi o mic\u0103 \u015fans\u0103 ca Laura s\u0103 se g\u00e2ndeasc\u0103 serios s\u0103 v\u00e2nd\u0103 casa? \u2014Nu-i a\u015fa? a str\u0103lucit Laura. \u2014Mai ales c\u0103, a spus Hugo cu amabilitate, atunci c\u00e2nd ne-am \u00eent\u00e2lnit la cre\u015f\u0103 n-ai pomenit c-ai vrea s\u0103 sco\u021bi casa la v\u00e2nzare. \u2014Probabil c\u0103 mi-a sc\u0103pat. Laura s-a \u00eentors \u015fi i-a f\u0103cut semn s-o urmeze printr-un hol unde un Boeing 747 ar fi putut s\u0103 parcheze confortabil. Destina\u021bia era o buc\u0103t\u0103rie plin\u0103 de spoturi luminoase, de un alb orbitor, str\u0103lucind din cauza numeroaselor suprafe\u021be metalice. Hugo s-a g\u00e2ndit c\u0103 arat\u0103 mai cur\u00e2nd a sal\u0103 de opera\u021bii pe cord dec\u00e2t a spa\u021biu \u00een care s\u0103 m\u0103n\u00e2nci \u015fi s\u0103-\u021bi \u00eentre\u021bii oaspe\u021bii. Hugo s-a uitat \u00eemprejur c\u00e2t a putut de mult \u00eenainte de a-\u015fi \u00eentoarce ochii c\u0103tre Laura. Pe l\u00e2ng\u0103 stratul de farduri obi\u015fnuit, femeia purta papuci din satin ro\u015fu cu tocuri \u00eenalte, asortate cu neglijeul. \u2014\u00ce\u021bi place? Laura \u015fi-a pus m\u00e2inile \u00een \u015folduri \u015fi \u015fi-a \u00eempins s\u00e2nii \u00eenainte. Hugo a t\u0103cut, prad\u0103 unei dileme. Dac\u0103 spunea da, era clar c\u0103 d\u0103dea de belea, \u00een timp ce, dac\u0103 spunea nu, era evident c-ar fi sup\u0103rat-o pe Laura. Totu\u015fi, nu putea rata nici cea mai mic\u0103 \u015fans\u0103 ca stabilimentul s\u0103 fie de v\u00e2nzare. Hugo s-a decis \u015fi a emis o m\u00e2r\u00e2ial\u0103 care spera s\u0103 fie un r\u0103spuns politicos, dar care s\u0103 nu-l angajeze \u00een nici un fel. \u2014Vrei ceva de b\u0103ut? i-a \u015foptit Laura. \u2014Da, te rog. Hugo s-a hot\u0103r\u00e2t s\u0103 profite de ocazia de a injecta o doz\u0103 de normalitate \u00een scenariu. \u2014O cafea ar fi grozav\u0103. Laura s-a aplecat ca s\u0103 deschid\u0103 frigiderul, cu toate c\u0103 m\u00e2nerul acestuia se afla la acela\u015fi nivel cu cotul ei. Neglijeul \u00een care era \u00eembr\u0103cat\u0103 \u00eei dezvelea toate detaliile corpului. Se vedea totul, p\u00e2n\u0103 la amigdale. Hugo \u015fi-a mutat privirea. Dup\u0103 c\u00e2teva secunde, a \u00eentors ochii c\u0103tre Laura, care \u021binea \u00een m\u00e2n\u0103 nu cutia de lapte la care se a\u015ftepta el, ci o sticl\u0103 de \u015fampanie. \u00cenainte ca Hugo s\u0103 apuce s\u0103 spun\u0103 ceva, Laura apucase sticla \u015fi \u00eencepuse s\u0103 manevreze dopul \u00eentr-o manier\u0103 foarte sugestiv\u0103. \u2014A! Hugo a z\u00e2mbit nesigur. \u2014La genul \u0103sta de b\u0103utur\u0103 te g\u00e2ndeai tu. Ochii b\u0103rbatului au alunecat c\u0103tre ceasul din buc\u0103t\u0103rie. Nu era nici m\u0103car ora zece. Cu toate astea, Hugo a acceptat paharul gros, din cristal, pe care i l-a oferit Laura plin\u0103 de z\u00e2mbete. \u2014So\u021bul t\u0103u e acas\u0103? a \u00eentrebat-o el pe un ton lejer de conversa\u021bie, sper\u00e2nd cu disperare s\u0103 fie. Fergus p\u0103rea a fi un om \u00eengrozitor, dar nu mai \u00eengrozitor dec\u00e2t ideea ca Hugo s\u0103 fie singur cu nevast\u0103-sa. Laurei i-a s\u0103rit \u021band\u0103ra. \u2014El? a scuipat ea. Organizeaz\u0103 un casting pentru o reclam\u0103 \u00een Suedia. Dac\u0103 \u00een\u021belegi ce vreau s\u0103 spun. \u2014A, a\u015fa deci. \u2014Nu se mai simte atras de mine. Buzele Laurei au \u00eenceput s\u0103 tremure, iar capul s\u0103 i se clatine. Apoi l-a prins de bra\u021b pe Hugo. Unghiile femeii \u00ee\u015fi f\u0103ceau loc prin materialul hainei lui. \u2014Hugo, tu nu e\u015fti atras de mine? l-a \u00eentrebat ea pe un ton pl\u00e2ng\u0103cios. Nu sunt atr\u0103g\u0103toare? Hugo a oftat. \u00cenc\u0103 o fund\u0103tur\u0103 tactic\u0103 din care trebuia s\u0103 se extrag\u0103. \u2014Nu se poate ca Fergus s\u0103 vorbeasc\u0103 serios, a r\u0103spuns el evaziv. Probabil c\u0103 a\u015fa \u00een\u021belege el s\u0103 glumeasc\u0103. \u2014S\u0103 glumeasc\u0103! a exclamat Laura furioas\u0103. \u015etii ce mi-a spus seara trecut\u0103? Hugo a observat c\u0103 paharul ei de \u015fampanie era deja aproape gol. \u2014Eram \u00eentin\u015fi \u00een pat, iar el f\u0103cea ce face el de obicei... \u2014Ei, vezi, a \u00eentrerupt-o Hugo triumf\u0103tor. F\u0103cea ce face el de obicei. Ce alt\u0103 dovad\u0103 mai vrei ca s\u0103 \u00een\u021belegi c\u0103 se simte atras de tine? \u2014C\u00e2nd zic asta \u2013 ochii Laurei au sc\u0103p\u0103rat peste buza paharului \u2013 m\u0103 refer la faptul c\u0103 b\u0103tea c\u00e2mpii, ca de obicei, despre c\u00e2t de important e el. A\u015fa c\u0103 i-am zis: \u201eP\u0103i, sigur c\u0103 n-am dec\u00e2t pu\u021bin\u0103 treab\u0103. M\u0103 ocup de Django \u015fi toate celelalte\u201c. Numai ca s\u0103 v\u0103d ce-mi r\u0103spunde. \u2014\u015ei ce \u021bi-a r\u0103spuns? \u2014A r\u0103spuns \u201e\u00eemm\u201c. A fost de acord. \u2014\u00cemm, a zis \u015fi Hugo. S-a corectat \u00eens\u0103 rapid. \u2014 Vreau s\u0103 spun: vai de mine! Laura s-a dus la fereastra buc\u0103t\u0103riei \u015fi s-a uitat afar\u0103 sup\u0103rat\u0103. \u2014Dac\u0103 n-a\u015f sta s\u0103-i cresc nenorocitul lui de copil, a\u015f c\u00e2\u015ftiga o avere, a m\u00e2r\u00e2it ea. \u00cenainte asta f\u0103ceam. S\u0103 \u015ftii c\u0103, odat\u0103, am avut \u015fi eu o carier\u0103. A t\u0103cut \u015fi, din senin, a izbucnit \u00eentr-un hohot isteric de pl\u00e2ns. \u2014 Of, Doamne, a urlat ea. Ce s-a \u00eent\u00e2mplat cu mine? Ce-am f\u0103cut cu via\u021ba mea? Hugo \u015fi-a spus c\u0103 toanele Laurei erau mai variate dec\u00e2t parcul de joac\u0103 preferat de Theo. Lacrimile femeii \u00eencepuser\u0103 deja s\u0103 se usuce, iar expresia furioas\u0103 de pe chip s\u0103 se \u00eendulceasc\u0103. \u2014\u015etii, uneori \u00eemi vine s\u0103-l omor, a spus ea cu o voce sc\u0103zut\u0103, adres\u00e2ndu-se podelei din marmur\u0103 a buc\u0103t\u0103riei. Dup\u0103 care a izbucnit din nou \u00een lacrimi \u015fi, tr\u0103g\u00e2ndu-\u015fi nasul, s-a aruncat la pieptul lui Hugo. Acesta a sim\u021bit cum lacrimile Laurei se \u00eembib\u0103 \u00een c\u0103ma\u015fa lui cea alb\u0103, a\u015fa cum \u00eei sim\u021bea \u015fi r\u0103suflarea fierbinte, g\u00e2f\u00e2it\u0103, \u015fi pielea umed\u0103. Capul a \u00eenceput s\u0103 i se \u00eenv\u00e2rt\u0103 de la parfumul cu care se d\u0103duse de Laura. Tuberoze. Un parfum pe care c\u00e2nd \u00eel sim\u021bea avea \u00eentotdeauna senza\u021bia c\u0103 se sufoc\u0103. G\u00e2ndurile lui Hugo au fugit, o frac\u021biune de secund\u0103, la Alice, despre care \u00ee\u015fi \u00eenchipuia c\u0103 nu miroase niciodat\u0103 a altceva dec\u00e2t a s\u0103pun. \u2014Pe cine \u00ee\u021bi vine s\u0103 omori? Pe Fergus? Laura l-a privit cu ni\u015fte ochi \u00eendurera\u021bi, m\u00e2nji\u021bi cu mascara. \u2014Nu, a g\u00e2f\u00e2it ea. Pe Django. Hugo s-a cutremurat. Voia s\u0103-\u015fi omoare propriul copil? \u00cen ciuda \u015focului, a sim\u021bit un val de simpatie. Era clar c\u0103 vorbele Laurei veneau din disperare. Femeia era, a\u015fa cum ea \u00eens\u0103\u015fi recunoscuse, neglijat\u0103, plictisit\u0103, deprimat\u0103, singur\u0103 \u015fi nu avea deloc o p\u0103rere bun\u0103 despre ea. Hugo a prins-o ferm de umeri \u015fi a \u021bintuit-o la o distan\u021b\u0103 de-un metru. \u2014\u00c3\u0103, Laura. Ascult\u0103, chestia asta sun\u0103 un pic cam serios. Nu ai cu cine s\u0103 vorbe\u015fti? N-ai nici o prieten\u0103? Laura \u015fi-a ridicat \u00eenspre el chipul br\u0103zdat de lacrimi, cu ochi \u00eendurera\u021bi. \u2014N-am nici o prieten\u0103 \u00een Bath. Sigur, \u00een afar\u0103 de Amanda. Dar \u015fi ea a disp\u0103rut \u015fi m-a p\u0103r\u0103sit, a spus femeia \u015fterg\u00e2ndu-\u015fi nasul cu dosul palmei. \u015ei eu sunt \u00een aceea\u015fi situa\u021bie, s-a g\u00e2ndit Hugo. Dintr-odat\u0103, z\u00e2mbetul de un milion de wa\u021bi a reintrat \u00een scen\u0103. Laura s-a tras foarte aproape de Hugo. B\u0103rbatul a \u00een\u021bepenit. \u2014Totu\u015fi, a \u015foptit ea m\u00e2ng\u00e2indu-\u015fi \u015foldurile, nu m-am neglijat. Nu-i a\u015fa, Hugo? B\u0103rbatul a \u00eenghi\u021bit \u00een sec. \u2014\u00c3\u0103\u0103, nu. Nu, deloc. \u2014Nu ca hipiota aia de la cursul prenatal cu care erai zilele trecute, a chicotit Laura. Cum \u00ee\u015fi \u00eenchipuie ea c\u0103 arat\u0103? N-are nici o \u021boal\u0103 mai elegant\u0103 \u015fi p\u0103rul parc\u0103 e din paie. P\u0103cat, \u00eens\u0103. Dac\u0103 \u015fi-ar da interesul, probabil c-ar ar\u0103ta bine. Un val de indignare a trecut peste Hugo. Cum de-\u015fi permitea Laura s\u0103 vorbeasc\u0103 a\u015fa de Alice? \u2014Te-am v\u0103zut din partea cealalt\u0103 a foaierului, i-a explicat Laura d\u00e2ndu-i un cot cu sub\u00een\u021beles. \u015ei m-am g\u00e2ndit: hei, ce pune la cale nebunaticul de Hugo? Dar trebuie s\u0103 spun c\u0103 am fost dezam\u0103git\u0103 c\u00e2nd te-am v\u0103zut cu ea. Sau poate... u\u015furat\u0103? \u2014Nu te \u00een\u021beleg, i-a replicat Hugo t\u0103ios. \u2014Trebuie s\u0103-\u021bi desenez? Am crezut c\u0103 vrei s\u0103 \u2013 ei, \u015ftii tu \u2013 dar dup\u0103 aceea, c\u00e2nd am v\u0103zut-o pe ea, mi-am dat seama c\u0103 era imposibil! Adic\u0103, tu e\u015fti c\u0103s\u0103torit cu Amanda. Doamna cea mai aranjat\u0103 \u015fi mai str\u0103lucitoare din 2005. Nu ai aventuri cu vagaboande. \u2014Vagaboande! Dac\u0103 cineva era vagaboand\u0103\u2026 Hugo \u015fi-a reprimat un discurs furios \u00een ap\u0103rarea lui Alice \u015fi \u015fi-a scos carne\u021belul. Cu c\u00e2t mai repede f\u0103cea evaluarea, cu at\u00e2t mai repede putea s\u0103 plece. \u2014Ce faci? a \u015fuierat Laura m\u00e2ng\u00e2indu-i linia obrazului cu degetul. \u2014Iau noti\u021be pentru detaliile legate de cas\u0103. Pentru bro\u015fur\u0103, \u015ftii. \u2014De ce? Laura \u00eei r\u0103v\u0103\u015fea acum p\u0103rul. \u2014P\u0103i, de obicei, c\u00e2nd se vinde o cas\u0103 ca asta, se tip\u0103re\u015fte o bro\u015fur\u0103. \u2014Da? a chicotit ea. \u2014Da. Bl\u00e2nd, dar hot\u0103r\u00e2t, Hugo i-a luat m\u00e2na de pe cap. S-a luptat cu instinctul de a se \u00eentoarce pe c\u0103lc\u00e2ie \u015fi de-a o lua la goan\u0103. Avea nevoie de comisionul \u0103sta. \u2014Deci, a zis el voios, asta e buc\u0103t\u0103ria. \u015ei restul casei? \u2014Obsedat de munc\u0103 ce e\u015fti, a spus ea \u00eemping\u00e2ndu-\u015fi \u00een fa\u021b\u0103 buza de jos, \u00eentr-un gest provocator. Mai vrei un pahar? l-a \u00eentrebat flutur\u00e2nd sticla de \u015fampanie. \u2014Nu, e suficient. Mul\u021bumesc. \u2014Of, pentru numele lui Dumnezeu! Tr\u0103ie\u015fte \u015fi tu pu\u021bin, l-a \u00eendemnat ea turn\u00e2nd c\u00e2teva pic\u0103turi de \u015fampanie \u00een paharul lui aproape plin \u015fi mult mai multe \u00een paharul ei, care era deja gol. Apoi s-a uitat \u00eentreb\u0103toare la Hugo. \u2014Bine, atunci, a spus ea resemnat\u0103. Pe aici. Hugo a urmat-o \u00een hol. \u2014Uuups! a exclamat ea, oprindu-se \u00een loc \u015fi lu\u00e2nd o telecomand\u0103 micu\u021b\u0103 \u015fi neagr\u0103 care z\u0103cea pe o comod\u0103 cu oglind\u0103. Apoi Laura a \u00eendreptat telecomanda c\u0103tre col\u021bul camerei. \u2014Mai bine s\u0103 dezactiv\u0103m CCTV-ul, nu? \u2014Deci CCTV \u00een toat\u0103 casa, a zis Hugo cu voce tare, lu\u00e2nd noti\u021be \u00eentr-un stil profesionist. Laura a \u00eenceput s\u0103-\u015fi legene fundul \u00een timp ce urca o scar\u0103 \u00eenclinat\u0103, din plexiglas, despre care Hugo \u015fi-a spus c\u0103 ar\u0103ta ca o combina\u021bie \u00eentre Pe aripile v\u00e2ntului \u015fi R\u0103zboiul stelelor. Oare putea s\u0103 treac\u0103 chestia asta \u00een bro\u015fur\u0103? \u00cen ciuda tocurilor, Laura a ajuns sus remarcabil de repede. C\u00e2nd Hugo a terminat de urcat, nu se mai vedea nici urm\u0103 de Laura. \u2014Laura? a strigat el. \u2014Vino s\u0103 m\u0103 g\u0103se\u015fti! s-a auzit r\u0103spunsul rostit pe un ton provocator. Hugo s-a luat dup\u0103 voce, merg\u00e2nd pe un coridor vopsit \u00een alb \u015fi acoperit cu un covor crem, din care se deschideau vreo \u015fase u\u015fi identice: toate erau albe \u015fi mari \u015fi aveau c\u00e2te un glob Perspex pe post de clan\u021b\u0103. Numai una dintre u\u015fi era \u00eentredeschis\u0103. \u2014Laura? a repetat el \u00een fa\u021ba respectivei u\u015fi. \u2014Aiiiici! a ciripit ea. Dup\u0103 ceva vreme, c\u00e2nd Hugo a reu\u015fit s\u0103 se g\u00e2ndeasc\u0103 la scena care a urmat, \u015fi-a spus c\u0103, de fapt, o c\u0103utase cu lum\u00e2narea. Dat fiind \u00eentreg scenariul dimine\u021bii \u015fi comportamentul general al Laurei, ar fi trebuit s\u0103-\u015fi dea seama ce se ascundea \u00een dormitorul din spatele acelei u\u015fi. Ar fi trebuit s\u0103 con\u015ftientizeze ceea ce era at\u00e2t de evident c\u0103-\u021bi s\u0103rea \u00een ochi: motivul pentru care Laura \u00eel chemase acas\u0103 nu avea nici o leg\u0103tur\u0103 cu v\u00e2nzarea propriet\u0103\u021bii. \u00cen ultim\u0103 instan\u021b\u0103, ar fi trebuit s\u0103 mimeze un telefon de la birou \u015fi s\u0103 bat\u0103 rapid \u00een retragere. Dar el n-a f\u0103cut nimic din toate astea. \u00cen schimb, a deschis u\u015fa dormitorului. Era mai r\u0103u dec\u00e2t se temuse. Laura, goal\u0103 pu\u015fc\u0103, \u00een afara papucilor din satin ro\u015fu, st\u0103tea \u00eentins\u0103 \u00een centrul unui pat cu baldachin, mare, cu a\u015fternuturi mototolite. Genunchii \u00eei erau ridica\u021bi, iar picioarele \u00eei erau larg dep\u0103rtate, \u00eentr-o atitudine care \u00eei aducea aminte lui Hugo, la modul nepl\u0103cut, de pozi\u021bia de na\u015ftere din casetele video prezentate de Lotti. Carnea alb\u0103 a s\u00e2nilor se rev\u0103rsa peste m\u00e2inile care o \u00eempingeau ritmic \u00een sus \u015fi \u00een fa\u021b\u0103, c\u0103tre el. Laura \u00ee\u015fi rotea pelvisul \u015fi gemea. \u2014Vino \u015fi ia-\u021bi-o, arm\u0103sarule, a murmurat ea. \u015etii c-o vrei. Of, pizda m\u0103-sii, s-a g\u00e2ndit Hugo. Sau, mai cur\u00e2nd, invers. Niciodat\u0103, \u00een toat\u0103 via\u021ba lui, nu mai v\u0103zuse ceva mai pu\u021bin erotic. Atmosfera din camer\u0103 era sufocant\u0103. Draperiile erau trase, c\u0103ldura era dogoritoare, iar parfumul de tuberoze, cople\u015fitor. Disperat, Hugo a \u00eencercat s\u0103 recapete controlul asupra situa\u021biei. \u2014\u00c3\u0103\u0103, ascult\u0103, Laura! Vreau s\u0103 spun, e foarte dr\u0103gu\u021b din partea ta c\u0103 vrei s\u0103-mi oferi\u2026 dar ideea e c\u0103\u2026 Laura s-a rostogolit c\u0103tre capul patului, t\u00e2r\u00e2ndu-se apoi c\u0103tre una din coloanele baldachinului. Pe care a \u00een\u015ff\u0103cat-o, tr\u0103g\u00e2ndu-se \u00een sus, pentru ca apoi s\u0103 \u00eenceap\u0103 s\u0103 se legene sugestiv \u00een sus \u015fi-n jos. Hugo a realizat c\u0103 Laura dansa la bar\u0103, de\u015fi, dat\u0103 fiind cantitatea de alcool pe care o b\u0103use, o descriere mai apropiat\u0103 de realitate era aceea c\u0103 se ag\u0103\u021ba de st\u00e2lp. Laura \u015fi-a lins unul dintre degetele ar\u0103t\u0103toare \u015fi apoi \u015fi l-a lipit de clitoris. A scos un sunet \u015fuierat. \u2014Ssssss! a \u015foptit ea. Sunt fierbinte. Fierbinte, fierbinte, fierbinte. Haide! \u015etii c\u0103 m\u0103 vrei. M-ai vrut \u00eentotdeauna. Am v\u0103zut-o \u00een ochii t\u0103i. Asta e ceva, s-a g\u00e2ndit Hugo. \u00cen ultima vreme, tot ce reu\u015fea s\u0103 mai vad\u0103 el \u00een propriii ochi erau ni\u015fte vene ro\u015fii. Cum Hugo continua s\u0103 r\u0103m\u00e2n\u0103 pe loc, de parc-ar fi prins r\u0103d\u0103cini, privirea seduc\u0103toare a Laurei s-a \u00eentunecat. De sup\u0103rare. \u2014Ei! Ce mai a\u015ftep\u021bi? \u2014\u00c3\u0103\u0103, sunt, \u015ftii, p\u0103i, e Amanda\u2026 \u2014Amanda! Laura s-a l\u0103sat s\u0103 alunece de pe coloana baldachinului, s-a rostogolit peste pat \u015fi s-a prelins \u00een cap\u0103t, c\u0103tre el. Gura i se schimonosise \u00eentr-un r\u00e2njet larg \u015fi ro\u015fu. \u2014N-o doare nici \u00een cur de tine. Altfel ar fi aici? Acesta era un rezumat corect al situa\u021biei lui Hugo. Nici el n-ar fi putut s-o exprime mai bine. \u2014\u00c3\u0103\u0103, p\u0103i, chiar \u015fi a\u015fa, cel pu\u021bin teoretic, sunt un b\u0103rbat \u00eensurat. \u2014\u015ei ce-i cu asta? i-a replicat Laura. \u015ei eu sunt o femeie m\u0103ritat\u0103. \u2014Eu sunt tat\u0103, a ad\u0103ugat Hugo. \u2014\u015ei eu mam\u0103, a contracarat ea. Hugo a f\u0103cut un pas \u00eenapoi. \u2014Laura, chiar nu cred c\u0103 e o idee bun\u0103. \u2014De ce nu? a m\u00e2r\u00e2it ea, apropiindu-se de el cum se apropie leoaica de prad\u0103. P\u0103rul ne\u021bes\u0103lat \u00eei c\u0103zuse peste fa\u021b\u0103, iar s\u00e2nii grei i se b\u0103l\u0103ng\u0103neau dintr-o parte \u00een alta a trupului. \u2014Nu te excit? Ai zis c\u0103 sunt atr\u0103g\u0103toare. \u2014E\u015fti atr\u0103g\u0103toare. Dar\u2026 Capul Laurei s-a ridicat fulger\u0103tor, disloc\u00e2ndu-i p\u0103rul. \u2014Vrei s\u0103 spui, l-a acuzat ea, c\u0103 nu e\u015fti atras de mine? \u2014\u00c3\u0103\u0103\u2026 stai pu\u021bin. \u00c3sta e telefonul meu. Niciodat\u0103 Hugo nu-\u015fi c\u0103utase telefonul cu mai mult\u0103 ner\u0103bdare. \u2014Las\u0103-l! i-a comandat Laura. \u2014Nu pot. Hugo v\u0103zuse pe ecran num\u0103rul de la Chicklets. \u2014E cre\u015fa lui Theo. Ar putea fi orice. \u2014O s\u0103 fie ceva \u015fi n-o s\u0103 fie nimic. \u00centotdeauna e c\u00e2te ceva. Pe Django \u00eel trimit tot timpul acas\u0103 din cauza conjunctivitei. Eu \u00eel cur\u0103\u021b, \u00eei dau cu pudr\u0103 alb\u0103 peste petele ro\u015fii din jurul ochilor \u015fi-l trimit \u00eenapoi. Ap\u0103s\u00e2nd pe butona\u015ful verde al telefonului, Hugo s-a g\u00e2ndit c\u0103 niciodat\u0103 nu fusese mai \u00eenc\u00e2ntat s\u0103 primeasc\u0103 ve\u015fti de la Rottweiler. Sentimentul lui de u\u015furare n-a durat \u00eens\u0103 dec\u00e2t aproximativ trei secunde. Ca de fiecare dat\u0103, Rottweilerul trecea direct la subiect \u015fi era \u021bepoas\u0103 \u015fi terifiant\u0103. \u2014Domnule Fine, v-a\u015f fi recunosc\u0103toare dac\u0103 a\u021bi veni \u015fi l-a\u021bi lua pe Theo imediat. Are o erup\u021bie suspect\u0103 pe piept. \u2014Dar c\u00e2nd l-am l\u0103sat eu nu avea nimic. \u2014Se poate. Dar acum are ceva. \u2014Bine, da\u2019 nu \u015fti\u021bi ce e cu erup\u021bia aia? Ieri a f\u0103cut un vaccin. Probabil c\u0103 a f\u0103cut o reac\u021bie la el. \u2014Domnule Fine, noi suntem o cre\u015f\u0103, nu departamentul de urgen\u021b\u0103 al unui spital. Simpla men\u021biune a unui astfel de loc i-a dat fiori lui Hugo. \u2014Dar nu ave\u021bi pe cineva care se pricepe\u2026 la chestii din astea? La ce taxe \u00eencasau! Era uluitor c\u0103 puteau s\u0103 dea doar un telefon \u015fi, instantaneu, toat\u0103 responsabilitatea se transfera \u00een c\u00e2rca p\u0103rintelui. \u2014Domnule Fine, v\u0103 repet: noi suntem o cre\u015f\u0103. Nu un sanatoriu. \u015ei v-am fi recunosc\u0103tori dac\u0103 a\u021bi veni \u015fi v-a\u021bi lua fiul. Acum. Clic. B\u00e2rr. Hugo a r\u0103mas holb\u00e2ndu-se la telefon. Consternarea pe care o resim\u021bea era amestecat\u0103 cu un sentiment de groaz\u0103 care cre\u015ftea cu fiecare secund\u0103. \u2014Huuuuugooooo! a mieunat Laura la el de pe pat. Iar \u00eencepuse s\u0103 se frece de coloana baldachinului. Cu una dintre m\u00e2ini \u00ee\u015fi \u00eempingea s\u00e2nii c\u0103tre el. \u2014Am nevoie de tine, a mugit ea printre buzele bosumflate. Neatent, Hugo se uita fix la ea. \u00cen lumina a ceea ce tocmai auzise, situa\u021bia \u00een care se g\u0103sea p\u0103rea mai ireal\u0103 \u015fi mai absurd\u0103 ca niciodat\u0103. \u2014N-ai nevoie de mine, Laura, a spus el rar. Tu ai nevoie de\u2026 nu \u015ftiu. De terapie sau ceva \u00een genul \u0103sta. \u2014Terapie? Ochii Laurei scoteau fl\u0103c\u0103ri. \u2014Cum pizda m\u0103-tii \u00ee\u021bi permi\u021bi? \u2014\u00c3sta e adev\u0103rul, i-a r\u0103spuns Hugo calm, ie\u015find din camer\u0103. Urletul ei ultragiat l-a urmat \u00een jos, pe sc\u0103rile alunecoase, din sticl\u0103. \u2014Terapie? Eu? Eu nu sunt genul de femeie care are nevoie de terapie. Nu e nimic \u00een neregul\u0103 cu mine. O s\u0103-\u021bi par\u0103 r\u0103u c\u0103 ai spus asta. Tic\u0103losule! \n\n", "tc \"Capitolul 20\" La Chicklets, Theo pl\u00e2ngea. \u2014Nu e \u00een apele lui, a remarcat educatoarea ridic\u00e2nd salopeta lui Theo ca s\u0103 lase s\u0103 se vad\u0103 c\u00e2teva pete de un ro\u015fu palid. La vederea lor, lui Hugo i-a venit s\u0103 le\u015fine de u\u015furare. Abia acum a realizat c\u0103 se a\u015fteptase s\u0103 vad\u0103 ceva similar cu ciuma bubonic\u0103. \u2014Nu arat\u0103 a\u015fa de r\u0103u, a zis el. \u2014Cu erup\u021biile nu se \u015ftie niciodat\u0103, i-a replicat ambiguu educatoarea. \u2014Da, dar nu arat\u0103 a meningit\u0103 sau ceva \u00een genul \u0103sta, nu? Hugo \u015ftia c\u0103 asta era adev\u0103rata temere. Chiar \u00een diminea\u021ba aia v\u0103zuse \u00een cabinetul medical postere cu pete \u00een culori aprinse, care reprezentau rapidul \u015fi nemilosul uciga\u015f. \u2014Oricum, eu a\u015f fi atent\u0103, l-a sf\u0103tuit educatoarea. Dac\u0103 se agraveaz\u0103, chema\u021bi un doctor s\u0103-l consulte. Din c\u00e2te vedea Hugo, petele copilului nu s-au intensificat toat\u0103 dup\u0103-amiaza. La ora culc\u0103rii, ca de obicei, el \u015fi Theo au ascultat casetele cu c\u00e2ntecele pentru copii. \u00c3sta era singurul sfat al lui Alice pe care Hugo regreta c\u0103-l pusese \u00een practic\u0103. De\u015fi recuno\u015ftea c\u0103 nu era \u00een totalitate vina ei. Recomandarea ei \u2013 ca Hugo s\u0103 fac\u0103 acelea\u015fi lucruri, \u00een fiecare sear\u0103, \u00eenainte s\u0103-l culce pe Theo \u2013 fusese cu final deschis. Tot ceea ce spusese Alice fusese \u201ecopiilor le place repeti\u021bia\u201c. \u015ei se dovedise c\u0103 avusese dreptate. Numai c\u0103 Hugo \u00ee\u015fi dorea, \u00een fiecare sear\u0103, s\u0103 fi ales s\u0103 repete altceva dec\u00e2t casetele cu c\u00e2ntece. Melodioarele stupide \u015fi aranjamentele orchestrale \u00eengrozitoare \u00eel \u00eennebuneau. Hugo \u00ee\u015fi f\u0103cea griji pentru vie\u021bile interioare ale oamenilor for\u021ba\u021bi s\u0103 intre \u00een studiouri \u015fi s\u0103 c\u00e2nte \u201eRo\u021bile autobuzului\u201c pe ni\u015fte voci anormal de pi\u021big\u0103iate \u015fi de vesele. Unele dintre versuri erau de-a dreptul ciudate atunci c\u00e2nd le ascultai cu aten\u021bie \u2013 a\u015fa cum f\u0103cea Hugo \u00een fiecare sear\u0103. De exemplu, \u201eNev\u0103stuica face poc\u201c era, \u00een esen\u021b\u0103, un imn \u00eenchinat t\u00e2r\u00e2rii c\u0103tre c\u00e2rcium\u0103: \u201e\u00cen sus \u015fi-n jos pe \u015fosea/Vulturul intr\u0103 \u015fi iese/Asta-i calea banilor/Nev\u0103stuica face poc\u201c. \u015ei Hugo intrase \u015fi ie\u015fise de multe ori de la Vulturul. Mai ales \u00een timpul exploziei imobiliare din zona Clerkenwell. Iar banii chiar c\u0103 se duseser\u0103 pe m\u00e2ncarea de acolo. Din c\u00e2te-\u015fi amintea, Vulturul fusese unul dintre primele gastro-baruri din Londra. \u2014Destul, Theo, a spus Hugo c\u00e2nd o versiune deosebit de oribil\u0103 a lui \u201eMichael Finnegan\u201c se apropia cu chiu, cu vai de final. E timpul s\u0103 dormim. Foarte neobi\u015fnuit, dar Theo n-a protestat nici c\u00e2nd Hugo l-a c\u0103rat \u00een sus, pe sc\u0103ri, nici c\u00e2nd l-a depus pe masa de schimbat scutece, ca s\u0103-l \u00eembrace \u00een pijama \u015fi s\u0103-i pun\u0103 un pampers proasp\u0103t pentru somn. Nici m\u0103car n-a urlat dup\u0103 p\u0103pu\u015fic\u0103. Chestie care l-a bucurat teribil pe Hugo. Cu toate c\u0103, ini\u021bial, atunci c\u00e2nd Amanda plecase pentru prima dat\u0103, p\u0103pu\u015felele fuseser\u0103 o parte esen\u021bial\u0103 din existen\u021ba lui, iar acum continuau s\u0103 fie vitale la momentul mersului la culcare, personalul de la Chicklets nu era de acord cu ele, iar Hugo le privea cu sentimente \u00eemp\u0103r\u021bite \u2013 de\u015fi le era recunosc\u0103tor pentru lini\u015ftea pe care o aduceau \u00een cas\u0103, detesta faptul c\u0103-l f\u0103ceau pe Theo s\u0103 arate ca un Hannibal Lecter cu aripioare de plastic \u00eentinse de-o parte \u015fi de alta a fe\u021bei. Dar, c\u00e2nd Hugo l-a dezbr\u0103cat pe Theo, motivul care determina cumin\u021benia complet necaracteristic\u0103 a copilului s-a revelat instantaneu, \u00een toat\u0103 hido\u015fenia sa. Petele de un ro\u015fu pal care erupseser\u0103 pe pieptul \u015fi pe stomacul lui Theo \u00ee\u015fi schimbaser\u0103 aspectul. Se multiplicaser\u0103 de c\u00e2teva sute de ori, c\u0103p\u0103taser\u0103 o culoare purpurie b\u0103t\u00e2nd \u00een negru furios \u015fi ie\u015fiser\u0103 \u00een relief. Hugo s-a g\u00e2ndit c\u0103 ar\u0103tau ca un tapet cu modele pufoase. Posterul cu meningita din cabinetul medical i-a r\u0103s\u0103rit \u00een minte \u00eengrozindu-l. Pre\u021b de c\u00e2teva secunde, Hugo a fost mult prea speriat ca s\u0103 fac\u0103 vreo mi\u015fcare. De parc\u0103, dac\u0103 r\u0103m\u00e2nea nemi\u015fcat, putea s\u0103 \u021bin\u0103 situa\u021bia sub control. \u00cen\u021bepenit \u00een loc cu \u015ferve\u021belul cu care voise s\u0103-l \u015ftearg\u0103 pe Theo \u00een m\u00e2n\u0103, nu \u015ftia ce s\u0103 fac\u0103. Apoi, a intrat dintr-odat\u0103 \u00een ac\u021biune: l-a luat pe Theo sub bra\u021b \u015fi a fugit pe sc\u0103ri \u00een jos, c\u0103tre telefon. Cu m\u00e2na tremur\u00e2nd\u0103, a sunat la cabinetul medical. Vocea \u00eenregistrat\u0103 a recep\u021bionerei l-a anun\u021bat, pe un ton cald, cu accent vestic, c\u0103 la ora aceea centrul de s\u0103n\u0103tate era \u00eenchis. I se recomanda s\u0103 sune la linia direct\u0103 a NHS-ului. Tulburat de aceast\u0103 turnur\u0103 nea\u015fteptat\u0103 a evenimentelor, Hugo a trebuit s\u0103 sune \u00eenapoi de dou\u0103 ori ca s\u0103 noteze corect num\u0103rul pe care, dup\u0103 aceea, l-a format cu o m\u00e2n\u0103 tremur\u0103toare. \u00centr-un final, cineva i-a r\u0103spuns \u015fi i-a cerut adresa. \u2014Copilul meu are o erup\u021bie, a cronc\u0103nit Hugo. Ce leg\u0103tur\u0103 avea adresa lui cu asta? \u2014Ajungem \u015fi la asta. \u00cemi spune\u021bi, v\u0103 rog, codul po\u015ftal? \u015ei data na\u015fterii dumneavoastr\u0103? \u2014Dar s-ar putea s\u0103 aib\u0103 meningit\u0103, a urlat Hugo. Theo a \u00eenceput s\u0103 pl\u00e2ng\u0103 la subsoara lui. \u2014Domnule, cu c\u00e2t mai repede \u00eemi da\u021bi detaliile dumneavoastr\u0103, cu at\u00e2t mai repede cineva va putea s\u0103 v\u0103 sune \u00eenapoi. Hugo era consternat. \u2014S\u0103 m\u0103 sune \u00eenapoi? Nu pot s\u0103 vorbesc cu dumneavoastr\u0103 despre asta? \u2014Eu sunt una dintre operatoare. O asistent\u0103 sau un doctor o s\u0103 v\u0103 sune \u00eenapoi. \u2014\u00cen c\u00e2t timp o s\u0103 m\u0103 sune? \u2014S\u0103 sper\u0103m c\u0103 peste nu mai mult de zece minute. Acum, v\u0103 rog s\u0103-mi spune\u021bi codul dumneavoastr\u0103 po\u015ftal\u2026 Panicat, Hugo a tr\u00e2ntit receptorul. Zece minute! Nu era sigur c\u00e2t de repede ac\u021biona meningita, dar \u015ftia c\u0103 boala asta nu st\u0103tea s\u0103 doarm\u0103 \u00een papuci. P\u00e2n\u0103 c\u00e2nd sunau \u0103ia, via\u021ba lui Theo putea fi \u00een pericol. Hugo \u015fi-a str\u00e2ns la piept fiul care de-acum \u00eencepuse s\u0103 urle \u00een toat\u0103 regula, \u00eenvelindu-l cu sacoul cu care era \u00eembr\u0103cat \u00eenc\u0103 de diminea\u021b\u0103. \u015ei lui \u00eei venea s\u0103 pl\u00e2ng\u0103 \u015fi-a reu\u015fit s\u0103 se ab\u021bin\u0103 numai printr-un efort supraomenesc. \u00cen loc s\u0103 pl\u00e2ng\u0103, Hugo a \u00eenceput s\u0103 se plimbe \u00een sus \u015fi-n jos, lupt\u00e2ndu-se s\u0103-\u015fi calmeze revolu\u021bia din creier. \u015etia c\u0103 ar trebui s-o sune pe Amanda. Era mama lui Theo. Avea dreptul s\u0103 \u015ftie ce se \u00eent\u00e2mpl\u0103. \u00cenfig\u00e2ndu-\u015fi degetele \u00een telecomand\u0103, Hugo se g\u00e2ndea, cu speran\u021b\u0103, c\u0103 poate Amanda \u015ftia ce-ar trebui s\u0103 fac\u0103 el. \u2014Bun\u0103, sunt Amanda Hardwick, a zis robotul de pe mobilul ei. \u00cemi pare r\u0103u c\u0103 nu pot s\u0103 v\u0103 r\u0103spund acum, dar dac\u0103-mi l\u0103sa\u021bi un mesaj\u2026 Panica din creierul lui Hugo se transformase \u00eentr-o adev\u0103rat\u0103 furtun\u0103. B\u0103rbatul voia s-o ia razna \u015fi s\u0103 \u021bipe. Dar nu putea. Trebuia s\u0103 se \u021bin\u0103 \u00een fr\u00e2u. De dragul lui Theo. Via\u021ba copilului putea s\u0103 depind\u0103 de deciziile pe care le lua el acum. Hugo a inspirat profund \u2013 at\u00e2t de profund c\u0103 l-a luat cu ame\u021beal\u0103. Dup\u0103 care ideea i s-a n\u0103z\u0103rit \u00een minte. Alice. Desigur. Putea s-o sune pe Alice. \n\nAlice era la etaj c\u00e2nd a auzit telefonul sun\u00e2nd. O culca pe Rosa. Jake, care era tot acas\u0103, din pricin\u0103 c\u0103 gunoaiele continuau s\u0103-i ocupe biroul, s-a dus s\u0103 r\u0103spund\u0103. \u2014Alice? l-a auzit ea spun\u00e2nd suspicios. Da, e acas\u0103. Cu toate c\u0103 \u015ftie c-ar fi mai \u00een\u021belept s\u0103 nu mai fie acas\u0103, s-a g\u00e2ndit Alice mohor\u00e2t\u0103. \u00cen criza de furie ini\u021bial\u0103, dup\u0103 ce aflase de treaba cu prezervativul, Alice fusese gata s\u0103 plece \u015fi s-o ia \u015fi pe Rosa cu ea. Dup\u0103 umilin\u021ba pe care o \u00eendurase la petrecere, asta fusese pic\u0103tura care umpluse paharul. Dup\u0103 care, \u00eens\u0103, bunul ei sim\u021b nativ intrase \u00een ac\u021biune. Gesturile emo\u021bionale grandioase, oric\u00e2t de tentante ar fi fost, erau deseori urmate de o gr\u0103mad\u0103 de regrete. Alice nu mai lua decizii care o vizau exclusiv pe ea; cel mai important lucru era ca interesele Rosei s\u0103 fie luate \u00een calcul. Un factor minor, dar nu insignifiant \u00een decizia lui Alice de a r\u0103m\u00e2ne a fost \u015fi acela c\u0103 Jake p\u0103rea s\u0103-\u015fi regrete gesturile \u00een mod sincer. Era pentru prima dat\u0103 c\u00e2nd Alice \u00eel auzise cer\u00e2ndu-\u015fi scuze sau recunosc\u00e2nd c\u0103 a gre\u015fit. \u2014A fost o prostie din partea mea. \u015etiu, gemuse Jake, \u00een vreme ce chipul i se mototolise din cauza regretelor. Dar chiar n-am crezut c\u0103 prezervativul e g\u0103urit. Sincer, nu-l folosisem de prea multe ori \u00eenainte. Alice a tres\u0103rit. Jake a \u00eencercat o alt\u0103 tactic\u0103. \u2014\u015ei sigur c\u0103 drepturile tale umane sunt mai importante dec\u00e2t cele ale copacilor de cauciuc. \u2014Jake, copacii oricum nu au drepturi umane. Ei sunt copaci. Jake \u015fi-a trecut o m\u00e2n\u0103 agitat\u0103 prin p\u0103rul lung \u015fi negru. Apoi \u015fi-a \u00eentors ochii frumo\u015fi \u015fi alungi\u021bi c\u0103tre Alice, uit\u00e2ndu-se la ea cu cea mai imploratoare \u015fi \u00eenduio\u015f\u0103toare dintre priviri. \u2014Of, fir-ar al dracului, Al! \u00cemi pare r\u0103u. Te rog. N-am f\u0103cut-o dec\u00e2t pentru c\u0103, nu \u015ftiu\u2026 \u015ei-a r\u0103v\u0103\u015fit, din nou, pletele, p\u0103r\u00e2nd realmente disperat. \u2014Pentru c\u0103, probabil, \u00eemi pas\u0103 prea mult. Haide, Al! Nu e cea mai grav\u0103 chestie din lume. Mai d\u0103-mi o \u015fans\u0103. De dragul Rosei, dac\u0103 nu din alt motiv. Alice s-a \u00eencruntat. Argumentul cu Rosa era unul puternic. \u00cen orele \u00eentunecate ale nop\u021bii, atunci c\u00e2nd marea \u00eentrebare a existen\u021bei a \u00eenceput s\u0103-i dea t\u00e2rcoale, Alice a \u00eencercat s\u0103-\u015fi aduc\u0103 aminte c\u0103, indiferent care a fost comportamentul lui Jake \u015fi indiferent prin ce truc s-a ajuns la asta, b\u0103rbatul \u0103sta i-o adusese pe adorata Rosa. Oare chiar ar fi vrut s\u0103 mai tr\u0103iasc\u0103 f\u0103r\u0103 ea? Pe de alt\u0103 parte, oare era corect s\u0103 mai r\u0103m\u00e2n\u0103 cu Jake? Cu siguran\u021b\u0103 c\u0103 mama ei era de p\u0103rere c\u0103 nu. Ca s\u0103-\u015fi mascheze furia legat\u0103 de felul \u00een care fusese tratat\u0103 fiica ei, doamna Duffield f\u0103cuse ni\u015fte eforturi considerabile. Iar ca s\u0103 reziste dorin\u021bei de a zice \u201e\u00dei-am spus eu\u201c trebuise s\u0103 fac\u0103 ni\u015fte eforturi \u015fi mai mari. \u2014Sigur c\u0103 ai vrea s-o ai pe Rosa, a fost ea de acord. E absolut adorabil\u0103. Dar idealul ar fi fost s\u0103 ai posibilitatea s\u0103 decizi dac\u0103 vrei s-o concepi sau nu. A\u015fa cum \u015ftii, \u00een rest, nu ai prea mult control c\u00e2nd vine vorba de maternitate. \u2014Mie-mi spui, a zis Alice m\u00e2hnit\u0103. \u2014Dar majoritatea femeilor au ocazia s\u0103 ia m\u0103car acea decizie ini\u021bial\u0103. \u2014Ei, asta a fost, a r\u0103spuns Alice vioaie. Jake a fost un idiot. Recunosc. Dar o s\u0103-i mai dau o \u015fans\u0103. \u2014Am \u00een\u021beles. Dar e\u015fti foarte sigur\u0103 c\u0103 vrei s\u0103 stai cu \u2013 temporar, maic\u0103-sa \u015fi-a pierdut st\u0103p\u00e2nirea de sine \u2013 fanaticul \u0103la? \u2014Mam\u0103, i-a replicat Alice cu hot\u0103r\u00e2re. Trebuie s\u0103 \u00eencerc\u0103m s\u0103 facem rela\u021bia asta s\u0103 func\u021bioneze, de dragul Rosei. P\u00e2n\u0103 la urm\u0103, Jake e tat\u0103l ei, iar eu vreau ca fiica mea s\u0103 se simt\u0103 \u00een siguran\u021b\u0103, a\u015fa cum m-am sim\u021bit \u015fi eu, l\u00e2ng\u0103 doi p\u0103rin\u021bi iubitori. Nici nu \u015ftii ce norocoas\u0103 e\u015fti c\u0103 niciodat\u0103 n-a trebuit s\u0103 te cer\u021bi cu tata. \n\u2014Dar dac\u0103 mi-a\u021bi spune cine o caut\u0103\u2026 a plutit de la parter vocea iritat\u0103 a lui Jake. E \u00eenc\u0103 la telefon, a realizat Alice revenindu-\u015fi din visare. Dar oricine era la telefon n-o c\u0103uta pe ea? Indignat\u0103, s-a dus \u00een capul sc\u0103rilor s\u0103 asculte. \u2014Da, a\u021bi spus c\u0103 sunte\u021bi un prieten de-al ei, zicea Jake. Dar cine s\u0103-i spun c-o caut\u0103? La cel\u0103lalt cap\u0103t al firului, Hugo nu se a\u015fteptase s\u0103 fie nevoit s\u0103 treac\u0103 \u00eent\u00e2i de filtrul de securitate al lui Alice. \u00cen plus, faptul c\u0103, dup\u0103 incredibilul incident cu prezervativul, Jake mai f\u0103cea \u00eenc\u0103 parte din peisaj era o surpriz\u0103 nepl\u0103cut\u0103. \u2014Spune\u021bi-i c\u0103 este un prieten, a repetat el cu \u00eenc\u0103p\u0103\u021b\u00e2nare. \u2014Da, dar care prieten? Vocea nep\u0103s\u0103toare, u\u015for pl\u00e2ng\u0103cioas\u0103 avea o nuan\u021b\u0103 de \u00eenc\u0103p\u0103\u021b\u00eenare de neclintit. Hugo era con\u015ftient c\u0103, dac\u0103 ar fi \u015ftiut cine era, Jake ar fi \u00eenchis telefonul instantaneu. G\u00e2ndul la aceast\u0103 posibilitate, cu Theo eventual murind pe fundal, l-a adus pe Hugo \u00een pragul unei agita\u021bii criminale. Cu un efort supraomenesc, a \u00eencercat s\u0103 r\u0103m\u00e2n\u0103 calm. \u2014Doar d\u0103-mi-o la telefon, da? E o urgen\u021b\u0103. A urmat o t\u0103cere ne\u00eencrez\u0103toare. Hugo a sim\u021bit c\u0103 era pe punctul s\u0103 i se taie macaroana. Apoi, \u00een mod miraculos, \u00een fundal a auzit vocea lui Alice. Probabil c\u0103 tocmai intrase \u00een camer\u0103. Hugo a sim\u021bit c\u0103-i vine s\u0103 urle ca s\u0103-i atrag\u0103 aten\u021bia, dar \u015fi-a dat seama c\u0103 ar fi fost un gest inutil. \u2014 E cineva pentru mine, nu? a auzit-o \u00eentreb\u00e2nd. A urmat o bubuial\u0103, semn c\u0103 Jake predase receptorul. \u2014 Alo? \u2014 Vai, Alice, a g\u00e2f\u00e2it Hugo, slav\u0103 Domnului c\u0103 e\u015fti acolo. Trebuie s\u0103 m\u0103 aju\u021bi, nu \u015ftiu ce e cu el, e... Alice s-a \u00eencruntat. \u2014Cine e la telefon? \u2014Sunt Hugo. \u2014Hugo? Alice a sim\u021bit c\u0103-i ia foc fa\u021ba. Inima i-a luat-o la trap sub impulsul amintirii ultimei lor \u00eent\u00e2lniri. Ce lucruri spusese. C\u00e2t b\u0103use. Ce p\u0103rere trebuie s\u0103-\u015fi fi f\u0103cut el despre ea. \u00cen cel\u0103lalt col\u021b al camerei, Jake a \u00een\u021bepenit \u00eentr-o atitudine ostil\u0103 la auzul numelui. \u2014El! Ce vrea? \u2014Ce s-a \u00eent\u00e2mplat? a \u00eentrebat Alice, str\u0103duindu-se din r\u0103sputeri s\u0103-\u015fi ignore so\u021bul. Sim\u021bise imediat c\u0103 \u0103sta nu era un telefon de curtoazie. \u2014Theo. Are o erup\u021bie, a sc\u00e2ncit Hugo. Alice, arat\u0103 r\u0103u. \u2014C\u00e2t de r\u0103u? Ai f\u0103cut testul cu sticla? \u2014Testul cu sticla? \u2014Ce se \u00eent\u00e2mpl\u0103? a \u00eentrebat Jake agitat, apropiindu-se de Alice \u015fi de telefon. \u2014Aplici o sticl\u0103 transparent\u0103 peste pete, l-a instruit Alice \u00een timp ce \u00eencerca s\u0103-l \u00eendep\u0103rteze pe Jake. Dac\u0103 petele se estompeaz\u0103, nu e meningit\u0103. Dac\u0103 nu se estompeaz\u0103, atunci e meningit\u0103. \u00cencearc\u0103. Te a\u015ftept la telefon p\u00e2n\u0103 termini. La cap\u0103tul de fir al lui Hugo, telefonul s-a pr\u0103bu\u015fit pe podea. Alice l-a auzit c\u0103ut\u00e2nd prin dulapuri, \u00eenjur\u00e2nd, apoi a auzit mai multe pahare c\u0103z\u00e2nd. \u00cen tot acest timp, pe fundal, se auzea pl\u00e2nsetul ascu\u021bit al copilului. Alice \u015fi-a mu\u015fcat buza. Jake \u00eei ap\u0103ruse din nou \u00een fa\u021b\u0103 \u015fi gesticula furios. Din nou, Alice a \u00eencercat s\u0103-l fac\u0103 s\u0103 plece. \u2014Are probleme, a \u015fuierat ea. Copilul e bolnav\u2026 Femeia a t\u0103cut. La cel\u0103lalt cap\u0103t al firului, o bufnitur\u0103 \u015fi un zgomot r\u00e2c\u00e2it au anun\u021bat c\u0103 Hugo revenise la telefon. \u2014Toate paharele noastre sunt din cristal cu modele, a urlat el. Se pare c\u0103 Amanda n-a cump\u0103rat nimic altceva, lua-o-ar naiba! \u2014Dar trebuie s\u0103 ai ceva. M\u0103car un borcan gol de gem? Privirea lui Alice a m\u0103turat sufrageria. Peste tot nu vedea dec\u00e2t borcane de gem \u2013 folosite pe post de sfe\u015fnice, umplute cu p\u0103m\u00e2nt \u015fi folosite ca piedic\u0103 de u\u015f\u0103, a\u015fezate pe \u015femineu pe post de pu\u015fculi\u021be sau pline cu dopuri \u015fi buc\u0103\u021bele de h\u00e2rtie. \u2014Al, \u00ee\u021bi pierzi timpul cu el! a m\u00e2r\u00e2it Jake. Dintr-odat\u0103, b\u0103rbatul s-a repezit s\u0103-i \u00een\u015fface telefonul. Furioas\u0103, Alice i-a dat o palm\u0103 \u015fi l-a \u00eendep\u0103rtat. \u2014Nu m-ai auzit? a mimat ea cu buzele. Copilul e bolnav. Jake s-a uitat la ea ne\u00eencrez\u0103tor. \u2014Tu\u015fe\u015fte? a zis el \u00een zeflemea. De ce nu-\u015fi cheam\u0103 escadronul de asistente \u00een ajutor? Zg\u00e2tie r\u0103zg\u00e2iat\u0103. \u2014Am g\u0103sit unul, a g\u00e2f\u00e2it Hugo \u00eentorc\u00e2ndu-se la telefon. A avut \u00een el o lum\u00e2nare cu un parfum \u00eengrozitor, a ad\u0103ugat el f\u0103r\u0103 nici un sens, vorbind sub influen\u021ba panicii. A\u015fa. Ce-ai zis c\u0103 trebuie s\u0103 fac cu el? \u2014Lipe\u015fte-l de pete. Dac\u0103, la contact, petele se estompeaz\u0103, atunci nu e meningit\u0103. \u00cen fundal, pl\u00e2nsetul lui Theo a trecut \u00eentr-o alt\u0103 cheie devenind mai intens \u015fi mai disperat. Alice a str\u00e2ns din pumni din cauza tensiunii. C\u00e2nd Hugo s-a \u00eentors la telefon, vocea \u00eei suna spart \u015fi abia dac\u0103-l mai puteai auzi. Era clar c\u0103 era pe cale s\u0103 izbucneasc\u0103 \u00een pl\u00e2ns. \u2014Alice, nu reu\u015fesc s\u0103-mi dau seama dac\u0103 se estompeaz\u0103 sau nu. Am \u00eencercat, dar nu pot. Sunt prea speriat ca s\u0103 mai g\u00e2ndesc limpede. \u2014Hugo, calmeaz\u0103-te, i-a spus Alice cu bl\u00e2nde\u021be. E greu de f\u0103cut, \u015ftiu, dar e important. Ai chemat un doctor? \u2014Am sunat \u015fi la doctor \u015fi la linia direct\u0103 a NHS-ului. Cabinetul era \u00eenchis, iar linia direct\u0103 nu m-a ajutat cu nimic. \u2014Cu nimic? Alice era surprins\u0103. \u2014Mie mi s-au p\u0103rut \u00eentotdeauna foarte buni. \u2014Of, nu \u015ftiu, a r\u0103spuns Hugo disperat. Probabil c\u0103 nu le-am dat destul timp. Era numai o recep\u021bioner\u0103, nici m\u0103car o asistent\u0103. Intrasem \u00een panic\u0103, Alice. Hugo a tras aer \u00een piept, lupt\u00e2ndu-se \u00een van s\u0103-\u015fi men\u021bin\u0103 controlul. \u2014Alice, s-a smiorc\u0103it el, nu \u015ftiu ce s\u0103 fac. Sunt \u00eengrozit. Alice s-a g\u00e2ndit pre\u021b de exact o jum\u0103tate de secund\u0103. \u2014Bine. Uite ce faci tu. Cheam\u0103 chiar acum o ambulan\u021b\u0103. Apoi \u00eenvele\u015fte-l pe Theo ca s\u0103-i fie cald. \u015ei d\u0103-mi adresa ta. Vin imediat. Alice a l\u0103sat receptorul. L-a v\u0103zut pe Jake ai c\u0103rui ochi scoteau fl\u0103c\u0103ri de indignare. \u2014Adresa lui? Te duci acolo? \u2014Da, \u015fi \u00eenainte s\u0103 m\u0103 \u00eentrebi tu, nu, n-o s\u0103 a\u015ftept autobuzul. O s\u0103 m\u0103 duc la bar. Cineva de-acolo o s\u0103 m\u0103 duc\u0103 p\u00e2n\u0103 la el. E o urgen\u021b\u0103. Hugo e singur, cu un copil bolnav \u015fi are nevoie de ajutor. \u2014P\u0103i, tocmai i-ai spus s\u0103 cheme o ambulan\u021b\u0103, a s\u0103rit Jake. O s\u0103 primeasc\u0103 destul ajutor de la ei. \u015ei, \u00een acela\u015fi timp, o s\u0103 fure ajutorul respectiv de la cineva care are \u00eentr-adev\u0103r nevoie de el. \u2014Ce vrea s\u0103-nsemne asta? Alice \u00ee\u015fi \u00eencheia haina cu degete gr\u0103bite. \u2014Ambulan\u021ba se cheam\u0103 numai \u00een cazul unei urgen\u021be reale, i-a r\u0103spuns Jake cu pio\u015fenie. \u2014\u015ei ce te face s\u0103 crezi c\u0103 asta nu e o urgen\u021b\u0103 real\u0103? l-a \u00eentrebat Alice pe un ton glacial c\u00e2nd a pus m\u00e2na pe clan\u021ba u\u015fii. Se pare c\u0103 b\u0103ie\u021belul are o erup\u021bie ur\u00e2t\u0103. Dac\u0103 are meningit\u0103 \u015fi nu merge repede la spital, poate s\u0103 moar\u0103. \n\n\u00cen a\u015fteptarea ambulan\u021bei, Hugo avea senza\u021bia c\u0103 timpul abia se t\u00e2r\u0103\u015fte, dar \u015fi c\u0103 zboar\u0103 cu viteza fulgerului. I s-a p\u0103rut c\u0103 au trecut ore p\u00e2n\u0103 c\u00e2nd a auzit motorul de-afar\u0103. Cu toate astea, ceasul din buc\u0103t\u0103rie, \u00een stil rococo, ar\u0103ta c\u0103 nu trecuser\u0103 dec\u00e2t opt minute de c\u00e2nd sunase la 999 \u015fi p\u00e2n\u0103 c\u00e2nd un b\u0103rbat \u00een costum verde-boiler \u015fi o femeie i-au sunat la u\u015f\u0103. \u2014\u00c3sta e micu\u021bul? a \u00eentrebat cu bun\u0103tate b\u0103rbatul cel solid, uit\u00e2ndu-se la Theo. \u00deipetele copilului se domoliser\u0103, transform\u00e2ndu-se \u00een ni\u015fte gemete epuizate. Hugo a cl\u0103tinat din cap. Ochii \u00eei \u00eenotau \u00een lacrimi, iar \u00een interiorul nasului avea o senza\u021bie dureroas\u0103. \u2014Bine, a zis paramedicul. Ia s\u0103 ne uit\u0103m la el. Hugo i-a \u00eenm\u00e2nat b\u0103ie\u021belul \u015fi a \u00eenchis u\u015fa de la Fitzherbert Place cu m\u00e2ini tremur\u0103toare. S-a suit \u00een spatele ambulan\u021bei. Acolo, b\u0103rbatul cel solid examina pieptul lui Theo. \u2014Are o erup\u021bie de toat\u0103 frumuse\u021bea, a remarcat el referindu-se vesel la tapetul cu model pufos. \u2014E grav? l-a \u00eentrebat Hugo agitat. B\u0103rbatul cel solid n-a ridicat privirea. \u2014Cu erup\u021biile astea nu se \u015ftie niciodat\u0103, a r\u0103spuns el evaziv. Nici cu copiii. Mai bine s\u0103 fim siguri. B\u0103rbatul i-a culcat pe Hugo \u015fi pe Theo \u00een pat, i-a \u00eenvelit cu o p\u0103tur\u0103 \u015fi i-a legat pe am\u00e2ndoi cu chingile de siguran\u021b\u0103. Apoi a prins un c\u00e2rlig din plastic cenu\u015fiu de degetul ar\u0103t\u0103tor al lui Theo. \u2014Ca s\u0103-i supraveghem pulsul, a explicat el. Copilul fixa, lipsit de expresie, lumini\u021ba ro\u015fie de la cap\u0103tul c\u00e2rligului. Calmul acesta necaracteristic \u00eel f\u0103cea pe Hugo s\u0103 fie mai panicat ca niciodat\u0103. \u2014A\u015fa! Haide\u021bi s\u0103 mergem la spital. Paramedicul a b\u0103tut cu degetul \u00een geamul care desp\u0103r\u021bea spatele ambulan\u021bei de partea unde st\u0103tea \u015foferul. Hugo a realizat, surprins, c\u0103 femeia era cea care conducea. El \u00ee\u015fi \u00eenchipuise \u00eentotdeauna c\u0103 ambulan\u021bele gonind cu vitez\u0103 maxim\u0103 \u015fi cu sirena pornit\u0103 erau conduse de b\u0103rba\u021bi. Chiar c\u00e2nd b\u0103rbatul cel solid a \u00eenchis u\u015file ma\u015finii, pe dinafar\u0103 s-a auzit un bubuit puternic. Omul a deschis din nou \u015fi descoperit-o pe Alice cu ochii l\u0103rgi\u021bi, ciufulit\u0103 \u015fi g\u00e2f\u00e2ind. \u2014A\u015ftepta\u021bi-m\u0103, a bolborosit ea urc\u00e2ndu-se \u00een ma\u015fin\u0103. Theo e bine? l-a \u00eentrebat ea pe Hugo, pun\u00e2nd o m\u00e2n\u0103 \u00eenghe\u021bat\u0103 pe m\u00e2na lui. \u2014\u00c3\u0103\u0103\u2026 Hugo s-a uitat cu team\u0103 la paramedic. Pe chipul larg al acestuia nu se citea nimic. \u2014Nu sunt sigur. \u2014\u00cel ducem la spital, a zis paramedicul. E mai bine s\u0103 verific\u0103m. \u2014\u015ei tu cum te sim\u021bi? Alice s-a uitat \u00eengrijorat\u0103 la Hugo. El a \u00eencercat s\u0103 z\u00e2mbeasc\u0103, cu toate c\u0103 buzele \u00eei tremurau, inima \u00eei bubuia \u00een piept, iar un val de lacrimi isterice st\u0103tea s\u0103 i se reverse din ochi. \u2014S\u0103 \u00een\u021beleg c\u0103 dumneavoastr\u0103 sunte\u021bi mama copilului, i-a spus paramedicul lui Alice. \u2014Nu, sunt doar o\u2026, \u0103\u0103\u0103, prieten\u0103. Alice i-a sur\u00e2s st\u00e2njenit\u0103 lui Hugo. El i-a str\u00e2ns m\u00e2na, recunosc\u0103tor. Nu \u00eendr\u0103znea nici s\u0103 vorbeasc\u0103. Era con\u015ftient, mai mult ca niciodat\u0103, de vulnerabilitatea \u015fi de complexitatea trupu\u015forului care z\u0103cea, u\u015for ca un fulg, pe corpul lui, \u015fi de completa lui inutilitate \u00een fa\u021ba bolii lui Theo. B\u0103rbatul nu reu\u015fea s\u0103 se deta\u015feze de centrul \u00eentunecat al senza\u021biei lui chinuitoare \u015fi intense: posibilitatea ca fiul lui s\u0103 moar\u0103. Hugo vedea totul foarte clar: sicriul mic \u015fi alb, p\u0103tu\u021bul gol, scaunul cel \u00eenalt abandonat, dar \u00eenc\u0103 plin, la fel ca \u015fi restul buc\u0103t\u0103riei, de stropi de piure din piureul de banan\u0103 la ora ceaiului. Hainele lui Theo \u00eenc\u0103 murdare \u015fi aruncate \u00een co\u015ful de rufe; chiar \u015fi ultimul scutec murdar \u00een g\u0103leata de gunoi. Hugo a \u00eenchis ochii, \u015fi-a str\u00e2ns \u015fi mai tare fiul \u00een bra\u021be \u015fi-a sim\u021bit c\u0103 \u015fi el o s\u0103 moar\u0103. Dar \u015fi-a dat seama c\u0103 Alice \u00een\u021belegea prin ce trecea. M\u00e2na ei a r\u0103mas pe a lui \u00een timp ce ea \u00eel chestiona pe paramedic \u00een leg\u0103tur\u0103 cu slujba acestuia. \u2014\u2026Ce consider\u0103m noi c\u0103 e o mare pierdere de timp? P\u0103i, cea mai mare irosire a resurselor se petrece atunci c\u00e2nd culegem be\u021bivi de pe drum, spunea paramedicul. Nici n-a\u021bi crede! Oamenii \u0103\u015ftia ies din c\u00e2rcium\u0103, cad pe jos \u015fi ne sun\u0103 pe noi. Hugo continua s\u0103 zac\u0103 \u00eenv\u0103luit \u00een co\u015fmarul lui. Toate g\u00e2ndurile lui con\u015ftiente erau concentrate pe silueta micu\u021b\u0103 \u015fi t\u0103cut\u0103 care se odihnea pe pieptul lui, \u00eendemn\u00e2ndu-l pe Theo s\u0103 se lupte cu indiferent ce boal\u0103 avea. \u00cen timp ce ambulan\u021ba alerga \u00een continuare, Hugo \u00ee\u015fi \u00eenchipuia cum erup\u021bia, cu aspect de tapet cu model pufos, se \u00eentindea \u00een t\u0103cere, dar cu efect letal, pe sub salopeta cea alb\u0103, devenind din ce \u00een ce mai \u00eenchis\u0103 la culoare \u015fi mai proeminent\u0103, cu umfl\u0103turile ei hidoase. Cu un efort, Hugo a revenit la conversa\u021bia lui Alice. Sunetul vocii ei \u00eel lini\u015ftea \u015fi-i distr\u0103gea aten\u021bia. \u2014Be\u021bivii? \u00centr-adev\u0103r? Vre\u021bi s\u0103 spune\u021bi c\u0103 be\u021bivii sun\u0103 la ambulan\u021b\u0103? Numai pentru c\u0103 sunt be\u021bi? \u2014Sigur c\u0103 da. Am avut unul zilele trecute: un tip t\u00e2n\u0103r care b\u0103use prea multe pahare. A c\u0103zut pe trotuarul din fa\u021ba barului. A chemat ambulan\u021ba, zic\u00e2nd c\u0103 s-a r\u0103nit la un picior. Nu avea dec\u00e2t o v\u00e2n\u0103taie. Chestiile astea chiar c\u0103 ne scot din s\u0103rite. \u2014\u00cemi \u00eenchipui, a replicat Alice. Dar \u00een situa\u021bii din astea? a spus ea ar\u0103t\u00e2ndu-i pe Hugo \u015fi pe Theo. \u2014\u00cen situa\u021bii din astea? Paramedicul a ridicat din umeri. \u2014Sigur, erup\u021bia aia poate s\u0103 nu fie deloc grav\u0103. Dar se poate \u015fi s\u0103 fie. Copiii sunt ni\u015fte lucruri complicate. Nu-\u021bi pot spune ce-i doare. Iar tu nu vrei s\u0103-\u021bi asumi riscuri. C\u00e2nd afl\u0103m de la centrul de control c\u0103 e vorba de un copil, atunci cazul respectiv devine o prioritate. \u2014E foarte interesant. O expresie hot\u0103r\u00e2t\u0103 s-a instalat \u00een ochii lui Alice. \u2014 E chiar foarte interesant. \u2014 Am ajuns, a strigat \u015foferi\u021ba din fa\u021b\u0103. Hugo s-a sim\u021bit cutremurat de o combina\u021bie de \u015foc, team\u0103 \u015fi u\u015furare. U\u015file din spatele ambulan\u021bei s-au deschis, iar el \u015fi Theo au fost elibera\u021bi din chingile de siguran\u021b\u0103. \u00cen c\u00e2teva secunde au trecut pe sub inscrip\u021bia Urgen\u021be \u015fi au intrat \u00een baia de lumin\u0103 a spitalului. \n\n", "tc \"Capitolul 21\" \u2014Of, slav\u0103 Domnului, a cronc\u0103nit Hugo. Lacrimile str\u00e2nse \u00een ochi au \u00eenceput s\u0103-i curg\u0103 pe obraz \u00een timp ce se uita la chipul minunat al doctori\u021bei Watson. \u2014V\u0103 mul\u021bumesc. Doctori\u021ba pediatr\u0103 i l-a dat \u00eenapoi pe Theo. Copilul ron\u021b\u0103ia acum fericit un biscuit \u015fi ar\u0103ta mai vesel dec\u00e2t fusese toat\u0103 seara. \u2014Deci n-ave\u021bi de ce s\u0103 v\u0103 face\u021bi griji, a spus doctori\u021ba. L-am consultat cu aten\u021bie. \u015etiu c\u0103 arat\u0103 foarte dramatic, dar nu e dec\u00e2t o infec\u021bie viral\u0103. Cu care a putut s\u0103 se c\u0103ptu\u015feasc\u0103 de oriunde. De pe podele, de la m\u00e2inile b\u0103gate \u00een gur\u0103, de oriunde. \u2014\u00cemi pare foarte r\u0103u, a zis Hugo plec\u00e2nd capul. V-am f\u0103cut s\u0103 v\u0103 pierde\u021bi timpul. Numai c\u0103 ar\u0103ta at\u00e2t de\u2026 \u00eengrozitor, a continuat el clipind des. \u2014Nu e nici o problem\u0103, domnule Fine. Doctori\u021ba Watson \u015fi-a aruncat pe spate bog\u0103\u021bia de p\u0103r str\u0103lucitor. \u2014A fost o sear\u0103 lini\u015ftit\u0103. \u015ei e mai bine s\u0103 fii sigur dec\u00e2t s\u0103-\u021bi par\u0103 r\u0103u dup\u0103 aceea, nu? a zis ea ciupindu-l pe Theo de b\u0103rbi\u021ba ocupat\u0103, plin\u0103 de firimituri de la biscuit. Corpul lui o s\u0103 scape singur de virus. Probabil destul de cur\u00e2nd. Se pare c\u0103 infec\u021bia a ajuns deja la punctul culminant. Dac\u0103 ave\u021bi noroc, s-ar putea ca p\u00e2n\u0103 m\u00e2ine petele s\u0103-i \u015fi dispar\u0103\u2026 A, v\u0103 rog s\u0103 m\u0103 scuza\u021bi, s-a \u00eentrerupt ea uit\u00e2ndu-se la pagerul prins \u00een talie, trebuie s\u0103 plec. Noapte bun\u0103. \u015ei doctori\u021ba s-a pus \u00een mi\u015fcare, cu halatul ei alb cu tot, disp\u0103r\u00e2nd pe coridorul alb, puternic luminat, care ar\u0103ta, \u015fi-a spus Hugo, ca una din acele viziuni ale Raiului pe care oamenii le au din c\u00e2nd \u00een c\u00e2nd. Tat\u0103l a s\u0103rutat cre\u015ftetul b\u0103ie\u021belului \u015fi s-a uitat la Alice. \u00cenainte ca aceasta s\u0103-\u015fi mute privirea, Hugo a observat c\u0103 \u015fi ea avea ochii \u00een lacrimi. \u2014Nu \u015ftiu cum s\u0103-\u021bi mul\u021bumesc, i-a \u015foptit el. Nu \u015ftiu ce-a\u015f fi f\u0103cut f\u0103r\u0103 tine. Alice \u015fi-a strecurat bra\u021bul pe sub al lui. \u2014Of, taci din gur\u0103. Haide! S\u0103 mergem la recep\u021bie, s\u0103 chem\u0103m un taxi \u015fi s\u0103-l ducem pe Theo \u00eenapoi \u00een pat. Alice nu avea nici cea mai mic\u0103 inten\u021bie s\u0103 se \u00eentoarc\u0103 imediat la Vechea Morg\u0103. Era sigur\u0103 c\u0103 urma s\u0103 fie interogat\u0103 de Jake, de\u015fi ceea ce se \u00eent\u00e2mplase \u00een seara aia nu-l privea pe el. Mai mult de-at\u00e2t, comportamentul lui fusese \u00eenfior\u0103tor, iar lui Alice i se p\u0103ruse \u015fi mai groaznic dup\u0103 ce auzise ce-i spusese paramedicul. Pe scurt, era dezgustat\u0103 de el. \u2014Vii \u00eenapoi cu mine? a \u00eentrebat-o Hugo \u00eenc\u00e2ntat. \u2014Vreau s\u0103 v\u0103 v\u0103d pe am\u00e2ndoi acas\u0103. C\u00e2nd Alice i-a sur\u00e2s, Hugo a sim\u021bit c\u0103 i se \u00eenmoaie genunchii. Din motive care nu aveau nici o leg\u0103tur\u0103 cu Theo. \n\n\u00cen buc\u0103t\u0103ria de la Fitzherbert Place, Alice se holba la ciob\u0103ni\u021bele pictate pe u\u015file bufetului. Asta trebuia s\u0103 fie opera Amandei Hardwick. Deasupra se ghiceau eforturile evidente ale lui Theo. Efectul culorilor pastelate \u015fi al sculpturilor acoperite cu piure de banane era aproape suprarealist. \u2014Scuze pentru dezastru, a bolborosit Hugo. N-am avut \u00eenc\u0103 ocazia s\u0103 scot piureul cu dalta. Alice a z\u00e2mbit. \u2014Ai avut alte griji. \u2014Se poate spune \u015fi a\u015fa, a z\u00e2mbit \u015fi Hugo, str\u00e2ng\u00e2nd \u00een bra\u021be cu grij\u0103 \u015fi afec\u021biune copilul acum adormit. I-a f\u0103cut semn lui Alice s\u0103 mearg\u0103 \u00een sufragerie. \u2014 Ia loc. Eu m\u0103 duc s\u0103-l pun pe Theo \u00een pat. Serve\u015fte-te cu ceva de b\u0103ut \u2013 sunt ni\u015fte sticle pe undeva. Hugo se \u00eentreba exact unde. C\u00e2ndva, Amanda \u00eentre\u021binuse o tav\u0103 cu b\u0103uturi bine garnisit\u0103, dar el golise toate sticlele, inclusiv pe cea de Cura\u00e7ao albastru. Avea senza\u021bia c\u0103 mai erau pe undeva ni\u015fte cutii pr\u0103fuite de Tennents. Poate \u00een dulapul de sub chiuvet\u0103. Fir-ar al naibii! Nu era deloc bine preg\u0103tit. Probabil c\u0103 ar fi trebuit s\u0103-i spun\u0103 taximetristului s\u0103 opreasc\u0103 la un magazin de b\u0103uturi. Dar chestia asta n-ar fi dat bine: s\u0103 fie luat de la spital cu un copil \u00een bra\u021be, oprind apoi, cu prima ocazie, ca s\u0103-\u015fi refac\u0103 stocul de b\u0103utur\u0103. Odat\u0103 ajuns \u00een camera copilului, Hugo l-a a\u015fezat pe Theo confortabil \u00een p\u0103tu\u021b. B\u0103ie\u021belul s-a cufundat \u00een somn cu un suspin fericit \u2013 un sunet \u015foptit care l-a umplut pe tat\u0103 cu sentimente de tandre\u021be \u015fi u\u015furare. Hugo a r\u0103mas l\u00e2ng\u0103 p\u0103tu\u021b, pre\u021b de-o clip\u0103, m\u00e2ng\u00e2ind c\u0103p\u015forul incon\u015ftient. Momentul \u00een care Theo era culcat \u015fi \u00eenvelit era preferatul lui Hugo. \u015ei asta nu numai pentru c\u0103, \u00een sf\u00e2r\u015fit, atmosfera se lini\u015ftea. Ci \u015fi pentru c\u0103 Hugo avea o senza\u021bie de gratitudine \u015fi de m\u00e2ndrie la g\u00e2ndul c\u0103 era \u00een stare s\u0103-i ofere fiului s\u0103u un ad\u0103post sigur \u015fi cald. \u00cen noaptea asta, dup\u0103 seara hidoas\u0103 prin care trecuser\u0103, momentul acesta i se p\u0103rea mai special ca oric\u00e2nd. Hugo s-a \u00eendep\u0103rtat \u00een v\u00e2rful picioarelor, sim\u021bindu-se, \u00een mod simultan, gata s\u0103 explodeze de at\u00e2ta dragoste \u015fi mai obosit dec\u00e2t fusese vreodat\u0103 \u00een toat\u0103 via\u021ba lui. \u00cendrept\u00e2ndu-se c\u0103tre u\u015f\u0103, Hugo s-a \u00eempiedicat de ceva mare \u015fi pufos. \u015ei-a dat seama c\u0103 era c\u00e2inele hidos, operat pe baz\u0103 de baterii, care \u015fi l\u0103tra. Unul dintre cadourile grote\u015fti ale Amandei. C\u00e2inele era uria\u015f, iar l\u0103tratul, care era activat de la c\u00e2\u021biva centimetri distan\u021b\u0103 datorit\u0103 unui senzor montat \u00een nas, era terifiant de realist \u015fi de agresiv. Singura metod\u0103 prin care sunetul putea fi oprit era s\u0103 ape\u015fi pe butonul de pe spate. Ceea ce Hugo \u015fi f\u0103cuse la exact cinci minute dup\u0103 ce desf\u0103cuse juc\u0103ria din ambalaj. Dar Theo se pricepea s\u0103-i dea drumul la loc bestiei nenorocite. Din fericire, pentru moment animalul p\u0103rea a fi destul de t\u0103cut. Hugo s-a \u00eentors \u00een sufragerie, la Alice. Aceasta st\u0103tea pe marginea canapelei, sur\u00e2z\u00e2nd r\u0103bd\u0103toare. Ar\u0103ta obosit\u0103, dar tot \u00eenc\u00e2nt\u0103toare. Ba chiar mai \u00eenc\u00e2nt\u0103toare, \u015fi-a spus Hugo. Fiindc\u0103 motivele pentru care era obosit\u0103 erau minunate prin ele \u00eensele. \u2014A\u015fa, a r\u00e2s Hugo frec\u00e2ndu-\u015fi m\u00e2inile. Ceva de b\u0103ut. A, \u015fi ceva de m\u00e2ncare. Cred c\u0103 mori de foame. \u015ei lui i se lipise burta de spate de foame. \u2014Pot s\u0103 te ajut? a spus Alice s\u0103rind \u00een picioare. \u2014Nu, nu prea. Las\u0103 totul \u00een grija mea. M-ai ajutat destul pentru o sear\u0103. Hugo nu era numai politicos. \u00cencerca s\u0103 \u015fi trag\u0103 de timp. Nu voia ca Alice, pe care \u00ee\u015fi dorea cu disperare s-o impresioneze, s\u0103-\u015fi dea seama c\u0103 el nu avea nici cea mai vag\u0103 idee ce putea s\u0103 g\u0103teasc\u0103. De fapt, c\u0103 nu \u015ftia s\u0103 g\u0103teasc\u0103. C\u0103 nu avea nimic cu care s\u0103 g\u0103teasc\u0103. Pe cine voia el s\u0103 duc\u0103 de nas? Ochii i-au c\u0103zut pe meniul ponosit de la Taj Mahal, care era \u00eendesat \u00een spatele telefonului. Oare s\u0103 sune s\u0103 comande ceva de m\u00e2ncare? \u015ei totu\u015fi, toate cutiile alea de carton \u015fi pungile alea de plastic prin care p\u0103trundea gr\u0103simea! Nu era o idee prea sexy. Hugo a \u00eenceput s\u0103 caute prin dulapuri. A, \u015fi iat\u0103 unde erau cutiile de Tennents. Mai r\u0103m\u0103seser\u0103 trei. Hugo nutrea n\u0103dejdea c\u0103 lui Alice \u00eei pl\u0103cea berea. Nu mai avea nimic altceva, cu excep\u021bia unei cutii muceg\u0103ite cu plicule\u021be de ceai l\u0103sat\u0103 \u00een urm\u0103 de Amanda. Hugo a deta\u015fat una dintre cutiile de bere, i-a frecat capul de pantaloni ca s-o \u015ftearg\u0103 de praf \u015fi a tras de inelul de deschidere c\u00e2t de discret a putut. Plin de grij\u0103, a turnat lichidul \u00eentr-un pahar \u015fi i l-a dus lui Alice. \u2014\u00ce\u021bi mul\u021bumesc foarte mult. Alice a sorbit cu delicate\u021be. Bere. B\u0103utura pe care o detesta cel mai tare. Cu excep\u021bia chestiei \u0103leia f\u0103cut\u0103 din iarb\u0103, pe care o adusese odat\u0103 Jake \u015fi care ar fi trebuit s\u0103 aib\u0103 ni\u015fte calit\u0103\u021bi de detoxifiere uluitoare. La vremea respectiv\u0103, Alice \u00ee\u015fi spusese c\u0103 ar fi putut s\u0103 bea \u015fi Cif \u015fi ar fi ob\u021binut acela\u015fi rezultat, numai c-ar fi fost mai pu\u021bin dezgust\u0103tor. Hugo a fugit \u00eenapoi \u00een buc\u0103t\u0103rie. Dup\u0103 o c\u0103utare frenetic\u0103, a reu\u015fit s\u0103 scoat\u0103 la lumin\u0103 un pachet pe jum\u0103tate gol de penne uscate. Era un \u00eenceput. Acum nu mai avea nevoie dec\u00e2t de-un sos. Sigur c\u0103 nu avea nici un fel de sos. Hugo n-a g\u0103sit dec\u00e2t o cutie de sardine, o cutie de maz\u0103re \u015fi un pachet de frunze de dafin. \u00cen dulapul cel mai apropiat de aragaz mai erau vreo dou\u0103 borcane cu m\u00e2ncare de-a lui Theo. Perspectivele nu erau deloc roz. Era limpede c\u0103 trebuia s\u0103 existe o re\u021bet\u0103 minunat\u0103 \u015fi delicioas\u0103 care s\u0103 foloseasc\u0103 frunze de dafin, maz\u0103re \u015fi sardine, numai c\u0103 Hugo n-o \u015ftia. Dar \u2013 ochii i-au fugit la borcanele cu m\u00e2ncare pentru copii \u2013 oare \u00een partea asta nu existau ni\u015fte posibilit\u0103\u021bi clare? Nu. N-ar fi putut. Pe de alt\u0103 parte\u2026 Hugo a examinat unul dintre borcane. Paste cu gust de ro\u015fii organice \u015fi mozzarella. Ei, asta era ceva mai potrivit, nu? Dac\u0103 ar fi combinat piureul respectiv cu ni\u015fte penne, Alice nu putea s\u0103-\u015fi dea seama ce m\u00e2nca. B\u0103rbatul a mai scotocit \u00een c\u0103utarea a dou\u0103 crati\u021be. \u00centr-una a de\u015fertat m\u00e2ncarea pentru copii, \u00een cealalt\u0103 a pus la fiert apa pentru penne, dup\u0103 care a pornit s\u0103 g\u0103seasc\u0103 ni\u015fte farfurii. Pentru prima dat\u0103 \u00een seara aia, a \u00eenceput s\u0103 fluiere. \u2014Cina! a strigat el la pu\u021bin timp dup\u0103 aceea. C\u00e2nd a adus farfuriile \u00een sufragerie, Hugo str\u0103lucea. \u2014Ce rapid ai fost, a remarcat Alice impresionat\u0103, lu\u00e2nd farfuria care-i fusese \u00eentins\u0103. \u2014Am preg\u0103tit ceva la repezeal\u0103, a r\u00e2njit Hugo cu modestie. Gust\u00e2nd din paste, Alice a detectat un iz straniu, dur, aspru \u015fi dulceag. Totu\u015fi, era mult prea politicoas\u0103 ca s\u0103 fac\u0103 vreun comentariu. Am\u00e2ndoi \u00ee\u015fi urcaser\u0103 picioarele, relaxa\u021bi, pe m\u0103su\u021ba din sufragerie. Hugo a realizat c\u0103 era ocazia ideal\u0103 s-o \u00eentrebe pe Alice cum mai mergeau lucrurile cu Jake. Faptul c\u0103 el fusese cel care r\u0103spunsese la telefon nu putea s\u0103 fie un semn bun, iar misterul referitor la ce mai c\u0103uta Jake \u00een c\u0103su\u021ba ei \u2013 de fapt, \u00een via\u021ba ei \u2013 \u00eel tulbura pe Hugo. Cu toate astea, Fine a evitat subiectul. Suferise destule traume pentru o singur\u0103 sear\u0103 \u015fi se temea de r\u0103spunsul pe care avea s\u0103-l primeasc\u0103. Ochii i-au c\u0103zut pe un morman de farfurii pline de firimituri care era depozitat, la nimereal\u0103, sub m\u0103su\u021b\u0103. D\u00e2ndu-\u015fi seama c\u00e2t de ur\u00e2t ar\u0103tau, Hugo s-a ridicat \u015fi a \u00eenceput s\u0103 trag\u0103 farfuriile afar\u0103. \u2014Iart\u0103-m\u0103, a sur\u00e2s el st\u00e2njenit. \u00cen ultimul timp, asta a devenit, mai cur\u00e2nd, o cas\u0103 de burlac. Nu suntem dec\u00e2t eu \u015fi Theo. Pe el nu-l deranjeaz\u0103 dezastrul. De fapt, el e principalul lui produc\u0103tor. \u2014Se aude cumva Theo? Urechile lui Alice, mereu atente la pl\u00e2nsul sup\u0103rat al copiilor, auziser\u0103 ceva de la primul etaj. Hugo, aflat la jum\u0103tatea drumului c\u0103tre buc\u0103t\u0103rie, cu m\u00e2inile ocupate cu farfurii, s-a oprit \u015fi, imediat, a l\u0103sat totul pe podea. A fugit pe sc\u0103ri, urc\u00e2nd c\u00e2te dou\u0103 trepte deodat\u0103. Alice l-a auzit intr\u00e2nd \u00een camera copilului \u015fi murmur\u00e2nd ceva lini\u015ftitor. Theo s-a oprit instantaneu din pl\u00e2ns. Alice s-a decis s\u0103 se fac\u0103 util\u0103 p\u00e2n\u0103 la \u00eentoarcerea lui Hugo. A adunat mormanul de farfurii de pe covor \u015fi le-a dus \u00een buc\u0103t\u0103rie, unde, pe masa de l\u00e2ng\u0103 aragaz, a v\u0103zut borcanul gol de m\u00e2ncare pentru copii \u015fi crati\u021ba p\u0103tat\u0103 cu ro\u015fu. Femeia s-a holbat nevenindu-i s\u0103 cread\u0103. Oare era posibil ca Hugo s\u0103 fi amestecat\u2026 Tocmai atunci, undeva, deasupra ei, a explodat o serie de l\u0103tr\u0103turi care-\u021bi sp\u0103rgeau timpanele. Theo a \u00eenceput s\u0103 urle \u00eengrozit. A urmat o bufnitur\u0103, un trosnet \u015fi ceva care aducea cu o lupt\u0103. Se auzea ca \u015fi cum cel mai mare, mai zgomotos \u015fi cel mai feroce c\u00e2ine din lume \u00ee\u015fi f\u0103cea de cap \u00een camera lui Theo. Farfuriile au alunecat din bra\u021bele lui Alice \u015fi s-au pr\u0103bu\u015fit \u00een chiuvet\u0103. Femeia a luat-o la goan\u0103 pe sc\u0103ri. \u00cen cap\u0103t, l-a v\u0103zut pe Hugo ie\u015find din camera copilului. Ar\u0103ta remarcabil de intact: nu avea nici o urm\u0103 de s\u00e2nge. Sub bra\u021b, avea ceva ce sem\u0103na cu o juc\u0103rie mare de plu\u015f. Iar pe chip purta o expresie ru\u015finat\u0103. \u2014Ce s-a \u00eent\u00e2mplat? a \u015fuierat Alice \u00een timp ce el \u00eenchidea u\u015fa. Hugo a scuturat juc\u0103ria. \u2014C\u00e2inele \u0103sta nenorocit pe care l-a trimis Amanda. M-am lovit de el mai devreme \u015fi probabil c\u0103, nu \u015ftiu cum, i-am dat din nou drumu\u2019. O ia razna \u2013 sau, mai cur\u00e2nd, face pe dul\u0103ul\u2013 dac\u0103 te apropii la c\u00e2\u021biva centimetri de el. Alice s-a uitat la c\u00e2ine. Urechile \u00eei at\u00e2rnau \u00een p\u0103r\u021bi, iar pe fa\u021b\u0103 avea o expresie comic\u0103 de triste\u021be. Ar\u0103ta de parc\u0103 el fusese cel cotonogit. Apoi, Alice s-a uitat la Hugo. \u015ei-a adus aminte de crati\u021ba revelatoare \u015fi de borcanul gol din buc\u0103t\u0103rie. Alice a sim\u021bit cum \u00eencep s\u0103 i se ridice col\u021burile gurii. Din ce \u00een ce mai tare. Dup\u0103 care a \u00eenceput s\u0103 chicoteasc\u0103 \u015fi s\u0103 se cutremure. Mai \u00eent\u00e2i, Hugo a privit-o surprins, apoi a \u00eenceput \u015fi el s\u0103 r\u00e2d\u0103. \u00cencerc\u00e2nd s\u0103 nu r\u00e2d\u0103 prea zgomotos, Alice \u015fi-a dus m\u00e2na la gur\u0103 \u015fi a ap\u0103sat cu putere, \u00een timp ce cobora u\u015for pe sc\u0103ri. Hugo a urmat-o \u00eendeaproape. Foarte aproape. \u00cen \u00eentunericul din cap\u0103tul sc\u0103rilor, a \u00eentors-o c\u0103tre el \u015fi i-a apropiat, cu bl\u00e2nde\u021be, fa\u021ba de a lui. A s\u0103rutat-o \u00eendelung. C\u00e2nd a tras-o mai aproape de el, Alice nu s-a opus. Era ner\u0103bd\u0103toare, gemea \u015fi se r\u0103sucea de pl\u0103cere, \u00een vreme ce limba lui Hugo \u00eei explora gura mai \u00een profunzime, iar degetele lui cercet\u0103toare \u00eei ridicau tricoul. Hugo a \u00eempins-o u\u015for spre podea. Pe covor, a descoperit-o \u00eencet, luxuriant, delicios. \u2014O, Alice, a oftat Hugo. Sim\u021bea cum toat\u0103 tensiunea \u015fi am\u0103r\u0103ciunea pe care le adunase nu numai \u00een seara respectiv\u0103, dar \u00een toate s\u0103pt\u0103m\u00e2nile \u015fi lunile dinainte, se scurgeau din el. C\u00e2nd m\u00e2na i-a alunecat pe sub betelia pantalonilor lui Alice, Hugo a sim\u021bit trupul femeii \u00eencord\u00e2ndu-se, apoi relax\u00e2ndu-se. C\u00e2nd \u015fi-a lipit buzele de abdomenul ei, a descoperit c\u0103 Alice avea o piele catifelat\u0103 \u015fi neted\u0103, care se \u00eentindea, cald\u0103, peste oasele bazinului, ca la adolescente. Doar o cicatrice micu\u021b\u0103, acum aproape \u015ftears\u0103, indica faptul c\u0103 odat\u0103, acolo, crescuse un copil. Tremur\u00e2nd de pl\u0103cere, Alice \u015fi-a \u00eentins bra\u021bele deasupra capului, \u00een timp ce Hugo ajungea mai jos, c\u0103tre chilo\u021beii cu broderie alb\u0103 pe care, cumva, b\u0103nuise c\u0103 avea s\u0103-i g\u0103seasc\u0103\u2026 \u2014Hau! Hau! Hau! Hau! Hugo a deschis ochii brusc. \u2014Fir-ar al naibii! a zis el chinuindu-se s\u0103 se ridice \u00eentr-un cot. Nenorocitul \u0103sta de c\u00e2ine cred c\u0103 s-a deschis din nou. Apoi \u015fi-a \u00eentors privirea disperat c\u0103tre Alice. Ochii ei erau \u00eencre\u021bi\u021bi de r\u00e2s. Probabil c\u0103-l considera a fi un soi de clovn. Hugo \u015ftia c\u0103 probabil juc\u0103ria se stricase. \u00cen fond, pu\u021bin mai devreme, \u00eei tr\u0103sese un \u015fut zdrav\u0103n. \u2014Hau! Hau! a \u00eenceput s\u0103 se aud\u0103 din nou. Iar acum, l\u0103tr\u0103turile se \u00eempleteau cu sunetul strident \u015fi t\u00e2nguitor emis de Theo, trezit din somn. Alice s-a ridicat \u015fi \u015fi-a tras blugii pe picioarele lungi \u015fi palide. Apoi a \u00eenceput s\u0103-\u015fi \u00eencheie c\u0103ma\u015fa. \u015ei-a trecut o \u015fuvi\u021b\u0103 de p\u0103r dup\u0103 ureche \u015fi i-a sur\u00e2s lui Hugo st\u00e2njenit\u0103. \u2014 Ar trebui s\u0103 plec. \u2014 Sigur, a spus Hugo cu o grimas\u0103, blestem\u00e2nd c\u00e2inele. Vorba ceea: caninus interruptus. \u2014Ai un num\u0103r de taxi? \u2014Da. Stai pu\u021bin. Nenorocit, Hugo s-a dus \u00een buc\u0103t\u0103rie. \u015etia c\u0103 erau ni\u015fte numere de la c\u00e2teva companii de taxi pe meniul de la Taj Mahal. \u2014Eu dau telefon, c\u00e2t tu te ocupi de Theo \u015fi de, \u0103\u0103\u0103, c\u00e2ine, i-a propus Alice venind \u00een spatele lui. Panicat, Hugo s-a n\u0103pustit c\u0103tre masa de l\u00e2ng\u0103 aragaz ca s\u0103 ascund\u0103 dovada reprezentat\u0103 de borcanul cu m\u00e2ncare pentru copii. Alice i-a pus o m\u00e2n\u0103 pe bra\u021b. \u2014Stai lini\u015ftit. L-am v\u0103zut deja. Nu conteaz\u0103. Umilit, Hugo i-a \u00eentins meniul \u00een t\u0103cere \u015fi s-a repezit pe sc\u0103ri \u00een sus, ca s\u0103-\u015fi lini\u015fteasc\u0103 fiul. \u2014La revedere, i-a spus Alice flutur\u00e2nd o m\u00e2n\u0103 \u00een timp ce el se preg\u0103tea s\u0103-i \u00eenchid\u0103 portiera. Mul\u021bumesc pentru cin\u0103. Hugo a privit-o \u00eendurerat. Cina! Dup\u0103 tot ce f\u0103cuse ea \u00een seara aia, una dintre cele mai groaznice seri din via\u021ba lui, oare Alice nu merita mai mult dec\u00e2t o cutie de bere cald\u0103 \u015fi ni\u015fte paste vechi amestecate cu m\u00e2ncare de copii? \u2014Putem s\u0103 ne mai vedem? a \u00eentrebat-o Hugo. Mi-ar face o mare pl\u0103cere s\u0103 te invit la cin\u0103 \u2013 \u015ftii \u2013, la o cin\u0103 adev\u0103rat\u0103. Ca s\u0103-\u021bi mul\u021bumesc. \u2014Nu e nevoie. Sincer. \u2014Dar eu chiar vreau, a insistat el. Sincer, chiar vreau. Ce zici de weekendul viitor? \u2014OK, a fost de acord Alice \u00eentorc\u00e2ndu-i z\u00e2mbetul \u0103la al ei, care-l f\u0103cea pe Hugo s\u0103 i se str\u00e2ng\u0103 \u015fi s\u0103-l ard\u0103 stomacul. Ar fi minunat. Dar s\u0103 \u015ftii c\u0103 n-a fost o problem\u0103. S\u0103 te ajut. M\u0103 bucur c-am putut. \u015ei dac\u0103 mai e ceva, sun\u0103-m\u0103. Hugo i-a f\u0103cut cu m\u00e2na p\u00e2n\u0103 c\u00e2nd stopurile taxiului au disp\u0103rut dup\u0103 col\u021b. Apoi, s-a \u00eentors \u00een cas\u0103, a luat c\u00e2inele \u015fi l-a dus direct la pubela din spate. \u2014Te-am terminat, a m\u00e2r\u00e2it el c\u0103tre c\u00e2ine, tr\u00e2ntind capacul pubelei deasupra. Cu toate astea, c\u00e2inele avea alte idei. Pe tot parcursul nop\u021bii, Hugo a fost trezit, \u00een mod intermitent, de un l\u0103trat feroce, acompaniat de un ecou metalic. De fiecare dat\u0103 c\u00e2nd s-a culcat la loc, \u015fi-a spus: slav\u0103 Domnului c\u0103 m\u00e2ine e ziua c\u00e2nd vin gunoierii. \n\n", "tc \"Capitolul 22\" A doua zi, Hugo s-a dus la serviciu cu inima u\u015foar\u0103. Petele lui Theo disp\u0103ruser\u0103 \u00een mod miraculos, exact a\u015fa cum spusese doctori\u021ba Watson c\u0103 se va \u00eent\u00e2mpla. Apoi, chiar \u015fi mai miraculos, cei de la Chicklets acceptaser\u0103 b\u0103ie\u021belul \u00eenapoi f\u0103r\u0103 nici un murmur. Diminea\u021ba era senin\u0103 \u015fi \u00eensorit\u0103, f\u0103c\u00e2nd ca iarba s\u0103 sclipeasc\u0103 \u015fi pun\u00e2nd \u00een eviden\u021b\u0103 frumuse\u021bea cl\u0103dirilor. Hugo a admirat grilajele rare, al\u0103murile elegante \u015fi sticla str\u0103lucitoare a ferestrelor. Pietrele sclipeau datorit\u0103 miilor de minerale f\u0103r\u0103 nume. Pentru el, cel pu\u021bin. Hugo a admirat toate aceste lucruri \u00een parte ca s\u0103 nu se g\u00e2ndeasc\u0103 la Alice \u00een timp ce conducea. C\u00e2nd \u00ee\u015fi amintise de gura lui \u00een jurul sf\u00e2rcului ei, lovise bordura de dou\u0103 ori. \u015ei se temea s\u0103-\u015fi aduc\u0103 aminte de chilo\u021beii ei cu broderie englezeasc\u0103 \u00een traficul aglomerat al naveti\u015ftilor. M\u0103car pentru binele ma\u015finii lui, dac\u0103 nu \u015fi pentru altceva, interven\u021bia c\u00e2inelui fusese un dar ceresc. \u2014Nu \u015ftiu de ce e\u015fti a\u015fa de mul\u021bumit, a s\u0103rit Neil c\u00e2nd Hugo a ajuns la Dunn \u015fi Dustard fluier\u00e2nd. Hugo s-a uitat surprins la fa\u021ba lung\u0103 a \u015fefului. \u2014Ce s-a \u00eent\u00e2mplat? l-a \u00eentrebat el. \u2014Ce s-a \u00eent\u00e2mplat? a repetat Neil nevenindu-i s\u0103 cread\u0103. Ce s-a \u00eent\u00e2mplat? Ochii porcini i-au sc\u0103p\u0103rat. \u2014Ce naiba s-a \u00eent\u00e2mplat la Piele? a tunat el. Mintea lui Hugo, care fusese plin\u0103 de prospe\u021bimea lui Alice, s-a umplut acum de depravarea Laurei, a\u015fa cum \u00eei ap\u0103ruse: goal\u0103 pu\u015fc\u0103, cu picioarele dep\u0103rtate \u00een camera aia sufocant de parfumat\u0103. A sim\u021bit c\u0103-i vine s\u0103 vomite. \u00centregul episod \u00eei ie\u015fise din minte. De atunci \u015fi p\u00e2n\u0103-n clipa de fa\u021b\u0103 i se p\u0103rea c\u0103 trecuse o via\u021b\u0103 \u00eentreag\u0103. \u2014Ai \u015fi de ce s\u0103 faci fa\u021ba asta, a l\u0103trat Neil. \u015etii c\u0103, evident, am pierdut-o. \u2014Ce s\u0103 pierdem? \u2014Casa aia, Piele. Dup\u0103 ce ai plecat de la ei, proprietara ne-a sunat \u015fi ne-a spus c\u0103 tot ceea ce auzise despre tine e, \u00een mod clar, gre\u015fit \u015fi c\u0103 ai fost cel mai neprofesionist agent din c\u00e2\u021bi a cunoscut. Hugo a sim\u021bit c\u0103 i se scurge s\u00e2ngele din vene. \u2014Ne ia casa din portofoliu, a fumegat Neil. Evident c-o s-o dea direct unuia dintre rivalii no\u015ftri. Hugo \u015fi-a adus aminte ce urlase Laura \u00een urma lui, \u00een timp ce el cobora sc\u0103rile: \u201eNu e nimic \u00een neregul\u0103 cu mine. O s\u0103-\u021bi par\u0103 r\u0103u c\u0103 ai spus asta\u201c. Deci a\u015fa voia s\u0103-l fac\u0103 s\u0103-i par\u0103 r\u0103u. Amenin\u021b\u00e2ndu-i slujba. Hugo a tras ad\u00e2nc aer \u00een piept. \u2014Ascult\u0103, Neil! N-am pierdut nimic. Femeia aia n-are nici cea mai mic\u0103 inten\u021bie s\u0103 v\u00e2nd\u0103 casa. M\u0103n\u00e2nc\u0103 rahat. \u2014A, da? Ochii mici \u015fi \u00eenfl\u0103c\u0103ra\u021bi ai lui Neil \u00eel sfredeleau provocator pe Hugo. \u2014\u015ei de unde \u015ftii tu asta? \u2014Pur \u015fi simplu \u015ftiu. Hugo era con\u015ftient c\u0103 argumentul lui nu \u021binea. \u2014Ai \u00eencredere \u00een mine, a ad\u0103ugat el. Neil i-a aruncat lui Hugo o privire dispre\u021buitoare. Dup\u0103 care a explodat. \u2014S\u0103 am \u00eencredere \u00een tine? a tunat el, \u00eenc\u00e2t capul \u015fi g\u00e2tul i s-au umflat ca la broa\u015fte. Cred c\u0103 glume\u015fti, Fine. Ai venit aici plin de tine, te-ai dat mare agent imobiliar de Londra \u015fi, sincer, p\u00e2n\u0103 acum ai fost de rahat. Tot ce ai atins \u00een ultima vreme s-a transformat \u00een rahat. Trebuia s\u0103 punem m\u00e2na pe comisionul de la depozitele alea c\u00e2nd ai ap\u0103rut tu, cu pungi \u00een picioare. P\u00e2n\u0103 c\u00e2nd n-ai intrat tu \u00een peisaj, hambarul \u0103la era o v\u00e2nzare sigur\u0103. Apoi a fost chestia cu c\u00e2inele. Iar cu casa asta nenorocit\u0103 \u2013 clientul te-a cerut pe tine \u00een mod special. La ce alt avantaj mai grozav puteai s\u0103 speri? Dar tu ai f\u0103cut-o de oaie. Le-ai f\u0103cut pe toate de oaie, nu-i a\u015fa, Fine? Neil \u00eencepuse s\u0103 respire \u00een reprize scurte, \u00eenfierb\u00e2ntate, ca ni\u015fte miniexplozii. \u2014Mi-a ajuns! Dac\u0103 mai faci o singur\u0103 gre\u015feal\u0103, ai zburat de-aici. Evit\u00e2nd \u00een mod deliberat privirea triumf\u0103toare a Shaunei, Hugo s-a \u00eentors la biroul lui. Cu toate c\u0103 era foarte tentat s\u0103-i spun\u0103 lui Neil unde s\u0103-\u015fi bage slujba aia de rahat, s-a ab\u021binut. Unde altundeva ar fi putut s\u0103 g\u0103seasc\u0103 un post pentru care s\u0103 fie calificat \u015fi care s\u0103-i permit\u0103 s\u0103 aib\u0103 grij\u0103 de copil \u00een fiecare dup\u0103amiaz\u0103? Hugo descoperise c\u0103 o mare parte din meseria de p\u0103rinte \u00eensemna s\u0103-\u021bi \u021bii gura \u00eenchis\u0103 \u015fi capul plecat. \u015ei mintea focalizat\u0103 pe problemele urgente, nu pe orgoliul r\u0103nit. Atunci i-a sunat mobilul. Duc\u00e2ndu-l la ureche, \u015fi-a dat seama c\u0103 f\u0103cuse o gre\u015feal\u0103 atunci c\u00e2nd crezuse c\u0103 diminea\u021ba aceea nu putea s\u0103 fie mai neagr\u0103 dec\u00e2t era deja. La telefon era Amanda. \u2014Am avut un apel pierdut de la tine, l-a acuzat ea. \u2014Da. Am \u00eencercat s\u0103 te sun asear\u0103. Hugo vorbea cu voce sc\u0103zut\u0103, con\u015ftient c\u0103 Shauna \u00ee\u015fi ciulise urechile decorate cu perle, la doar dou\u0103 birouri dep\u0103rtare. \u2014Am fost la o lansare de parfum, a zis Amanda cu deta\u015fare. N-a fost nimic important, nu? Hugo era pe punctul s\u0103-i povesteasc\u0103 despre erup\u021bie, spital \u015fi c\u00e2t de \u00eengrozit fusese. Dar urechea mereu ciulit\u0103 a Shaunei l-a f\u0103cut s\u0103 se opreasc\u0103. \u015ei mai avea vreun rost s\u0103 intre \u00een detalii? P\u00e2n\u0103 la urm\u0103, totul se terminase cu bine. \u2014Important? \u00c3\u0103\u0103, nu. Nu foarte. Dac\u0103 Amanda avea s\u0103 insiste, atunci o s\u0103-i spun\u0103. Dac\u0103-i mai punea vreo \u00eentrebare care s\u0103 denote \u00eengrijorare sau dac\u0103 dovedea \u015fi cea mai mic\u0103 und\u0103 de telepatie matern\u0103, care alerteaz\u0103 mamele atunci c\u00e2nd copilul lor e \u00een pericol. Dar Amanda n-a mai insistat. S-a dovedit c\u0103 sunase din cu totul alte motive. \u2014 Ascult\u0103, i-a ordonat ea \u00een\u021bepat\u0103. Trebuie s\u0103 aranjez o \u015fedin\u021b\u01031 cu Theo. \u2014O \u015fedin\u021b\u0103? Pre\u021b de-o clip\u0103, Hugo a fost nedumerit; \u015fi l-a imaginat pe Theo \u00een pantaloni trei sferturi, cu o \u015fapc\u0103 de tweed \u015fi cu o pu\u015fc\u0103 sprijinit\u0103 pe bra\u021bul gr\u0103su\u021b. Dup\u0103 care \u015fi-a dat seama despre ce era vorba. \u2014Vrei s\u0103 spui c\u0103 inten\u021bionezi s\u0103-i faci ni\u015fte poze? \u2014Da\u2019 ce crezi c-am vrut s\u0103 spun? Credeai c\u0103 m\u0103 refer la deschiderea sezonului de v\u00e2n\u0103toare? Pentru numele lui Dumnezeu, Hugo! \u2014Dar pentru ce sunt fotografiile? Hugo a ignorat ultima propozi\u021bie a Amandei \u015fi faptul c\u0103 exact la asta se g\u00e2ndise. \u2014Pentru un articol \u00eentr-o revist\u0103, i-a s\u0103rit mu\u015ftarul Amandei. \u015ei-acum, spune-mi care e programul lui? C\u00e2nd e liber? \u2014Theo n-are program. Se duce la cre\u015f\u0103, se \u00eentoarce acas\u0103 la pr\u00e2nz, \u00eel hr\u0103nesc, m\u0103 joc cu el, \u00ee\u015fi bea ceaiul, se mai joac\u0103 pu\u021bin, dup\u0103 care vine momentul s\u0103 facem baie... \u2014Mai sl\u0103be\u015fte-m\u0103 cu nenorocitele astea de detalii, a urlat Amanda. Deci, \u00een esen\u021b\u0103, dup\u0103-amiezile e acas\u0103, da? \u2014Exact. Dar despre ce e articolul \u0103la? Hugo cobor\u00e2se din nou vocea, con\u015ftient c\u0103 Shauna asculta cu mare aten\u021bie sub pretextul c\u0103 aranja ni\u015fte exemplare din Country Lives pe o m\u0103su\u021b\u0103 din apropiere. \u2014Despre mine \u015fi Theo. \u2014Ce anume legat de tine \u015fi Theo? \u2014E despre via\u021ba mea \u00een calitate de mam\u0103 care munce\u015fte. Cum jonglez cu cariera \u015fi cu responsabilit\u0103\u021bile domestice. Cum \u00eencerc s\u0103 lucrez \u00een timp ce \u00eemi men\u021bin via\u021ba de familie. \u2014Cum? a izbucnit Hugo. \u2014E un fenomen bine cunoscut al vie\u021bii moderne, i-a replicat Amanda. \u015ei e foarte stresant. \u2014Dar tu nu jonglezi cu serviciul \u015fi responsabilit\u0103\u021bile domestice, i-a atras aten\u021bia Hugo, hot\u0103r\u00e2t s\u0103 nu-\u015fi ias\u0103 din pepeni. A \u00eencercat s\u0103 n-o bage \u00een seam\u0103 pe Shauna care continua s\u0103 se foiasc\u0103 \u00een jurul m\u0103su\u021bei. \u2014 Ba jonglez. A\u015fa o s\u0103 scrie \u015fi-n articol: \u201eAmanda Hardwick: Cum \u00eembin cariera \u015fi cre\u015fterea copilului\u201c. E vorba de modul \u00een care am reu\u015fit s\u0103 dep\u0103\u015fesc provoc\u0103rile legate de cre\u015fterea copilului, ca s\u0103 dau un exemplu mamelor care vor s\u0103 se \u00eentoarc\u0103 la serviciu. Lui Hugo i-au r\u0103s\u0103rit \u00een minte nenum\u0103ratele provoc\u0103ri legate de cre\u015fterea copilului pe care le v\u0103zuse la Chicklets. A rev\u0103zut-o pe Sue, terminat\u0103 din cauza st\u0103rii de vom\u0103, dar hot\u0103r\u00e2t\u0103 s\u0103 ajung\u0103 la birou. Pe Barbara, avocata cea mare \u015fi tare, pl\u00e2ng\u00e2nd lipit\u0103 de peretele coridorului. Pe el, alerg\u00e2nd de la cre\u015f\u0103 la serviciu, marcat de teama cresc\u00e2nd\u0103 de a nu gre\u015fi nic\u0103ieri. Ce \u015ftia Amanda despre toate astea? \u015ei mai erau. \u015ei-a adus aminte de el \u015fi de Theo \u00een ambulan\u021b\u0103. De Theo cu erup\u021bia lui, de el \u00eentr-o stare de panic\u0103 isteric\u0103. Dar despre astea ce \u015ftia Amanda? Sau despre scenariile cotidiene \u2013 de pild\u0103, Theo url\u00e2nd, furios \u015fi plictisit, coco\u021bat \u00eentr-un c\u0103rucior de supermarket. F\u0103r\u0103 \u00eendoial\u0103 c\u0103, pentru Amanda, a merge s\u0103 faci cump\u0103r\u0103turi cu un copil \u00eensemna s\u0103 te plimbi prin Harvey Nichols cu progenitura \u00eembr\u0103cat\u0103 \u00een piele de leopard, cu un asistent personal \u015fi cu o pereche de pantofi cu toc. \u2014Am s\u0103 fiu un reper pentru mamele care muncesc, l-a anun\u021bat Amanda \u00eeng\u00e2mfat\u0103. Din acest motiv, revista asta vrea s\u0103 fac\u0103 un material despre mine \u015fi despre Theo. Despre via\u021ba mea epuizant\u0103, dar plin\u0103 de satisfac\u021bii, \u00een calitate de editor la o revist\u0103 glossy, dar \u015fi \u00een calitate de mam\u0103 ocupat\u0103. \u2014Dar tu nu ai o via\u021b\u0103 \u00een calitate de mam\u0103 ocupat\u0103, a m\u00e2r\u00e2it Hugo. Pe asta mi-ai pasat-o mie. \u2014Nu \u00eencepe s\u0103-mi ataci munca! a \u021bipat Amanda. \u015etii cum este s\u0103-\u021bi la\u015fi copilul \u00een urm\u0103, pentru perioade lungi de timp, numai ca s\u0103 po\u021bi s\u0103 munce\u015fti? \u2014La ce te referi? Hugo str\u00e2ngea receptorul at\u00e2t de tare, c\u0103 pumnul i s-a albit. Felul \u00een care Amanda min\u021bea \u00eei t\u0103ia respira\u021bia. De la \u00eenceput, se exprimase foarte limpede: se re\u00eentorcea la munc\u0103 pentru propria ei satisfac\u021bie. \u2014Vezi! Ai o reac\u021bie tipic masculin\u0103! a urlat ea triumf\u0103toare. Porc misogin ce e\u015fti! La auzul acestor vorbe, Hugo aproape c\u0103 s-a sufocat. P\u00e2n\u0103 c\u00e2nd \u015fi-a revenit, Amanda se ambalase din nou. \u2014 Eu m\u0103 lupt cu clasica dilem\u0103 a oric\u0103rei mame care munce\u015fte, \u00eei declara ea. Sincer vorbind, n-ai nici o \u015fans\u0103 s\u0103 c\u00e2\u015ftigi. Fie e\u015fti perceput\u0103 ca o mol\u00e2ie care st\u0103 \u00eenchis\u0103 \u00een cas\u0103 \u015fi schimb\u0103 scutece, fie e\u015fti privit\u0103 ca o carierist\u0103 f\u0103r\u0103 scrupule, care e chitit\u0103 s\u0103-\u015fi satisfac\u0103 propriile ambi\u021bii egoiste. \u2014Sunt de acord, a spus Hugo. \u2014Poftim! a exultat Amanda. E\u015fti de acord! \u2014Sunt de acord c\u0103 asta e clasica dilem\u0103 a mamelor care \u015fi muncesc, i-a explicat Hugo. Dar nu sunt de acord c\u0103 dilema asta te prive\u015fte \u015fi pe tine. \u2014Tipic, a pufnit Amanda furioas\u0103. Femeile ca mine, pur \u015fi simplu, nu pot s\u0103 c\u00e2\u015ftige. \u2014\u00cem? \u2014Exact asta i-am spus \u015fi redactorului de la revista asta ieri, la mas\u0103 la Gary Rhodes. Apropo, e un loc grozav. \u2014Da? Hugo s-a g\u00e2ndit sup\u0103rat la pr\u00e2nzurile luate de el \u00een picioare, m\u00e2nc\u00e2nd Weetabix sau spaghete direct din crati\u021b\u0103, ascult\u00e2nd, f\u0103r\u0103 s\u0103 vrea, The Archers. \u2014Mmm. Au o list\u0103 fabuloas\u0103 de \u015fampanii \u015fi o perspectiv\u0103 splendid\u0103 asupra Gherkin-ului. \u00cen orice caz, ne-am decis c\u0103 un articol care s\u0103 m\u0103 prezinte pe mine, \u00een calitate de mam\u0103 care \u015fi lucreaz\u0103, nu e numai interesant, e important. E o ocazie ca s\u0103 fie puse \u00een lumin\u0103 sacrificiile pe care trebuie s\u0103 le fac\u0103 mamele care lucreaz\u0103. Compromisurile cu care trebuie s\u0103 fie de acord. Deciziile dureroase care sunt necesare pentru ca femeile astea s\u0103 poat\u0103 combina, la modul armonios, biroul \u015fi c\u0103minul, bla, bla, bla \u2013 ai prins ideea. O s\u0103 m\u0103 \u00eentorc \u00een urm\u0103toarele zile. Te anun\u021b. \u2014Te \u00eentorci? a icnit Hugo. \u2014P\u0103i, altfel cum mama naibii o s\u0103 ne fotografieze \u00eempreun\u0103? Hugo a sim\u021bit c\u0103 i se face r\u0103u. Nu voia ca Amanda s\u0103 se \u00eentoarc\u0103 acas\u0103. Nu voia absolut deloc. Se obi\u015fnuise cu absen\u021ba ei. Se dezobi\u015fnuise s\u0103-i vad\u0103 fa\u021ba. El \u015fi Theo se descurcau foarte bine f\u0103r\u0103 ea. Problemele de p\u00e2n\u0103 atunci fuseser\u0103 dep\u0103\u015fite, ba, uneori, Hugo chiar avea senza\u021bia c\u0103 \u015ftie ce face. \u00cei pl\u0103cea sentimentul pe care-l avea: c\u0103 el \u015fi copilul erau o echip\u0103. Ca \u00eentr-un club al b\u0103ie\u021bilor. Tat\u0103l \u015fi fiul. \u2014Trebuie s\u0103 plec, a zis Amanda voioas\u0103. Trebuie s\u0103 merg la o \u015fedin\u021b\u0103 despre gonadele aricilor-de-mare. \u2014Ce? \u2014E un ingredient crucial pentru cremele de corp. Doamne, Hugo! Tu chiar nu \u015ftii nimic? La \u00eencheierea convorbirii, Hugo s-a trezit uit\u00e2ndu-se nu la tr\u0103s\u0103turile r\u00e2njite ale Shaunei, ci la cele furioase ale lui Neil. Habar nu avea de c\u00e2nd st\u0103tea \u015feful lui acolo. \u2014Ascult\u0103, Fine, a zbierat el. \u00ce\u021bi mai dau o ultim\u0103 \u015fans\u0103. Vreau s\u0103 te duci, \u00een dup\u0103-amiaza asta, s\u0103 faci o prezentare pentru un apartament dintr-un proiect urban nou, care se nume\u015fte M\u00e2ndrie \u015fi prejudecat\u0103. \u2014Bine! Debaras\u00e2ndu-se, cu for\u021b\u0103, de g\u00e2ndurile legate de Amanda, Hugo s-a str\u0103duit s\u0103 par\u0103 c\u00e2t mai ner\u0103bd\u0103tor \u015fi st\u0103p\u00e2n pe situa\u021bie. Neil l-a privit suspicios. \u2014E nasol, fiindc\u0103 voiam s\u0103 m\u0103 duc chiar eu, dar a intervenit ceva destul de important \u015fi c\u00e2teva zile o s\u0103 lipsesc de la birou. Probabil tot restul s\u0103pt\u0103m\u00e2nii. Oricum, nici m\u0103car tu nu po\u021bi s-o faci de oaie de data asta. E simplu. Persoanele interesate s\u0103 vad\u0103 apartamentul practic au semnat deja actele. Tot ceea ce trebuie s\u0103 faci este s\u0103 te prezin\u021bi la dou\u0103 \u015fi jum\u0103tate \u015fi s\u0103 le deschizi u\u015fa. Ora dou\u0103 \u015fi jum\u0103tate. Era clar c\u0103 Neil uitase c\u0103 el nu lucreaz\u0103 dup\u0103-amiaza. Oare s\u0103 \u00eendr\u0103zneasc\u0103 s\u0103-i aduc\u0103 aminte, date fiind \u00eent\u00e2mpl\u0103rile precedente? Hugo \u015fi-a f\u0103cut rapid calculul. Era mult mai bine s\u0103 spun\u0103 da \u015fi s\u0103 sune la Chicklets, \u00een speran\u021ba c\u0103 personalul de-acolo o s\u0103-l mai \u021bin\u0103 pu\u021bin pe Theo. Sau, \u015fi mai bine, \u015fi-a spus Hugo, sim\u021bind un val de u\u015furare, putea s-o sune pe Alice. Nu zisese ea c\u0103 dac\u0103 mai are nevoie de ceva, poate s-o sune? \n\nAlice st\u0103tea \u015fi-i citea Rosei. Dar nu se concentra pe Cartea de atins \u015fi de sim\u021bit a lui Peter Rabbit. Alice se g\u00e2ndea la Hugo \u015fi la felul \u00een care acesta o atinsese \u015fi o sim\u021bise. Toat\u0103 diminea\u021ba nu fusese \u00een stare s\u0103 se g\u00e2ndeasc\u0103 la altceva. Chipul lui Hugo \u2013 frumos, sensibil, obosit \u2013 \u00eei plutise \u00een fa\u021ba ochilor. \u00cen degetele care \u00eentorceau paginile pentru Rosa, Alice a \u00eenceput s\u0103 simt\u0103 furnic\u0103turi c\u00e2nd \u015fi-a amintit cum m\u00e2ng\u00e2iase, cu ele, buzele lui Hugo sau cum \u00eei atinsese p\u0103rul. \u2014Uite cum cur\u0103\u021b\u0103 Doamna Tittlemouse urmele alea lipicioase, a murmurat Alice \u00een cre\u015ftetul de culoarea mierii al Rosei. Cu toate astea, g\u00e2ndurile lui Alice erau concentrate pe aftershave-ul lui Hugo, care avea un miros iute, de citrice. Parfumul acela delicios o obligase s\u0103 fac\u0103 o compara\u021bie cu felul \u00een care mirosea Jake \u00een ultima vreme. Chestiunea b\u0103ilor, pe care mama ei o considerase a fi destul de serioase cu multe luni \u00een urm\u0103, devenise, recent, \u015fi mai grav\u0103. Jake c\u0103p\u0103tase tendin\u021ba de a face, \u00eentre b\u0103i, pauze nu doar de o zi, a\u015fa cum proceda ea, ci de s\u0103pt\u0103m\u00e2ni \u00eentregi, ceea ce \u00eensemna c\u0103 devenise cam \u00eempu\u021bit. P\u0103rul lui, c\u00e2ndva str\u0103lucitor, acum ar\u0103ta, mai tot timpul, slinos. De asemenea, Alice observase c\u0103 Jake nu mai folosea s\u0103punul \u015fi avea tendin\u021ba s\u0103 fac\u0103 m\u0103trea\u021b\u0103. Nici unul din aspectele astea nu le-au fost de ajutor \u00een \u00eencerc\u0103rile de reconciliere. Ca s\u0103 nu pomeneasc\u0103 de acelea de a face sex. Acum, de fiecare dat\u0103 c\u00e2nd Jake \u00eencerca s-o ia \u00een bra\u021be, barba o zg\u00e2ria pe Alice pe fa\u021b\u0103 \u015fi-i umplea n\u0103rile cu miasma cald\u0103 \u015fi penetrant\u0103 a nesp\u0103l\u0103rii. Contrastul cu obrajii ra\u015fi ai lui Hugo \u015fi cu starea general\u0103 de cur\u0103\u021benie era absolut. \u2014Aici e mama lui Tom Kitten. \u00cel spal\u0103 pe fa\u021b\u0103 cu o c\u00e2rp\u0103 minunat de pufoas\u0103\u2026 Ce bine-ar fi dac\u0103 mama lui Tom Kitten ar putea s\u0103-l spele \u015fi pe tat\u0103l Rosei, s-a g\u00e2ndit Alice. \u2014Ooo, draga mea. \u00c3sta e telefonul. M\u0103 duc s\u0103 r\u0103spund. Alice \u015fi-a a\u015fezat fiica pe podea cu aten\u021bie \u015fi a \u00eentors pagina la ilustra\u021bia unde doamna Tiggywinkle at\u00e2rna pe s\u00e2rm\u0103 un covora\u015f din piele de oaie. \u00cen timp ce Rosa a \u00eenceput s\u0103 trag\u0103, curioas\u0103, de materialul pufos, Alice a traversat camera \u015fi a ridicat receptorul. Spera, p\u00e2n\u0103 la ultima fibr\u0103 din trup, c\u0103 era Hugo. \u015ei chiar el era. \u2014Alice. Slav\u0103 Domnului c\u0103 e\u015fti acolo. Crezi c-ai putea... \u2014Sigur, a r\u0103spuns ea z\u00e2mbind, c\u00e2nd Hugo a terminat de explicat. \u2014Alice nu mai z\u00e2mbea acum. Unde naiba era Hugo? Locul de joac\u0103 se golea de oameni. Pe m\u0103sur\u0103 ce soarele disp\u0103rea, \u00eencet, de pe cerul de prim\u0103var\u0103 timpurie, ultimele mame \u015fi-au pus bebelu\u015fii \u00een c\u0103rucioare. De pe banc\u0103, Alice le-a urm\u0103rit cum au plecat c\u0103tre st\u00e2lpii de iluminat care se aprindeau \u00een cap\u0103tul \u00eendep\u0103rtat al parcului. Hugo spusese c-o s\u0103 se \u00eent\u00e2lneasc\u0103 \u015fi-o s\u0103-l ia pe Theo la trei \u015fi jum\u0103tate. Cel mai t\u00e2rziu. \u015ei-acum ce or\u0103 era? Alice s-a uitat la ceas. Se apropia de cinci \u015fi jum\u0103tate. Culoarea cerului se schimbase dintr-un albastru apos c\u0103tre un cenu\u015fiu-v\u00e2n\u0103t \u00eentunecat. Trunchiurile copacilor se \u00eentunecaser\u0103, iar luminile de la toalete se aprinseser\u0103. Dou\u0103 m\u0103turi erau \u00eencruci\u015fate la intrare; Alice s-a g\u00e2ndit c\u0103 acesta era simbolul antic \u015fi universal recunoscut al celor care se apucau s\u0103 cure\u021be toaletele. P\u00e2n\u0103 acum, fusese o dup\u0103-amiaz\u0103 distractiv\u0103. Theo \u015fi Rosa s-au \u00een\u021beles foarte bine; \u00een felul acela solemn \u015fi concentrat \u00een care se \u00een\u021beleg copiii. Alice a observat c\u0103 Theo dep\u0103\u015fise greut\u0103\u021bile ini\u021biale din via\u021ba p\u0103rin\u021bilor \u015fi devenise un copil sur\u00e2z\u0103tor, vesel, adorabil \u015fi buc\u0103lat. \u015ei era minunat s-o vad\u0103 pe Rosa, care se \u00eent\u00e2lnea rareori cu al\u021bi copii, interac\u021bion\u00e2nd at\u00e2t de bine cu un confrate. Privindu-i pe copii, Alice s-a g\u00e2ndit, cu nostalgie, de\u015fi pentru scurt\u0103 vreme, la cum ar fi ca Rosa s\u0103 aib\u0103 un fr\u0103\u021bior. Apoi \u015fi-a scos din minte g\u00e2ndul acesta. Date fiind v\u00e2rsta ei \u015fi, mai ales, circumstan\u021bele, a\u015fa ceva nu avea cum s\u0103 se mai \u00eent\u00e2mple. Starea de voie bun\u0103 a copiilor se risipea v\u0103z\u00e2nd cu ochii. Pe banc\u0103, Rosa, a\u015fezat\u0103 pe genunchii lui Alice, a \u00eenceput s\u0103 pl\u00e2ng\u0103, flutur\u00e2ndu-\u015fi sup\u0103rat\u0103 ursule\u021bul roz fosforescent. Theo, care st\u0103tea \u00een c\u0103ruciorul Rosei, scotea sunete iritate, prevestitoare de pl\u00e2ns. Alice s-a uitat din nou la ceas \u015fi s-a \u00eencruntat. Lui Hugo nu-i st\u0103tea deloc \u00een caracter s-o dezam\u0103geasc\u0103 a\u015fa. F\u0103r\u0103 \u00eendoial\u0103 c\u0103 exista o explica\u021bie ra\u021bional\u0103, dar femeia \u00ee\u015fi pierdea, cu fiecare minut, capacitatea de a-\u015fi imagina care putea fi respectiva explica\u021bie. Alice i-a mai dus o dat\u0103 pe copii la leag\u0103ne. Dar p\u00e2n\u0103 \u015fi Theo, care p\u0103rea s\u0103 aib\u0103 un apetit nelimitat pentru zburatul prin aer \u00eenchis \u00een cu\u015fca cea mic\u0103 a leag\u0103nului, se s\u0103turase. Buza de jos \u00eei ie\u015fise \u00een afar\u0103, iar ochii \u00eentuneca\u021bi, care mai devreme fuseser\u0103 veseli, deveniser\u0103 ostili. Pl\u00e2nsetul Rosei a urcat cu c\u00e2teva octave c\u00e2nd ursule\u021bul roz fosforescent i-a c\u0103zut din m\u00e2n\u0103, pe p\u0103m\u00e2ntul de sub banc\u0103. Alice s-a aplecat repede \u015fi l-a ridicat. Abia de cur\u00e2nd reu\u015fise s\u0103 elibereze din sertarul cu chilo\u021bi m\u00e2na de juc\u0103rii, inclusiv ursule\u021bul acela, care reprezentau tot ceea ce mai putuse salva din cadourile care-i fuseser\u0103 trimise Rosei la na\u015ftere. Restul fusese donat de Jake, cu mult timp \u00een urm\u0103, ad\u0103posturilor pentru vagabonzi. C\u00e2nd \u00eei fusese prezentat, Rosa se aruncase asupra ursule\u021bului cu un strig\u0103t de \u00eenc\u00e2ntare \u015fi-l str\u00e2nsese la piept ca pe un prieten pierdut. Ceea ce mama ei presupunea c\u0103 \u015fi era. Pe Alice o cuprinsese disperarea. Cercetase cu mare aten\u021bie fiecare siluet\u0103 abia conturat\u0103, apoi trec\u0103toare, dar nici una dintre ele nu se dovedise a fi Hugo. Trebuia s\u0103 plece \u00een cur\u00e2nd. O femeie singur\u0103, vulnerabil\u0103, cu doi copii \u015fi mai vulnerabili nu avea ce s\u0103 caute noaptea pe-afar\u0103. \u015ei nici m\u0103car nu era o noapte cald\u0103. A\u015fez\u00e2nd-o pe Rosa \u00een portbebe, \u00een pozi\u021bia ei preferat\u0103, cu fa\u021ba \u00eenainte, iar pe Theo \u00eenvelindu-l str\u00e2ns \u00een c\u0103rucior, Alice s-a decis s\u0103 mai fac\u0103 un tur al parcului. \u00cen timp ce \u00eempingea c\u0103ruciorul pe alei, Alice fixa am\u0103r\u00e2t\u0103 asfaltul. Sup\u0103rarea cauzat\u0103 de faptul c\u0103 Hugo nu ap\u0103ruse era condimentat\u0103 cu o dezam\u0103gire s\u0103lbatic\u0103. Nu era numai c\u0103 voia s\u0103-l vad\u0103 ca s\u0103 i-l dea pe Theo \u015fi s-o poat\u0103 duce pe Rosa acas\u0103, pentru ceai. Alice voia s\u0103-l vad\u0103 pe el. Pe el. Ceea ce la \u00eenceput fusese mil\u0103, apoi curiozitate, \u015fi-apoi amuzament generat de incapacitatea lui Hugo de a face fa\u021b\u0103 rolului de tat\u0103, se transformase \u00eentr-o atrac\u021bie absolut serioas\u0103. Seara precedent\u0103, dup\u0103 sperietura cu erup\u021bia lui Theo, cristalizase ceea ce Alice nu voise s\u0103 recunoasc\u0103 mai devreme; atrac\u021bia pe care o sim\u021bea fa\u021b\u0103 de Hugo de fiecare dat\u0103 c\u00e2nd \u00eel vedea. Hugo era \u015farmant \u015fi interesant \u015fi haios. Avea o frumuse\u021be elegant\u0103, \u00eentunecat\u0103, pe care nici m\u0103car nop\u021bile \u00eentrerupte, copiii care vars\u0103 m\u00e2ncare \u015fi o evident\u0103 incapacitate de a c\u0103lca rufele nu o puteau \u015ftirbi; ba mai mult, \u00eei ad\u0103ugau un aer vulnerabil. G\u00e2ndindu-se la el, Alice a sim\u021bit un val de pl\u0103cere. Dragoste? Alice s-a oprit din mers. Oare asta era? Sau nu era vorba dec\u00e2t de o dorin\u021b\u0103 fizic\u0103? Dar Alice a realizat c\u0103 nu dorin\u021ba fizic\u0103 era cea care-i f\u0103cea inima s\u0103 se topeasc\u0103 de fiecare dat\u0103 c\u00e2nd \u00eel vedea pe Hugo cu Theo. Jake, \u00een ciuda personajului de p\u0103rinte perfect, nu se comportase niciodat\u0103 la fel de natural cu Rosa. \u015ei ce altceva dec\u00e2t dragostea sau ceva similar ei putea s\u0103 explice tandre\u021bea cu care \u00eel privise cu coada ochiului, \u00een ambulan\u021b\u0103, pe Hugo, care amu\u021bise din cauza grijilor? El avusese nevoie de ajutor atunci c\u00e2nd fusese vorba de schimbatul scutecelor, dar nu avea nevoie de nici o explica\u021bie \u00een momentele care contau cu-adev\u0103rat. Era limpede c\u0103 Theo era centrul vie\u021bii lui. \u00cen timp ce centrul vie\u021bii lui Jake era \u2013 ce? \u00cen esen\u021b\u0103, gunoiul, s-a g\u00e2ndit Alice. O anun\u021base c\u0103 \u00een s\u0103pt\u0103m\u00e2na aia nu va putea s-o ajute s-o culce pe Rosa fiindc\u0103 se lega cu lan\u021buri de ni\u015fte containere de gunoi \u00eempreun\u0103 cu Joss \u015fi Jessamy ca s\u0103 conving\u0103 consiliul s\u0103 recicleze nou\u0103zeci \u015fi nou\u0103 la sut\u0103 din tot gunoiul menajer. Alice se \u00eentreba dac\u0103 era posibil s\u0103 reciclezi a\u015fa de mult? O parte din gunoi nu era \u2013 \u00een fond \u2013 doar gunoi? \u00cen centrul parcului, era un pod nu prea \u00eenalt care traversa un r\u00e2u micu\u021b. Alice s-a oprit pe el, aplec\u00e2ndu-se peste balustrad\u0103 \u00een a\u015fa fel \u00eenc\u00e2t Rosa s\u0103 vad\u0103 apa care curgea vioaie pe dedesubt. Rosa a r\u00e2s, flutur\u00e2ndu-\u015fi ursule\u021bul fericit\u0103. Era fascinat\u0103 de ap\u0103. Mai ales de cea care ie\u015fea din robinetele de la cada de baie. \u00cen rarele ocazii c\u00e2nd asta se \u00eent\u00e2mpla. Judec\u00e2nd dup\u0103 morm\u0103ielile lui interesate, \u015fi lui Theo \u00eei pl\u0103cea apa. Alice l-a m\u00e2ng\u00e2iat pe cap cu afec\u021biune. Era cu-adev\u0103rat un b\u0103ie\u021bel dr\u0103gu\u021b. Uit\u00e2ndu-se la el cum chicotea \u00een timp ce fixa apa, at\u00e2t de fericit, at\u00e2t de ner\u0103bd\u0103tor s\u0103 fie amuzat, Alice a sim\u021bit un soi de indignare uluit\u0103 \u00een numele copilului. Cum putea cineva, chiar \u015fi Amanda Hardwick, s\u0103 lase copilul \u0103sta \u00een urm\u0103? \u015ei ce fel de tat\u0103 putea s\u0103 fac\u0103 a\u015fa ceva? Credin\u021ba lui Alice c\u0103 Hugo avea s\u0103 apar\u0103 disp\u0103ruse aproape cu totul. Ce naiba era \u00een capul lui de-i abandonase \u015fi pe ea, \u015fi pe Theo acolo? Oare \u00eel judecase complet gre\u015fit? Doar cu c\u00e2teva clipe \u00een urm\u0103 crezuse c\u0103 e \u00eendr\u0103gostit\u0103 de el. Dar oare nici el nu era cu nimic mai bun dec\u00e2t nevast\u0103-sa cea egoist\u0103 \u015fi iresponsabil\u0103? ", "tc \"Capitolul 23\" \u2014Aloooo! a strigat Hugo \u00een \u00eentuneric. Vocea i s-a rostogolit \u00een spa\u021biu produc\u00e2nd un ecou bubuitor. \u2014Aloo! E cineva acolo sus? Of, fir-ar al dracului! Fir-ar al dracului! Din nou i s-a p\u0103rut c\u0103 aude o mi\u015fcare. Dar, din nou, urechile \u00eei jucaser\u0103 o fest\u0103. Fir-ar s\u0103 fie! Ce naiba putea s\u0103 fac\u0103? Absolut nimic. Nu avea ce s\u0103 fac\u0103 p\u00e2n\u0103 c\u00e2nd unul dintre reziden\u021bii din M\u00e2ndrie \u015fi prejudecat\u0103 nu cobora \u00een parcarea subteran\u0103 \u00een care Hugo se \u00eencuiase ca un cretin. Dar de unde s\u0103 \u015ftie c\u0103 nenorocita de u\u015f\u0103 a parc\u0103rii, care din exterior se deschidea foarte simplu prin ap\u0103sarea clan\u021bei, avea nevoie de o nenorocit\u0103 de cheie ca s\u0103 te lase s\u0103 ie\u015fi, din nou, afar\u0103? \u015ei, mai exact, avea nevoie de o cheie pe care el nu o avea. Hugo s-a a\u015fezat pe treptele reci din beton, sim\u021bind cum frigul umed \u00eei p\u0103trunde prin pantalonii costumului \u00een dungi \u015fi medit\u00e2nd la pre\u021bul crescut pe care-l pl\u0103tea pentru str\u0103dania lui profesional\u0103. Hugo ajunsese \u00eenaintea clien\u021bilor ca s\u0103 se asigure c\u0103 apartamentul ar\u0103ta prezentabil. Ar\u0103tase. Apoi, \u00eentr-un moment nebunesc de exces de pruden\u021b\u0103, de care fosta sa persoan\u0103, cea din epoca londonez\u0103, ar fi r\u00e2s de s-ar fi pr\u0103p\u0103dit, Hugo se decisese s\u0103 verifice \u015fi parcarea subteran\u0103. Pentru orice eventualitate. S\u0103 adune orice ambalaje de dulciuri aruncate pe jos \u2013 chestii care nu trebuiau s\u0103 fie v\u0103zute. Dup\u0103 care urmase zgomotul mecanismului de \u00eenchidere a u\u015fii \u015fi con\u015ftientizarea faptului c\u0103 r\u0103m\u0103sese prizonier. Care a fost urmat\u0103, la scurt timp, de descoperirea c\u0103 mobilul nu-i func\u021biona \u00een subteran. Nu putea s-o contacteze nici pe Alice \u2013 care era singur\u0103, \u00een parc, cu copiii \u2013 \u015fi nici agen\u021bia. Hugo a mugit, s-a ridicat \u00een picioare \u00een\u021bepenit \u015fi-a \u00eenceput din nou s\u0103 se mi\u015fte, \u00een sus \u015fi-n jos, prin parcare. \u00centunericul \u0103la de nep\u0103truns era \u00eengrozitor. Pumnii \u00eel dureau \u015fi s\u00e2ngerau de c\u00e2t b\u0103tuse cu ei \u00een u\u015fa care d\u0103dea \u00eenspre sc\u0103ri. Pic\u0103turile care c\u0103deau constant de pe acoperi\u015f \u00eel c\u0103lcau pe nervi. Hugo \u015fi-a dat seama, tem\u0103tor, c\u0103 putea s\u0103 \u015fi moar\u0103 acolo. Putea s\u0103 fie g\u0103sit peste c\u00e2teva s\u0103pt\u0103m\u00e2ni, cu pielea sf\u00e2\u015fiat\u0103 de pe oase de \u015fobolanii pe care credea, din ce \u00een ce mai mult, c\u0103-i aude. Hugo a realizat, cu am\u0103r\u0103ciune, c\u0103 poten\u021bialii lui clien\u021bi veniser\u0103 \u015fi plecaser\u0103 cu multe ore \u00een urm\u0103. Spun\u00e2ndu-\u015fi, f\u0103r\u0103 \u00eendoial\u0103, c\u0103 agentul imobiliar nu se deranjase s\u0103 vin\u0103 la \u00eent\u00e2lnire. C\u00e2nd avea s\u0103 afle de asta, Neil urma s\u0103 ia foc. \u015ei Hugo mai \u015ftia c-o s\u0103-l concedieze. Cobor\u00e2se \u00een parcare \u00een calitate de angajat, dar era pu\u021bin probabil s\u0103 \u015fi ias\u0103 la fel. \u015ei totu\u015fi. Nu zisese Neil c\u0103 era plecat pentru tot restul s\u0103pt\u0103m\u00e2nii? Deci, oricum, nu putea s\u0103-l concedieze p\u00e2n\u0103 luni. \u015ei p\u00e2n\u0103 atunci, multe aveau s\u0103 se \u00eent\u00e2mple. De pild\u0103, cina cu Alice din weekend. Hugo s-a g\u00e2ndit la ea \u00eengrijorat. Probabil c\u0103-l a\u015ftepta l\u00e2ng\u0103 leag\u0103ne de ore \u00eentregi. Numai Dumnezeu putea s\u0103 \u015ftie unde-\u015fi \u00eenchipuia fata c\u0103 umbl\u0103 el. * * * \u00cen parc, Alice continua s\u0103 scruteze dep\u0103rtarea din ce \u00een ce mai \u00eentunecat\u0103, \u00eenc\u0103 lupt\u00e2ndu-se s\u0103 cread\u0103 c\u0103 b\u0103rbatul nu mai venea. Era furioas\u0103. \u015etia c\u0103 era cazul s\u0103 \u00eenceap\u0103 s\u0103 ridice scara de acostare. \u00cei d\u0103duse lui Hugo un centimetru de deget \u2013 de\u015fi, datorit\u0103 c\u00e2inelui de juc\u0103rie, nu centimetrul pe care l-ar fi vrut el. \u015ei, asemenea tuturor reprezentan\u021bilor sexului lui, el \u00eei luase toat\u0103 m\u00e2na. Iar acum credea c\u0103 totul i se cuvenea. \u00cen care caz, Hugo avea s\u0103 aib\u0103 o surpriz\u0103 \u015focant\u0103. Ea nu era nici sclava lui \u015fi nici nu-i era obligat\u0103 \u00een vreun fel. \u00cen primul r\u00e2nd, cina aia simandicoas\u0103 pe care i-o promisese n-avea s\u0103 mai aib\u0103 loc. Asta pl\u0103nuia Alice s\u0103-i spun\u0103. Dac\u0103 Hugo avea s\u0103 mai apar\u0103 vreodat\u0103. Auzind, dintr-odat\u0103, ni\u015fte pa\u015fi gr\u0103bi\u021bi, Alice s-a aplecat peste copii \u00eentr-un gest protector. A privit alarmat\u0103 cum, dinspre apus, o siluet\u0103 \u00eenalt\u0103, cu mi\u015fc\u0103ri stranii, se i\u021bea \u00eempleticindu-se c\u0103tre ea. \u2014Alice! \u2014Hugo. Unde dracu\u2019\u2026? Sup\u0103rat\u0103, Alice s-a scuturat de bra\u021bele care \u00eencercau s-o cuprind\u0103. Recunosc\u00e2ndu-\u015fi tat\u0103l, Theo a \u00eenceput s\u0103 pl\u00e2ng\u0103 cer\u00e2nd aten\u021bie. Hugo a c\u0103zut imediat \u00een genunchi, l\u00e2ng\u0103 c\u0103rucior. \u015ei-a s\u0103rutat fiul \u015fi l-a ciupit de m\u00e2nu\u021bele \u00eenghe\u021bate. Apoi, epuizat, s-a uitat la Alice. \u2014\u00cemi pare r\u0103u. Pieptul lui Hugo se umfla de parc\u0103 era lovit de un piston. S\u00e2ngele \u00eei bubuia \u00een creier. \u2014Am r\u0103mas blocat, a dat el o explica\u021bie lamentabil\u0103. \u2014Blocat? a exclamat Alice. Mai bine de trei ore? Hugo se a\u015fteptase ca Alice s\u0103 fie sup\u0103rat\u0103, dar furia asta dezl\u0103n\u021buit\u0103 l-a \u015focat. Motivele pentru care \u00eent\u00e2rziase erau reale \u015fi dramatice, chiar dac\u0103 Hugo ezita s\u0103 i le dezv\u0103luie de team\u0103 ca Alice s\u0103 nu-l cread\u0103 idiot. A\u015fa cum era evident c\u0103-l considerase omul care \u00eel salvase \u00eentr-un final: un domn \u00een v\u00e2rst\u0103 care venise s\u0103-\u015fi ia ma\u015fina cam rablagit\u0103 \u2013 un Reliant Robin. T\u0103cerea lui a scos-o \u015fi mai tare din s\u0103rite pe Alice. \u2014Nici m\u0103car n-o s\u0103-mi dai o explica\u021bie? a tunat ea. Of, \u00een fond, ce mai conteaz\u0103? Poftim, uite-\u021bi fiul. Acum c\u0103 ai catadicsit, \u00een sf\u00e2r\u015fit, s\u0103 apari, o duc \u015fi eu pe Rosa acas\u0103. \u2014Alice, te rog, s-a b\u00e2lb\u00e2it Hugo. \u00cemi pare r\u0103u. Sincer, \u00eemi pare r\u0103u. Vezi tu... Dar Alice \u00eei \u00eentorsese spatele. \u2014Te sun mai t\u00e2rziu? a \u00eencercat Hugo. \u2014Nu te obosi. B\u0103rbatul era \u00eengrozit. \u2014S\u0103 nu te sun\u2026 dar, Alice! \u00dei-am spus c\u0103-mi pare r\u0103u. Ascult\u0103, e ridicol \u015fi n-am vrut s\u0103-\u021bi zic, dar am r\u0103mas \u00eencuiat \u00eentr-o parcare subteran\u0103. Jum\u0103tate din dup\u0103-amiaz\u0103. \u2014Nu mai spune? a zis Alice nevenindu-i s\u0103 cread\u0103. Felul \u00een care \u00eel privea se traducea prin faptul c\u0103 avea dubii c\u0103 p\u00e2n\u0103 \u015fi el putea s\u0103 fie at\u00e2t de cretin. \u2014Ei, \u00eemi pare r\u0103u pentru ce-ai p\u0103\u021bit. Dar eu plec acum. La revedere. \u2014Dar ne vedem s\u0103mb\u0103t\u0103, a \u00eeng\u0103imat Hugo. Pentru cin\u0103, \u021bii minte? \u2014De fapt, n-o s\u0103 pot s\u0103 ajung. \u2014N-o s\u0103\u2026? Hugo c\u0103uta cu disperare cuvintele care s-o conving\u0103 s\u0103 se r\u0103zg\u00e2ndeasc\u0103. \u00cen fond, ceea ce se \u00eent\u00e2mplase nu fusese din vina lui. Nu \u00een totalitate. \u2014Dar am f\u0103cut rezervare la Allingham House, s-a lamentat el. Alice a tras ad\u00e2nc aer \u00een piept. Allingham House. Sigur c\u0103 auzise de locul \u0103la. Toat\u0103 lumea din Bath auzise. Era un conac \u00een stil iacobin care fusese transformat \u00eentr-un hotel ame\u021bitor de scump, plasat \u00een decorul campestru din afara ora\u015fului. Era o filial\u0103 a unui club londonez la mod\u0103 \u015fi se zvonea c\u0103 devenise un loc c\u0103utat de celebrit\u0103\u021bile care erau libere \u00een weekend. Hotelul avea o reputa\u021bie incitant\u0103 \u015fi decadent\u0103, un centru de frumuse\u021be de ultim\u0103 or\u0103 cu tratamente sofisticate \u015fi piscine uria\u015fe \u00een interior \u015fi exterior. Jake n-ar fi dus-o acolo nici \u00eentr-un milion de ani. Alice a ezitat, dureros de tentat\u0103. Dup\u0103 at\u00e2ta vreme \u00een care fusese privat\u0103 de toate formele de lux care, c\u00e2ndva, considerase c\u0103 i se cuvin, ideea de a merge la un centru de frumuse\u021be exercita asupra ei o form\u0103 de seduc\u021bie c\u0103reia \u00eei era aproape imposibil s\u0103 reziste. \u00cen New York, mergea la un astfel de centru o dat\u0103 pe s\u0103pt\u0103m\u00e2n\u0103. Cu toate astea\u2026 \u2014N-o s\u0103 pot s\u0103 ajung, a repetat ea. \u00cenainte ca Hugo s\u0103 mai apuce s\u0103 spun\u0103 ceva, un obiect mic \u015fi roz a zburat prin aer \u015fi a c\u0103zut \u00een ap\u0103 f\u0103c\u00e2nd b\u00e2ld\u00e2b\u00e2c. Moment \u00een care Rosa a scos un urlet de s\u0103 \u021bi se ridice p\u0103rul pe ceaf\u0103. \u2014Fir-ar al dracului! a morm\u0103it Alice. \u2014Ce s-a \u00eent\u00e2mplat? a \u00eentrebat Hugo uit\u00e2ndu-se \u00een ap\u0103. Ce e? A sc\u0103pat ceva? \u2014Ursule\u021bul, i-a r\u0103spuns Alice agitat\u0103. E \u00eennebunit\u0103 dup\u0103 ursule\u021bul \u0103la. E preferatul ei. Hugo s-a uitat cu aten\u021bie \u00een apa de sub pod. Curgea repede \u015fi ursule\u021bul luminos, care c\u0103zuse ini\u021bial printre ni\u015fte ramuri, \u00eencepuse deja s\u0103 se deta\u015feze de ele. Avea s\u0103 scape \u00een c\u00e2teva secunde. \u00cen timp ce Rosa \u021bipa isteric, iar Alice se chinuia \u00een van s-o lini\u015fteasc\u0103, Hugo \u015fi-a dat seama c\u0103 nu prea avea de ales. Toate \u015fansele lui de a o face pe Alice s\u0103 revin\u0103 la sentimente mai bune, de a o calma pe Rosa \u015fi pe Theo, care \u00eencepuse \u015fi el s\u0103 sc\u00e2nceasc\u0103, toate depindeau de un singur lucru. De salvarea juc\u0103riei. Hugo a calculat rapid. Ma\u015fina era parcat\u0103 \u00een fa\u021ba por\u021bilor de acces \u00een parc; oare s\u0103 se urce \u00een ea \u015fi s\u0103 fug\u0103 dup\u0103 juc\u0103rie \u00een josul r\u00e2ului, p\u00e2n\u0103 la urm\u0103torul pod, \u00een speran\u021ba c-avea s-ajung\u0103 la timp ca s\u0103 pescuiasc\u0103 ursule\u021bul? Dar, dat\u0103 fiind viteza curentului din ap\u0103, existau mari \u015fanse ca juc\u0103ria s\u0103 ajung\u0103 la urm\u0103torul pod \u00eenaintea lui sau s\u0103 se scufunde \u00eentr-un morm\u00e2nt de ape cu mult timp \u00eenainte. Era crucial s\u0103 \u021bin\u0103 animalul \u00een raza privirilor. Ursul se eliberase acum dintre ramuri \u015fi, \u00eentors cu fa\u021ba \u00een sus, \u00eencepuse s\u0103 alunece \u00een aval cu o vitez\u0103 care lui Hugo i se p\u0103rea imposibil\u0103. B\u0103rbatul \u015fi-a dat seama c\u0103 nu exista dec\u00e2t o singur\u0103 solu\u021bie. \u015ei-a scos haina \u015fi cravata. \u2014Uite, i-a zis el lui Alice pun\u00e2ndu-i-le \u00een bra\u021be. \u00deine-le un minut, te rog. Apoi a s\u0103rit peste g\u0103rdule\u021bul vopsit \u00een alb din cap\u0103tul aleii \u015fi s-a aruncat \u00een iarba care \u015ferpuia de-a lungul r\u00e2ului. Hugo abia mai z\u0103rea ceva din pricina luminii din ce \u00een ce mai sc\u0103zute, dar \u00een ap\u0103, undeva \u00een fa\u021ba lui, o pat\u0103 mic\u0103 de roz \u00eei confirma c\u0103 \u021binea pasul cu ursule\u021bul. \u00cen vreme ce r\u00e2ul se apropia de un cot, lui Hugo au \u00eenceput s\u0103-i creasc\u0103 speran\u021bele c\u0103 juc\u0103ria avea s\u0103 se opreasc\u0103 \u00een mal \u00eempins\u0103 de for\u021ba apei. Apoi s-a lovit, violent, de ceva dur \u015fi \u021bepos. \u2014Fir-ar al dracului! a \u00eenjurat Hugo, \u021bop\u0103ind de durere \u015fi d\u00e2ndu-\u015fi seama c\u0103 se lovise, \u00eent\u00e2i cu picioarele, de un gard din s\u00e2rm\u0103 ghimpat\u0103 pus\u0103 pe trei r\u00e2nduri, care f\u0103cea separarea dintre parc \u015fi c\u00e2mpul din vecin\u0103tate. Dar nu avea vreme s\u0103-\u015fi pl\u00e2ng\u0103 de mil\u0103 sau s\u0103 estimeze pagubele. \u00cen joc era via\u021ba unui urs, fericirea unui copil \u015fi, aproape la fel de important, o rela\u021bie pe care el voia s-o continue. Ce mai contau c\u00e2teva zg\u00e2rieturi \u00een compara\u021bie cu toate astea? Hugo s-a dat cu c\u00e2\u021biva pa\u015fi \u00eenapoi, apoi s-a repezit \u00eenainte \u015fi a s\u0103rit peste gardul din s\u00e2rm\u0103 ghimpat\u0103. A aterizat pe un morman de bolovani \u015fi \u015fi-a sucit glezna, dar durerea \u00eengrozitoare produs\u0103 de accident nu era nimic pe l\u00e2ng\u0103 agonia cauzat\u0103 de faptul c\u0103 nu mai vedea pata roz \u00een r\u00e2u. Hugo s-a luptat s\u0103 \u00eenainteze printre tufi\u015furi. C\u00e2nd a ie\u015fit de dup\u0103 ele, spre bucuria \u015fi u\u015furarea lui, a observat c\u0103 ursule\u021bul era undeva, \u00een fa\u021ba lui, \u00eenot\u00e2nd viteje\u015fte \u00een apa care devenise mult mai ad\u00e2nc\u0103. O perspectiv\u0103 mult mai pu\u021bin \u00eembucur\u0103toare o reprezentau zidul \u015fi podul care se \u00eentrez\u0103reau \u00een fa\u021ba lui Hugo. Ajunsese \u00een cap\u0103tul c\u00e2mpului \u015fi intra acum \u00een ora\u015f. Din partea cealalt\u0103 a zidului se auzea zgomotul ma\u015finilor. P\u00e2n\u0103 c\u00e2nd o s\u0103 traverseze el drumul care p\u0103rea aglomerat, ursule\u021bul avea s\u0103 dispar\u0103. F\u0103r\u0103 s\u0103 ezite \u00een fa\u021ba inevitabilului, Hugo a alergat p\u00e2n\u0103 \u00een cap\u0103tul malului, apoi a s\u0103rit \u00een ap\u0103. A urlat din cauza durerii \u015fi a apei reci. \u015eocul aproape c\u0103 i-a oprit inima \u00een loc, iar apa era chiar mai \u00eenghe\u021bat\u0103 dec\u00e2t \u00ee\u015fi imaginase. \u00cen plus, curentul era mult mai puternic dec\u00e2t i se p\u0103ruse. Urm\u0103rindu-l agitat\u0103 din amonte, Alice a \u021bipat la r\u00e2ndul ei c\u00e2nd a v\u0103zut, \u00eengrozit\u0103, cum silueta \u00een fug\u0103 a lui Hugo \u00ee\u015fi schimb\u0103 brusc direc\u021bia \u015fi se cufund\u0103 \u00een ap\u0103. Dintr-odat\u0103, a sim\u021bit c\u0103-i vine s\u0103 vomite. Ea fusese cea care-l \u00eempinsese la asta. Hugo nu plecase \u00een c\u0103utarea ursule\u021bului dec\u00e2t ca s\u0103 fie iertat. Ca s\u0103-i demonstreze c\u0103-i p\u0103rea r\u0103u fiindc\u0103 \u00eent\u00e2rziase. \u015ei s\u0103-i confirme c\u0103-i p\u0103sa. Of, Alice nu voise s\u0103 fie oribil\u0103. Sincer, chiar nu voise. Era obosit\u0103 \u015fi sup\u0103rat\u0103. At\u00e2t! \u015ei de ce? Ce mai conta o a\u015fteptare de o or\u0103 \u015fi ceva \u00een parc pe l\u00e2ng\u0103 via\u021ba unui om? Nu-l judecase gre\u015fit. Nici pe departe. Acum era evident. Lipsa de egoism \u015fi de ezitare a lui Hugo, atunci c\u00e2nd se repezise dup\u0103 urs, \u00eei restabilise toat\u0103 \u00eencrederea \u00een el. Era o dovad\u0103 clar\u0103 de dragoste. C\u00e2nd Hugo a disp\u0103rut \u00een apa de sub pod, r\u0103m\u00e2n\u00e2nd numai un punct \u00eentunecat \u00een r\u00e2ul cenu\u015fiu \u015fi \u00eenspumat, Alice \u015fi-a \u00eempreunat m\u00e2inile \u00een agonie. \u2014Hugo! a \u021bipat ea. Ursule\u021bul nu conteaz\u0103. Ie\u015fi din ap\u0103! Dar Hugo n-a auzit-o. Nu mai auzea nimic altceva dec\u00e2t tumultul r\u00e2ului. Se \u00eenv\u00e2rtea \u00een mijlocul apei, purtat de curent \u015fi ag\u0103\u021b\u00e2ndu-se, \u00een mod nepl\u0103cut, de ierburile jegoase de pe fundul r\u00e2ului. Cursul de ap\u0103 o fi fost el \u00eengust, dar era ad\u00e2nc \u015fi mai puternic dec\u00e2t l\u0103sa s\u0103 se vad\u0103. Ursule\u021bul era tot \u00een fa\u021ba lui, dar nu reu\u015fea s\u0103-l apuce. Hugo a sim\u021bit cum bra\u021bul puternic al apei \u00eencepea s\u0103-l str\u00e2ng\u0103 din ce \u00een ce mai tare \u015fi cu mai mare vitez\u0103. Alarmat, \u015fi-a dat seama c\u0103 mormanul de bolovani de pe fund, de care se ancorase p\u00e2n\u0103 de cur\u00e2nd, era acum mult prea jos ca s\u0103 mai poat\u0103 ajunge cu picioarele la el. \u015ei ce era \u015fi mai r\u0103u era c\u0103 el \u015fi ursul alunecau c\u0103tre o mas\u0103 de ap\u0103 alb\u0103, care p\u0103rea c\u0103 fierbe. Era un baraj. Apa rece \u00eel lovea peste urechi \u015fi i se repezea \u00een gur\u0103, umpl\u00e2ndu-i-o cu un gust dubios. Rostogolindu-se ca o marionet\u0103, Hugo s-a uitat disperat \u00een sus, c\u0103tre cerul \u00eentunecat, \u015fi s-a \u00eentrebat dac\u0103 via\u021ba lui nu e cumva m\u0103car cu o idee mai pre\u021bioas\u0103 dec\u00e2t un pumn de nailon reflectorizant care probabil costa mai pu\u021bin de cinci lire. Barajul se apropia. Hugo, care intrase de-acum \u00een panic\u0103, a sim\u021bit sub picioare o for\u021b\u0103 colosal\u0103 care-l \u00eempingea \u00eenainte. Era o for\u021b\u0103 pe care loviturile lui disperate din picioare nu o impresionau deloc. Ramurile c\u0103zute \u00een r\u00e2u treceau pe l\u00e2ng\u0103 el \u00eentr-un ritm ame\u021bitor. Ursule\u021bul disp\u0103ruse, iar acum, c\u0103 apa \u00eei luase una dintre lentilele de contact, Hugo nu mai vedea nimic altceva dec\u00e2t spum\u0103 \u015fi ap\u0103. \u015ei nici nu mai auzea altceva dec\u00e2t plesc\u0103itul apei \u015fi g\u00e2f\u00e2ielile lui \u00eengrozite \u015fi dureroase. De ursule\u021b nu-i mai p\u0103sa oricum. Tot ceea ce mai conta era s\u0103 se salveze. De dragul lui Theo, dac\u0103 nu \u015fi din alte motive. Nu putea s\u0103-l lase singur pe lume. \u015ei nici cu Amanda. Fiindc\u0103 asta ar fi \u00eensemnat cam acela\u015fi lucru. Cu imaginea fiului s\u0103u arz\u00e2ndu-i \u00een minte, Hugo a f\u0103cut un ultim efort, un efort enorm \u015fi cumplit, ca s\u0103 se arunce \u00eenspre mal. A sim\u021bit cum piciorul i se love\u015fte de ceva \u015fi apoi alunec\u0103 pe malul m\u00e2los al r\u00e2ului. O secund\u0103 mai t\u00e2rziu, \u00eengrozit, Hugo se zb\u0103tea din toate puterile. Apoi, dup\u0103 \u00eenc\u0103 o secund\u0103, totul se terminase. Ceva ascu\u021bit \u00eei st\u0103tea lipit de fa\u021b\u0103. Ceva \u015fi mai ascu\u021bit i se \u00eenfipsese \u00een spate \u015fi \u00eentre picioare. U\u015furat, dar parc\u0103 nevenindu-i s\u0103 cread\u0103, Hugo a realizat c\u0103 era \u00eenfipt \u00eentr-o crac\u0103 de copac care c\u0103zuse pe jum\u0103tate \u00een ap\u0103. La numai c\u00e2\u021biva metri de el, r\u00e2ul se pr\u0103bu\u015fea \u00een cazanul \u00een fierbere al barajului. Zeul p\u0103rin\u021bilor intervenise \u00een favoarea lui. Sau poate fusese zeul ursule\u021bilor. Pentru c\u0103 acum, \u00een timp ce-\u015fi tr\u0103gea sufletul cutremurat \u015fi cu ochii plini de lacrimi, Hugo a v\u0103zut c\u0103 arborele nu-i salvase via\u021ba numai lui. Chiar \u015fi a\u015fa, cu vederea compromis\u0103, Hugo a \u00eentrez\u0103rit, prins\u0103 \u00eentre ni\u015fte crengi din apropiere, o form\u0103 fle\u015fc\u0103it\u0103, care aducea cu un urs. Era de un roz foarte fosforescent. La scurt timp dup\u0103 asta, Hugo s-a trezit \u00een\u015ff\u0103cat cu putere, s\u0103ltat \u00een sus \u015fi \u00eentins pe p\u0103m\u00e2nt. A clipit la vederea grupului de oameni\u2013 probabil trec\u0103torii de pe pod \u2013 care-l scoseser\u0103 din ap\u0103 \u015fi-l tr\u0103seser\u0103 pe mal. \u2014Te sim\u021bi bine? l-a \u00eentrebat cineva uit\u00e2ndu-se \u00eentreb\u0103tor la ursule\u021bul pe care Hugo \u00eel \u021binea str\u00e2ns \u00een m\u00e2n\u0103. \u015ei-a mi\u015fcat buzele ca s\u0103 vorbeasc\u0103, dar a descoperit c\u0103 nu putea. \u00cen schimb, a \u00eenregistrat uluit cerul nesf\u00e2r\u015fit de deasupra, p\u0103m\u00e2ntul rece de sub cap \u015fi faptul c\u0103 respira, deci tr\u0103ia. A mai realizat \u015fi c\u0103 unul dintre picioare \u00eel durea \u00eengrozitor de tare. \u015ei-a amintit, de parc-ar fi trecut mul\u021bi ani, de gardul din s\u00e2rm\u0103 ghimpat\u0103. \u2014Am chemat o ambulan\u021b\u0103, a spus altcineva. O s\u0103 ajung\u0103 \u00een c\u00e2teva minute. Piciorul \u00ee\u021bi s\u00e2ngereaz\u0103 destul de r\u0103u. E mai bine s\u0103 mergi la spital \u015fi s\u0103 fii consultat. \u2014Hugo! Fa\u021ba lui Alice, uimitor de alb\u0103, s-a ivit \u00een \u00eentunericul albastru de deasupra lui. \u2014Am crezut c-ai\u2026 Alice respira repede \u015fi cu greutate. S\u0103 alergi pe un teren accidentat, cu un copil greu \u00een c\u0103rucior \u015fi cu un altul, de acelea\u015fi dimensiuni, ag\u0103\u021bat de g\u00e2t ar fi fost o provocare fizic\u0103 p\u00e2n\u0103 \u015fi pentru cea mai rezistent\u0103 persoan\u0103. Dar femeii nu-i p\u0103sase nici c\u00e2t negru sub unghie. Hugo a ridicat cu greutate m\u00e2na \u00een care \u021binea ursule\u021bul \u00eennoroiat, ud flea\u015fc\u0103, din care apa curgea \u015firoaie pe p\u0103m\u00e2nt. Rosa a strigat \u00eenc\u00e2ntat\u0103. Mul\u021bimea de oameni a \u00eenceput s\u0103 se risipeasc\u0103. Alice s-a aplecat peste Hugo \u015fi l-a s\u0103rutat. \u2014\u00cemi pare r\u0103u, a murmurat ea. Uit\u0103 tot ce am spus. Mai pu\u021bin asta: te iubesc. \u2014Asta \u00eenseamn\u0103, a bolborosit Hugo, c-ai s\u0103-mi onorezi invita\u021bia la cin\u0103? R\u0103spunsul n-a mai reu\u015fit s\u0103-l \u00een\u021beleag\u0103. Z\u00e2mbetul larg al lui Alice, \u00eentregul ei chip \u00eencepuser\u0103 s\u0103 se r\u0103suceasc\u0103 precum apa din acele ad\u00e2ncimi necru\u021b\u0103toare, de-a dreptul mortale, \u00een care fusese cufundat cu at\u00e2t de pu\u021bin timp \u00een urm\u0103. \u015ei-apoi, a\u015fa cum se spune \u00een popor, Hugo a v\u0103zut negru \u00een fa\u021ba ochilor. \n\n", "tc \"Capitolul 24\" \u00cen barul de la Allingham House, Hugo s-a sim\u021bit invadat de un sentiment de u\u015foar\u0103 familiaritate. I se p\u0103rea c\u0103 era ceva \u00een leg\u0103tur\u0103 cu locul \u0103la care p\u0103rea \u00een exces. De la muzica trance bubuind \u00een foaier, p\u00e2n\u0103 la facilit\u0103\u021bile sportive care-\u021bi \u00eentreceau a\u015ftept\u0103rile \u2013 mas\u0103 de snooker din aba ro\u015fie, terenuri de tenis albastre \u2013 totul \u00eei amintea de snobismul londonez, \u00een forma lui cea mai exagerat\u0103 \u015fi mai nefireasc\u0103. Apoi, privind luminile de un albastru electric care m\u0103turau ornamentele din ipsos de pe tavan \u015fi automatele cu bomboane aranjate de-a lungul unui zid, Hugo \u015fi-a dat seama c\u0103 locul \u0103la \u00eei amintea, la modul cel mai nepl\u0103cut, de propria lui nunt\u0103. \u015ei \u00een clubul foarte la mod\u0103 din Soho existaser\u0103 automate cu bomboane. Fuseser\u0103 golite, pentru ca ulterior \u00eentregul con\u021binut s\u0103 fie aruncat \u00een el \u015fi \u00een Amanda. Ochii i-au trecut nep\u0103s\u0103tori peste femeile \u00eembr\u0103cate \u00een haine din piele de culoarea caramelului, care aveau \u015fuvi\u021be groase, blonde sau care se \u00eenv\u00e2rteau de colo colo \u00een pantaloni negri, mula\u021bi pe corp, care le scoteau \u00een eviden\u021b\u0103 fundurile. C\u00e2ndva, femeile astea i-ar fi trezit interesul. Dar nu \u015fi acum. Hugo \u015fi-a trecut o m\u00e2n\u0103 peste fa\u021ba obosit\u0103. \u015etia c\u0103 arat\u0103 foarte diferit de ceilal\u021bi b\u0103rba\u021bi din bar. To\u021bi aveau o anume v\u00e2rst\u0103 \u2013 v\u00e2rsta lui \u2013 \u015fi la asta asortau un anumit aspect: piele bine hidratat\u0103, din\u021bi albi \u015fi un p\u0103r tuns scurt, bine periat, de culoare \u00eenchis\u0103. Hugo presupunea c\u0103 dac\u0103 ar fi r\u0103mas \u00een Londra \u015fi el ar fi ar\u0103tat la fel. Muzica din bar \u2013 un soi de drum\u2019n\u2019base f\u0103r\u0103 influen\u021be clare \u2013 te asurzea. Asta probabil era o asigurare dat\u0103 clien\u021bilor c\u0103 nu erau prea b\u0103tr\u00e2ni. Sau c\u0103, \u015fi dac\u0103 erau b\u0103tr\u00e2ni, erau moderni. Sau poate c\u0103 \u00eentre timp se descoperise c\u0103 zgomotul bubuitor al ba\u015filor stimula cre\u015fterea p\u0103rului? \u00cen ciuda eforturilor eroice de camuflare, Hugo putea s\u0103 vad\u0103 mai multe capete cu chelii vinovate. \u00cen intervalele dintre melodii, Hugo auzea pe cineva din foaier care purta o conversa\u021bie foarte sonor\u0103 la mobil \u015fi, \u00een acela\u015fi timp, \u00eei asasina pe cei de la recep\u021bie cer\u00e2ndu-\u015fi e-mail-urile. Fine s-a cutremurat g\u00e2ndindu-se c\u0103, \u00een trecut, probabil c\u0103 \u015fi el fusese vinovat de un astfel de comportament. Acum i se p\u0103rea o mitoc\u0103nie, o manier\u0103 ridicol\u0103 de a-\u021bi sublinia propria importan\u021b\u0103. Alice nu ajunsese \u00eenc\u0103. La propunerea lui Hugo, ea venise mai devreme, \u00een timpul dup\u0103amiezii \u015fi mersese direct la centrul de \u00eenfrumuse\u021bare al hotelului. \u2014Dar nu e pu\u021bin cam prea extravagant? se \u00eengrijorase ea. Nu trebuie s\u0103 \u00eenchiriezi o camer\u0103 ca s\u0103 pot merge acolo? \u2014Ba da. Dar nu conteaz\u0103, \u00eei r\u0103spunsese Hugo flutur\u00e2nd degajat dintr-o m\u00e2n\u0103. Meri\u021bi. \u2014Merit? Din cauza mea, aproape c-ai murit \u00eencerc\u00e2nd s\u0103 salvezi nenorocitul \u0103la de ursule\u021b. \u2014M\u0103car at\u00e2t puteam \u015fi eu s\u0103 fac. Tu ai mers cu mine la spital c\u00e2nd Theo a fost bolnav. Mi-ai ar\u0103tat cum se pun scutecele\u2026 \u2014Of, te rog. Asta n-a fost nimic, l-a \u00eentrerupt Alice ap\u0103r\u00e2ndu-se, jenat\u0103, cu m\u00e2inile. Dar... chestia asta cu camera. O s\u0103 coste o avere. \u2014Nu-mi pas\u0103. Lui Hugo chiar c\u0103 nu-i p\u0103sa. Faptul c\u0103 nu-\u015fi putea permite o astfel de cheltuial\u0103 nu-l deranja absolut deloc. De c\u00e2nd trecuse razant pe l\u00e2ng\u0103 moarte, se decisese s\u0103 tr\u0103iasc\u0103 clipa mai din plin. Ce \u00eensemnau c\u00e2teva sute de lire dac\u0103 ele o bucurau pe femeia pe care o iubea? \u015ei care, lucru mult mai important, recunoscuse c\u0103 \u015fi ea \u00eel iubea pe el. Hugo spera c\u0103 nu-\u015fi \u00eenchipuise episodul \u0103sta. Lu\u00e2nd \u00een considerare starea \u00een care fusese, \u00eei era greu s\u0103 fie sigur. Se \u00eentreba cum \u00ee\u015fi scuzase Alice absen\u021ba \u00een fa\u021ba lui Jake. Natura coabit\u0103rii celor doi r\u0103m\u0103sese vag\u0103. Din pu\u021binele informa\u021bii primite de la Alice, se p\u0103rea c\u0103 so\u021bii se hot\u0103r\u00e2ser\u0103 asupra unui trai \u00een comun destul de inconfortabil \u015fi asupra unui aranjament privind \u00eemp\u0103r\u021birea sarcinilor legate de cre\u015fterea copilului. Hugo spera ca \u00een timpul cinei s\u0103 aib\u0103 ocazia s\u0103 ridice spinoasa problem\u0103 a so\u021bilor \u015fi s-o \u00eentrebe ce-aveau s\u0103 le spun\u0103. Pentru el, fusese relativ simplu s\u0103-\u015fi aranjeze seara. O parte din angaja\u021bii de la Chicklets \u00ee\u015fi ofereau serviciile de babysitter \u015fi angajase pe cineva pentru seara aia. Mai mult efort depusese ca s\u0103 cure\u021be Fitzherbert Place p\u00e2n\u0103 la un nivel care s\u0103 fie acceptabil \u00een ochii con\u015ftiincioasei asistente de la cre\u015f\u0103. Totu\u015fi, n-ar fi trebuit s\u0103-\u015fi fac\u0103 griji. Din clipa \u00een care \u00eei ar\u0103tase camera lui Theo, ochii acesteia se lipiser\u0103 de tavanul Twinkledreams, cu varia\u021biile lui de la r\u0103s\u0103rit la apus, \u015fi nici c\u0103 se mai cobor\u00e2ser\u0103 de-acolo. Femeia fusese, pur \u015fi simplu, uluit\u0103 de ceea ce v\u0103zuse, \u015fi Hugo nu credea c-avea s\u0103 mai observe \u015fi altceva toat\u0103 seara. Sigur, cu excep\u021bia lui Theo. Spera el. Hugo a ridicat m\u00e2na ca s\u0103 mai comande un whisky \u015fi a privit lene\u015f la trecerea unei alte tinere femei cu p\u0103r scurt, \u00eembr\u0103cat\u0103 \u00eentr-un tricou alb cu m\u00e2neci lungi, blugi noi \u015fi sandale de lupt\u0103tor care p\u0103reau s\u0103 reprezinte uniforma hotelului. \u00cen r\u00e2ndul clientelor, desigur. Personalul angajat ar\u0103ta cu mult mai distins. C\u00e2nd chelnerul i-a adus b\u0103utura, Hugo a observat un morman decrepit de carne, care-i aducea aminte de portretele cu Henric al VIII-lea. Mormanul st\u0103tea vizavi, pr\u0103bu\u015fit \u00eentr-un fotoliu, cam obosit, din piele. Numai c\u0103 b\u0103rbatul pr\u0103bu\u015fit \u015fi adormit, l\u0103s\u00e2ndu-\u015fi la o parte v\u00e2rsta \u00eenaintat\u0103, purta o \u015fapc\u0103 de baseball cu cozorocul la spate, o pereche de pantaloni de lupt\u0103 colora\u021bi \u00eentr-un portocaliu violent \u015fi un tricou cu imprimeu de camuflaj care-i st\u0103tea \u00eentins peste pieptul l\u0103sat. Picioarele albe, \u00eenchise \u00een ni\u015fte sandale pline de arici, b\u0103teau, cu un zel entuziast, ritmul omniprezentei muzici. Sper s\u0103 mor, s-a g\u00e2ndit Hugo, \u00eenainte s-ajung b\u0103tr\u00e2n. Mai ales dac-o s\u0103-mb\u0103tr\u00e2nesc a\u015fa. Hugo s-a ridicat, gr\u0103bit, \u00een scaun. Alice intra \u00een bar. Sau cel pu\u021bin a\u015fa i se p\u0103ruse de la distan\u021b\u0103. Dar oare era chiar ea? Persoana care se \u00eendrepta c\u0103tre el avea silueta \u015fi mersul familiar ale lui Alice, dar, pe m\u0103sur\u0103 ce se apropia, senza\u021bia de familiaritate disp\u0103rea. P\u0103rul persoanei aceleia nu at\u00e2rna, ca o m\u0103tur\u0103, p\u00e2n\u0103 \u00een dreptul umerilor, a\u015fa cum \u00eei at\u00e2rna lui Alice. P\u0103rul acestei femei, greu \u015fi str\u0103lucitor, era ridicat \u00eentr-un coc la mod\u0103, cu \u015fuvi\u021be rebele, care \u00eei \u00eencadrau chipul prelung \u015fi g\u00e2nditor. \u015ei fa\u021ba \u00eei ar\u0103ta altfel; era bine conturat\u0103 \u015fi c\u0103p\u0103tase un aer dramatic datorit\u0103 machiajului iscusit. Ochii erau \u00eentuneca\u021bi, gura devenise plin\u0103 \u015fi roz, iar obrajii alungi\u021bi sclipeau. Hainele cu care era \u00eembr\u0103cat\u0103 erau infinit mai sofisticate dec\u00e2t garderoba obi\u015fnuit\u0103 a lui Alice, care ar\u0103ta de parc-ar fi fost scoas\u0103 dintr-o pubel\u0103; o fust\u0103 mulat\u0103, de un elegant albastru pal \u015fi o bluz\u0103 str\u00e2mt\u0103, din ca\u015fmir, \u00een aceea\u015fi culoare. S\u00e2nii fermi, talia sub\u021bire \u015fi picioarele lungi, astfel puse \u00een valoare, \u00ee\u015fi f\u0103ceau efectul asupra celorlal\u021bi b\u0103rba\u021bi din bar. P\u00e2n\u0103 \u015fi Henric al VIII-lea se trezise \u015fi se holba admirativ. \u00cen schimb, femeile \u00eembr\u0103cate \u00een haine caramel o examinau pe Alice cu ochi gelo\u015fi, abia \u00eentredeschi\u015fi. \u2014Bun\u0103! \u00ce\u021bi place noua mea \u00eenf\u0103\u021bi\u015fare? Alice s-a aplecat \u015fi l-a s\u0103rutat pe Hugo pe obraz. Din decolteu s-a n\u0103pustit asupra lui Hugo un val delicios de parfumuri specifice centrelor de \u00eenfrumuse\u021bare. \u2014E fantastic\u0103, i-a r\u0103spuns el cu sinceritate. Deci, a fost bine la centrul de \u00eenfrumuse\u021bare? \u2014M-am cam l\u0103sat dus\u0103 de val, a spus Alice r\u0103sfir\u00e2ndu-\u015fi, cu \u00eenc\u00e2ntare, degetele ca s\u0103-\u015fi arate manichiura. Toate tratamentele alea! N-am mai avut parte de a\u015fa ceva de c\u00e2nd eram \u00een New York. Pur \u015fi simplu, n-am putut s\u0103 rezist. Apoi m-am dus \u015fi la magazinul hotelului \u015fi mi-am cump\u0103rat hainele astea, a ad\u0103ugat ea ar\u0103t\u00e2ndu-\u015fi \u00eembr\u0103c\u0103mintea. Lui Hugo i s-a pus un nod \u00een g\u00e2t. \u00centotdeauna considerase c\u0103 Alice e o femeie frumoas\u0103, dar \u00eentr-un fel bl\u00e2nd, care nu iese \u00een eviden\u021b\u0103. Acum \u00ee\u015fi d\u0103dea seama c\u0103 gre\u015fise. Cu ni\u015fte haine \u015fi un machiaj adecvat, era frumoas\u0103 \u00een cel mai dramatic \u015fi evident mod imaginabil. \u2014 \u015ei camera cum e? a \u00eentrebat-o el. Obrajii lui Alice s-au colorat \u00eentr-un roz pastelat. S-a uitat la el timid\u0103, printre \u015fuvi\u021bele r\u0103v\u0103\u015fite peste fa\u021b\u0103. Hugo era intrigat. \u2014Ce nu e \u00een regul\u0103? Alice \u015fi-a dat dup\u0103 ureche o \u015fuvi\u021b\u0103 str\u0103lucitoare \u015fi \u015fi-a trecut repede \u015fi agitat\u0103 limba peste buze. \u2014Nimic. Totul e \u00een regul\u0103. E o camer\u0103 minunat\u0103. De fapt, e chiar uluitoare. \u2014\u00cen ce sens? a vrut Hugo s\u0103 \u015ftie. \u2014Nu \u015ftiu. Are ceva, s-a confesat Alice. Chiar vizavi de pat e o camer\u0103 de baie uria\u015f\u0103, cu mozaic pe jos. De jur \u00eemprejur sunt a\u015fezate lum\u00e2n\u0103ri. Mai e \u015fi o cabin\u0103 de du\u015f enorm\u0103, cu podea din lemn \u015fi un raft plin de sticle enorme cu lo\u021biune de corp. \u00cen toat\u0103 camera sunt \u00eempr\u0103\u015ftiate ni\u015fte sofale gigantice. Patul e colosal \u015fi e \u00eenconjurat de uleiuri afrodiziace\u2026 T\u00e2n\u0103ra a \u00eenceput s\u0103 chicoteasc\u0103. \u2014Vreau s\u0103 spun c\u0103 nu e prea, \u0103\u0103\u0103, subtil\u0103. \u2014Vrei s\u0103 spui c\u0103 \u00een via\u021ba ta n-ai mai v\u0103zut at\u00e2tea locuri \u00een care s\u0103 po\u021bi face sex? Alice a hohotit \u015fi a cl\u0103tinat din cap. Hugo a ridicat o spr\u00e2ncean\u0103. V\u00e2nduse o mie de mansarde care ar\u0103tau exact a\u015fa, deci \u015ftia la ce se referea Alice. Totu\u015fi, dac\u0103 se pref\u0103cea c\u0103 nu \u015ftie, s-ar fi putut alege cu unele beneficii. \u2014\u015etii, a zis el foarte serios, chiar nu-mi pot imagina una ca asta. Trebuie s\u0103-mi ar\u0103\u021bi camera. Peste chipul lui Alice a trecut un val de \u00eengrijorare. \u2014A, nu. N-a\u015f, \u0103\u0103\u0103, n-a\u015f putea. \u2014Am \u00een\u021beles, a zis Hugo scurt. Alice s-a oprit din r\u00e2s. Ochii i s-au l\u0103rgit impacienta\u021bi. \u2014Nu te superi? Vreau s\u0103 spun c\u0103 e superb aici. \u015ei tu e\u015fti a\u015fa de dulce c\u0103 m-ai r\u0103sf\u0103\u021bat. \u2014Ei, e pu\u021bin dezam\u0103gitor c\u0103 nu e\u015fti pe deplin mul\u021bumit\u0103 de camer\u0103\u2026 \u2014A, ba sunt mul\u021bumit\u0103, a s\u0103rit Alice disperat\u0103. Sincer, Hugo\u2026 Acesta a ridicat o m\u00e2n\u0103 \u00een semn de t\u0103cere. \u2014Dar am s\u0103 te iert cu totul dac\u0103 m\u0103 duci sus \u015fi-mi ar\u0103\u021bi la ce te-ai referit. * * * \u2014B\u0103nuiesc, a spus el zece minute mai t\u00e2rziu, c\u0103 totul e menit s\u0103 fie pu\u021bin ironic. Hugo era con\u015ftient c\u0103 nevoia care i se umfla disperat\u0103 \u00een pantaloni nu avea absolut nimic ironic. Nimeni, nici m\u0103car cel mai \u00eenfl\u0103c\u0103rat postmodernist, nu avea erec\u021bii ironice. Hugo a \u00eencercat s\u0103 nu se mai uite la s\u00e2nii lui Alice, a \u00eencercat s\u0103 nu-i mai lase gura ap\u0103 \u015fi s\u0103-\u015fi lini\u015fteasc\u0103 m\u00e2inile care-i tremurau. Doar cu c\u00e2teva zile \u00eenainte aproape c-o avusese. Iar acum sim\u021bea c\u0103, dac\u0103 n-o s-o aib\u0103, o s\u0103 explodeze. \u2014Capul de du\u015f e mare c\u00e2t capacul de la pubela de gunoi, zicea Alice. Hugo s-a \u00eendreptat c\u0103tre ea p\u0103\u015find pe podeaua din piatr\u0103 \u00eenc\u0103lzit\u0103. Alice st\u0103tea l\u00e2ng\u0103 pat, cu spatele \u00eentors c\u0103tre el, \u00eentinz\u00e2ndu-se c\u0103tre sticlele de pe etajera de deasupra. \u2014Uit\u0103-te la denumirile astea, chicotea ea. Po\u021biunea dragostei num\u0103rul nou\u0103, Ap\u0103 erotic\u0103\u2026 C\u00e2nd Hugo i-a \u00eembr\u0103\u021bi\u015fat talia, a sim\u021bit-o \u00eencord\u00e2ndu-se. \u2014Of, Alice, a zis el cufund\u00e2ndu-\u015fi nasul \u00een p\u0103rul femeii care mirosea superb. Sf\u00e2rcurile lui Alice i-au atins m\u00e2inile c\u00e2nd aceasta s-a \u00eentors \u00een \u00eembr\u0103\u021bi\u015farea lui. \u2014Hugo! Alice i-a luat fa\u021ba \u00een m\u00e2ini \u015fi i-a tras gura c\u0103tre a ei. M\u00e2na lui Hugo, ajuns\u0103 sub fusta ei, a f\u0103cut o descoperire. \u2014Nu\u2026 Alice l-a privit curajoas\u0103 \u00een ochi. \u2014Nu am chilo\u021bei. \u015etiu. \u00dei-a\u015f fi spus la un moment dat. Trebuia s\u0103 te aduc cumva \u00eencoace. Hugo s-a \u00eencruntat. \u2014Voiai s\u0103 vin aici? \u2014De ce crezi c\u0103 \u021bi-am spus de, \u0103\u0103\u0103, facilit\u0103\u021bile din camer\u0103? \u2014Dar n-ai vrut s\u0103-\u021bi v\u0103d camera. Alice a dat ochii peste cap, mim\u00e2nd exasperarea. \u2014Pentru \u00eentruchiparea domnului Sofisticare, l-a tachinat ea, nu \u015ftii prea multe despre femei. \u2014Hei, ia stai pu\u021bin\u2026 \u2014Hai s\u0103 nu mai pierdem timpul vorbind, a murmurat ea conduc\u00e2ndu-l c\u0103tre pat. U\u015furel, a \u015foptit apoi c\u00e2nd Hugo \u00eencepuse s\u0103-i trag\u0103 de fust\u0103. Avem tot timpul din lume. Sau, m\u0103 rog, cel pu\u021bin p\u00e2n\u0103 la cin\u0103. \n\nLa ceva vreme dup\u0103 asta, Alice s-a uitat \u00een jos la Hugo. Cu c\u00e2teva clipe \u00eenainte, chipul \u00eei radiase din cauza dorin\u021bei satisf\u0103cute. Acum, \u00eens\u0103, c\u0103p\u0103tase o expresie calm\u0103 \u015fi serioas\u0103. \u2014Ce s-a \u00eent\u00e2mplat? a \u00eentrebat Hugo, pun\u00e2ndu-\u015fi m\u00e2inile pe \u015foldurile sl\u0103bu\u021be, care-l c\u0103l\u0103reau \u00een continuare, \u015fi sim\u021bind cum zona genital\u0103 i se treze\u015fte din nou. \u2014\u015etii ce s-a \u00eent\u00e2mplat, Hugo. Noi doi. Tu \u015fi cu mine. Am\u00e2ndoi suntem c\u0103s\u0103tori\u021bi. \u015ei avem copii. \u2014\u00c3\u0103\u0103, da. A\u015fa e. Voiam s\u0103 discut\u0103m despre asta. \u2014Foarte bine. Chiar trebuie s\u0103 discut\u0103m. Ce naiba ne facem? \n\nCina le-a fost servit\u0103 \u00eentr-un restaurant mare, cu o banchet\u0103 albastr\u0103 care se \u00eentindea de-a lungul unui \u00eentreg zid. \u00cen fa\u021ba acesteia, la intervale regulate, f\u0103r\u0103 spa\u021bii prea mari \u00eentre ele, se g\u0103seau ni\u015fte mese micu\u021be \u015fi p\u0103trate, cu lum\u00e2n\u0103ri, sticlu\u021be de sos de soia \u015fi un alt scaun de partea opus\u0103. Majoritatea cuplurilor p\u0103reau formate dintr-o persoan\u0103 care vorbea la telefon, \u00een timp ce partenerul fuma de zor. Pu\u021binele conversa\u021bii dintre cuplurile \u00een care ambii parteneri erau prezen\u021bi p\u0103reau s\u0103 se rezume la scenarii de film \u015fi tratamente de frumuse\u021be. \u2014Dar cred c\u0103 nici unii nu lucreaz\u0103 realmente \u00een industria filmului, a \u015fuierat Alice. Femeia care mi-a f\u0103cut masajul mi-a spus c\u0103 majoritatea clien\u021bilor sunt ziari\u015fti care scriu materiale despre centre de frumuse\u021be. Eu eram prima ei client\u0103 pl\u0103titoare din weekendul \u0103sta. Hugo a z\u00e2mbit. Cina era pl\u0103cut\u0103. Cu excep\u021bia m\u00e2nc\u0103rii, care p\u0103rea s\u0103 se str\u0103duiasc\u0103 la fel de tare ca \u015fi majoritatea celorlal\u021bi clien\u021bi ai restaurantului s\u0103 par\u0103 de efect. El \u015fi Alice deja pufniser\u0103 \u00een r\u00e2s din cauza pl\u0103cintei cu carne. De ce s\u0103 te amesteci \u00een re\u021betele clasice? Ce s\u0103 mai spun\u0103 de mrean\u0103 \u015fi de frig\u0103ruile cu c\u00e2rn\u0103ciori\u2026 \u2014Ei\u2026 a zis Alice. Oricum, e o schimbare dup\u0103 fasolea de la conserv\u0103. \u00cen ciuda r\u00e2sului, peste masa lor s-a a\u015fternut o umbr\u0103: faptul c\u0103, la sf\u00e2r\u015fitul serii, trebuiau s\u0103 se despart\u0103 \u015fi s\u0103 se re\u00eentoarc\u0103 la vechile lor responsabilit\u0103\u021bi. Familii separate \u015fi vie\u021bi separate. So\u021bi separa\u021bi, care nu aveau \u00een comun dec\u00e2t nebunia lor. \u2014Of, Hugo. Alice, cu chipul fragilizat de lumina lum\u00e2n\u0103rilor, sc\u0103rm\u0103na chifla cu m\u00e2inile proasp\u0103t manichiurate. \u2014E a\u015fa de complicat. Ce-o s\u0103 ne facem? G\u00e2ndurile lui Hugo au fugit \u00eenapoi, \u00een dormitor. Partida de sex fusese fantastic\u0103, dar cel mai minunat fusese faptul c\u0103 dup\u0103 asta putuse s\u0103 stea \u00eentins \u00een pat, al\u0103turi de Alice. P\u0103ruse a fi cel mai firesc \u015fi cel mai splendid lucru din lume. Hugo \u00ee\u015fi dorea s\u0103 se trezeasc\u0103 a\u015fa, al\u0103turi de ea, \u00een fiecare diminea\u021b\u0103. Sau \u00een c\u00e2te dimine\u021bi \u00eei mai r\u0103m\u0103seser\u0103 de tr\u0103it. A\u015fa cum aflase de cur\u00e2nd, via\u021ba era \u015focant de imprevizibil\u0103 \u015fi putea s\u0103 fie foarte scurt\u0103. Nu existau nici un fel de garan\u021bii \u015fi fiecare om trebuia s\u0103 se aga\u021be de fericire atunci c\u00e2nd avea parte de ea. Hugo a \u00eentins m\u00e2na peste sticlu\u021ba de sos de soia \u015fi \u015fi-a \u00eempletit degetele cu Alice. \u2014P\u0103i, a spus el cu voce sc\u0103zut\u0103, con\u015ftient de prezen\u021ba celorlalte cupluri care st\u0103teau aproape de ei, avem dou\u0103 posibilit\u0103\u021bi. Ori mergem \u00eenainte \u00een felul \u0103sta, deci continu\u0103m s\u0103 ne \u00eent\u00e2lnim \u00een secret\u2026 Hugo s-a oprit \u015fi a luat o gur\u0103 de vin. Cu toate c\u0103 aceasta era o variant\u0103 posibil\u0103 \u015fi tradi\u021bional\u0103, nu era totu\u015fi ideal\u0103. Nici el \u015fi nici Alice nu erau ni\u015fte persoane de cap\u0103 \u015fi spad\u0103. Expresia nefericit\u0103 de pe chipul lui Alice i-a confirmat propriile dubii. \u2014Presupun c\u0103 da, a zis ea f\u0103r\u0103 prea mult\u0103 tragere de inim\u0103, mai f\u0103r\u00e2mi\u021b\u00e2nd ni\u015fte p\u00e2ine. \u2014Sau, a spus Hugo, ne desp\u0103r\u021bim de so\u021bii no\u015ftri cei nebuni. D\u0103m totul \u00een vileag, divor\u021b\u0103m \u015fi \u00eencepem o via\u021b\u0103 nou\u0103 \u00eempreun\u0103. Alice a f\u0103cut ochii mari. \u2014S\u0103 divor\u021b\u0103m? Mu\u015fchii g\u00e2tului i s-au contractat nervos. \u2014E un gest cam drastic, nu? E pu\u021bin cam complicat. \u2014Suntem \u00eentr-o situa\u021bie destul de drastic\u0103 \u015fi de complicat\u0103. Hugo \u015fi-a b\u0103gat furculi\u021ba \u00een pl\u0103cinta cu carne \u015fi a z\u00e2mbit expresiei \u00eengrijorate a lui Alice. \u2014Nu e complicat dac\u0103 te g\u00e2nde\u015fti mai bine. De fapt, e chiar simplu. Eu sunt c\u0103s\u0103torit cu cineva care nu e niciodat\u0103 aici \u015fi care, \u00een mod clar, nici nu vrea s\u0103 fie vreodat\u0103, \u00een timp ce tu e\u015fti c\u0103s\u0103torit\u0103 cu un fanatic care prefer\u0103 s\u0103 se lege cu lan\u021buri de pubele sau s\u0103 g\u0103seasc\u0103 noi modalit\u0103\u021bi de a refolosi \u015fireturile de la pantofi. \u015ei, \u00eentre timp, via\u021ba trece pe l\u00e2ng\u0103 noi. Alice, trebuie s\u0103 d\u0103m un sens vie\u021bilor noastre. S\u0103 tr\u0103im clipa. S\u0103 facem lucrurile s\u0103 mearg\u0103. Chipul lui Alice s-a \u00eentunecat. \u2014Asta mi-a spus \u015fi Jake c\u00e2nd ne-am \u00eent\u00e2lnit prima oar\u0103. M\u0103 tot b\u0103tea la cap pe tema curajului de a-\u021bi asuma convingerile. \u2014Ei\u2026 Hugo nu considera c\u0103 \u0103sta era cel mai potrivit exemplu. \u2014Asta a fost altceva. Tu habar nu aveai despre ce convingeri vorbea el. Dac-ai fi \u015ftiut, nu te-ai mai fi c\u0103s\u0103torit cu el. \u2014A\u015fa e, a r\u0103spuns Alice sper\u00e2nd c\u0103 era adev\u0103rat. Acum, c\u0103 vraja se risipise, \u00eei era foarte dificil s\u0103-\u015fi mai aminteasc\u0103 de fascina\u021bia pe care Jake o exercitase c\u00e2ndva asupra ei. Hugo s-a aplecat c\u0103tre ea. \u2014Tu m\u0103 iube\u015fti, nu-i a\u015fa? \u2014Da, te iubesc. Dar\u2026 Alice \u015fi-a mu\u015fcat buza. \u2014Dar ce? \u2014Dar cum r\u0103m\u00e2ne cu copiii? a izbucnit ea nefericit\u0103. Hugo s-a holbat la ea uluit. \u2014P\u0103i, sigur c\u0103 ar veni cu noi. Doar nu \u021bi-ai \u00eenchipuit c\u0103 m-am g\u00e2ndit s\u0103 tr\u0103im f\u0103r\u0103 ei?! La g\u00e2ndul \u0103sta, Hugo a sim\u021bit c\u0103 ochii i se umplu de lacrimi. \u2014Dumnezeule, nu! Am tr\u0103i \u00eempreun\u0103. Ai fi o mam\u0103 vitreg\u0103 fantastic\u0103 pentru Theo. Alice a z\u00e2mbit melancolic\u0103. \u2014Chiar m\u0103 g\u00e2ndeam \u00een parc ce minunat ar fi pentru Rosa s\u0103 aib\u0103 un frate. \u2014Ei, poftim, a s\u0103rit triumf\u0103tor Hugo. \u2014Dar n-o s\u0103 fie u\u015for, a spus Alice cu pruden\u021b\u0103. \u2014Nu se \u015ftie, Alice. Adic\u0103, sigur, a\u015fa se \u00eent\u00e2mpl\u0103 c\u00e2nd majoritatea cuplurilor se despart. Se dau tot felul de b\u0103t\u0103lii\u2026 C\u00e2nd majoritatea cuplurilor se despart. Alice \u015ftia c\u0103 statisticile \u015fi \u015fansele ca asta s\u0103 se \u00eent\u00e2mple erau \u00eengrozitor de multe. Cu toate astea, nu-\u015fi \u00eenchipuise niciodat\u0103 c\u0103 a\u015fa ceva o s\u0103 i se \u00eent\u00e2mple \u015fi ei. \u00ce\u015fi \u00eenchipuise c\u0103, \u00een cazul ei, c\u0103snicia avea s\u0103 dureze o ve\u015fnicie. A\u015fa cum fusese \u015fi cu p\u0103rin\u021bii ei. Dar uite c\u0103 nu se \u00eent\u00e2mplase. Alice a l\u0103sat privirea \u00een jos \u015fi a \u00eenceput s\u0103-\u015fi fr\u0103m\u00e2nte m\u00e2inile. \u2014\u2026sunt sigur c\u0103 Amanda n-o s\u0103 opun\u0103 nici un fel de rezisten\u021b\u0103, a continuat Hugo cu optimism. O s\u0103 fie fericit\u0103 s\u0103 scape de Theo. \u015ei-a\u015fa a trecut mult\u0103 vreme de c\u00e2nd nu l-a mai v\u0103zut. O s\u0103 fie u\u015furat\u0103 s\u0103 scape de responsabilitatea asta. Hugo a t\u0103cut, g\u00e2ndindu-se la discu\u021bia legat\u0103 de \u015fedin\u021ba foto. Chiar lu\u00e2nd \u00een considerare capacitatea Amandei de a se autoiluziona, lui Hugo i se p\u0103rea imposibil ca nevast\u0103-sa s\u0103 fi ajuns s\u0103 se considere, la modul serios, un model de mam\u0103 care mai \u015fi munce\u015fte. Toat\u0103 chestia asta nu era dec\u00e2t o mod\u0103, o masc\u0103, un truc publicitar. F\u0103r\u0103 \u00eendoial\u0103 c\u0103 Amanda trecuse deja la noua ei incarnare; \u00een ce voia so\u021bia lui s\u0103 se mai transforme, Hugo nu reu\u015fea s\u0103-\u015fi imagineze. Dar cel pu\u021bin \u00een ultimele zile, Amanda nu mai pomenise nimic de interviu. \u2014\u015ei Jake? a \u00eentrebat el. Alice a l\u0103sat jos furculi\u021ba cu \u00eembuc\u0103tura de mrean\u0103. \u2014Ce-i cu el? Abia dac\u0103-l mai v\u0103d. Dac\u0103 lucreaz\u0103 acas\u0103, se \u00eenchide \u00eentr-o camer\u0103 \u015fi nu ne vrea nici pe mine, nici pe Rosa prin preajm\u0103. Iar nop\u021bile nu e niciodat\u0103 acas\u0103. \u2014Dar unde e? Alice a ridicat din umeri. \u2014Pe-afar\u0103. Protesteaz\u0103 cu ga\u015fca de la La Gunoi! \u2014\u00cen fiecare noapte? E\u015fti sigur\u0103? \u2014Destul de sigur\u0103. \u2014N-are femei prin redac\u021bie? Alice a ridicat dintr-o spr\u00e2ncean\u0103. \u2014P\u0103i, o are pe Jessamy, sigur. \u015ei da, \u00eenainte s\u0103 m\u0103 \u00eentrebi tu, \u00ee\u021bi spun eu: probabil c\u0103 tipa \u00eel place. Dar sunt destul de sigur\u0103 c\u0103, \u00een ceea ce o prive\u015fte, pe Jake nu-l intereseaz\u0103 dec\u00e2t c\u00e2t de bine se leag\u0103 cu lan\u021buri de pubele. Sau c\u00e2t de bine \u00eel h\u0103r\u021buie\u015fte pe vreun frizer pe problema p\u0103rului c\u0103zut pe jos. \u2014Da? Hugo nu era a\u015fa de convins. \u2014Cum arat\u0103 tipa? \u2014Are cam un metru optzeci, p\u0103rul de-un ro\u015fu aprins \u015fi lucreaz\u0103 cu jum\u0103tate de norm\u0103 ca psiholog de capre. Pe Hugo l-a pufnit r\u00e2sul. \u2014Mie mi se pare c\u0103 e chiar pe stilul lui. Dar dac\u0103 tu zici c\u0103 el n-o place\u2026 \u2014A\u015fa zic. Alice l-a \u00eempuns dojenitor. \u2014Nu-l intereseaz\u0103 alte femei. Sunt sigur\u0103. N-are timp pentru a\u015fa ceva. Momentan e mult prea ocupat cu mersul pe la tot felul de fastfood-uri, unde le spune angaja\u021bilor c\u0103 ar trebui s\u0103 recicleze tac\u00e2murile de plastic \u00een loc s\u0103 le arunce. \u2014Dumnezeule! Hugo s-a frecat la ochi. \u2014Dac\u0103 mai aveam nevoie de vreo dovad\u0103 c\u0103 Jake e nebun, iat\u0103 c-am primit-o. Cine altcineva, dec\u00e2t un nebun, ar alerga s\u0103 salveze furculi\u021bele de plastic \u00een loc s\u0103 stea cu Alice cea divin\u0103? \u2014\u015etii, a meditat Alice juc\u00e2ndu-se cu o bucat\u0103 de c\u00e2rnat, cu c\u00e2t m\u0103 g\u00e2ndesc mai mult, cu at\u00e2t nu reu\u015fesc s\u0103 \u00een\u021beleg de ce a vrut s\u0103 se \u00eensoare cu mine. Mi se pare o chestie absolut ciudat\u0103. Pentru mine a fost simplu \u2013 eram fermecat\u0103 de el \u015fi-mi doream un copil. \u015ei credeam c\u0103 \u015fi el \u00ee\u015fi dorea unul \u2013 el a zis c\u0103-\u015fi dore\u015fte \u015fi c-o s\u0103 ne dedice tot restul vie\u021bii. Dar s-a dovedit c\u0103, de fapt, avea alte priorit\u0103\u021bi. Alice \u015fi-a luat capul \u00een palme \u015fi a \u00eenceput s\u0103 fixeze mucul arz\u00e2nd al lum\u00e2n\u0103rii. \u2014Exact ca Amanda, a subliniat Hugo. Am\u00e2ndoi au treburi mult mai importante. Nu exist\u0103 nici un motiv pentru care vreunul dintre ei s\u0103-\u015fi doreasc\u0103 s\u0103 ne p\u0103streze pe noi sau pe copii. Vocea b\u0103rbatului era plin\u0103 de speran\u021b\u0103. \u2014Deci, vezi, nu e vorba dec\u00e2t s\u0103-i convingem s\u0103 ne accepte punctul de vedere. \u2014Ui\u021bi un lucru, a spus \u00eencet Alice. Amanda m\u0103 ur\u0103\u015fte pe mine, iar Jake te ur\u0103\u015fte pe tine. Chiar dac\u0103 ar fi de acord s\u0103 se despart\u0103 de noi, nu ne-ar permite niciodat\u0103 s\u0103 fim \u00eempreun\u0103. Alice avea dreptate. Hugo \u015fi-a terminat pl\u0103cinta, care nu mai avea nici o savoare, medit\u00e2nd la acest aspect. \u2014Cred c\u0103 cel mai bine, a spus el \u00eentr-un final, ar fi s\u0103 proced\u0103m \u00een dou\u0103 etape. Prima ar fi s\u0103-i p\u0103r\u0103sim pe Jake \u015fi pe Amanda \u015fi s\u0103 ne stabilim pe cont propriu. Separat. Apoi, dup\u0103 ce se vor fi obi\u015fnuit cu ideea asta \u015fi dup\u0103 ce vor fi v\u0103zut c\u0103 sistemul func\u021bioneaz\u0103, \u00eencepem s\u0103 le implement\u0103m \u015fi ideea c\u0103 noi doi suntem \u00eempreun\u0103. Alice s-a g\u00e2ndit la asta. Adev\u0103rul era c\u0103 o via\u021b\u0103 f\u0103r\u0103 Jake n-ar fi afectat-o prea mult pe Rosa. Decizia de a r\u0103m\u00e2ne cu Jake nu fusese un succes. Nici din punctul de vedere al rela\u021biei de cuplu, nici din acela al rela\u021biei dintre Jake \u015fi fiica lor. Datorit\u0103 timpului pe care Jake \u00eel petrecea lucr\u00e2nd, \u00eencuiat \u00een sufragerie, sau pe cel pe care \u00eel petrecea f\u0103c\u00e2nd pe eco-justi\u021biarul, Rosa \u00eencepuse s\u0103 se uite la el f\u0103r\u0103 s\u0103-l mai recunoasc\u0103. Hugo s-a aplecat peste mas\u0103 cu o min\u0103 serioas\u0103. \u2014\u015etiu cum trebuie s\u0103 proced\u0103m. Crede-m\u0103. Doar sunt un om care vinde lucruri. \u2014Asta nu e o contradic\u021bie \u00een termeni? l-a tachinat femeia. Hugo a dat ochii peste cap. \u2014Vreau s\u0103 spun c\u0103 slujba mea e aceea de a le vinde oamenilor tot felul de lucruri. \u2014Dar tu vinzi case. Casele sunt altceva. Aici vorbim de oameni \u015fi de vie\u021bile lor. Hugo a cl\u0103tinat din cap. \u2014Draga mea, casele \u00eenseamn\u0103 oameni \u015fi vie\u021bile lor. Nu le vinzi c\u0103r\u0103mizi \u015fi mortar. Le vinzi o idee despre c\u0103r\u0103mizi \u015fi mortar. Un vis despre cum ar putea s\u0103 tr\u0103iasc\u0103 acolo. Iar ceea ce noi trebuie s\u0103 le vindem lui Jake \u015fi Amandei este un vis despre c\u00e2t de u\u015foare le-ar deveni vie\u021bile \u015fi despre c\u00e2t de bine le-ar fi f\u0103r\u0103 noi. \u2014Presupun c\u0103 a\u015fa e, a spus Alice. F\u0103r\u0103 \u00eendoial\u0103 c\u0103 nu ar fi fost deloc dificil s\u0103-l lase pe Jake de unul singur. \u00cen ciuda incursiunilor revistei \u00een economiile ei \u2013 incursiuni care, acum c\u0103 le pusese cap\u0103t, nu \u00eembun\u0103t\u0103\u021biser\u0103 atmosfera domestic\u0103 \u2013 probabil c\u0103 \u00ee\u015fi putea permite s\u0103 cumpere o cas\u0103 destul de mare pentru o femeie singur\u0103 \u015fi un copil. Undeva, \u00eentr-un loc aflat la mare dep\u0103rtare de orice obiect vitrat sau reciclat \u015fi de orice \u00eenc\u0103l\u021bare second-hand mustind de vegeta\u021bie. \u2014Deci, \u0103sta e planul, a concluzionat Hugo cu hot\u0103r\u00e2re. Dac\u0103-i manevr\u0103m pe Amanda \u015fi pe Jake cu aten\u021bie, totul o s\u0103 fie bine. Important e s\u0103 nu existe \u015focuri ap\u0103rute a\u015fa, din senin. Nici unul dintre ei nu trebuie s\u0103 afle ce punem la cale. Nu p\u00e2n\u0103 c\u00e2nd nu vrem noi s\u0103 afle. \u2014Faci ca totul s\u0103 sune simplu. C\u00e2nd Alice s-a \u00eentins, z\u00e2mbitoare, s\u0103-l s\u0103rute, Hugo a sim\u021bit cum prohabul i se treze\u015fte la via\u021b\u0103. \u2014M\u0103i, m\u0103i, m\u0103i! Vocea care venea din spatele lor avea un ton r\u0103ut\u0103cios \u015fi, \u00een acela\u015fi timp, victorios. \u2014So\u021bul \u015fi tat\u0103l devotat, dac\u0103 nu m\u0103 \u00een\u015fel. \u00cengrozit, Hugo a ridicat ochii \u015fi a v\u0103zut-o pe Laura, care-i z\u00e2mbea. Nu era un z\u00e2mbet amabil. Hugo \u015fi-a spus c\u0103, din cauza straturilor uleioase de farduri \u015fi a luminii de lum\u00e2nare care-i lungea tr\u0103s\u0103turile, femeia ar\u0103ta ca un gargui malefic. C\u00e2nd a recunoscut-o pe Alice, str\u0103lucirea Laurei a p\u0103lit. \u2014\u015ei eco-prin\u021besa! a exclamat ea. Apoi ochii i-au revenit asupra lui Hugo. \u2014Cine-\u015fi imagina c-o s\u0103 v\u0103 \u00eent\u00e2lnesc aici! Vocea \u00eei era plin\u0103 de un triumf amar. Era clar c\u0103-i v\u0103zuse c\u00e2nd se s\u0103rutaser\u0103. Hugo \u015fi-a spus c\u0103 se sim\u021bea ca un \u015foarece prins \u00eentre labele teribil de sadice ale unei pisici. Laura a \u00eentors capul c\u0103tre Alice. \u2014Am avut dreptate. Arat\u0103 \u00eentr-adev\u0103r bine. \u2014Laura, a spus Hugo \u00een sf\u00e2r\u015fit. Din\u021bii Laurei au sclipit lipicio\u015fi \u00een lumina lum\u00e2n\u0103rilor. \u2014Fergus s-a \u00eentors pe perioada weekendului, a\u015fa c\u0103 m-a adus aici ca s\u0103 m\u0103 recompenseze cu o cin\u0103. \u015ei uite ce recompens\u0103 s-a dovedit a-mi oferi cina asta! \u00cen \u00eentunericul din spatele ei a\u015ftepta Henric al VIII-lea, cel cu \u015fapca de baseball \u00eentoars\u0103, b\u0103rbatul pe care Hugo \u00eel observase pr\u0103bu\u015fit \u00een bar. Hugo s-a g\u00e2ndit: iat\u0103-l, \u00een sf\u00e2r\u015fit, pe marele guru anti-caca de c\u00e2ine \u015fi pe b\u0103rbatul care-\u015fi neglijeaz\u0103 constant nevasta! \u00cen orice alt moment, Hugo ar fi fost interesat de persoana respectiv\u0103. Acum, \u00eens\u0103, nu sim\u021bea dec\u00e2t o form\u0103 profund\u0103 \u015fi liniar\u0103 de team\u0103. De ce st\u0103tuse \u00een casa Laurei? De ce nu fugise de cum d\u0103duse cu ochii de ea? Numai un idiot n-ar fi \u00een\u021beles ce avea, \u00een mod evident, s\u0103 se \u00eent\u00e2mple. \u015ei, mai mult, de ce-i mai pomenise \u015fi de terapie? Nu-\u015fi d\u0103duse seama c\u0103 o femeie tratat\u0103 cu dispre\u021b se \u00eenfurie, dar c\u0103 nimeni nu e mai furios dec\u00e2t o femeie tratat\u0103 cu dispre\u021b c\u0103reia i se mai spune \u015fi s\u0103 se duc\u0103 la psiholog. \u2014Nu mai are nici un rost s\u0103 te \u00eentreb dac\u0103 Amanda e tot plecat\u0103, nu? Hugo vedea \u00een ochii Laurei flac\u0103ra r\u0103zbun\u0103rii. Sentimentul lui de team\u0103 a devenit \u015fi mai acut. \n", "tc \"Capitolul 25\" Amanda a \u00eenchis ochii \u015fi \u015fi-a \u00eentins bra\u021bele pe marmura c\u0103ldu\u021b\u0103. Apoi \u015fi-a mi\u015fcat degetele de la picioare \u00een apa fierbinte din jacuzzi. Unele dintre jeturile de ap\u0103 erau direc\u021bionate, \u00een mod deliberat, ca s\u0103 produc\u0103 ni\u015fte senza\u021bii de-a dreptul delicioase. Oboseala datorat\u0103 diferen\u021bei de fus orar se topea cu fiecare minut care trecea. Nu c\u0103 Amanda ar fi fost a\u015fa de obosit\u0103. Era adev\u0103rat c\u0103 zburase toat\u0103 noaptea, numai c\u0103 venise \u00een cabina cu paturi de la clasa \u00eent\u00e2i, unde totul era roz \u015fi \u021bi se servea \u015fi \u015fampanie. Din fericire, scurta perspectiv\u0103 \u00een abisul de co\u015fmar de la clasa economic r\u0103m\u0103sese cu mult \u00een spatele ei. Amanda s-a uitat prin camer\u0103 cu un ochi critic. Firidele cu arz\u0103toare de ulei parfumat, \u00een stil roman, erau cam demodate. Tot stabilimentul era sub standardul centrelor de frumuse\u021be unde Amanda mergea \u00een Statele Unite, mai cu seam\u0103 al centrului din Utah, unde fusese \u00een urm\u0103 cu o s\u0103pt\u0103m\u00e2n\u0103 pentru ni\u015fte \u00eempachet\u0103ri electrice cu iaurt. Reechilibrarea meridianelor energetice, principala ofert\u0103 a centrului din Bath, p\u0103rea banal\u0103 prin compara\u021bie. Pe de alt\u0103 parte, de ce s\u0103-\u021bi mai ba\u021bi capul cu meridianele? Via\u021ba mamelor care mai \u015fi munceau era \u015fi a\u015fa destul de grea. Asta era ceea ce inten\u021biona s\u0103 le spun\u0103 dup\u0103amiaz\u0103 celor de la revist\u0103. \u2014Ce coinciden\u021b\u0103 uluitoare, a remarcat ea c\u0103tre Laura. Nici nu mi-a venit s\u0103 cred c\u0103 m-ai sunat \u015fi mi-ai spus c\u0103 trebuie s\u0103 vorbim chiar \u00een secunda \u00een care m\u0103 urcam \u00een taxi la Heathrow. \u2014Incredibil, i-a replicat Laura, care sclipea \u00eentr-un costum de baie de un roz a\u015fa de tare c\u0103 pe Amanda o dureau ochii. \u015ei e grozav c-ai putut s\u0103 vii direct la centrul de frumuse\u021be, s\u0103 te \u00eent\u00e2lne\u015fti cu mine, \u00een loc s\u0103 te duci \u00eent\u00e2i acas\u0103. Amanda \u015fi-a scuturat piciorul zvelt \u015fi bronzat. Se \u00eent\u00e2mplase ca telefonul Laurei s\u0103 pice la \u021banc. Doamna Hardwick decisese c\u0103 o \u015fedin\u021b\u0103 rapid\u0103 de \u00eenfrumuse\u021bare era tocmai ceea ce-i trebuia ca s\u0103 capete un plus de str\u0103lucire pentru aparatul foto. \u2014Mai ales c\u0103 probabil e\u015fti disperat\u0103 s\u0103-l vezi pe Theo, a ad\u0103ugat Laura. \u2014Theo? Cine\u2026? A, sigur, absolut\u2026 \u2014Fir-ar al naibii! Aproape c\u0103 uitase cum \u00eel chema pe propriul ei fiu. Amanda i-a aruncat Laurei o privire suspicioas\u0103, dar \u015fi-a dat seama, u\u015furat\u0103, c\u0103 \u00een mod incredibil, aceasta nu p\u0103rea s\u0103 fi sesizat gre\u015feala. Amanda era departe de a fi un suflet sensibil, dar p\u00e2n\u0103 \u015fi ea a realizat c\u0103 era ceva \u00een neregul\u0103 cu Laura. \u00centregul comportament al acesteia era ciudat. Ca \u015fi felul \u00een care ar\u0103ta\u2013 umflat\u0103, cu ochii injecta\u021bi, cu un machiaj cu pete \u015fi multe straturi de fond de ten, p\u00e2n\u0103 \u015fi \u00een ap\u0103. Amanda con\u015ftientizase, plin\u0103 de \u00eeng\u00e2mfare, c\u0103 ea arat\u0103 infinit mai bine dec\u00e2t Laura. Deci, p\u00e2n\u0103 la urm\u0103, tot folosea la ceva s\u0103 te chinuie\u015fti de s\u0103-\u021bi dai duhul ca s\u0103-\u021bi p\u0103strezi pe linia de plutire \u015fi cariera, \u015fi familia. Poate c\u0103 tot efortul \u0103sta \u00ee\u021bi f\u0103cea s\u00e2ngele s\u0103 curg\u0103 mai repede sau ceva \u00een genul \u0103sta. \u00ce\u021bi cur\u0103\u021ba organismul. Ce fat\u0103 de\u015fteapt\u0103 era ea! Putea s\u0103-i sugereze jurnalistei \u015fi chestia asta. \u2014Pe Theo \u00eel v\u0103d oricum \u00een dup\u0103-amiaza asta, a spus Amanda lini\u015ftit\u0103. S\u0103 sper\u0103m c\u0103 arat\u0103 mai bine dec\u00e2t ultima dat\u0103 c\u00e2nd l-am v\u0103zut\u2026 De\u015fi, desigur, n-a trecut a\u015fa de mult timp. \u2014Cred c\u0103 e foarte \u00eenc\u00e2ntat c\u0103 vii, a ad\u0103ugat Laura, aleg\u00e2ndu-\u015fi cuvintele cu grij\u0103. \u015ei \u00eemi \u00eenchipui c\u0103 \u015fi Hugo e \u00eentr-o stare similar\u0103. Amanda \u015fi-a examinat unghiile fericit\u0103. \u2014A, ei habar n-au c\u0103 vin. E o vizit\u0103 scurt\u0103. O s\u0103 fie o surpriz\u0103 pentru ei. Amanda se \u00eentreba, ner\u0103bd\u0103toare, despre ce voia Laura s\u0103 discute cu at\u00e2ta disperare. Ar fi f\u0103cut bine s\u0103 treac\u0103 odat\u0103 la subiect. Nu-\u015fi d\u0103dea seama c\u0103 unii oameni aveau de lucru, c\u0103 se \u00eent\u00e2lneau cu redactorii de la reviste celebre? Amanda a luat o buc\u0103\u021bic\u0103 de sushi de pe t\u0103vi\u021ba din bambus \u00eempletit \u015fi s-a decis s-o impulsioneze. Era vital s\u0103 pun\u0103 lucrurile \u00een mi\u015fcare. Laura, \u00een calitate de mam\u0103 care st\u0103 acas\u0103, evident c\u0103 avea la dispozi\u021bie tot timpul din lume. Sincer vorbind, habar n-avea ce norocoas\u0103 era. \u2014Ar cam trebui s\u0103 m\u0103 \u00eembrac, a oftat Amanda. N-am vreme s\u0103 lenevesc. M\u0103 a\u015fteapt\u0103 o dup\u0103-amiaz\u0103 grea. \u2014Ce-o s\u0103 faci? a \u00eentrebat-o Laura nesesiz\u00e2nd apropoul. Maxilarul bine hidratat \u015fi u\u015for bronzat mastica cu seriozitate somonul cu orez. \u2014Am o \u015fedin\u021b\u0103 foto cu Theo, a gemut ea. O s\u0103 fie epuizant. \u2014O \u015fedin\u021b\u0103 foto? Sun\u0103 distractiv, i-a replicat Laura geloas\u0103. \u2014Nu, sun\u0103 a munc\u0103 grea, a corectat-o Amanda. \u2014Pentru ce e \u015fedin\u021ba foto? a \u00eentrebat-o Laura. Amanda i-a explicat. \u2014Vor s\u0103 discute cu mine despre cum combin eu cariera cu via\u021ba de mam\u0103 de succes. \u00cen timp ce cresc un copil \u015fi am un mariaj \u00eenfloritor \u015fi fericit. Amanda a sesizat c\u0103 Laura i-a aruncat o privire curioas\u0103. \u2014Nu mai spune. \u2014\u00ceh\u00ee, a c\u0103scat Amanda ostentativ. Deci, haide! Care e problema? Mi-ai spus c\u0103 vrei s\u0103 vorbim despre o problem\u0103. Pe chipul Laurei a trecut o und\u0103 de disperare. \u2014Da, \u00eentr-un fel, are leg\u0103tur\u0103 cu ceea ce ai spus tu. Despre via\u021ba de mam\u0103 de succes. \u015ei mai ales, are leg\u0103tur\u0103 cu partea cu mariajul fericit, a ad\u0103ugat ea pe un ton t\u00e2nguitor. Amanda a z\u00e2mbit satisf\u0103cut\u0103. \u2014A, am \u00een\u021beles. Vrei s\u0103 \u015ftii cum m\u0103 descurc? a zis ea izbucnind \u00eentr-un hohot de r\u00e2s dispre\u021buitor. Sincer, draga mea, \u015fi eu a\u015f vrea s\u0103 \u015ftiu cum reu\u015fesc. Dar, sigur, \u00eentreab\u0103-m\u0103. O s\u0103-\u021bi spun ce \u015ftiu. \u2014\u00c3\u0103\u0103, p\u0103i\u2026 a ezitat Laura. Apoi a v\u0103rsat totul, f\u0103r\u0103 nici o barier\u0103, a\u015fa cum p\u0103\u021be\u015fti c\u00e2nd vomi\u021bi. A povestit c\u00e2t de plictisitor i se p\u0103rea rolul de mam\u0103. C\u00e2t de abandonat\u0103 de Fergus se sim\u021bea. C\u00e2t de pu\u021bin o \u00eemplinea \u2013 de\u015fi era pu\u021bin spus \u2013 Django. C\u00e2t de vinovat\u0103 se sim\u021bea din toate aceste motive. Amanda s-a holbat la ea oripilat\u0103. Despre asta voia Laura s\u0103 discute? Cu alte cuvinte, voia s\u0103 se vaite din cauza situa\u021biei ei? \u2014Normal c\u0103 Fergus nu e bun de nimic, a zis ea iritat\u0103. Laura, treze\u015fte-te la realitate. B\u0103rba\u021bii sunt complet inutili. Uit\u0103-te la Hugo. N-are nici o speran\u021b\u0103. Dac\u0103 vreau ca un lucru s\u0103 fie f\u0103cut a\u015fa cum trebuie, atunci trebuie s\u0103-l fac singur\u0103. De fiecare dat\u0103. Laura d\u0103dea impresia c\u0103 n-o asculta realmente. \u2014\u00cencep s\u0103 m\u0103 \u00eentreb, a spus ea rar, dac\u0103 n-ar trebui cumva s\u0103 m\u0103 duc la un psiholog, pentru ni\u015fte \u015fedin\u021be de terapie. Tu ce crezi, Amanda? Tu e\u015fti prietena mea. \u2014\u00c3\u0103\u0103, da. Da. Prietena ei? Ce naiba tot zicea Laura acolo? Amanda se g\u00e2ndea rareori la prieteni. \u00cen general, prietenii erau irelevan\u021bi \u015fi deranjan\u021bi. Mereu voiau s\u0103 fie ajuta\u021bi \u00eentr-un fel sau altul. Amanda n-avea niciodat\u0103 timp de ei; Laura era, cel mult, o cuno\u015ftin\u021b\u0103. Nu prezenta interes nici din punct de vedere profesional, nici din punct de vedere personal. \u2014Pentru c\u0103, sincer\u0103 s\u0103 fiu, a continuat Laura pe punctul de a izbucni \u00een lacrimi, acum de asta am nevoie: de o prieten\u0103. Nu am cu cine altcineva s\u0103 vorbesc. \u015ei nimeni altcineva nu vrea s\u0103 m\u0103 asculte. Amanda i-a aruncat o privire care, \u00een faza ini\u021bial\u0103, a avut o nuan\u021b\u0103 de dispre\u021b ner\u0103bd\u0103tor. Pe de alt\u0103 parte, poate c\u0103 treaba cu prietenia i-ar fi fost de folos. Avea nevoie de ceva prieteni; momentan, s\u0103 ai prieteni era o chestie foarte la mod\u0103. V\u0103zuse o gr\u0103mad\u0103 de articole \u00een care prietenii erau descri\u015fi ca noua familie a omului \u015fi rela\u021biile de prietenie dintre femei ca un lucru important. \u201eAm descoperit a\u015fa de multe despre prietenele mele\u201c s-a imaginat ea spun\u00e2ndu-i jurnalistei. \u201eMaternitatea mi-a sporit, \u00een mod clar, capacitatea de a empatiza.\u201c \u2014Da, a zis ea rar, savur\u00e2nd curioasa senza\u021bie a rostirii acelei propozi\u021bii pentru prima dat\u0103. Eu sunt prietena ta. \u2014Deci, o s\u0103-mi spui adev\u0103rul, nu? a vrut s\u0103 \u015ftie Laura, ai c\u0103rei ochi \u00eei c\u0103utau pe cei ai Amandei. A\u015fa cum nici eu n-o s\u0103-\u021bi ascund nimic din ceea ce cred c\u0103 ar trebui s\u0103 afli, nu? \u2014Da-aa, a r\u0103spuns Amanda. \u2014Crezi, a \u00eentrebat-o Laura, c\u0103 ar trebui s\u0103 merg la ni\u015fte \u015fedin\u021be de terapie? \u2014Terapie? a repetat Amanda. \u201eR\u201c-ul din cuv\u00e2nt a scos la iveal\u0103 un \u015fir str\u0103lucitor de din\u021bi care fuseser\u0103 proasp\u0103t albi\u021bi. \u2014Da\u2019 de ce? Nu e nimic \u00een neregul\u0103 cu tine. Sigur, te-ai cam s\u0103turat. Dar, hei, toate femeile s-au cam s\u0103turat, nu? Unele dintre noi \u2013 unele dintre noi, a accentuat Amanda, trebuie s\u0103-\u015fi mai \u021bin\u0103 \u015fi cariera \u00een fr\u00e2u. Laura a l\u0103sat capul \u00een jos, uit\u00e2ndu-se \u00een apa plin\u0103 de bule \u015fi s-a \u00eencruntat. \u2014Nu cred c\u0103 e cazul meu. Eu chiar m-am g\u00e2ndit s\u0103 m\u0103 sinucid. Amanda a icnit, \u00eengrozit\u0103. Ceea ce spunea Laura era mult prea groaznic ca s\u0103 fie adev\u0103rat. Cum putea cineva s\u0103 fie at\u00e2t de \u00eeng\u0103duitor fa\u021b\u0103 de sine? \u2014S\u0103 te sinucizi! a exclamat ea. Dar cum po\u021bi s\u0103 fii nefericit\u0103 c\u00e2nd tu nici nu munce\u015fti? Ar trebui s\u0103 fii \u00een locul meu ca s\u0103 vezi ce \u00eenseamn\u0103 cu-adev\u0103rat s\u0103 fii stresat. Amanda a \u00eentins \u00een spate o m\u00e2n\u0103 manichiurat\u0103, c\u0103ut\u00e2nd paharul de \u015fampanie. Nu era o \u015fampanie de colec\u021bie, dar mergea. Femeia a \u00eenchis ochii, savur\u00e2nd senza\u021bia dat\u0103 de alcoolul care-i alerga prin interiorul trupului \u015fi aceea dat\u0103 de apa fierbinte, plin\u0103 de bule. \u2014Ascult\u0103, a zis ea ridic\u00e2ndu-se \u00een capul oaselor. \u00cemi pare r\u0103u, dar trebuie s\u0103 fiu cinstit\u0103 cu tine. Trebuie s\u0103-\u021bi dezv\u0103lui ni\u015fte adev\u0103ruri nepl\u0103cute. Asta \u00eenseamn\u0103 adev\u0103rata prietenie, nu? Exact asta ai spus \u015fi tu mai devreme. Laura a cl\u0103tinat din cap f\u0103r\u0103 s\u0103 rosteasc\u0103 un cuv\u00e2nt. \u2014Ei bine, eu cred c\u0103 ar trebui s\u0103 te consideri privilegiat\u0103. Laura a oftat. \u2014\u015etiu. Am un fiu s\u0103n\u0103tos, o cas\u0103 frumoas\u0103 \u015fi a\u015fa mai departe. \u2014Nu e vorba numai de asta, a s\u0103rit Amanda vioaie. G\u00e2nde\u015fte-te ce norocoas\u0103 e\u015fti fa\u021b\u0103 de mine, de exemplu. S\u0103 \u015ftii c\u0103 eu te invidiez. Sincer. \u2014Da? Laura era uluit\u0103. \u2014Sigur c\u0103 da. Te invidiez pentru faptul c\u0103 tu nu pari a avea nevoie s\u0103-\u021bi stimulezi creierul prin intermediul unei cariere. Laura a deschis gura ca s\u0103 obiecteze. \u2014Dar\u2026 \u2014Nu trebuie s\u0103 te sim\u021bi \u00eemplinit\u0103 la serviciu, i-a dat \u00eenainte Amanda. Nu-\u021bi po\u021bi \u00eenchipui ce greu este, a oftat ea, s\u0103 \u00eencerci s\u0103 \u021bii \u00een aer toate mingile astea \u015fi s\u0103 nu-\u021bi scape nici una. S\u0103 jonglezi. Pur \u015fi simplu, nu-\u021bi po\u021bi \u00eenchipui \u00een ce stres tr\u0103iesc eu. S\u0103-i fiu mam\u0103 lui Theo, s\u0103 p\u0103strez o slujb\u0103 foarte solicitant\u0103 \u015fi s\u0103 men\u021bin un mariaj de succes! Laura a mai f\u0103cut o \u00eencercare s-o \u00eentrerup\u0103. Dar Amanda nu i-a dat aten\u021bie. \u2014Via\u021ba e a\u015fa de solicitant\u0103, a continuat ea. Nici nu pot s\u0103-\u021bi spun ce minunat e s\u0103 fii aici. S\u0103 iei o pauz\u0103 \u015fi s\u0103 te bucuri, \u00een sf\u00e2r\u015fit, de pu\u021bin r\u0103sf\u0103\u021b. E groaznic s\u0103 nu ai o clip\u0103 la dispozi\u021bie pentru a\u015fa ceva. Amanda a scos din ap\u0103 un picior cu pielea fin\u0103 \u015fi bronzat\u0103, exfoliat\u0103 doar cu o s\u0103pt\u0103m\u00e2n\u0103 \u00een urm\u0103 \u00een Utah. \u2014Dar to\u021bi ceilal\u021bi trebuie pu\u015fi \u00een capul listei \u2013 evident, Theo \u00een primul r\u00e2nd. \u015ei, numai dup\u0103 asta, la coada cozilor, mai apare \u015fi biata de mine. Femeia \u015fi-a examinat subsuorile fine, epilate cu cear\u0103. \u2014Oamenii \u00eemi spun tot timpul c\u0103 nu \u00een\u021beleg cum reu\u015fesc eu, a continuat ea z\u00e2mbind obosit\u0103. \u015ei \u015ftii ceva, Laura? \u2014Da, de fapt, chiar \u015ftiu, a spus Laura repede. Ceva ce ar trebui s\u0103 \u015ftii \u015fi t... \u2014Nici eu nu sunt sigur\u0103 c\u0103 \u00een\u021beleg. A\u015fa c\u0103 numai Dumnezeu \u015ftie ce-o s\u0103-i spun ziaristei \u0103leia. \u2014\u015etiu ceva ce n-o s\u0103-i spui, a zis Laura pe un ton mohor\u00e2t, ie\u015find din ap\u0103. Amanda n-o asculta dec\u00e2t pe jum\u0103tate. Se uita, cu satisfac\u021bie, la celulita de pe coapsele Laurei. Tipa avea o coaj\u0103 de portocal\u0103 serioas\u0103. Era \u015focant cum se l\u0103sau unele femei s\u0103 decad\u0103 dup\u0103 na\u015ftere. Dac\u0103 ea, cu programul ei frenetic, amestecat, de-a dreptul nebunesc, de mam\u0103 care mai \u015fi munce\u015fte, reu\u015fea s\u0103 se men\u021bin\u0103 \u00een form\u0103, atunci ce naiba o \u00eempiedica pe Laura, care nu f\u0103cea nimic? \u2014Ce vrei s\u0103 zici cu faptul c\u0103 \u015ftii ceva ce n-am s\u0103-i spun ziaristei? a \u00eentrebat ea absent\u0103, cu ochii a\u021binti\u021bi \u00een continuare asupra coapselor Laurei. Aceasta, pe jum\u0103tate \u00eenf\u0103\u015furat\u0103 \u00een halatul de prosop, s-a \u00eentors c\u0103tre ea. \u2014P\u0103i, e limpede c\u0103 \u00ee\u021bi spun asta numai pentru c\u0103 e\u015fti prietena mea. Pentru c\u0103 am vorbit de adev\u0103ruri nepl\u0103cute \u015fi toate celelalte. \u2014Desigur. Amanda \u015fi-a scuturat p\u0103rul umed cu emfaz\u0103. \u2014Deci ce e? D\u0103-i drumu\u2019! \u2014So\u021bul t\u0103u \u015fi-o trage cu eco-hipiota aia de la cursul prenatal. \n\nHugo \u015fi-a spus c\u0103 era ca moartea. Nu \u015ftiai c\u00e2nd o s\u0103 prime\u015fti lovitura. Dar \u015ftiai c-o s-o prime\u015fti. Faptul c\u0103 lovitura asta putea s\u0103 survin\u0103 \u00een orice moment \u00eel f\u0103cea s\u0103 trepideze de team\u0103. De pild\u0103, putea s\u0103 survin\u0103 atunci c\u00e2nd se apuca s\u0103-l cure\u021be pe Theo dup\u0103 ce acesta detonase cea mai substan\u021bial\u0103 \u00eenc\u0103rc\u0103tur\u0103 de scutec din scurta lui via\u021b\u0103. Theo suferea de limbrici. \u00cei luase de la cre\u015f\u0103 \u015fi, generos ca de obicei, nu ezitase s\u0103-i \u00eempart\u0103 \u015fi cu taic\u0103-su. Ceea ce \u00eensemna c\u0103 fr\u0103m\u00e2ntarea interioar\u0103 a lui Hugo avea mai mult dec\u00e2t o cauz\u0103 imediat\u0103. Singura lui consolare era c\u0103 Amanda nu putea s\u0103 atace din str\u0103in\u0103tate. Hugo \u015ftia c\u0103 nevast\u0103-sa plecase din nou la New York. \u015ei cu toate c\u0103 era evident c\u0103 Laura putea \u015fi avea s-o \u015fi contacteze acolo, ideea de a-i suporta urletele venite de la trei mii de mile dep\u0103rtare era mai pu\u021bin \u00eenfrico\u015f\u0103toare dec\u00e2t aceea de a face fa\u021b\u0103 furiei Amandei \u00een persoan\u0103. \u00cen clipele mai optimiste, Hugo \u00ee\u015fi imagina c\u0103 neveste-sii nici n-o s\u0103-i pese; \u00een fond, ce era o aventur\u0103? Dar apoi, b\u0103rbatul \u00ee\u015fi amintea c\u0103 era vorba de o aventur\u0103 cu Alice, femeia care era responsabil\u0103 pentru \u00eencheierea carierei Amandei de la Intercorp. De fiecare dat\u0103 c\u00e2nd se g\u00e2ndea la situa\u021bia asta, Hugo sim\u021bea fiori reci pe \u015fira spin\u0103rii. Ceea ce \u00eensemna c\u0103 sim\u021bea fiorii \u0103\u015ftia aproape tot timpul. C\u00e2nd nu se g\u00e2ndea la nevast\u0103-sa, Hugo \u00ee\u015fi f\u0103cea griji din cauza lui Alice. Nu mai vorbise cu ea din noaptea aceea teribil\u0103 c\u00e2nd Laura, cu ochii sclipitori, se cobor\u00e2se asupra lor cu o furie r\u0103zbun\u0103toare. Alice \u00ee\u015fi aruncase \u015fervetul mare \u015fi alb ca pe un drapel al capitul\u0103rii \u015fi fugise din restaurant, cu umerii rigizi din cauza pl\u00e2nsului reprimat. Hugo o urmase. Bubuiala continu\u0103 a muzicii drum\u2019n\u2019base din foaier se constituise \u00een fundalul sonor al nefericirii lor p\u00e2n\u0103 la venirea taxiului care trebuia s-o duc\u0103 acas\u0103 pe Alice. Abia atunci femeia se uitase la el, cu ochii l\u0103rgi\u021bi de team\u0103. \u2014Ce naiba o s\u0103 se \u00eent\u00e2mple acum? Ce-o s\u0103 ne facem? \u2014Fugim \u00eempreun\u0103? \u2014\u015ei cu copiii cum r\u0103m\u00e2ne? a zis ea prinz\u00e2ndu-l cu m\u00e2inile albite din cauza efortului. Cu ei cum r\u0103m\u00e2ne? Hugo a \u00eenghi\u021bit cu dificultate. \u2014Nu-\u021bi face griji, a asigurat-o el \u00eenchiz\u00e2nd portiera sclipitoare a ma\u015finii. Totul o s\u0103 fie bine. Ce dac-o s\u0103 ias\u0103 totul la lumin\u0103? S-ar putea s\u0103 fie mai bine a\u015fa. O s\u0103 gr\u0103beasc\u0103 lucrurile. Hugo \u015fi-a dat seama, din cauza chipului alb \u015fi nefericit al lui Alice, care se proiecta pe fondul \u00eentunecat al banchetei de plu\u015f din ma\u015fin\u0103, c\u0103 ea nu-i \u00eemp\u0103rt\u0103\u015fea optimismul. Nici el nu era sigur ce sim\u021bea. \u00cen timp ce se lupta cu Theo pe masa de schimbat scutece, Hugo s-a g\u00e2ndit c\u0103, la drept vorbind, momentan via\u021ba lui era cam de rahat. Literalmente. Cum cur\u0103\u021barea lui Theo prin metode conven\u021bionale se dovedise neadecvat\u0103, Hugo \u00eel v\u00e2r\u00e2se \u00een cad\u0103, iar acum se str\u0103duia s\u0103 \u015ftearg\u0103 trupul care protesta zgomotos. Tocmai atunci a auzit pe cineva intr\u00e2nd furtunos \u00een cas\u0103. \u2014E\u015fti aici? a urlat o voce familiar\u0103. Hugo a \u00eenghe\u021bat. Amanda. Care, evident, se \u00eentorsese de la New York, pe nea\u015fteptate, imediat dup\u0103 ce aflase vestea de la Laura. Hugo sperase c\u0103 faptul c\u0103 era un tat\u0103 bun pentru Theo avea s\u0103-i amelioreze p\u0103catele \u00een ochii Amandei. Dar acum, chinuindu-se cu copilul, con\u015ftient de piureul pe jum\u0103tate consumat care st\u0103tea lipit peste tot prin buc\u0103t\u0103rie \u015fi de hainele murdare, prosoapele ude \u015fi haosul general din baie, Hugo \u015fi-a dat seama c\u0103 pierduse partida. Cu inima str\u00e2ns\u0103, a ascultat cum Amanda urca sc\u0103rile ca o furtun\u0103. Sentimentul de teroare \u00eei cre\u015ftea cu fiecare treapt\u0103 parcurs\u0103 de nevast\u0103-sa. Amanda nu \u015fi-a \u00eendulcit deloc vorbele. \u2014Tic\u0103losule, a urlat ea d\u00e2nd buzna \u00een baie. \u2014Deci Laura \u021bi-a spus, a zis Hugo resemnat, pun\u00e2ndu-\u015fi m\u00e2inile peste urechile lui Theo. A v\u0103zut c\u0103 Amanda ar\u0103ta extraordinar. Cariera ei de editor la noua revist\u0103 nu i se urcase numai la cap, ci peste tot. P\u0103rul \u00eei devenise platinat \u015fi era tuns la nivelul umerilor. Femeia era \u00eembr\u0103cat\u0103 cu un costum care-\u021bi t\u0103ia r\u0103suflarea, format dintr-o fust\u0103 mini cu un imprimeu alb cu negru, o bluz\u0103 asortat\u0103 care-i l\u0103sa la vedere o bun\u0103 parte din abdomen, iar deasupra avea o hain\u0103 lung\u0103 \u015fi elegant\u0103 din acela\u015fi material. Mai purta ni\u015fte cizme argintii cu toc \u00eenalt \u015fi ni\u015fte ochelari de soare cu lentile mari care completau ansamblul. Uit\u00e2ndu-se la ea, Hugo a realizat c\u0103 devenise mult mai provincial dec\u00e2t b\u0103nuise. Uitase completamente c\u0103 oamenii se \u00eembr\u0103cau a\u015fa. \u00cen timpul \u0103sta, Theo se holba uluit la maic\u0103-sa. \u2014Sigur c\u0103 mi-a spus, a tunat Amanda. E prietena mea. \u00cemi e loial\u0103. Nu c\u0103 tu ai fi \u00een stare s\u0103 \u00een\u021belegi ce \u00eenseamn\u0103 conceptul \u0103sta. \u00cen plin\u0103 stare de demoralizare, Hugo s-a sim\u021bit zg\u00e2l\u021b\u00e2it de un puseu de indignare. \u2014Loial\u0103! a pufnit el. Nu cred c-ai mai fi considerat-o loial\u0103 dac-ai fi v\u0103zut-o cum se d\u0103dea la mine acum c\u00e2teva zile. Dac-ai fi v\u0103zut-o cum se freca de unul din st\u00e2lpii baldachinului, goal\u0103 pu\u015fc\u0103 \u015fi beat\u0103 cri\u021b\u0103. Femeia asta e nebun\u0103 de legat. Ochii Amandei scoteau fl\u0103c\u0103ri. \u2014E\u015fti un obsedat sexual, un om trist cu fantezii ne\u00eemplinite! S-a dat la tine? Ei, sigur. Era normal s\u0103 vii cu replica asta. Ai spune orice numai ca s\u0103 scapi cu fa\u021b\u0103 curat\u0103. \u2014Ceee? \u2014Cum mama naibii \u00ee\u021bi permi\u021bi? a r\u0103cnit Amanda. S\u0103 \u021bi-o tragi cu ipocrita aia, cu distrug\u0103toarea aia de cariere\u2026 \u2014Nu mi se pare c\u0103 tu ai avea cariera distrus\u0103, a s\u0103rit Hugo. De fapt, a\u015f zice c\u0103 e chiar invers. Amanda s-a \u00eencruntat \u015fi \u015fi-a pus m\u00e2inile cu gheare ascu\u021bite \u015fi ro\u015fii \u00een \u015folduri. \u2014\u00cen locul t\u0103u, eu n-a\u015f mai zice nimic, a m\u00e2r\u00e2it ea. P\u0103streaz\u0103-\u021bi vorbele pentru avocat. \u015ei pentru tribunalul unde-o s\u0103 te prezin\u021bi pentru divor\u021b. Hugo l-a str\u00e2ns \u00een bra\u021be pe Theo cu at\u00e2ta putere c\u0103 pruncul a \u021bipat. \u2014Ce vrei s\u0103 spui exact cu chestia asta? \u2014Tu ce crezi c\u0103 vreau s\u0103 spun? Vocea Amandei c\u0103p\u0103tase o tonalitate ascu\u021bit\u0103 \u015fi triumf\u0103toare. \u2014Ce vor s\u0103 spun\u0103 femeile \u2013 sau, ar trebui s\u0103 zic, mamele \u2013 aflate \u00een situa\u021bia mea? Hugo s-a holbat la ea pre\u021b de c\u00e2teva secunde agonizante. \u2014Theo? \u2014Da, Theo. Sincer\u0103 s\u0103 fiu, acum c\u0103 e a\u015fa de prezentabil, ar cam fi cazul s\u0103 plece din cocin\u0103 \u015fi s\u0103 locuiasc\u0103 \u00eentr-un loc decent. Poate, a declamat Amanda cu hot\u0103r\u00e2re, s\u0103 vin\u0103 la Londra, cu mine. Apoi a aruncat o privire peste costumul plin de spum\u0103, ud \u015fi mototolit al lui Hugo. \u2014A venit vremea s\u0103-l preiau. S\u0103-l duc\u2026 \u0103\u0103\u0103, peste tot. La premiere. La centre de frumuse\u021be pentru mame \u015fi copii. \u00cen vacan\u021be educa\u021bionale. \u00cen insulele Gal\u00e1pagos \u015fi-n alte locuri din astea. Are multe de f\u0103cut \u00eenainte de Cambridge. Nu se pune problema c-ar fi prea devreme. \u2014\u00cen insulele Gal\u00e1pagos\u2026? \u2014Trebuie s\u0103 fie \u015fi botezat cum trebuie. \u2014Dar noi, de c\u00e2nd st\u0103m aici, nici m\u0103car nu ne-am apropiat de-o biseric\u0103. \u2014Nu aici, a zis Amanda agasat\u0103. O s\u0103 fie botezat \u00een Londra. Evident. \u00cen Pia\u021ba St. George\u2019s Hanover, cu ni\u015fte na\u015fi celebri sau ceva de genul \u0103sta. \u2014Na\u015fi cele... Hugo abia dac\u0103 era \u00een stare s\u0103 rosteasc\u0103 vorbele alea. \u2014\u00cen ceea ce prive\u015fte \u015fcoala, a ad\u0103ugat Amanda hot\u0103r\u00e2t\u0103, o s\u0103 cer s\u0103 mi se fac\u0103 ni\u015fte favoruri \u015fi-o s\u0103-l \u00eenscriu la \u015fcoala aia privat\u0103 unde merg copiii lui Jeremy Paxman, ai lui Sebastian Faulks \u015fi copiii lui Jade Jagger. \u2014Dar Theo e fericit aici, a obiectat Hugo. \u00cei place la Chicklets. \u015ei cei de-acolo cred c\u0103, \u00een cur\u00e2nd, o s\u0103 aib\u0103 un loc pentru el \u00een programul prelungit. Amanda nu-l asculta. \u2014E o \u015fcoal\u0103 grozav\u0103. Richard Curtis a jucat rolul ma\u015finii de fructe la s\u0103rb\u0103toarea verii de anul trecut. Am trimis un fotograf s\u0103 imortalizeze evenimentul. \u2014Dar nu po\u021bi\u2026 s\u0103-l dezr\u0103d\u0103cinezi chiar a\u015fa, a izbucnit Hugo. Theo locuie\u015fte aici, nu la Londra. Asta e casa lui. \u2014Ei, \u00een cur\u00e2nd n-o s\u0103 mai fie, i-a r\u0103spuns Amanda f\u0103r\u0103 nici o grij\u0103. A\u015fa c\u0103 ai face bine s\u0103 \u00eencepi s\u0103 te obi\u015fnuie\u015fti cu ideea asta. Vocea lui Hugo ajunsese o \u015foapt\u0103. \u2014Vrei s\u0103 spui c-o s\u0103 ceri custodia? Dar nu po\u021bi s\u0103 faci asta. Nu \u015ftii nimic despre Theo. \u2014Eu \u015ftiu ce e mai bine. Hugo s-a \u00eencruntat. \u2014Cum adic\u0103, tu \u015ftii ce e mai bine? \u2014\u015etiu ce e mai bine fiindc\u0103 eu sunt, dac\u0103-mi permi\u021bi s\u0103-\u021bi reamintesc, mama lui. Mamele \u015ftiu ce e mai bine. \u2014Iar eu sunt tat\u0103l lui. De luni de zile am grij\u0103 de el, de unul singur. Amanda a c\u0103scat. \u2014Of, mai schimb\u0103 placa asta nenorocit\u0103, da? \u2014S\u0103 ai grij\u0103 de un copil e o treab\u0103 grea. N-ai lini\u015fte nici o secund\u0103\u2026 nici nu-\u021bi po\u021bi imagina. Hugo \u015fi-a auzit vocea vir\u00e2nd de la o furie plin\u0103 de hot\u0103r\u00e2re la un ton implorator \u015fi disperat. \u2014Haide, Amanda! N-ai vrea s\u0103 fii tu cea care s\u0103 creasc\u0103 b\u0103iatul. \u2014Ei, chestia haioas\u0103 e, a c\u00e2ntat Amanda cuvintele, c\u0103 mi-ar pl\u0103cea foarte tare s\u0103 mai fac o \u00eencercare. Apoi l-a ciupit pe Theo de b\u0103rbi\u021ba m\u0103t\u0103soas\u0103 cu unghiile ei tari \u015fi lungi. \u2014Acum c\u0103 i-a mai crescut p\u0103rul \u2013 slav\u0103 Domnului c\u0103 nu i-a r\u0103mas ro\u015fu \u2013 Theo arat\u0103 ca o p\u0103pu\u015fic\u0103. O s\u0103 ar\u0103t\u0103m bine \u00eempreun\u0103. \u015etii c\u0103 accesoriul cel mai \u00een vog\u0103 la ora actual\u0103 sunt copiii. Theo poate s\u0103 mearg\u0103 cu mine la prezent\u0103rile de mod\u0103 \u015fi s\u0103 fie mascota revistei Class. Hugo sim\u021bea c\u0103-i vine s\u0103 vomite din motive care nu aveau nici o leg\u0103tur\u0103 cu limbricii lui Theo. \u2014Dar nu po\u021bi... a \u00eenceput el, dup\u0103 care s-a oprit. B\u0103nuia c\u0103, de fapt, Amanda putea. \u015ei dac\u0103 situa\u021bia se \u00eenr\u0103ut\u0103\u021bea\u2026 \u015ei-a amintit de fotografiile din ziare cu ta\u021bi care se legau cu lan\u021buri de macarale, opreau traficul sau aruncau cu pudr\u0103 ro\u015fie \u00een prim-ministru. \u015ei toate astea pentru c\u0103 le fusese interzis accesul la copii \u00een urma divor\u021bului. Oare asta \u00eel a\u015ftepta \u015fi pe el? Oare a\u015fa ceva se putea \u00eent\u00e2mpla cu-adev\u0103rat? Dup\u0103 ce el \u015fi Theo trecuser\u0103 \u00eempreun\u0103 prin at\u00e2tea? \u2014Fii atent la mine, a spus Amanda cu un triumf amar. Am s\u0103\u2026 Dar \u00eenainte ca amenin\u021barea nenumit\u0103 s\u0103 poat\u0103 fi revelat\u0103, un zgomot venit de-afar\u0103 i-a distras aten\u021bia. Amanda s-a dus la fereastr\u0103 \u015fi a deschis-o ca s\u0103 vad\u0103 ce s-a \u00eent\u00e2mplat. \u2014Fir-ar al dracului! Sunt nenoroci\u021bii \u0103ia de ziari\u015fti! \u2014Ziari\u015fti? Amanda i-a \u00eentors o privire furioas\u0103 \u015fi ner\u0103bd\u0103toare. \u2014\u00dei-am spus la telefon, prostule. Vin pentru interviul \u0103la. Vor s\u0103 discute cu mine despre cum \u00eembin eu o carier\u0103 de renume cu un mariaj fericit \u015fi cu rolul de mam\u0103 de succes. Draaaaaaaaaaguleeeeeeeee! a exclamat ea \u00eendrept\u00e2ndu-se spre Theo cu pa\u015fi mici \u015fi tocuri periculos de \u00eenalte. E\u015fti gata pentru un portret? Amanda a \u00een\u015ff\u0103cat copilul a\u015fa cum \u00ee\u015fi \u00een\u015ffac\u0103 vulturul prada. Apoi l-a strivit de pieptul ei pentru ca \u00een secunda urm\u0103toare s\u0103-l dezlipeasc\u0103 de ea \u015fi s\u0103 i-l arunce gr\u0103bit\u0103 lui Hugo. \u2014Of, e dezgust\u0103tor! Tocmai \u015fi-a \u015fters nasul \u0103la jegos \u015fi plin de muci pe m\u00e2neca mea. Ia-l! Repede! Amanda a fugit la chiuvet\u0103 \u015fi a \u00eenceput, agitat\u0103, s\u0103 frece murd\u0103ria cu unul din bure\u021bii copilului. \u2014Nu-\u015fi d\u0103 seama c\u0103 asta e f\u0103cut\u0103 din cr\u00eape de Chine? a m\u00e2r\u00e2it ea. C\u00e2nd s-a auzit soneria, Amanda a fugit de la chiuvet\u0103, \u00een\u015ff\u0103c\u00e2ndu-l, din nou, pe Theo. Rupt de l\u00e2ng\u0103 taic\u0103-su, copilul a \u00eenceput s\u0103 pl\u00e2ng\u0103 \u00eencet \u015fi obosit. \u2014Ei, taci din gur\u0103, i-a s\u0103rit Amandei mu\u015ftarul. Maic\u0103-sa a luat, apoi, o juc\u0103rie de pe marginea c\u0103zii \u015fi i-a \u00eenfipt-o \u00een gur\u0103. Hugo s-a uitat la Amanda care \u015fi-a verificat aspectul \u00een oglind\u0103, \u015fi-a aranjat p\u0103rul \u015fi \u015fi-a lipit pe fa\u021b\u0103 un z\u00e2mbet uria\u015f, cu note hollywoodiene, \u00eenainte de a \u00eencepe s\u0103 coboare sc\u0103rile sub povara, evident st\u00e2njenitoare \u015fi nefamiliar\u0103, a greut\u0103\u021bii copilului. \u2014 Ai grij\u0103, a avertizat-o el. Amanda s-a oprit \u00een loc \u015fi s-a uitat la el cu r\u0103utate. \u2014Nu. Tu s\u0103 ai grij\u0103. S\u0103 faci frumos la interviu. Altfel chiar c-o s\u0103-\u021bi par\u0103 r\u0103u. Hugo a v\u0103zut imediat \u00een situa\u021bia asta un colac de salvare. Oare Amanda \u00eei transmitea, de\u015fi \u00eentr-o manier\u0103 nepl\u0103cut\u0103, c\u0103 dac\u0103 r\u0103m\u00e2nea discret \u015fi z\u00e2mbitor \u015fi dac-o sprijinea pe parcursul interviului avea s\u0103 se calmeze \u015fi s\u0103 revin\u0103 la sentimente mai bune? C\u0103 mai era loc pentru dezbateri, negocieri \u015fi, spera el, modific\u0103ri de op\u021biuni? \u2014Hei! A\u021bi ajuns! Intra\u021bi, a auzit-o pe nevast\u0103-sa strig\u00e2nd la grupul de oameni care a\u015fteptau la u\u015f\u0103. Hugo i-a urm\u0103rit, din capul sc\u0103rilor, cum au intrat: un fotograf frumos, cu un p\u0103r ciufulit \u00een mod deliberat, asistenta lui blond\u0103 \u015fi minion\u0103, o jurnalist\u0103 cu p\u0103rul tuns scurt, ochelari tehno, cizme p\u00e2n\u0103 la genunchi \u015fi o hain\u0103 str\u00e2mt\u0103 cu un imprimeu cu p\u0103tr\u0103\u021bele. To\u021bi priveau de jur \u00eemprejur cu ochi care parc\u0103-\u015fi cereau scuze. \u2014Acesta e so\u021bul meu, a spus Amanda c\u00e2nd Hugo a cobor\u00e2t sc\u0103rile. Jurnalista i-a z\u00e2mbit de complezen\u021b\u0103. \u2014Deci, tu e\u015fti b\u0103rbatul cel norocos? B\u0103rbatul c\u0103s\u0103torit cu superfemeia asta? a zis ea indic\u00e2nd-o pe Amanda. \u00cemi \u00eenchipui c\u0103 uneori nu te sim\u021bi prea comod. \u2014\u00c3\u0103\u0103, da, a recunoscut Hugo. Cu siguran\u021b\u0103 c\u0103 rareori se sim\u021bise mai pu\u021bin comod dec\u00e2t \u00een clipele alea. Ziarista \u015fi-a notat ceva. Hugo a v\u0103zut c\u0103 expresia Amandei era \u00eencurajatoare, aprobatoare. \u00cen urm\u0103toarele dou\u0103 ore, Hugo a c\u0103rat ce\u015fti de ceai pentru \u00eentreaga echip\u0103, \u00een timp ce Amanda st\u0103tea pe canapea cu Theo \u015fi-i d\u0103dea \u00eenainte despre abilit\u0103\u021bile ei de mam\u0103, editor \u015fi gospodin\u0103. \u2014Cred c\u0103 e\u015fti a\u015fa de m\u00e2ndru de ea, a perorat ziarista c\u00e2nd Hugo \u015fi-a f\u0103cut, din nou, apari\u021bia cu tava lui. B\u0103rbatul s-a for\u021bat s\u0103 clatine din cap. \u2014A, sunt! Prinz\u00e2nd, cu coada ochiului, expresia Amandei, \u015fi-a dat seama c\u0103 aceasta a\u015ftepta de la el mai mult entuziasm. \u2014Amanda e\u2026 uluitoare! Partea asta era, m\u0103car, adev\u0103rat\u0103. \u2014Cum jongleaz\u0103 cu toate responsabilit\u0103\u021bile! a ad\u0103ugat jurnalista pe un ton admirativ. \u2014E\u2026 incredibil, a \u00eencuviin\u021bat Hugo. \u2014\u015ei tu c\u00e2t de mult o aju\u021bi? a vrut s\u0103 \u015ftie ziarista. Cu copilul, m\u0103 refer. Hugo s-a uitat la Theo, care se juca fericit cu exponometrul fotografului. A sim\u021bit starea r\u0103zboinic\u0103 a neveste-sii. \u2014A, a zis el str\u0103duindu-se s\u0103 par\u0103 jovial. Sunt destul de implicat. \u00cencerc \u015fi eu, a ad\u0103ugat el cu un hohot autocritic. \u2014Dar e greu s\u0103 \u021bii pasul cu ea, nu? l-a \u00eemboldit ziarista. Hugo n-a zis nimic. N-avea \u00eencredere s\u0103 deschid\u0103 gura. \u2014E a\u015fa de cuminte! a remarcat jurnalista referindu-se la Theo. Chiar c\u0103 a\u021bi ajuns cu educa\u021bia lui la nivel de art\u0103, a continuat ea, mai not\u00e2ndu-\u015fi ceva. \u2014Mul\u021bumesc! i-a r\u0103spuns Hugo cu o jum\u0103tate de secund\u0103 \u00eenainte ca Amanda s\u0103-\u015fi poat\u0103 aroga succesul. B\u0103rbatul a privit-o \u00een semn de scuz\u0103, realiz\u00e2nd ce gre\u015feal\u0103 f\u0103cuse. Totu\u015fi, pentru el a fost un motiv de mare m\u00e2ndrie \u015fi, \u00een acela\u015fi timp, de amarnic regret c\u0103 Theo nu a izbucnit \u00een pl\u00e2ns \u015fi nici n-a f\u0103cut vreo criz\u0103. Pentru prima dat\u0103, i-ar fi f\u0103cut lui taic\u0103-s\u0103u un mare serviciu, iar pe maic\u0103-sa ar fi pus-o \u00eentr-o lumin\u0103 foarte proast\u0103. Dar Theo nu se mai deda unor astfel de comportamente. Sub nici o form\u0103. \u00cen vreme ce Hugo se relaxase \u015fi \u00eenflorise \u00een calitate de tat\u0103, Theo se relaxase \u015fi \u00eenflorise \u00een calitate de copil. \u2014E\u015fti prea bun\u0103! s-a fandosit Amanda \u00eentinz\u00e2ndu-\u015fi c\u0103tre Hugo cea\u015fca de ceai. A\u015f mai vrea ni\u015fte ceai, te rog\u2026 dragul meu. \u2014Nu mai avem lapte, i-a r\u0103spuns Hugo. Draga mea, a ad\u0103ugat el gr\u0103bit. Amanda \u015fi-a dat ochii peste cap c\u0103tre ziarist\u0103. \u2014B\u0103rba\u021bii! Tipic! Le ceri s\u0103 \u021bin\u0103 minte un singur lucru! Ei, asta e, a ad\u0103ugat ea cu o lejeritate teatral\u0103. \u015etii cum se spune: dac\u0103 vrei ceva, nu ruga o persoan\u0103 ocupat\u0103. Roag\u0103 o mam\u0103 stresat\u0103, care jongleaz\u0103 cu o mul\u021bime de sarcini \u015fi mai \u015fi lucreaz\u0103! \u00cen timp ce ziarista se foia \u015fi lua noti\u021be, Hugo str\u00e2ngea din din\u021bi \u00een t\u0103cere. \u2014Deci, i-a spus el Amandei c\u00e2nd mult, mult mai t\u00e2rziu, u\u015fa s-a \u00eenchis, \u00een sf\u00e2r\u015fit, am f\u0103cut tot ce-ai vrut. Am f\u0103cut frumos. \u2014A\u015fa e, a fost ea de acord. \u2014Atunci putem s\u0103 vorbim despre noi? Despre Theo? Hugo a adoptat cel mai rezonabil \u015fi cel mai pu\u021bin r\u0103zboinic ton pe care a putut s\u0103-l produc\u0103. \u2014Dac\u0103 vrei, i-a r\u0103spuns Amanda. Dar nu v\u0103d de ce. \u2014Pentru c\u0103 ai vorbit despre divor\u021b, i-a amintit Hugo cu amabilitate. \u015ei despre faptul c\u0103 vrei s\u0103-l iei pe Theo, a completat el, lipindu-\u015fi nasul de capul c\u0103ldu\u021b al copilului pe care, \u00een timp ce Amanda era ocupat\u0103 s\u0103-\u015fi ia la revedere de la musafiri, \u00eel luase din nou \u00een bra\u021be. \u2014\u015ei ce s-a schimbat? l-a \u00eentrebat ea calm\u0103. Lui Hugo i-a venit s\u0103 urle din cauza \u015focului. Deci Amanda \u00eel tr\u0103sese pe sfoar\u0103. Nu avea nici cea mai mic\u0103 inten\u021bie s\u0103 negocieze. \u015ei nici nu avusese vreodat\u0103. \u00cel f\u0103cuse s\u0103 cread\u0103 asta numai ca s\u0103-i cumpere t\u0103cerea \u015fi complicitatea pe parcursul mult iubitei piese \u00een scop de publicitate personal\u0103. Hugo s-a uitat la Amanda cu ur\u0103. A\u015fadar, asta era situa\u021bia. Se declan\u015fase r\u0103zboiul. \u2014A\u015fteapt\u0103 tu, a spus el cu o voce sc\u0103zut\u0103, dar furioas\u0103. O s\u0103 m\u0103 lupt pentru Theo p\u00e2n\u0103 la cap\u0103t. \u2014Ei, mult noroc \u00een cazul \u0103sta, i-a spus Amanda tr\u0103g\u00e2ndu-\u015fi haina pe umeri. O s\u0103 ai nevoie. Tocmai ai declarat pentru o revist\u0103 cu circula\u021bie na\u021bional\u0103 c\u0103 sunt o so\u021bie \u015fi o mam\u0103 fantastic\u0103. Dac\u0103 mai devreme aveai \u015fanse s\u0103 c\u00e2\u015ftigi, acum ai s\u0103 pierzi cu siguran\u021b\u0103. \n", "tc \"Capitolul 26\" Alice urm\u0103rise \u015fi a\u015fteptase momentul potrivit ca s\u0103 discute cu Jake despre viitor. Momentul nu venise \u00eenc\u0103. \u00cen mare parte, pentru c\u0103 so\u021bul ei fusese mai tot timpul plecat de-acas\u0103. Angajamentele din ce \u00een ce mai numeroase legate de La Gunoi!, urmate de serile, din ce \u00een ce mai dese, petrecute de Jake la eco-proteste, \u00eensemnau c\u0103 ocaziile pentru ca Alice s\u0103 deschid\u0103 o discu\u021bie se iveau la prima or\u0103 a dimine\u021bii sau la ore foarte t\u00e2rzii din noapte. Or, nici una dintre aceste variante nu era ideal\u0103 pentru a aborda posibila destr\u0103mare a familiei. Alice se g\u00e2ndea tot timpul la Hugo. \u00cen fiecare noapte, st\u00e2nd singur\u0103 \u00een pat, de vreme ce Jake se \u00eentorcea foarte t\u00e2rziu, Alice \u00ee\u015fi aducea aminte de clipele \u00een care buzele lui Hugo se lipiser\u0103 de ochii ei, de gura, de g\u00e2tul \u015fi de s\u00e2nii ei. \u00ce\u015fi dorea cu disperare s\u0103 \u015ftie ce f\u0103cea Hugo \u015fi cum st\u0103tea treaba cu Amanda. Dar, \u00een circumstan\u021bele date, numai un nebun ar fi \u00eencercat s\u0103 fac\u0103 gestul nes\u0103buit de a lua leg\u0103tura cu el. Mai \u00eent\u00e2i trebuia rezolvat\u0103 situa\u021bia cu Jake. \u015ei, a\u015fa cum \u00eei atr\u0103sese Hugo aten\u021bia, situa\u021bia trebuia rezolvat\u0103 c\u00e2t mai subtil \u015fi mai ra\u021bional cu putin\u021b\u0103. Alice se g\u00e2ndise foarte serios la discu\u021bia lor din restaurant \u015fi acum era mai optimist\u0103. Lu\u00e2nd \u00een considerare trecutul ei de avocat \u015fi talentul ei de a aduce argumente, poate c\u0103 avea s\u0103 fie \u00een stare s\u0103-l conving\u0103 pe Jake c\u0103 solu\u021bia lui Hugo era, \u00eentr-adev\u0103r, cea mai bun\u0103 pentru to\u021bi cei implica\u021bi. Alice aproape c\u0103 adormise \u00een noaptea \u00een care a auzit u\u015fa de la intrarea \u00een c\u0103su\u021b\u0103 tr\u00e2ntindu-se cu putere. \u015ei, imediat dup\u0103 asta, ni\u015fte pa\u015fi grei \u015fi furio\u015fi care urcau sc\u0103rile. Rosa a \u00eenceput s\u0103 sc\u00e2nceasc\u0103 \u015fi s\u0103 se foiasc\u0103 \u00een pat. Alice a \u00eenghe\u021bat sub plapum\u0103. Chiar mai mult dec\u00e2t \u00eenghe\u021base p\u00e2n\u0103 atunci, dat\u0103 fiind temperatura mereu nepotrivit\u0103 din cas\u0103. U\u015fa de la dormitor s-a deschis, l\u0103s\u00e2nd s\u0103 p\u0103trund\u0103 \u00een camer\u0103 o felie de lumin\u0103. \u2014Al! a \u015fuierat Jake. Vreau s\u0103 vorbesc cu tine jos. Acum. Alice s-a furi\u015fat, vinovat\u0103, de sub plapum\u0103. B\u0103nuia, nenorocit\u0103, c\u0103 Jake aflase de Hugo. Dar cum? \u2014Drobu\u015for! a explodat Jake, \u00een chip de explica\u021bie, c\u00e2nd Alice a ajuns, descul\u021b\u0103 \u015fi tremur\u00e2nd de frig, \u00een sufragerie, ca s\u0103 descopere c\u0103 b\u0103nuielile ei fuseser\u0103 adev\u0103rate. \u2014Drobu\u015for? a \u00eentrebat ea \u00eenfig\u00e2ndu-\u015fi unghiile \u00een tricoul second-hand, decolorat \u015fi supradimensionat cu care era \u00eembr\u0103cat\u0103. \u2014Drobu\u015for! a repetat Jake. \u2014Te referi la chestia aia cu care vechii cel\u021bi se pictau ca s\u0103-i sperie pe romani? Cum \u00eel ajutase pe Jake treaba asta ca s\u0103-\u015fi dea seama ce se \u00eent\u00e2mplase? \u2014\u015ei care se dovede\u015fte a fi o alternativ\u0103 viabil\u0103 la vopselele artificiale indigo, care sunt poten\u021bial cancerigene, \u015fi care sunt folosite acum pentru blugi. Alice s-a \u00eencruntat. \u2014Cum? Nu \u00een\u021beleg? Jake a scotocit \u00een buzunar. \u2014Nici eu n-am \u00een\u021beles la \u00eenceput, c\u00e2nd am g\u0103sit chestia asta, a m\u00e2r\u00e2it el, flutur\u00e2nd pe sub nasul lui Alice o bucat\u0103 mototolit\u0103 de material din bumbac alb. Alice s-a holbat la el. Mai \u00eent\u00e2i a fost nedumerit\u0103, apoi, recunosc\u00e2nd obiectul, inima a \u00eenceput s\u0103-i bat\u0103 de s\u0103-i sar\u0103 din piept. Era batista pe care Hugo i-o \u00eemprumutase c\u00e2nd se \u00eent\u00e2lniser\u0103 \u00een libr\u0103rie. Probabil c\u0103 Jake o g\u0103sise \u00een mormanul cu rufe de sp\u0103lat. \u015ei, desigur, batista avea brodate ini\u021bialele lui Hugo. \u2014Of, ce gest othelian din partea ei! Ce prostie nenorocit\u0103 din partea ei! Alice \u015fi-a str\u00e2ns pumnii. Ar fi trebuit s\u0103 ascund\u0103 batista imediat. Dar, pe de alt\u0103 parte, la vremea respectiv\u0103 n-avusese nici un motiv. Era departe de a fi disperat\u0103, ca acum, s\u0103-l revad\u0103 pe Hugo. Din contr\u0103! Nu \u015ftia cum s\u0103 scape mai repede de el. \u2014Nu reu\u015feam s\u0103 pricep cine e H D E F, a tunat Jake, ai c\u0103rui ochi alungi\u021bi sclipeau \u00een lumina filtrat\u0103 prin strecur\u0103toarea din tavan. Apoi, la prezentarea de mod\u0103, totul a devenit limpede. \u2014Prezentare de mod\u0103? Alice nu mai \u00een\u021belegea nimic. Ce c\u0103uta Jake, din to\u021bi oamenii de pe p\u0103m\u00e2nt, la o prezentare de mod\u0103? \u2014S\u0103pt\u0103m\u00e2na Modei din Londra, i-a s\u0103rit mu\u015ftarul b\u0103rbatului. Eu \u015fi Jess am fost acolo ast\u0103-sear\u0103 ca s\u0103 sus\u021binem folosirea pe scar\u0103 larg\u0103 a vopselelor ecologice. \u2014Am \u00een\u021beles, a \u015foptit Alice. \u015ei-aici intr\u0103 \u00een scen\u0103 drobu\u015forul. \u2014Da. \u015ei acolo am v\u0103zut-o pe muierea aia cu b\u0103\u021bul \u00eenfipt \u00een fund de la cursul prenatal. Tipa aia, ziarista! Jake a f\u0103cut o pauz\u0103. Alice a sim\u021bit c\u0103 intr\u0103 \u00een panic\u0103. \u2014Amanda? \u2014Care \u00eemi spune, a continuat el pe un ton acid, c\u0103 te fu\u021bi cu b\u0103rbat\u0103-su. Jake a fluturat, din nou, batista. \u2014Hugo Eric Dennis Fine? Acum, \u00een plin\u0103 catastrof\u0103, Alice s-a trezit medit\u00e2nd la prenumele lui Hugo. Nu i se p\u0103ruse c\u0103 aduce nici cu un Dennis, nici cu un Eric. \u2014 \u015etii ce-a\u015f putea s\u0103-\u021bi fac? a tunat Jake. S\u0103 plec\u2026 O raz\u0103 de speran\u021b\u0103 s-a ivit \u00een sufletul lui Alice. \u2014P\u0103i, dac\u0103 e\u015fti sigur\u2026 Dac\u0103 Jake disp\u0103rea, totul se rezolva. Alice nu se a\u015fteptase la o \u00eencheiere at\u00e2t de simpl\u0103 \u015fi de rapid\u0103. \u2014\u2026\u015fi s-o iau pe Ro cu mine. \u2014S-o iei pe Rosa? a spus ea pe un ton t\u0103ios. \u2014Doar nu crezi c-a\u015f l\u0103sa-o cu tine, nu? Ce fel de mam\u0103 e\u015fti tu? Chipul lui Jake s-a schimonosit dezgustat. \u2014Agentul \u0103la tic\u0103los \u015fi jegos! Al, cum naiba ai putut? C\u00e2t de jos e\u015fti \u00een stare s\u0103 te cobori? Alice a rezistat tenta\u021biei de a-i r\u0103spunde c\u0103, dac\u0103 era vorba de jeg, atunci at\u00e2t Allingham House, c\u00e2t \u015fi Hugo erau mult mai cura\u021bi dec\u00e2t el \u015fi Vechea Morg\u0103. Dar era mai important s\u0103 sublinieze alte chestiuni. \u2014Nu po\u021bi s-o iei pe Rosa, a explodat ea. N-ai nici un drept legal s\u0103 faci asta. Tribunalul... \u2014Drept legal? Tribunal? a \u00eentrerupt-o Jake sur\u00e2z\u00e2nd glacial. Cine are nevoie de drepturi legale? Cu re\u021beaua mea de eco-cuno\u015ftin\u021be clandestine, pot s\u0103 dispar uite-a\u015fa, a spus el pocnind din degete. Sunetul ascu\u021bit a r\u0103sunat \u00een urechile lui Alice. \u2014\u00cen primul r\u00e2nd, la tab\u0103ra nem\u021beasc\u0103 de g\u00e2ndaci. \u2014G\u00e2ndaci\u2026? \u2014E un grup din Germania care a construit un \u00eentreg sistem de tunele sub un teren folosit drept cresc\u0103torie de specii rare de g\u00e2ndaci, pe care l-au salvat din m\u00e2inile investitorilor imobiliari. Alice \u015fi-a \u00eenchipuit-o imediat pe Rosa st\u00e2nd \u00eentr-un tunel subteran plin cu hipio\u021bi nem\u021bi, \u00een timp ce deasupra ar colc\u0103i g\u00e2ndaci. \u00cengrozit\u0103, \u015fi-a dus o m\u00e2n\u0103 la gur\u0103. \u2014De fapt, a remarcat Jake, inspect\u00e2nd un bulg\u0103re de \u021b\u0103r\u00e2n\u0103 de pe c\u0103ma\u015fa jegoas\u0103 \u00een carouri, acum c\u0103 La Gunoi! e pe butuci \u015fi-a\u015fa mai departe, m-am g\u00e2ndit s\u0103 plec o vreme \u00een str\u0103in\u0103tate. \u2014E pe butuci? Alice \u015ftia c\u0103 situa\u021bia nu era prea roz. Dar se ajunsese chiar at\u00e2t de departe? Faptul c\u0103 ea oprise infuzia de bani \u00eensemna c\u0103 pusese cruce revistei? \u2014Da, din p\u0103cate, i-a r\u0103spuns Jake arunc\u00e2ndu-i o privire dur\u0103. A\u015fa c\u0103 u\u015fcheala cu Rosa pic\u0103 la fix. \n\nSperan\u021ba de care se ag\u0103\u021ba Hugo era c\u0103 Barbara, mama-avocat de la Chicklets, avea s\u0103 accepte s\u0103-l reprezinte \u00een lupta cu Amanda. Cu prima ocazie, Fine a \u00eencol\u021bit-o \u00een cre\u015f\u0103 \u015fi a rugat-o s\u0103 mearg\u0103 s\u0103 bea repede o cafea. \u00cens\u0103 Barbara l-a refuzat. \u2014\u00cemi pare r\u0103u, a spus ea. Ochii \u00eei erau injecta\u021bi din cauza oboselii. Rareori v\u0103zuse Hugo o femeie at\u00e2t de obosit\u0103. \u2014Isabel n-a dormit toat\u0103 noaptea din cauza din\u021bilor. Sunt fr\u00e2nt\u0103 \u015fi \u00een diminea\u021ba asta trebuie s\u0103 prezint dosarul unui client. \u2014\u00ce\u021bi spun repede, a asigurat-o Hugo. \u00ce\u021bi spun acum. \u015ei-acolo, \u00een holul de la Chicklets, pe o voce c\u00e2t putea de sc\u0103zut\u0103, Hugo i-a schi\u021bat situa\u021bia c\u00e2t de bine a fost \u00een stare. Spre marea lui dezam\u0103gire, Barbara \u00eencepuse s\u0103 clatine din cap dinainte ca el s\u0103 termine de vorbit. \u2014Nu e de mine, l-a l\u0103murit ea. \u2014Nu vrei s\u0103 m\u0103 reprezin\u021bi? Oare femeia refuza fiindc\u0103 \u00eel dezaproba? \u2014Dac\u0103 a\u015f putea, mi-ar face pl\u0103cere s\u0103 te reprezint. Dar sistemul func\u021bioneaz\u0103 altfel. Tu nu po\u021bi s\u0103-\u021bi angajezi direct un avocat pledant. Acum ai nevoie de un avocat consultant. \u2014A, a spus Hugo dezam\u0103git. \u00cen\u021beleg. \u2014\u015ei oricum, \u0103sta ar fi un caz de drept familial, iar eu sunt specializat\u0103 \u00een fraude. Hugo a izbucnit \u00eentr-un hohot de r\u00e2s trist. \u2014Crede-m\u0103, aici e mai mult vorba de fraud\u0103 dec\u00e2t de familie. Barbara a r\u00e2s \u015fi ea. \u2014Of, Doamne! \u00cen orice caz, \u00een primul r\u00e2nd, ai nevoie de un avocat consultant. Pot s\u0103-\u021bi recomand unul foarte bun. \u015ei, mai presus de orice, du-te la un consilier. \u2014La un consilier? F\u0103r\u0103 s\u0103-i fac\u0103 deloc pl\u0103cere, Hugo \u015fi-a adus aminte de Laura. \u2014E cam t\u00e2rziu pentru asta, nu crezi? Barbara a cl\u0103tinat din cap. \u2014\u00cen cazurile de divor\u021b, curtea e impresionat\u0103 dac\u0103 se face dovada c\u0103 ai avut bun\u0103voin\u021ba de a merge la consilier \u015fi c\u0103 nu ai abandonat mariajul f\u0103r\u0103 nici un efort. \u2014Dar mariajul meu e\u2026, a \u00eenceput Hugo. \u2014Terminat? Sigur c\u0103 e terminat. Dar aici e vorba de cine prime\u015fte custodia lui Theo. Tu nu prea ai sor\u021bi de izb\u00e2nd\u0103. \u015etiai asta? Hugo a dat din cap cu am\u0103r\u0103ciune. Barbara i-a atins bra\u021bul \u00eentr-un gest de consolare. \u2014Nu-\u021bi face griji. Ai \u015fanse destul de mari. E clar c\u0103-i e\u015fti devotat lui Theo \u015fi ai un serviciu pe care te po\u021bi baza. \u2014Asta e important? Hugo s-a g\u00e2ndit \u00eengrijorat la e\u015fecul din parcarea subteran\u0103. El spera s\u0103-l poat\u0103 convinge pe Neil s\u0103 fie \u00eeng\u0103duitor. Barbara l-a privit surprins\u0103. \u2014Sigur c\u0103 e important. E pu\u021bin probabil ca un tat\u0103 f\u0103r\u0103 serviciu s\u0103 fie cel c\u0103ruia s\u0103-i fie acordat\u0103 custodia, atunci c\u00e2nd mama este angajat\u0103. \u2014Aha! \u2014Deci treaba asta, plus mersul la consilier o s\u0103 at\u00e2rne \u00een favoarea ta. \u00cens\u0103 \u015fansele \u00een favoarea lui Hugo s-au dovedit a se men\u021bine numai p\u00e2n\u0103 c\u00e2nd b\u0103rbatul a mers de la cre\u015f\u0103 la Dunn \u015fi Dustard. Afl\u00e2nd \u2013 din descrierea glorioas\u0103 \u015fi colorat\u0103 a Shaunei \u015fi apoi din detaliile date de Hugo f\u0103r\u0103 prea mult\u0103 tragere de inim\u0103 \u2013 de ceea ce se \u00eent\u00e2mplase \u00een parcarea subteran\u0103, Neil l-a concediat scurt. \u2014\u00cemi pare r\u0103u, Fine. Dar hai s\u0103 fim sinceri: e\u015fti un neserios, a l\u0103trat \u015feful \u00een timp ce Hugo \u00eencerca, disperat, s\u0103-l aduc\u0103 la sentimente mai bune. \u2014Dar, Neil. Haide, prietene! Nu \u015ftii ce-nseamn\u0103 asta pentru mine. Amanda d\u0103 divor\u021b... \u2014Asta fac \u015fi eu, i-a atras aten\u021bia Neil, care, conform obiceiului, nu avea chef s\u0103 fie amabil. \u015ei, tot conform obiceiului, a trecut prin toat\u0103 lista de crime comise de Hugo \u00eempotriva agen\u021biei imobiliare. \u2014\u015ei tot n-ai reu\u015fit s\u0103 g\u0103se\u015fti o cas\u0103 pentru familia Grimbley, a \u00eencheiat el. Ca s\u0103 nu mai spun c\u0103 n-ai v\u00e2ndut nici proprietatea aia de groaz\u0103 a poponautului, din Charlotte Crescent. \u2014Neil, pentru numele lui Dumnezeu, s-a milogit Hugo. Trebuie s\u0103-mi mai dai o \u015fans\u0103. \u2014\u00cemi pare r\u0103u, Fine. \u00dei-ai epuizat \u015fansele. \u00cen timp ce Hugo se g\u00e2ndea am\u0103r\u00e2t la situa\u021bia asta, \u00een urechi i-au r\u0103sunat cuvintele Barbarei. \u201eE pu\u021bin probabil ca un tat\u0103 f\u0103r\u0103 serviciu s\u0103 fie cel c\u0103ruia s\u0103-i fie acordat\u0103 custodia, atunci c\u00e2nd mama este angajat\u0103.\u201c Mai ales c\u00e2nd era vorba de o mam\u0103 ca Amanda: autodeclarat\u0103 de succes, care era \u00een stare s\u0103 jongleze cu mai multe responsabilit\u0103\u021bi. Hugo nu trebuia s\u0103 \u00eenchid\u0103 ochii ca s\u0103 \u015fi-o imagineze la tribunal, \u00eembr\u0103cat\u0103 \u00eentr-un costum elegant, preg\u0103tit\u0103 p\u00e2n\u0103-n din\u021bi, profit\u00e2nd de \u015ficul ei de femeie dinamic\u0103 \u015fi capabil\u0103 s\u0103 ob\u021bin\u0103 ceea ce merita. \u015ei p\u00e2n\u0103 la urm\u0103, ceea ce merita era Theo. La g\u00e2ndul c\u0103 fiul i-ar putea fi luat de l\u00e2ng\u0103 el, Hugo a fost cuprins de disperare. I se p\u0103rea imposibil de nedrept c\u0103 se putea \u00eent\u00e2mpla a\u015fa ceva \u015fi totu\u015fi, mai ales acum, Fine nu avea nici un dubiu c\u0103 acesta avea s\u0103 fie rezultatul. Hugo nu mai vedea dec\u00e2t o op\u021biune. A trecut \u00een grab\u0103 pe l\u00e2ng\u0103 Neil, a disp\u0103rut \u00een toalet\u0103 \u015fi a izbucnit \u00een pl\u00e2ns. \n\nDup\u0103 ceva vreme, privind \u00een urm\u0103 la zilele care au urmat, lui Hugo i s-a p\u0103rut un miracol c-a reu\u015fit s\u0103 supravie\u021buiasc\u0103. Dintr-un anumit punct de vedere, sigur c\u0103 nici n-a avut de ales; cel pu\u021bin temporar, Theo continua s\u0103 fie \u00een \u00eengrijirea lui \u015fi s\u0103 se comporte ca un \u015fef plin de preten\u021bii. Dar noaptea, c\u00e2nd copilul dormea, \u00een sf\u00e2r\u015fit, \u00een p\u0103tu\u021bul lui, Hugo st\u0103tea \u00eentins \u00een propriul pat \u015fi se holba, f\u0103r\u0103 speran\u021b\u0103, \u00een \u00eentuneric, \u00eencerc\u00e2nd s\u0103 nu se g\u00e2ndeasc\u0103 la gaura neagr\u0103 care era viitorul lui. \u015ei-a dat seama, cu am\u0103r\u0103ciune, c\u0103 nu \u015ftia nici dac\u0103 Alice mai f\u0103cea parte din acel viitor. Toate \u00eencerc\u0103rile de a lua leg\u0103tura cu ea se loviser\u0103 de un zid al t\u0103cerii \u015fi, o dat\u0103, de u\u015fa ferm \u00eenchis\u0103 a Vechii Morgi. \u00c3sta fusese cel mai groaznic moment. Totu\u015fi, Hugo se hot\u0103r\u00e2se s\u0103 urmeze sfatul Barbarei \u015fi a contactat at\u00e2t un avocat consultant, c\u00e2t \u015fi un consilier. Dar, dup\u0103 eforturile \u015fi cheltuielile ini\u021biale, ambele ini\u021biative p\u0103reau s\u0103 fie din ce \u00een ce mai f\u0103r\u0103 speran\u021b\u0103. \u00ce\u015fi pierduse slujba \u015fi-i f\u0103cuse jocul Amandei la interviul pentru revist\u0103. Prin metode corecte sau nu \u015fi datorit\u0103 voin\u021bei ei ne\u00eembl\u00e2nzite, Amanda avea s\u0103 ob\u021bin\u0103 ceea ce voia. Ca \u00eentotdeauna. \u00cen ziua respectiv\u0103, de exemplu, \u00een sala de a\u015fteptare de la Centrul de sprijin \u015fi consiliere Northanger, Hugo a sim\u021bit c\u0103 nu f\u0103cea dec\u00e2t s\u0103 fie prezent. A auzit cum s-a deschis u\u015fa unuia dintre consilieri, dar n-a ridicat privirea. Dac\u0103 doctorul Hasselblad era gata, atunci avea s\u0103-l anun\u021be. S-au auzit ni\u015fte pa\u015fi ie\u015find din cabinet. Hugo a auzit cum pa\u015fii se opresc, dup\u0103 care \u00ee\u015fi schimb\u0103 direc\u021bia c\u0103tre el. A str\u00e2ns din din\u021bi \u015fi din pumni. Doamne, te rog, f\u0103 s\u0103 nu fie Amanda. Nici n-ar fi trebuit s\u0103 fie. Aveau ore de consiliere diferite \u015fi separate. Asta dup\u0103 ce nevast\u0103-sa acceptase ideea de consiliere, \u00eempotriva voin\u021bei dar la sfatul avocatului ei, care-i explicase c\u0103, dac\u0103 Hugo merge la un consilier, atunci \u015fi ea ar trebui s\u0103 mearg\u0103. Hugo a observat c\u0103 pantofii se apropiau. O pereche de pantofi din piele maro, f\u0103r\u0103 toc s-au oprit chiar sub nasul lui. \u2014Hugo? Era vocea Laurei. \u2014Tu e\u015fti? Hugo a ridicat capul \u015focat. Ea! Vorbea relaxat\u0103, de parc\u0103 l-ar fi v\u0103zut de pe trotuarul de vizavi. Oare femeia asta n-avea nici un pic de ru\u015fine? Hugo s-a uitat la ea pe sub spr\u00e2ncene. Privirea-i era plin\u0103 de ur\u0103. A observat absen\u021ba obi\u015fnuitului roz violent \u015fi a pieptului umflat de efortul de a respira. Laura era \u00eembr\u0103cat\u0103 cu un pulover cenu\u015fiu cu guler \u015fi o pereche de blugi aproape la fel de decen\u021bi ca \u015fi pantofii. \u2014Ce dracu\u2019 vrei? i-a \u015fuierat el. A v\u0103zut c\u0103 femeia ar\u0103ta agitat\u0103. \u2014 \u00c3\u0103\u0103\u2026 ce mai faci? l-a \u00eentrebat ea. Ar\u0103\u021bi, \u0103\u0103\u0103\u2026 \u2014 Groaznic? a ajutat-o Hugo sarcastic, con\u015ftient de ochii ro\u015fii \u015fi obosi\u021bi \u015fi de hainele mototolite de pe el. \u015ei-a trecut o m\u00e2n\u0103 prin p\u0103r; \u015fuvi\u021bele \u00eei erau mai \u00eenc\u00e2lcite dec\u00e2t \u00ee\u015fi d\u0103duse seama. Nici el nu mai \u021binea minte c\u00e2te zile trecuser\u0103 de c\u00e2nd nu se mai piept\u0103nase. Trebuia s\u0103-\u015fi mai ridice standardele. Aspectul de boschetar n-avea \u015fanse s\u0103 impresioneze curtea cu juri, a\u015fa cum nici lipsa unui serviciu nu avea s-o \u00eenc\u00e2nte. \u2014Da, i-a r\u0103spuns aproape \u015foptind Laura. Groaznic. Hugo s-a uitat furios la ea. \u2014Nu pot s\u0103-mi dau seama de ce. Pentru c\u0103, evident, m\u0103 simt grozav. Niciodat\u0103 nu m-am sim\u021bit mai bine. Mariajul meu s-a destr\u0103mat \u015fi sunt pe cale s\u0103-mi pierd fiul. Ambele situa\u021bii dator\u00e2ndu-\u021bi-se, \u00een mare m\u0103sur\u0103, \u021bie. A\u015fa c\u0103 f\u0103-mi, te rog, favoarea \u015fi dispari de-aici. Hugo se a\u015fteptase \u2013 ba chiar sperase \u2013 ca, la auzul acestor vorbe, Laura s\u0103 plece vexat\u0103. \u00ce\u015fi cobor\u00e2se din nou capul, numai c\u0103 pantofii maro \u015fi f\u0103r\u0103 toc din fa\u021ba lui nu s-au pus \u00een mi\u015fcare. \u00cen loc de asta, s-au \u00eentors \u015fi Hugo a sim\u021bit cum bancheta pe care st\u0103tea se las\u0103 sub greutatea femeii care se a\u015fezase la r\u00e2ndul ei. \u2014Hugo, a spus Laura cu voce sc\u0103zut\u0103. Ascult\u0103-m\u0103. Hugo a ridicat imediat garda. \u00cen mintea lui obosit\u0103 \u015fi nervoas\u0103 s-a strecurat ideea c\u0103 indiferent ce voia femeia de l\u00e2ng\u0103 el, totul f\u0103cea parte din planul malefic al neveste-sii. \u00cen fond, Laura era prietena loial\u0103 a Amandei. \u2014S\u0103 te ascult? Glume\u015fti? Las\u0103-m\u0103-n pace! Nu mi-ai f\u0103cut destul r\u0103u? \u2014\u00cen\u021beleg de ce-mi spui asta\u2026, a \u00eenceput Laura. \u2014Cred \u015fi eu c\u0103 \u00een\u021belegi, a \u00eentrerupt-o Hugo, scutur\u00e2ndu-se de m\u00e2na pe care Laura o pusese pe bra\u021bul lui. Fine \u00ee\u015fi dorea cu disperare ca femeia s\u0103 plece. \u2014\u2026dar am vrut s\u0103-\u021bi mul\u021bumesc, a \u00eencheiat Laura. \u2014S\u0103-mi mul\u021bume\u015fti? a s\u0103rit Hugo \u00eentorc\u00e2nd capul ca s\u0103 se uite la ea cu-at\u00e2ta furie c-a sim\u021bit cum \u00eei plesne\u015fte ceafa. S\u0103-mi mul\u021bume\u015fti? Laura, ai gre\u015fit filmul. Eu sunt \u00een filmul \u0103la \u00een care so\u021bul, care a avut grij\u0103 de copil aproape toat\u0103 via\u021ba acestuia, \u00eel pierde, din cauza capriciului neveste-sii, care nu e niciodat\u0103 acas\u0103, dar sufer\u0103 de egocentrism \u015fi de impresia c\u0103 poate s\u0103 fac\u0103 orice-\u015fi dore\u015fte \u015fi care se decide s\u0103-i ia copilul so\u021bului dup\u0103 ce prietena ei \u00eei spune c\u0103 acesta a avutoaventur\u0103. Nu sunt \u00eens\u0103 sigur \u00een ce film e\u015fti tu. Laura i-a sus\u021binut privirea cu calm. \u2014Eu sunt \u00een filmul \u00een care mama f\u0103r\u0103 nici o speran\u021b\u0103, care voia s\u0103-\u015fi omoare copilul \u015fi apoi s\u0103 se sinucid\u0103 merge la psiholog la sfatul so\u021bului prietenei ei \u015fi a\u015fa descoper\u0103 c\u0103 sufer\u0103 de o clasic\u0103 depresie postnatal\u0103. \u00ce\u015fi d\u0103 seama c\u0103, p\u00e2n\u0103 la urm\u0103, nu e deloc nebun\u0103. Dup\u0103 c\u00e2teva \u015fedin\u021be de terapie, \u00eencepe s\u0103-\u015fi dea seama unde a gre\u015fit. \u00cen ceea ce prive\u015fte mariajul, \u00een ceea ce-l prive\u015fte pe fiul ei \u015fi\u2026, Laura a f\u0103cut o pauz\u0103 \u015fi \u015fi-a cobor\u00e2t privirea, \u2026\u015fi mai \u00een\u021belege c\u0103 anumite gesturi nepl\u0103cute, cu iz de r\u0103zbunare, cum ar fi faptul c\u0103 i-a spus prietenei ei de infidelitatea so\u021bului, \u00een loc s\u0103 vorbeasc\u0103 \u00eent\u00e2i cu so\u021bul \u015fi s\u0103-i dea acestuia ocazia s\u0103 se explice, s-au n\u0103scut din r\u0103utate \u015fi din dorin\u021ba de a distruge, de a-i face pe to\u021bi cei din jur s\u0103 fie la fel de neferici\u021bi ca \u015fi ea. A urmat un moment de t\u0103cere. Hugo n-a spus nimic. Dep\u0103\u015fise deja faza \u00een care nu-\u015fi mai credea urechilor. Ochii nemachia\u021bi ai Laurei au clipit sinceri c\u0103tre el. \u2014De asta am vrut s\u0103-\u021bi mul\u021bumesc. Ai fost singura persoan\u0103 care mi-a sugerat c\u0103 terapia ar putea fi solu\u021bia. La \u00eenceput am fost furioas\u0103, dar dup-aceea m-am g\u00e2ndit la vorbele tale \u015fi am realizat c\u0103 ai dreptate. Probabil c\u0103 mi-ai salvat via\u021ba. Hugo n-a avut nici o reac\u021bie. Ce se a\u015ftepta Laura s\u0103 fac\u0103? S-o aplaude? \u2014Nu merg de mult\u0103 vreme la psiholog, a ad\u0103ugat Laura cu seriozitate. Dar deja am descoperit at\u00e2t de multe. \u015ei-a pus din nou m\u00e2na, cu timiditate, pe bra\u021bul lui Hugo. \u2014\u00cen primul r\u00e2nd, am descoperit ce important e s\u0103 fii sincer. \u015etiu c\u0103 nu sunt o mam\u0103 perfect\u0103. \u00cens\u0103 fac tot posibilul. Ca orice mam\u0103. \u00cencerc s\u0103 accept \u015fi limitele lui Fergus \u00een calitate de so\u021b \u015fi nu mai a\u015ftept de la el ceea ce nu poate s\u0103-mi dea. \u015ei, pe parcurs, sper c-am s\u0103 ajung s\u0103 m\u0103 cunosc mai bine \u015fi pe mine. C-o s\u0103 descop\u0103r cine se ascunde sub tona de machiaj \u015fi sub decolteu. \u015ei \u00een spatele alcoolului, a ad\u0103ugat ea cu un z\u00e2mbet plin de regrete. Hugo n-a z\u00e2mbit \u00eens\u0103. \u2014Se pare c\u0103 e\u015fti destul de ocupat\u0103, a remarcat el cu acreal\u0103. \u2014Mai am drum lung de parcurs. Asta e clar, a recunoscut Laura cu \u00eenfl\u0103c\u0103rare. Dar o s\u0103 reu\u015fesc. Am \u00eenceput chiar s\u0103 cred c\u0103 psihologia e calea pe care ar trebui s-o urmez. La nivel de carier\u0103, m\u0103 refer. Hugo a ridicat din umeri. \u2014O poveste emo\u021bionant\u0103, a observat el cu am\u0103r\u0103ciune. M\u0103 bucur pentru tine, Laura. Sincer. M\u0103 bucur c\u0103 te reg\u0103se\u015fti. M\u0103 face s\u0103 m\u0103 simt mult mai bine acum, c\u0103 eu sunt pe punctul de a pierde totul. \u2014Dar ai avut o aventur\u0103, i-a atras aten\u021bia Laura. Hugo s-a aprins ca un chibrit la auzul acestei mostre de \u015focant\u0103 impertinen\u021b\u0103. S-a \u00eentors furios c\u0103tre ea. \u2014Dar cu tine cum a fost c\u00e2nd ai ap\u0103rut \u00een holul hotelului \u015fi te-ai \u00eent\u00e2lnit cu Dumnezeu\u015ftie-cine de Cr\u0103ciun? \u015ei cum r\u0103m\u00e2ne cu avansurile pe care mi le-ai f\u0103cut mie? Laura a l\u0103sat imediat ochii \u00een jos. \u2014Oricum, n-a fost o simpl\u0103 aventur\u0103, a murmurat el, dorind s-o fac\u0103 s\u0103 priceap\u0103 p\u00e2n\u0103 \u015fi pe Laura c\u0103 rela\u021bia lui cu Alice nu se \u00eenscria pe linia leg\u0103turilor ei de joas\u0103 spe\u021b\u0103. Voiam s\u0103 le spunem \u2013 \u00eentr-un final. \u2014Da? a zis Laura ridic\u00e2nd o spr\u00e2ncean\u0103 \u00een semn de ne\u00eencredere. Hugo s-a adresat din nou podelei. \u2014Era o chestiune de alegere a momentului potrivit. Voiam s\u0103 le spunem. Dar nu imediat. Ne-am g\u00e2ndit c\u0103 avem nevoie de timp, c\u0103 ei au nevoie de timp ca s\u0103 poat\u0103 s\u0103 accepte ceea ce e evident. \u00cen esen\u021b\u0103, c\u0103 fiecare dintre noi nu st\u0103tea cu omul potrivit. Jake nu vrea s\u0103 fie cu Alice, iar Amanda nu vrea s\u0103 fie cu mine. \u015ei nici unul dintre ei nu vrea s\u0103 fie cu copiii lor. \u2014Dar Amanda e mama lui Theo, a subliniat Laura. De unde \u015ftii c\u0103 nu vrea s\u0103 fie cu el? Hugo a ridicat capul. \u2014Pentru c\u0103 a disp\u0103rut la c\u00e2teva s\u0103pt\u0103m\u00e2ni dup\u0103 ce l-a n\u0103scut. Pentru c\u0103 a considerat c\u0103 ni\u015fte cadouri hollywoodiene grote\u015fti \u2013 pe care, apropo, le-a ob\u021binut pe gratis \u2013 erau acela\u015fi lucru cu a sta acas\u0103 \u015fi a-\u015fi \u00eengriji fiul. Pentru c\u0103 n-am putut s\u0103 vorbesc cu ea la telefon \u00een noaptea \u00een care l-am dus pe Theo la spital crez\u00e2nd c-o s\u0103 moar\u0103. Pentru c\u0103 Amanda e decis\u0103 s\u0103 distrug\u0103 un c\u0103min fericit \u015fi stabil, de\u015fi neconven\u021bional, ca s\u0103 poat\u0103 s\u0103-\u015fi care fiul la prezent\u0103ri de mod\u0103 \u015fi s\u0103-l trimit\u0103 la \u015fcoal\u0103 cu copii de celebrit\u0103\u021bi. Fine \u015fi-a \u00eengropat capul \u00een m\u00e2ini, frec\u00e2ndu-\u015fi ochii de parc-ar fi putut, \u00een felul \u0103sta, s\u0103 scape de orice durere. \u2014Da, a ad\u0103ugat el cu o voce sugrumat\u0103. Amanda e mama lui. \u015ei e un exemplu pentru noi to\u021bi datorit\u0103 felului cum reu\u015fe\u015fte s\u0103 combine cariera de succes cu cre\u015fterea copilului \u015fi cu via\u021ba de cuplu. Hugo a \u00eentors spre Laura o privire \u00eenver\u015funat\u0103. Femeia se uita la el \u015focat\u0103. \u2014Nu mi-am dat seama\u2026 s-a b\u00e2lb\u00e2it ea. Adic\u0103 era limpede c\u0103 existau ni\u015fte situa\u021bii de autoiluzionare, dar\u2026 \u2014Autoiluzionare? a scuipat Hugo. A\u015fa le numesc psihologii? \u2014\u00cemi pare r\u0103u, a spus Laura \u00een \u015foapt\u0103. Ochii ei umezi fixau podeaua. Hugo a aruncat o privire ner\u0103bd\u0103toare c\u0103tre u\u015fa psihologului, care continua s\u0103 r\u0103m\u00e2n\u0103 \u00eenchis\u0103. Abia a\u015ftepta \u00eenceperea \u015fedin\u021bei. Nu pentru c\u0103, p\u00e2n\u0103 \u00een acel moment, consilierul i-ar fi spus ceva deosebit de folositor, ci pentru c\u0103 voia s\u0103 \u00eencheie conversa\u021bia asta suprarealist\u0103 \u015fi ridicol\u0103 cu Laura. Doctorul Hasselblad \u00eent\u00e2rziase cu aproape o jum\u0103tate de or\u0103. Pe cine avea \u00een\u0103untru? Vreun pacient cu tendin\u021be sinuciga\u015fe? \u2014\u00cemi pare a\u015fa de r\u0103u, a repetat Laura. Dac-a\u015f putea s\u0103 dau timpul \u00eenapoi \u015fi s\u0103 nu-i mai spun Amandei, a\u015f face-o. Nu era treaba mea. Dac-a\u015f putea s\u0103 fac ceva ca s\u0103 te-ajut, s\u0103-\u021bi \u00eembun\u0103t\u0103\u021besc situa\u021bia, s\u0103-mi \u00eendrept gre\u015feala, a\u015f face-o. Hugo i-a aruncat o privire scurt\u0103. \u2014Nu po\u021bi s\u0103 faci nimic, a \u015foptit el. \u2014Dar \u00eemi pare a\u015fa de r\u0103u. Laura \u015fi-a c\u0103utat o batist\u0103 \u015fi \u015fi-a \u015fters nasul. Hugo a ridicat din umeri. \u2014Nu \u015ftiu ce-ai vrea s\u0103 spun. \u2014Orice vrei, i-a sugerat Laura. Url\u0103 la mine. Love\u015fte-m\u0103, dac\u0103 vrei. P\u0103rea aproape dornic\u0103 de a\u015fa ceva. \u00cen creierul lui Hugo s-a aprins o raz\u0103 firav\u0103 de lumin\u0103. \u2014Deci, despre asta era vorba, a spus el cu o satisfac\u021bie mohor\u00e2t\u0103. Amanda vrea s\u0103 te lovesc ca s\u0103 dovedeasc\u0103 o dat\u0103 pentru totdeauna c\u0103 sunt un tip instabil psihic, violent \u015fi nepotrivit pentru rolul de tat\u0103. Laura l-a privit oripilat\u0103. \u2014Sigur c\u0103 nu! a exclamat ea. Hugo a cl\u0103tinat din cap ne\u00eencrez\u0103tor. \u2014Ei, po\u021bi s\u0103-i spui c\u0103 n-are nevoie de trucuri de genul \u0103sta. O s\u0103 pierd custodia. Deoarece, colac peste pup\u0103z\u0103, mi-am pierdut \u015fi slujba. S-a uitat la Laura cu am\u0103r\u0103ciune. \u2014 \u015ei-n chestia asta ai o parte de vin\u0103. Punct ochit, punct lovit. Felicit\u0103ri. \u2014 Of, Hugo, \u00eemi pare... \u2014 Uite ce e! Nu-mi pas\u0103 c\u00e2t de tare \u00ee\u021bi pare \u021bie r\u0103u. E prea t\u00e2rziu. R\u0103ul a fost f\u0103cut. Laura \u00ee\u015fi fr\u0103m\u00e2nta m\u00e2inile chinuit\u0103. \u2014Dar poate c\u0103 e ceva ce a\u015f putea\u2026 \u2014Nu po\u021bi s\u0103 faci nimic, s-a r\u0103stit Hugo la ea. Dec\u00e2t s\u0103 m\u0103 la\u015fi \u00een pace. Pleac\u0103. Din cabinetul doctorului Hasselblad se auzea zgomot de scaune trase. Lunga \u015fedin\u021b\u0103 luase sf\u00e2r\u015fit. F\u0103r\u0103 nici un alt cuv\u00e2nt, Laura s-a ridicat \u015fi a plecat. Dup\u0103 c\u00e2teva secunde, u\u015fa doctorului Hasselblad s-a deschis. Hugo s-a ridicat \u00een picioare \u015fi s-a uitat curios, dar ca din \u00eent\u00e2mplare, a\u015ftept\u00e2nd s\u0103 vad\u0103 cine avea s\u0103 ias\u0103 din cabinet. Era Alice.\n", "tc \"Capitolul 27\" Alice \u015fi-a dat seama c\u0103 era vital s\u0103 pun\u0103 cap\u0103t rela\u021biei cu Hugo. Indiferent c\u00e2t de pline de pasiune erau propriile ei sentimente, ele trebuiau date deoparte pentru ceva mult mai important. Jake era o sticl\u0103 de nitroglicerin\u0103 marital\u0103, care era gata s\u0103 explodeze, cu consecin\u021be devastatoare, la cea mai mic\u0103 scutur\u0103tur\u0103 neanun\u021bat\u0103. Alice voia, cu disperare, s\u0103 men\u021bin\u0103 situa\u021bia c\u00e2t mai calm\u0103 cu putin\u021b\u0103. Ceea ce \u00eensemna, at\u00e2ta timp c\u00e2t era posibil, s\u0103 men\u021bin\u0103 statu-quo-ul. \u00cen schimbul promisiunii unei transfuzii de urgen\u021b\u0103 sub form\u0103 de bani vira\u021bi c\u0103tre La Gunoi!, Alice a ob\u021binut de la Jake asigurarea c\u0103-i va sus\u021bine eforturile de reabilitare a c\u0103sniciei. Avocatul pe care l-a contactat i-a spus lui Alice c\u0103 ni\u015fte \u015fedin\u021be de consiliere marital\u0103 ar fi benefice at\u00e2t pentru ea, c\u00e2t \u015fi pentru Jake. Dintotdeauna Alice considerase c\u0103 to\u021bi terapeu\u021bii sunt ni\u015fte \u015farlatani, dar era adev\u0103rat c\u0103 niciodat\u0103 nu mai fusese \u00een situa\u021bia \u00een care se g\u0103sea acum. Adic\u0103 niciodat\u0103 nu mai fusese obosit\u0103, dezn\u0103d\u0103jduit\u0103 \u015fi, mai presus de toate, disperat\u0103. Nici o form\u0103 de ajutor nu putea fi exclus\u0103. Perspectiva unui profesionist asupra problemelor care-i nec\u0103jeau putea fi chiar util\u0103. Dac\u0103 se ajungea la tribunal, faptul c\u0103 \u015fedin\u021bele de consiliere fuseser\u0103 ideea ei avea s\u0103 dovedeasc\u0103 dorin\u021ba lui Alice de a lupta pentru c\u0103snicie, ba chiar \u015fi capacitatea ei de a-\u015fi recunoa\u015fte gre\u015felile. Cu toate c\u0103 nu-l mai v\u0103zuse pe Hugo din noaptea fatal\u0103 de la hotel, Alice repetase ce avea s\u0103 fac\u0103 dac\u0103 se \u00eent\u00e2lnea cu el pe strad\u0103. Ceea ce se putea \u00eent\u00e2mpla foarte bine. Noapte dup\u0103 noapte, p\u00e2n\u0103 t\u00e2rziu, \u00eenainte ca somnul s-o cuprind\u0103, Alice \u00ee\u015fi repeta r\u0103spunsul rece, dar prietenos. Rezultatul a fost c\u0103 femeia aproape c\u0103 ajunsese s\u0103 cread\u0103 \u015fi ea \u00een cuvintele pe care le tot repetase. Aproape. Ceea ce nu repetase, lucrul la care nu se a\u015fteptase, era s\u0103 ias\u0103 de la o \u015fedin\u021b\u0103 de consiliere \u015fi s\u0103 vad\u0103, st\u00e2nd \u00een fa\u021ba ei, motivul pentru care venea acolo. Nu numai c\u0103 Alice nu era preg\u0103tit\u0103 s\u0103-l vad\u0103 pe Hugo, dar nu era preg\u0103tit\u0103 nici s\u0103 vad\u0103 cum ar\u0103ta Hugo. Cu ochii injecta\u021bi, p\u0103rul ciufulit \u015fi obrajii sup\u021bi ca un tablou de Schiele. Cearc\u0103ne \u00eentunecate \u00eei \u00eencercuiau ochii \u00eenro\u015fi\u021bi. Un val de tandr\u0103 \u00eengrijorare a trecut cu putere peste capul lui Alice. Femeia \u015fi-a spus c\u0103 Hugo ar\u0103ta de parc-ar fi fost torturat. P\u00e2n\u0103 \u015fi vocea \u00eei suna spart. \u2014Alice, a zis el pe un ton uscat care a f\u0103cut-o pe Alice s\u0103-\u015fi doreasc\u0103 s\u0103-l ia \u00een bra\u021be \u015fi s\u0103-l vindece de toate cu \u00eembr\u0103\u021bi\u015farea ei. \u00cen schimb, a \u015fuierat: \u2014Ce faci aici? Z\u00e2mbetul lui Hugo p\u0103rea bolnav. \u2014Terapie de cuplu. Tu? Alice a \u00eentors ochii. \u2014La fel. \u2014Deci Jake a aflat? Hugo \u015fi-a spus c\u0103 Alice era a\u015fa de frumoas\u0103 cu e\u015farfa de un roz bl\u00e2nd \u2013 care sigur nu era de la gunoi \u2013 care-i scotea \u00een eviden\u021b\u0103 bujorii din obraji \u015fi-i \u00eenc\u0103lzea nuan\u021ba p\u0103rului. \u2014Da. \u015ei am \u00een\u021beles de la el c\u0103 \u015fi Amanda \u015ftie. Hugo a cl\u0103tinat din cap. \u2014Deci, \u00een esen\u021b\u0103, am\u00e2ndoi suntem aici ca s\u0103 ne \u021binem c\u0103sniciile pe linia de plutire, a pufnit el. Alice, care privea \u00een p\u0103m\u00e2nt, a sim\u021bit cum b\u0103rbatul o prinde de m\u00e2n\u0103. Un fior de team\u0103 a cotropit-o \u00een timp ce \u015fi-a tras m\u00e2na \u00eenapoi. \u2014Of, Doamne, Alice, nu face asta! Hugo p\u0103rea \u00eengrozit. \u2014Te compor\u021bi de parc\u0103 m-ai ur\u00ee sau ceva \u00een genul \u0103sta. \u2014Sigur c\u0103 nu te ur\u0103sc. Ochii lui Alice s-au uitat direct \u00een ochii lui Hugo. Pre\u021b de-o secund\u0103. \u2014Numai c\u0103 nu \u00eendr\u0103znesc\u2026 Nu ne mai putem vedea. Niciodat\u0103. Hugo \u015fi-a repezit un pumn frustrat \u00een palm\u0103. \u2014E a\u015fa de nedrept. Al\u021bii au aventuri timp de ani de zile p\u00e2n\u0103 c\u00e2nd \u00eei afl\u0103 cineva. Dac\u0103-i afl\u0103 cineva. Unii au adev\u0103rate familii secrete. \u015ei uit\u0103-te la noi! O singur\u0103 noapte \u015fi toat\u0103 lumea se pr\u0103bu\u015fe\u015fte \u00een jurul nostru. \u2014Suntem vinova\u021bi de adulter, a murmurat Alice. E o chestie grav\u0103, Hugo. Nu conteaz\u0103 de c\u00e2te ori s-a \u00eent\u00e2mplat. O dat\u0103 sau de milioane de ori, e totuna. Am \u00eenc\u0103lcat o promisiune. \u2014\u015ei cu ei cum r\u0103m\u00e2ne? Vocea lui Hugo era un urlet de durere. \u2014Cum r\u0103m\u00e2ne cu promisiunile pe care ei le-au \u00eenc\u0103lcat? Amanda trebuia s\u0103 renun\u021be la carier\u0103 \u015fi s\u0103 fie cea mai bun\u0103 mam\u0103 din lume. Jake te-a t\u00e2r\u00e2t de la New York pe principiul c\u0103 via\u021ba cu el o s\u0103 fie al naibii de fantastic\u0103. \u015ei uite ce s-a \u00eent\u00e2mplat! Amanda \u015fi-a pus coada pe spinare la c\u00e2teva zile dup\u0103 na\u015fterea lui Theo, iar pe tine Jake te-a transformat \u00eentr-o eco-prizonier\u0103. \u2014\u015etiu, a \u015foptit Alice. Dar nimic din toate astea nu mai conteaz\u0103 acum. Tot ceea ce conteaz\u0103 e c\u0103 pot s\u0103 stau cu Rosa. \u2014Dar ai putea s\u0103 divor\u021bezi de el pentru comportament inacceptabil. Crede-m\u0103, m-am interesat. \u015etiu. Dup\u0103 cinci minute \u00een casa ta, orice curte cu juri ar fi de partea ta. Am trecut prin fa\u021b\u0103 chiar azi-diminea\u021b\u0103. Locul \u0103la arat\u0103 ca dup\u0103 bombardament. \u2014Ai trecut prin fa\u021ba casei mele azi-diminea\u021b\u0103? Lui Alice i s-a oprit r\u0103suflarea. \u2014Trec pe-acolo \u00een majoritatea zilelor, a m\u0103rturisit Hugo. Poate-poate te v\u0103d. Dar nu te v\u0103d niciodat\u0103. \u00cen t\u0103cerea care a urmat, b\u0103rbatul a g\u0103sit \u00een el un curaj disperat. \u2014S\u0103 \u015ftii c-ai putea s\u0103-l p\u0103r\u0103se\u015fti. S\u0103 ob\u021bii custodia Rosei. Alice s-a cutremurat \u00een semn c\u0103 nu. \u2014M-a amenin\u021bat c\u0103 mi-o ia. Cred c\u0103 vorbe\u015fte serios. \u2014Cum? Cu ce te-a amenin\u021bat? La naiba, Alice. Numai asta \u015fi reprezint\u0103 un motiv de divor\u021b. Alice \u015fi-a lovit \u015foldurile cu pumnii str\u00e2n\u015fi. \u2014Nu mai vorbi de divor\u021b. Nu vreau s\u0103 divor\u021bez. Hugo a sim\u021bit c\u0103 o m\u00e2n\u0103 de fier \u00eel str\u00e2nge de g\u00e2t. \u2014Nu vrei\u2026? \u2014Nu vreau s\u0103 clatin barca. \u015ei acum cred c\u0103 merit ceea ce mi s-a \u00eent\u00e2mplat. Nu mai vreau alte probleme. Vreau s\u0103 st\u0103m \u00eempreun\u0103, ca o familie fericit\u0103. Hugo se holba la ea nevenindu-i s\u0103 cread\u0103. \u2014Of, Alice, pentru numele lui Dumnezeu, a explodat el. Nu se poate s\u0103 vorbe\u015fti serios. Ce fel de autopedepsire calvinist\u0103 e asta? Nu meri\u021bi ceea ce \u021bi s-a \u00eent\u00e2mplat. Ceea ce meri\u021bi e o \u015fans\u0103 ca s\u0103 te lini\u015fte\u015fti. Alice \u00ee\u015fi fr\u0103m\u00e2nta m\u00e2inile. \u2014Ei, nimic din toate astea nu mai conteaz\u0103. Ceea ce e cel mai important e s\u0103-i ofer Rosei o copil\u0103rie fericit\u0103 \u015fi sigur\u0103. Al\u0103turi de ambii p\u0103rin\u021bi. A\u015fa cum am avut eu. \u2014Chiar dac\u0103 unul dintre p\u0103rin\u021bi e nebun? Tu singur\u0103 ai spus c\u0103 nu pricepi de ce s-a \u00eensurat cu tine. \u2014Cu toate astea, se pare c\u0103 e ata\u015fat de ideea de consiliere, i-a r\u0103spuns Alice pe un ton defensiv. Poate c\u0103 exact de asta avea nevoie. Poate c-o s\u0103 se schimbe. Deja s-a schimbat pu\u021bin. Cred c\u0103 psihologul a observat problema lui de igien\u0103. A \u00eenceput s\u0103 se spele din nou\u2026 Tonul vocii \u00eei devenise aproape implorator. \u2014Crezi? a \u00eentrebat-o Hugo cu o nuan\u021b\u0103 de avertizare. Alice, poate c\u0103 pe tine te-ai convins, dar s\u0103 \u015ftii c\u0103 pe mine nu reu\u015fe\u015fti. Lupul \u00ee\u015fi schimb\u0103 p\u0103rul, da\u2019 n\u0103ravul ba. Alice \u015ftia c\u0103 scepticismul lui era de \u00een\u021beles. Dar, spre surpriza ei, Jake chiar \u00eembr\u0103\u021bi\u015fase ideea de consiliere cu un enorm entuziasm. \u00cencet, dar vizibil, devenise mai calm \u015fi \u00eentreaga lui atitudine se \u00eembun\u0103t\u0103\u021bise de c\u00e2nd \u00eencepuse \u015fedin\u021bele de terapie. A\u015fa cum i se \u00eembun\u0103t\u0103\u021bise \u015fi igiena personal\u0103. Nu numai c\u0103 se sp\u0103la, dar \u00eencepuse, din nou, s\u0103 se \u015fi rad\u0103, iar p\u0103rul \u0103la soios \u015fi lins, pe care Alice \u00eel detesta, \u00een sf\u00e2r\u015fit disp\u0103ruse. \u2014Are ni\u015fte crem\u0103 hidratant\u0103 \u00een dulapul din baie. E prima dat\u0103 c\u00e2nd \u00eel v\u0103d folosind a\u015fa ceva, a ad\u0103ugat ea. A \u00eenceput chiar s\u0103 se dea cu aftershave. Ceea ce nu s-a mai \u00eent\u00e2mplat niciodat\u0103. \u00cen urechile lui Hugo, vocea femeii suna aproape jalnic de nebuneasc\u0103. \u2014Aftershave! a exclamat Hugo, \u00eentreb\u00e2ndu-se ce leg\u0103tur\u0103 avea asta cu tot restul. Dar \u015fi-a revenit rapid. \u2014Ascult\u0103, st\u0103m aici \u015fi pierdem timp pre\u021bios. C\u00e2nd ai de obicei \u015fedin\u021bele de consiliere? \u015ei la ce ore le are el? \u2014\u00cen fiecare miercuri, la nou\u0103, a murmurat ea. Iar Jake vine la dou\u0103sprezece. De ce? \u2014\u015eedin\u021ba mea e, de obicei, miercurea, de la unsprezece. Azi mi s-a reprogramat pe ultima sut\u0103 de metri. De-asta sunt aici. Dar, Alice, ascult\u0103-m\u0103, o pot muta la aceea\u015fi or\u0103 cu tine. Pot s\u0103-mi iau un alt consilier. R\u0103m\u00e2i tu la doctorul Hasselblad \u2013 mie tot nu mi-a fost de nici un folos. Hugo a prins-o de m\u00e2n\u0103. \u2014Ne putem vedea atunci. \u00cenainte sau dup\u0103 \u015fedin\u021b\u0103. Ar p\u0103rea c\u0103 e din \u00eent\u00e2mplare, a spus el \u00eenghi\u021bind greu. Ce zici? Pre\u021b de-o secund\u0103, Alice a ezitat. Apoi \u015fi-a scuturat m\u00e2na. \u2014Nu, a r\u0103spuns ea cu fermitate. Ce rost ar avea? Hugo a sim\u021bit cum speran\u021ba i se scurge din el, a\u015fa cum se scurge aerul dintr-un balon care se dezumfl\u0103. \u2014Ce rost? a repetat el. M\u0103car c\u0103 ne-am vedea. Am merge s\u0103 bem o cafea sau... \u2014Nu putem. \u2014Of, Alice. Te rog. Nu suport\u2026 \u2014Va trebui, a spus ea t\u0103ios. Am\u00e2ndoi va trebui s\u0103 suport\u0103m. Hugo a \u00eencercat s\u0103-\u015fi \u00eenghit\u0103 nodul din g\u00e2t. \u2014Ai dreptate, a zis el \u00eenfr\u00e2nt. S\u0103 te vezi cu persoana pe care o iube\u015fti, \u00een timp ce \u00eencerci s\u0103 g\u0103se\u015fti o cale ca s\u0103 r\u0103m\u00e2i cu persoana pe care n-o iube\u015fti nu e\u2026 \u2014\u2026nu e calea prin care ne putem p\u0103stra copiii. Alice s-a \u00eendreptat c\u0103tre u\u015f\u0103. Hugo a izbucnit \u00eentr-un hohot de r\u00e2s care suna a gol. \u2014A, eu l-am pierdut deja pe Theo. Vorbele astea au avut un efect electric. Alice s-a \u00eentors \u00eengrozit\u0103. \u2014Cum \u2013 a\u021bi avut deja audierea? \u2014Nu, dar o s\u0103 aib\u0103 loc \u00een cur\u00e2nd. \u015ei nu m\u0103 a\u015ftept s\u0103 ies de-acolo \u00eenving\u0103tor. Sigur c\u0103 tu vei fi citat\u0103 \u00een calitate de persoan\u0103 cu care am comis adulterul, a spus Hugo z\u00e2mbindu-i cu regret. Alice a tres\u0103rit. Citat\u0103 ca adulterin\u0103 \u00eentr-un proces de divor\u021b. \u00cen calitate de cealalt\u0103 femeie. De seduc\u0103toare malefic\u0103. Nu era rolul \u00een care-\u015fi imaginase vreodat\u0103 c-o s\u0103 evolueze. \u2014Dar nu i-l pot da pe Theo Amandei, a protestat ea. Legea Copiilor \u00eel favorizeaz\u0103 pe principalul \u00eengrijitor. Adic\u0103 pe tine. \u2014\u015etiu. Dar se pare c\u0103 jura\u021bii \u00ee\u015fi \u00eenchipuie \u00eentotdeauna c\u0103 principalul \u00eengrijitor e mama. \u015ei \u015ftii cum e Amanda. Ca s\u0103 ob\u021bin\u0103 ceea ce vrea o s\u0103-\u015fi regizeze o apari\u021bie demn\u0103 de Oscar. Alice a \u00eencercat s\u0103-\u015fi alunge din minte imaginea maleficei Amanda, \u00een postur\u0103 de Cruella de Vil, \u00eenfig\u00e2ndu-\u015fi ghearele de-un ro\u015fu str\u0103lucitor \u00een Theo cel ca un c\u0103\u021belu\u015f. \u2014Nu poate. Adic\u0103\u2026 n-o s\u0103 i-l dea ei. \u015eansele tale trebuie s\u0103 fie mari, nu? Dup\u0103 felul \u00een care l-ai \u00eengrijit. \u015ei mai e \u015fi slujba ta, desigur. \u2014Am fost concediat acum dou\u0103 s\u0103pt\u0103m\u00e2ni. Alice, nu mai am serviciu, i-a spus Hugo \u00eentorc\u00e2ndu-\u015fi palmele \u00een semn de neputin\u021b\u0103. Alice l-a privit disperat\u0103. \u2014A\u015fa c\u0103 probabil c\u0103 ai dreptate, a zis Hugo cu o obr\u0103znicie for\u021bat\u0103. Nu are nici un rost. Asta a fost. Aici ne lu\u0103m adio. Alice s-a repezit c\u0103tre el \u015fi i-a atins obrazul cu buzele. \u2014Adio, Hugo. A \u00eenchis repede u\u015fa \u00een urma ei. \u00cenainte ca Hugo s\u0103 apuce s\u0103-i vad\u0103 lacrimile. \n\nPe tot drumul spre cas\u0103, Alice a stat \u00een spatele autobuzului \u015fi a pl\u00e2ns pe t\u0103cute, cu nasul \u00een e\u015farf\u0103. Se sim\u021bea ca \u015fi cum cineva i-ar fi r\u0103sucit un cu\u021bit \u00een inim\u0103. \u00cei era groaz\u0103 pentru Hugo. Teama acestuia c\u0103 avea s\u0103-l piard\u0103 pe Theo era, probabil, justificat\u0103. A\u015fa cum ea \u015ftia foarte bine, procesele \u00een care era implicat\u0103 Amanda Hardwick erau un dezastru \u015fi nimic altceva. \u015ei, peste toate, Hugo \u00ee\u015fi mai pierduse \u015fi slujba. Alice a gemut. Sim\u021bea c\u0103-i vine s\u0103 vomite \u015fi c\u0103 se sufoc\u0103. Din cauza circumstan\u021belor, dar \u015fi din cauza fumului negru care ie\u015fea din toba de e\u015fapament a vehiculului. Ajuns\u0103 acas\u0103, a deschis u\u015fa d\u0103r\u00e2mat\u0103 a Vechii Morgi. Jake, care se afla chiar \u00een spatele u\u015fii, i-a aruncat-o \u00een bra\u021be pe Rosa, care pl\u00e2ngea. \u2014Trebuie s\u0103 plec, a anun\u021bat el. Era limpede c\u0103 era extrem de gr\u0103bit. \u2014A, bine. Unde? \u2014La \u015fedin\u021ba de consiliere, i-a strigat Jake vesel peste um\u0103r, ocolind gunoaiele emailate din drum. Alice a hr\u0103nit-o pe Rosa \u015fi a dat drumul casetofonului pictat \u00een ni\u015fte culori primare tari, pe care-l cump\u0103rase de cur\u00e2nd, pentru casetele cu c\u00e2ntece ale feti\u021bei. Casetofonul p\u0103rea indestructibil \u015fi probabil c\u0103 urma s\u0103 aib\u0103 o durat\u0103 de via\u021b\u0103 ce va rivaliza cu Stonehenge-ul. Totu\u015fi, \u00een mod incredibil, nu primise nici un fel de comentarii adverse din partea lui Jake. Alice presupunea c\u0103 acesta era \u00eenc\u0103 un exemplu al efectului benefic pe care-l aveau \u015fedin\u021bele de terapie asupra lui. Rosa, care era \u00eennebunit\u0103 dup\u0103 muzic\u0103, chiar \u015fi de acest gen, \u021bop\u0103ia triumf\u0103toare pe melodia \u201eDomni\u015foara Polly avea o p\u0103pu\u015fic\u0103\u201c, c\u00e2nd a sunat telefonul. Era mama lui Alice. \u2014Ce mai faci, draga mea? a \u00eentrebat-o doamna Duffield mai vesel\u0103 dec\u00e2t se sim\u021bea. \u00cen calitate de principal\u0103 confident\u0103 a lui Alice, era la curent cu toate detaliile. Inclusiv cu amenin\u021barea privind r\u0103pirea nepoatei. P\u00e2n\u0103 acum reu\u015fise, cu eroism, s\u0103-\u015fi \u021bin\u0103 sentimentele vulcanice pe acest subiect sub pre\u015f. \u2014Ei, \u015ftii, i-a r\u0103spuns Alice absent\u0103, sur\u00e2z\u00e2ndu-i Rosei care \u00eempingea \u00een sus butonul de volum cu m\u00e2nu\u021bele ei gr\u0103su\u021be. \u201eBobby Shaftoe\u201c a izbucnit asurzitor. \u2014Nu, draga mea, nu \u015ftiu. Spune-mi. Alice a t\u0103cut, apoi cuvintele i-au venit \u00een gur\u0103 ca un torent. \u2014Azi-diminea\u021b\u0103 m-am \u00eent\u00e2lnit cu Hugo. La psiholog. A \u00eenchis ochii o clip\u0103. \u2014 A fost\u2026 groaznic. Era a\u015fa de sup\u0103rat. \u2014 \u015ei tu? a vrut s\u0103 afle mama ei. \u2014 Evident c\u0103 \u015fi eu eram destul de sup\u0103rat\u0103. Dar, mam\u0103, m\u0103 simt oribil din cauza aventurii. A fost o gre\u015feal\u0103. O mare gre\u015feal\u0103. Am fost cauza at\u00e2tor necazuri. Am stricat totul. \u2014Draga mea, lucrurile astea se \u00eent\u00e2mpl\u0103, i-a spus doamna Duffield pe un ton lini\u015ftitor. Dar nu \u015fi vou\u0103, s-a g\u00e2ndit Alice \u00eenfierb\u00e2ntat\u0103. \u2014Ei, acum nu se mai \u00eent\u00e2mpl\u0103, a zis ea cu fermitate. I-am spus c\u0103 nu avem nici un viitor \u015fi c\u0103 ar fi mai bine s\u0103 \u00eencerc\u0103m s\u0103 ne refacem mariajele. La cap\u0103tul de fir al mamei lui Alice a intervenit o pauz\u0103. \u2014De ce ai spus asta, draga mea? a \u00eentrebat doamna Duffield cu pruden\u021b\u0103. Alice a sim\u021bit c\u0103 \u00eencepe s\u0103 se enerveze. Oare maic\u0103-sa, a\u015fezat\u0103, \u00een siguran\u021b\u0103, pe v\u00e2rful cel \u00eenalt al fidelit\u0103\u021bii maritale, o trata de sus? \u2014Ascult\u0103, mam\u0103, a r\u0103spuns ea exasperat\u0103, am mai avut discu\u021bia asta. \u015etii c\u0103 motivul e acela c\u0103 vreau ca Rosa s\u0103-i aib\u0103 al\u0103turi pe ambii p\u0103rin\u021bi. \u2014Nu crezi c\u0103 trebuie s\u0103 pl\u0103te\u015fti un pre\u021b cam mare? S\u0103-\u021bi petreci tot restul vie\u021bii cu Jake? Dup\u0103 tot ce te-a f\u0103cut s\u0103 tr\u0103ie\u015fti? \u2014Mam\u0103, pe cuv\u00e2nt c\u0103 \u015fi-a mai revenit. Cred c\u0103 \u015fedin\u021bele de terapie \u00eel ajut\u0103 pu\u021bin. E foarte dedicat ideii\u2026 \u2014\u015ei-a mai revenit? \u00centr-un final, autodisciplina pe care mama lui Alice \u015fi-o impusese a cedat. \u2014Crede-m\u0103, draga mea! Oamenii ca el nu-\u015fi revin. \u00dei-ar fi mult mai bine ca mam\u0103 singur\u0103. \u015ei \u021bie, \u015fi Rosei. Divor\u021beaz\u0103 odat\u0103! \u2014Mam\u0103! a exclamat Alice. Ce vrei s\u0103 spui? \u2014Ceea ce vreau s\u0103 spun de-o ve\u015fnicie. Doamna Duffield era acum lansat\u0103 pe panta furiei. \u2014Ai putea s\u0103 divor\u021bezi pe motiv de comportament inacceptabil. Jake te-a t\u00e2r\u00e2t de la New York pe principiul c\u0103 via\u021ba cu el o s\u0103 fie absolut fantastic\u0103. \u015ei uite ce s-a \u00eent\u00e2mplat! Te-a transformat \u00eentr-o eco-prizonier\u0103. Stai \u00eentr-un mediu mizer. Dup\u0103 cinci minute \u00een casa ta, orice curte de jura\u021bi ar fi de partea ta. Locul \u0103la arat\u0103... \u2014Ca dup\u0103 bombardament. \u015etiu, a recunoscut Alice. Exact asta a spus \u015fi Hugo. A spus tot ce mi-ai zis \u015fi tu acum. \u2014Draga mea, cu c\u00e2t aflu mai multe despre Hugo \u0103sta, cu at\u00e2t mai mult \u00eencepe s\u0103-mi plac\u0103 de el. Episodul c\u00e2nd a salvat ursule\u021bul Rosei a fost pur \u015fi simplu adorabil. Eroic chiar. Alice a sim\u021bit un junghi dureros la amintirea acelor clipe. \u2014Asta e \u00een afara discu\u021biei. \u2014Da? De ce? \u2014Pentru c\u0103 rela\u021bia cu Hugo e imposibil\u0103. Eu r\u0103m\u00e2n cu Jake \u015fi cu asta basta. Sunt responsabil\u0103 de Rosa \u015fi... \u2014Dar omul \u0103la e nebun, a \u00eentrerupt-o maic\u0103-sa. Tu singur\u0103 ai spus c\u0103 nu pricepi de ce s-a \u00eensurat cu tine. Nu-mi spune c\u0103 situa\u021bia asta s-a schimbat a\u015fa, peste noapte. Alice se \u00eentreba dac\u0103 Hugo nu luase oare leg\u0103tura cu maic\u0103-sa. Sau doar foloseau acela\u015fi scenarist? \u2014Uite ce e, a conchis ea. N-o s\u0103 fie ideal. Oricum, nu la \u00eenceput. \u015ei se poate s\u0103 nu fie ideal niciodat\u0103. Dar, \u015fi-a\u015fa, nu sunt sigur\u0103 c\u0103 merit s\u0103 m\u0103 simt bine. Nu dup\u0103 ce am f\u0103cut. \u2014Dar nu po\u021bi s\u0103 stai cu un nebun care nu te iube\u015fte numai ca s\u0103 te pedepse\u015fti. Draga mea, unde e logica din tot ra\u021bionamentul \u0103sta? \u015ei cu ce o ajut\u0103 situa\u021bia asta pe Rosa? Alice a tras ad\u00e2nc aer \u00een piept. Se sim\u021bea obosit\u0103, defensiv\u0103 \u015fi din ce \u00een ce mai furioas\u0103. \u2014\u015etiu c\u0103 eu \u015fi Jake n-o s\u0103 ajungem niciodat\u0103 la standardul stabilit de tine \u015fi de tata. Dar vreau ca Rosa s\u0103 aib\u0103 parte de ceva similar cu siguran\u021ba \u015fi fericirea pe care le-am avut eu. Mama ei a oftat. \u2014\u00cemi tot zici chestia asta. Dar cred c\u0103 ar trebui s\u0103-\u021bi spun ceva. \u2014Ce anume? a strigat Alice. Rosa ridicase din nou volumul casetei cu c\u00e2ntecele. Humpty Dumpty st\u0103tea pe un zid\u2026 \u2014Standardul meu \u015fi al tat\u0103lui t\u0103u nu e a\u015fa de ridicat pe c\u00e2t crezi tu. Vocea doamnei Duffield era sufocat\u0103. \u2014De fapt, c\u00e2nd tu erai mic\u0103, am fost pe punctul s\u0103 ne desp\u0103r\u021bim. \u2014Cum? \u2014Nu \u021bi-am spus niciodat\u0103 pentru c\u0103 am crezut c\u0103 n-o s\u0103 fie nevoie. Dar \u015fi eu am avut o aventur\u0103. Tu aveai atunci vreo trei ani. Humpty Dumpty a c\u0103zut r\u0103u\u2026 \u2014Dar\u2026 Alice a str\u00e2ns receptorul \u00een m\u00e2n\u0103 de parc\u0103 obiectul acesta ar fi fost singurul lucru stabil din lumea care se pr\u0103bu\u015fea \u00een jurul ei. Mama \u015fi tata\u2026 o aventur\u0103\u2026 era imposibil. Alice a cl\u0103tinat din cap cu putere ca \u015fi c\u00e2nd ar fi vrut s\u0103-\u015fi alunge din urechi cuvintele maic\u0103-sii. \u2014Tat\u0103l t\u0103u a suferit foarte mult atunci c\u00e2nd a aflat. A fost \u00eengrozitor. \u00cemp\u0103carea a fost o treab\u0103 foarte delicat\u0103 \u015fi dificil\u0103. Iar \u00eencercarea de a face cuplul s\u0103 func\u021bioneze din nou a fost \u015fi mai grea. Creierul iute de avocat al lui Alice \u00eei s\u0103rise deja \u00een ajutor. \u2014Vezi, a exclamat ea triumf\u0103toare. Te-ai \u00eemp\u0103cat cu tata. Deci ar trebui s\u0103 \u015ftii exact prin ce trec eu cu Jake. Ar trebui s\u0103 m\u0103 sus\u021bii, nu s\u0103-mi spui s\u0103 divor\u021bez \u015fi s\u0103 nu-mi atragi aten\u021bia ce minunat e Hugo. \u2014Aici gre\u015fe\u015fti tu, i-a r\u0103spuns doamna Duffield cu bl\u00e2nde\u021be. Tocmai pentru c\u0103 eu \u015fi tat\u0103l t\u0103u ne-am \u00eemp\u0103cat te sf\u0103tuiesc ca tu s\u0103 te despar\u021bi. Alice s-a \u00eencruntat. \u2014Nu \u00een\u021beleg. Mama ei a avut o ezitare. \u2014Ca s\u0103 redevenim un cuplu, tat\u0103l t\u0103u, \u00een special, a dat dovad\u0103 de foarte mult\u0103 generozitate \u015fi am\u00e2ndoi am fost nevoi\u021bi s\u0103 facem fa\u021b\u0103 unor adev\u0103ruri nepl\u0103cute. N-a fost u\u015for. De fapt, a fost foarte greu. S\u0103 refaci \u00eencrederea pierdut\u0103 e o munc\u0103 aproape imposibil\u0103. Dar noi am reu\u015fit. \u2014\u015ei a\u015fa o s\u0103 reu\u015fim \u015fi noi, a \u00eentrerupt-o Alice. \u015ei Rosa n-o s\u0103 afle niciodat\u0103 c\u0103, la un moment dat, ceva nu a mers. A\u015fa cum nici eu n-am \u015ftiut. \u2014Tat\u0103l t\u0103u, i-a replicat mama ei cu bl\u00e2nde\u021be, e un om foarte special. Dar, \u00een opinia mea, Jake nu e. Cel pu\u021bin, nu \u00een sensul \u0103sta. Draga mea, ceea ce vreau s\u0103 spun e c\u0103 am mari \u00eendoieli c\u0103 voi doi, chiar \u015fi cu toate bunele tale inten\u021bii, o s\u0103 v\u0103 pute\u021bi reface c\u0103snicia dup\u0103 tot ce s-a \u00eent\u00e2mplat. \u00dei-ar fi mai bine dac\u0103 ai divor\u021ba. To\u021bi caii regelui \u015fi to\u021bi servitori regelui n-au putut s\u0103-l repare pe Humpty. \u2014Mul\u021bumesc, mam\u0103, a zis Alice. Apreciez sprijinul t\u0103u. Sincer. Mul\u021bumesc foarte mult. Apoi a tr\u00e2ntit receptorul furioas\u0103.\n ", "tc \"Capitolul 28\" Hugo se \u00eenv\u00e2rtea am\u0103r\u00e2t prin camera pustie a lui Theo. \u00cen ultima vreme, venea deseori \u00een camera aia; b\u0103rbatul \u00ee\u015fi \u00eenchipuia c\u0103 \u0103sta era felul lui de a se preg\u0103ti pentru apropiatul moment c\u00e2nd aceasta avea s\u0103 r\u0103m\u00e2n\u0103 pustie pentru totdeauna. \u00cendrept\u00e2ndu-se spre ie\u015fire, s-a \u00eempiedicat de c\u0103ruciorul lui Theo, acel mecanism cu care trebuia s\u0103 \u00eenve\u021be s\u0103 mearg\u0103, \u015fi, din gre\u015feal\u0103, i-a dat drumul. \u201eHei! Hai s\u0103 ne juc\u0103m!\u201c C\u00e2nd vocea cu accent american a juc\u0103riei s-a f\u0103cut auzit\u0103, \u00een mod misterios, \u00een camer\u0103, Hugo a tres\u0103rit. S-a uitat agitat c\u0103tre mormanul de juc\u0103rii, o amestec\u0103tur\u0103 colorat\u0103 de ochi de carton holba\u021bi, z\u00e2mbete de plastic \u015fi membre rigide i\u021bite \u00een unghiuri dramatice. Imaginea asta i s-a p\u0103rut lui Hugo de-a dreptul sinistr\u0103. F\u0103r\u0103 Theo care s\u0103 le dea de cap, toate juc\u0103riile alea p\u0103reau desprinse dintr-un film de groaz\u0103. Fine \u015fi-a privit ceasul. U\u015furat, a v\u0103zut c\u0103 \u00een cur\u00e2nd venea ora s\u0103-\u015fi ia fiul de la Chicklets. Diminea\u021ba, ca fiecare diminea\u021b\u0103 de c\u00e2nd \u00ee\u015fi pierduse slujba, abia trecuse. Dup\u0103 ce-l l\u0103sase pe Theo la cre\u015f\u0103, Hugo \u00eel sunase pe avocat. Ca \u00een fiecare zi, era convins c\u0103 \u00een diminea\u021ba aia actele de divor\u021b trimise de Amanda sosiser\u0103 prin po\u015ft\u0103 \u015fi, odat\u0103 cu ele, \u015fi data la care era programat\u0103 audierea. Dar s-a dovedit c\u0103 actele nu sosiser\u0103. Hugo era sigur c\u0103 am\u00e2narea asta era o alt\u0103 form\u0103 de tortur\u0103 aplicat\u0103 de Amanda. Cu toate c\u0103 data pe care o a\u015ftepta marca sf\u00e2r\u015fitul a tot ceea ce reprezenta via\u021ba lui, Hugo \u00eencepuse s\u0103 fie ner\u0103bd\u0103tor s-o afle. Starea asta de incertitudine \u00eel epuizase. Parc\u0103 st\u0103tea la hotarul dintre dou\u0103 lumi. Era ca o moarte vie. Hugo se g\u00e2ndea c\u0103 probabil ar fi trebuit s\u0103-l \u021bin\u0103 pe Theo acas\u0103, cu el. \u00cen fond, nu avea nimic altceva de f\u0103cut \u015fi ar fi trebuit s\u0103 se bucure la maximum de ultimele c\u00e2teva s\u0103pt\u0103m\u00e2ni, zile, ore sau oric\u00e2t le mai r\u0103m\u0103sese. Plus c\u0103, acum c\u0103 nu mai avea un salariu, taxele de la Chicklets \u00eei consumau economiile care se mic\u015forau v\u0103z\u00e2nd cu ochii. Dar g\u00e2ndul de a-\u015fi \u021bine fiul cel vesel \u015fi plin de via\u021b\u0103, obi\u015fnuit acum cu prezen\u021ba altor copii, \u00eenchis \u00een cas\u0103 numai cu am\u0103r\u00e2tul lui tat\u0103 \u015fi cu am\u0103r\u00e2tele lui str\u0103danii de a avea grij\u0103 de el era de ne\u00eendurat. Theo merita mai mult. \u015ei, oricum, gestul de a-l retrage de la Chicklets ar fi simbolizat ruperea ultimei leg\u0103turi cu vechea \u015fi fericita lor via\u021b\u0103 \u00eempreun\u0103. Iar Hugo nu se sim\u021bea capabil s\u0103 fac\u0103 asta. B\u0103rbatul a cobor\u00e2t la parter, observ\u00e2nd, \u00een treac\u0103t, c\u0103 pata de igrasie de pe peretele din dreptul sc\u0103rii era mai mare ca oric\u00e2nd. Nu apucase s\u0103 fac\u0103 nimic ca s\u0103 scape de ea. \u00cen cur\u00e2nd, \u00eens\u0103, asta avea s\u0103 fie problema altcuiva. Divor\u021bul \u00eensemna, evident, c\u0103 Fitzherbert Place, num\u0103rul patru, avea s\u0103 fie v\u00e2ndut\u0103. \u015ei cump\u0103rat\u0103 de un cuplu cu ochi sclipitori, entuziasmat \u015fi ner\u0103bd\u0103tor s\u0103 evadeze \u00een provincia pitoreasc\u0103, care urma s\u0103 se apuce s\u0103 renoveze casa cu ajutorul vopselelor antichizante \u015fi al cataloagelor de arhitectur\u0103 clasic\u0103. C\u00e2t ai clipi, cuplul respectiv avea s\u0103 transforme locul \u00eentr-un c\u0103min plin de gust. Hugo spera ca acei oameni, indiferent cine aveau s\u0103 fie ei, s\u0103-\u015fi g\u0103seasc\u0103 fericirea acolo. B\u0103rbatul a \u00eencuiat u\u015fa de la intrare \u015fi s-a urcat \u00een ma\u015fin\u0103, pornind c\u0103tre Chicklets. Se \u00eentreba c\u00e2te drumuri din astea, odat\u0103 de rutin\u0103 \u015fi considerate ca fiind normale, \u00eei mai r\u0103m\u0103seser\u0103 de f\u0103cut. C\u00e2nd a ajuns la cre\u015f\u0103, Hugo a fost aproape fericit s\u0103 vad\u0103 Rottweilerul ie\u015find din birou \u00een stilul ei caracteristic: ca din pu\u015fc\u0103. Imaginea asta aducea \u00een peisaj un element de normalitate. \u2014Domnule Fine, a\u015f vrea s\u0103 vorbim. \u00cen birou, v\u0103 rog. Hugo a urmat-o pe directoarea cre\u015fei \u00een b\u00e2rlogul acesteia \u015fi s-a uitat la num\u0103rul surprinz\u0103tor de mare de monitoare care erau aprinse. \u015ei-a spus c\u0103 locul sem\u0103na cu un centru de control al traficului aerian. Nici nu avusese habar c\u0103 procesul de conducere a unei cre\u015fe era a\u015fa de tehnic. \u2014Vreau s\u0103 v\u0103 vorbesc despre Theo, a spus Rottweilerul a\u015fez\u00e2ndu-se de partea cealalt\u0103 a uria\u015fului birou. \u2014Da\u021bi-i drumul, a poftit-o Hugo relaxat. Pentru prima dat\u0103, nu se mai gr\u0103bea s\u0103 ajung\u0103 nic\u0103ieri. \u2014Nu e iar vreo problem\u0103 cu scutecele, nu? \u00cen urm\u0103 cu c\u00e2teva zile, fusese luat din scurt din cauza obiceiului pe care Theo \u015fi-l f\u0103cuse de cur\u00e2nd de a-\u015fi murd\u0103ri scutecul \u00een drum c\u0103tre cre\u015f\u0103. \u2014Regulamentul cre\u015fei, \u00eei explicase Rottweilerul cu seriozitate, spune c\u0103 to\u021bi copiii trebuie s\u0103 se prezinte la Chicklets cu fundule\u021be curate. De-atunci, din cauza regulamentului cre\u015fei, pe drumul c\u0103tre Chicklets, Hugo \u00eencepuse s\u0103 se opreasc\u0103 din dou\u0103-n dou\u0103 minute, s\u0103 se dea jos din ma\u015fin\u0103, s\u0103 se duc\u0103 \u00een spate, s\u0103-l elibereze pe Theo din chingi, s\u0103-l ridice \u00een bra\u021be \u015fi s\u0103-i miroas\u0103 fundule\u021bul ca s\u0103 se asigure c\u0103 totul era \u00een regul\u0103. Privirile amuzate ale celorlal\u021bi \u015foferi trebuiau suportate. La fel ca \u015fi urletele furioase ale unui Theo care fusese descoperit asupra faptului. \u2014Nu, a r\u0103spuns Rottweilerul. Nu e vorba de scutece. Ci de faptul c\u0103 Theo a \u00eenceput s\u0103 mu\u015fte, domnule Fine. \u2014S\u0103 mu\u015fte? \u2014Domnule Fine, fiul dumneavoastr\u0103 a mu\u015fcat al\u021bi copii. \u2014Vai, nu! Hugo se holba cu ochi dispera\u021bi la suprafa\u021ba biroului. Un val de ru\u015fine l-a cotropit. \u00ce\u015fi amintea c\u00e2t de furios \u015fi de indignat fusese \u00een rarele ocazii c\u00e2nd Theo fusese cel mu\u015fcat de al\u021bi copii. F\u0103r\u0103 \u00eendoial\u0103 c\u0103, acum, alte mame \u015fi al\u021bi ta\u021bi i-ar fi luat g\u00e2tul lui Theo. Slav\u0103 Domnului c\u0103 politica cre\u015fei interzicea divulgarea numelui criminalului. \u2014Nu \u00een\u021beleg, a zis el. Acas\u0103 n-a mu\u015fcat niciodat\u0103. Rottweilerul \u015fi-a agitat pixul. \u2014Asta e irelevant, domnule Fine. Trebuie s\u0103 afl\u0103m de ce face asta aici. Ca s\u0103 punem cap\u0103t acestor gesturi. \u2014Nu \u015ftiu, a spus Hugo continu\u00e2nd s\u0103 se adreseze biroului. Nu poate s\u0103 fie din cauz\u0103 c\u0103-i e foame. Lui Theo \u00eei place m\u00e2ncarea \u015fi prime\u015fte din bel\u015fug \u015fi aici, \u015fi acas\u0103. Rottweilerul a adoptat o expresie u\u015for exasperat\u0103. \u2014Domnule Fine, foamea e rareori cauza unui astfel de comportament. Copiii mici nu au tendin\u021be canibalice. Iar gestul de a mu\u015fca nu e neobi\u015fnuit \u00een r\u00e2ndul copiilor care nu au \u00eenceput \u00eenc\u0103 s\u0103 vorbeasc\u0103. Uneori e doar unul dintre modurile \u2013 cu toate c\u0103 nu e unul prea pl\u0103cut \u2013 pe care le folosesc ca s\u0103 se exprime. I se poate pune cap\u0103t printr-o atitudine de ferm\u0103 descurajare. Hugo s-a ag\u0103\u021bat de acest colac de salvare. \u2014Aha! Deci o s\u0103 \u00eencerc\u0103m s\u0103 aplic\u0103m o atitudine de ferm\u0103 descurajare, nu? Directoarea cre\u015fei \u015fi-a agitat pixul \u00een semn de avertizare. \u2014Dar uneori, domnule Fine, foarte rar, mu\u015fcatul poate fi cauzat de altceva. De ceva mult mai punctual. E expresia furiei \u015fi a frustr\u0103rii care sunt generate de ceva. Femeia s-a aplecat \u00een fa\u021b\u0103. Ochii alba\u015ftri exoftalmici aveau o privire \u00eentreb\u0103toare. \u2014Domnule Fine, a \u00eentrebat ea, exist\u0103 ceva la care Theo reac\u021bioneaz\u0103 acum? De pild\u0103, ave\u021bi probleme acas\u0103? Hugo a sim\u021bit c\u0103 se face mic sub privirea intens\u0103 a Rottweilerului. Era limpede c\u0103 directoarea \u00ee\u015fi d\u0103duse seama c\u0103 situa\u021bia de-acas\u0103 nu era roz. Iar asta nu era ceva surprinz\u0103tor; \u00een fond, el era personificarea familiei destr\u0103mate. Era nesp\u0103lat, nepiept\u0103nat, hainele \u00eei erau nec\u0103lcate, iar pantofii nelustrui\u021bi. Era nefericit. Chiar \u015fi a\u015fa, \u00een ciuda degrad\u0103rii lui personale, Hugo \u00ee\u015fi \u00eenchipuise c\u0103 eforturile lui de a-\u015fi proteja fiul de efectele negative ale certurilor dinaintea divor\u021bului fuseser\u0103 \u00eencununate de succes. A\u015fa de pline de succes fuseser\u0103, se g\u00e2ndea el acum cu am\u0103r\u0103ciune, c\u0103 Theo ajunsese s\u0103 mu\u015fte al\u021bi copii ca s\u0103-\u015fi exprime nefericirea. \u015ei se aflau \u00eenc\u0103 \u00een faza incipient\u0103 de divor\u021b. Nici nu se ajunsese \u00eenc\u0103 \u00een sala de judecat\u0103. \u2014Of, Doamne, a spus el \u00een palma care-i acoperise gura \u015fi-i ap\u0103sa buzele cu putere \u00een \u00eencercarea de a opri urletele care amenin\u021bau s\u0103 izbucneasc\u0103. I-a aruncat Rottweilerului o privire \u00eengrozit\u0103, imagin\u00e2ndu-\u015fi-o depun\u00e2nd m\u0103rturie \u00een favoarea Amandei. \u201eRegret c\u0103 trebuie s\u0103 spun asta, dar capacitatea domnului Fine de a juca rolul de tat\u0103 e necorespunz\u0103toare. Cu toate c\u0103 dumnealui are cele mai bune inten\u021bii\u2026\u201c Imaginile asisten\u021bilor sociali \u015fi ale ordinelor de separare i s-au bulucit \u00een minte. Poate c\u0103 nici nu mai trebuia s\u0103 a\u015ftepte p\u00e2n\u0103 la proces ca s\u0103-l piard\u0103 pe Theo. \u2014Of, Doamne, a repetat el c\u0103tre Rottweiler. Vre\u021bi s\u0103-l da\u021bi afar\u0103, nu? Sigur c\u0103 asta vre\u021bi. Nimeni nu vrea un copil care mu\u015fc\u0103\u2026 Vocea i s-a stins pe acest ultim cuv\u00e2nt. \u2014Din contr\u0103, domnule Fine, i-a replicat Rottweilerul cu vioiciune, ne-ar p\u0103rea foarte r\u0103u s\u0103-l pierdem pe Theo. E un b\u0103ie\u021bel fericit \u015fi iubitor. Ceea ce vrem noi este s\u0103 g\u0103sim o solu\u021bie. S\u0103-l ajut\u0103m s\u0103 dep\u0103\u015feasc\u0103 acest moment. Hugo s-a \u00eentrebat dac\u0103, \u00een toat\u0103 am\u0103r\u0103ciunea lui, mai auzea bine. Nu b\u0103nuise niciodat\u0103 c\u0103 Rottweilerul avea o fire \u00een\u021beleg\u0103toare. El crezuse tot timpul c\u0103 rolul acelei femei era s\u0103 fac\u0103 vie\u021bile p\u0103rin\u021bilor c\u00e2t mai dificile cu putin\u021b\u0103. Peste birou, tr\u0103s\u0103turile severe ale Rottweilerului s-au relaxat. \u2014Domnule Fine, a spus femeia cu o voce bl\u00e2nd\u0103, pe care Hugo n-o mai auzise niciodat\u0103, cu toate c\u0103 nu \u015ftiu care este natura exact\u0103 a dificult\u0103\u021bilor dumneavoastr\u0103 personale, a\u015f vrea s\u0103 v\u0103 spun ceva. Dac\u0103 este ceva ce eu sau Chicklets poate s\u0103 fac\u0103 s\u0103 v\u0103 ajute\u2013 s\u0103 spunem, s\u0103 \u021binem copilul c\u00e2te-o or\u0103 \u00een plus, din c\u00e2nd \u00een c\u00e2nd \u2013 v\u0103 rog s\u0103 m\u0103 anun\u021ba\u021bi. Noi suntem aici ca s\u0103 v\u0103 sprijinim pe dumneavoastr\u0103 \u015fi, desigur, pe Theo, \u00een orice fel putem. De uimire, Hugo a sim\u021bit cum alunec\u0103 \u00eentr-o parte. Dar, \u00een ultima secund\u0103, a reu\u015fit s\u0103 se opreasc\u0103 s\u0103 nu cad\u0103 de pe scaun; ba chiar, a reu\u015fit s\u0103 bolboroseasc\u0103 ni\u015fte cuvinte de mul\u021bumire. Cu toate c\u0103 tot nu-i venea s\u0103 cread\u0103 ce auzise. \u2014Cu mare pl\u0103cere, domnule Fine. Plin\u0103 de tact, Rottweilerul a \u00eentors privirea de la ochii umezi\u021bi ai lui Hugo. \u2014Aici, la Chicklets, suntem con\u015ftien\u021bi de numeroasele dificult\u0103\u021bi cu care se confrunt\u0103 mama care \u015fi munce\u015fte \u2013 m\u0103 scuza\u021bi, p\u0103rintele. \u015ei, \u00een particular, cele cu care v\u0103 confrunta\u021bi dumneavoastr\u0103. \u2014Ce vre\u021bi s\u0103 spune\u021bi? a cronc\u0103nit Hugo. \u2014\u00c3\u0103\u0103. La \u00eenceput, a fost foarte limpede c\u0103 a\u021bi trecut prin \u2013 cum s\u0103 m\u0103 exprim? \u2013 printr-o perioad\u0103 plin\u0103 de provoc\u0103ri cu Theo. Dar cu to\u021bii am admirat felul \u00een care a\u021bi f\u0103cut fa\u021b\u0103 \u015fi cum a\u021bi reu\u015fit s\u0103 construi\u021bi o leg\u0103tur\u0103 extraordinar de str\u00e2ns\u0103 \u015fi de plin\u0103 de iubire cu fiul dumneavoastr\u0103. Hugo era mult prea surprins ca s\u0103 mai poat\u0103 vorbi. \u2014\u00cen plus, \u00eentotdeauna v-a\u021bi conformat rapid regulilor cre\u015fei \u015fi ne-a\u021bi sprijinit de fiecare dat\u0103 c\u00e2nd a\u021bi putut. Domnule Fine, dumneavoastr\u0103 sunte\u021bi un p\u0103rinte model. Crede\u021bi-m\u0103! Mi-a\u015f dori s\u0103 fie mai mul\u021bi p\u0103rin\u021bi ca dumneavoastr\u0103 la Chicklets. \u2014Un p\u0103rinte model? a respirat Hugo. Eu? \u2014\u015ei-acum, a spus Rottweilerul \u00eentinz\u00e2ndu-se c\u0103tre un ceainic electric care se afla pe o mas\u0103 din spatele ei \u015fi d\u00e2ndu-i drumul. Da\u021bi-mi voie s\u0103 v\u0103 propun o cea\u015fc\u0103 de ceai. Cu zah\u0103r, a ad\u0103ugat ea arunc\u00e2ndu-i lui Theo o privire amuzat\u0103. Cred, a completat ea cu un sur\u00e2s, primul pe care Hugo \u00eel vedea \u00eenflorind pe buzele ei, c\u0103 face bine la \u015focuri. \n\n\u00cen ultima vreme, Theo se ata\u015fase foarte tare de un joc \u00een care un morman de inele de lemn colorate trebuiau \u00eenfipte \u00eentr-o \u021bepu\u015f\u0103. \u00cen consecin\u021b\u0103, bun\u0103 parte din dup\u0103-amiaza care a urmat \u00eentoarcerii de la Chicklets Hugo a stat r\u0103bd\u0103tor l\u00e2ng\u0103 copil, \u00een camera acestuia, aclam\u00e2ndu-l \u015fi b\u0103t\u00e2nd din palme de fiecare dat\u0103 c\u00e2nd b\u0103ie\u021belul reu\u015fea s\u0103 \u00eenfig\u0103 c\u00e2te-un inel. Theo a f\u0103cut cur\u00e2nd leg\u0103tura \u00eentre efort \u015fi recompens\u0103, a\u015fa c\u0103 a ajuns cur\u00e2nd s\u0103 se aclame singur, \u021bop\u0103ind de zor plin de fericire. Hugo r\u00e2dea \u015fi el, str\u0103duindu-se s\u0103 nu se \u00eentrebe c\u00e2te astfel de ocazii \u00eei mai r\u0103m\u0103seser\u0103. P\u0103rinte model sau nu. Pentru c\u0103, totu\u015fi, p\u0103rerea Rottweilerului, concluzionase el mohor\u00e2t, n-avea s\u0103 conteze prea tare \u00een lupta cu Amanda. Av\u00e2nd \u00een vedere trucurile mi\u015fele\u015fti pe care le \u021binea ascunse \u00een m\u00e2neca hainei de firm\u0103. Poc. \u00cen vreme ce Theo, care reu\u015fise s\u0103 \u00eenfig\u0103 cu succes un inel deosebit de mare \u015fi de gros, a izbucnit din nou \u00een aplauze, Hugo \u015fi-a alungat grijile \u015fi a \u00eenceput s\u0103 bat\u0103 din palme \u015fi s\u0103-\u015fi ova\u021bioneze fiul cu frenezie. \u2014Ce imagine emo\u021bionant\u0103, a observat cineva foarte caustic din pragul u\u015fii. \u2014Amanda. Cum dracu\u2019... \u2014Am intrat? Femeia a b\u0103gat m\u00e2na \u00een buzunarul hainei din piele neagr\u0103 str\u0103lucitoare \u015fi a agitat metalul zorn\u0103itor. \u2014\u00cenc\u0103 mai am cheile. \u00cen timp ce Amanda \u00eenainta \u00een camer\u0103 pe tocurile ei \u00eenalte, Theo s-a oprit din jocul cu inelele \u015fi a ridicat privirea c\u0103tre ea. Fe\u021bi\u015foara copilului c\u0103p\u0103tase o expresie solemn\u0103, iar ochii, o privire grav\u0103. Hugo s-a uitat la el \u00eengrijorat. Copilul acumula toat\u0103 tensiunea din atmosfer\u0103 ca un burete. A doua zi, un copil am\u0103r\u00e2t de la Chicklets avea s\u0103 sufere consecin\u021bele. Amanda l-a fixat pe Hugo. \u2014Ar\u0103\u021bi ca dracu\u2019, a observat ea cu franche\u021be. Hugo \u00eencepuse s\u0103 se obi\u015fnuiasc\u0103 cu genul \u0103sta de remarci. \u2014Probabil pentru c\u0103 \u00een ultima vreme nu m-am distrat prea tare, a replicat el sarcastic. Se \u00eentreba ce voia nevast\u0103-sa. F\u0103r\u0103 \u00eendoial\u0103 c\u0103 voia s\u0103-l atrag\u0103 \u00een curs\u0103, pentru ca Hugo s\u0103 mai spun\u0103 ceva ce putea fi folosit ulterior, la proces. Amanda s-a \u00eenv\u00e2rtit prin camer\u0103, cu m\u00e2inile cufundate \u00een buzunarele hainei. Hugo n-a invitat-o s\u0103 se dezbrace. B\u0103rbatul a sesizat machiajul f\u0103r\u0103 cusur \u015fi felul \u00een care-i str\u0103lucea p\u0103rul. Evident, \u00een urma aten\u021biei acordate recent de cineva care costa scump. Pe l\u00e2ng\u0103 ea, \u015fi el, \u015fi Theo, a c\u0103rui fa\u021b\u0103 purta \u00eenc\u0103 dovada gr\u0103itoare a fasolei pe care o m\u00e2ncase la pr\u00e2nz, ar\u0103tau mai mult dec\u00e2t \u015fifona\u021bi. Hugo s-a tras mai aproape de Theo, \u00eentr-un gest protector. Copilul redevenise interesat de inelele \u015fi \u021bepu\u015fa lui. Hugo s-a uitat la nevast\u0103-sa cu precau\u021bie. \u00cen minte i-a ap\u0103rut un alt posibil motiv al vizitei acesteia. Dar dac\u0103 Amanda \u00ee\u015fi \u00eenchipuia c\u0103 putea s\u0103 ia copilul acum, se \u00een\u015fela. Deocamdat\u0103, tribunalul nu decisese nimic. Nici m\u0103car nu se stabilise data audierii. Pentru moment, casa lui Theo era Fitzherbert Place, al\u0103turi de el. \u2014De ce ai venit? a \u00eentrebat el cu precau\u021bie. \u2014Ca s\u0103 discut\u0103m. \u2014Ce mai e de discutat? Deci b\u0103nuiala lui fusese corect\u0103. \u2014\u015ei oricum, credeam c\u0103 acum discut\u0103m prin avoca\u021bi. Amanda st\u0103tea acum cu spatele la el, a\u015fa c\u0103 Hugo nu-i putea vedea expresia fe\u021bei. Era \u00eens\u0103 sigur c\u0103 pe chipul neveste-sii se citea triumful \u015fi ceva mai profund dec\u00e2t dispre\u021bul. Amanda g\u00e2ndea, probabil, c\u0103 Fitzherbert Place e o cocin\u0103. Cu c\u00e2t mai repede \u00ee\u015fi retr\u0103gea ac\u021biunile din investi\u021bia asta, plus fiul, cu at\u00e2t mai bine. \u2014Am venit s\u0103-\u021bi spun, a zis Amanda dup\u0103 ceea ce lui Hugo i s-a p\u0103rut a fi cea mai lung\u0103 pauz\u0103 din istorie, c\u0103 am gre\u015fit. Degetele b\u0103rbatului s-au str\u00e2ns \u015fi mai tare \u00een jurul picioru\u015fului c\u0103ldu\u021b al lui Theo. \u2014C\u0103 ai gre\u015fit? a cronc\u0103nit el. \u00cen leg\u0103tur\u0103 cu ce? \u2014\u00cen leg\u0103tur\u0103 cu totul. Amanda continua s\u0103 se adreseze zidului. Sau poate comodei care era lipit\u0103 de el. \u2014Vrei s\u0103 spui\u2026? Speran\u021ba a \u00eenceput s\u0103 urce \u00een Hugo ca un vulcan \u00een erup\u021bie. \u2014Adic\u0103 nu vrei s\u0103 mai divor\u021b\u0103m? O mul\u021bime de posibilit\u0103\u021bi minunate se \u00eenv\u0103lm\u0103\u015feau ame\u021bitor \u00een capul b\u0103rbatului. Amenin\u021barea separ\u0103rii de copil fusese, \u00een sf\u00e2r\u015fit, eliminat\u0103. Theo, el \u015fi Amanda din nou \u00eempreun\u0103, ca o familie. \u015ei, cu toate c\u0103 varianta asta era greu de imaginat, Hugo avea s\u0103 se str\u0103duiasc\u0103 de dragul lui Theo. Avea s\u0103 reu\u015feasc\u0103, indiferent c\u00e2t de r\u0103u s-ar comporta Amanda. Perspectiva asupra acestei situa\u021bii i se schimbase. Cele mai groaznice, mai arogante \u015fi mai uluitor de egoiste excese ale neveste-sii erau o adev\u0103rat\u0103 pl\u0103cere fa\u021b\u0103 de groaza cu care Hugo tr\u0103ise \u00een ultimele s\u0103pt\u0103m\u00e2ni. Amanda s-a \u00eentors. Chipul lui Hugo era at\u00e2t de \u00eenfl\u0103c\u0103rat de speran\u021b\u0103 \u00eenc\u00e2t femeia \u015fi-a spus c-ar fi putut s\u0103-\u015fi \u00eenc\u0103lzeasc\u0103 m\u00e2inile la acel foc. \u00cen loc de asta, \u00eens\u0103, a cl\u0103tinat din cap. \u2014Nu, i-a r\u0103spuns ea scurt. Nu la asta m-am referit. Vreau \u00een continuare s\u0103 divor\u021b\u0103m. \u2014Da? Vulcanul a devenit o crevas\u0103 \u00eenghe\u021bat\u0103. \u2014Noi doi nu avem un viitor \u00eempreun\u0103. \u00cen plus, a ad\u0103ugat Amanda relaxat\u0103, \u00eendoindu-\u015fi un deget pe care se g\u0103sea un inel cu piatr\u0103 mare, am \u00eent\u00e2lnit pe altcineva. Hugo a \u00eenchis ochii. Tocmai c\u00e2nd credea c\u0103 n-o s\u0103 mai fie \u00een stare s\u0103 suporte furtuna aceea emo\u021bional\u0103, a mai primit o lovitur\u0103 care l-a f\u0103cut s\u0103 se \u00eendoaie de durere. Theo urma s\u0103 aib\u0103 un tat\u0103 vitreg. Principalul model masculin din via\u021ba b\u0103iatului n-avea s\u0103 fie el, ci\u2026 \u2014Cine e? a \u00eentrebat Hugo. Pe cine ai \u00eent\u00e2lnit? S-a dovedit c\u0103 era vorba de directorul revistei. \u2014 Un tip fantastic. \u00cel cheam\u0103 Rick, s-a entuziasmat Amanda. E chel, \u00eentr-adev\u0103r, dar destul de sexy. E un businessman redutabil. \u015ei, evident, e putred de bogat. Hugo s-a g\u00e2ndit \u00eentristat c\u0103 poate un businessman redutabil, care mai era \u015fi putred de bogat, era un bun model pentru Theo. \u00cen orice caz, era un model mai bun dec\u00e2t el. \u2014\u015ei-o s\u0103 te m\u0103ri\u021bi cu el? \u2014Poate, a r\u0103spuns Amanda cu un z\u00e2mbet cochet. \u2014\u015ei-atunci, a zis Hugo dezinteresat, \u00een leg\u0103tur\u0103 cu ce ai gre\u015fit? \u2014Poftim? a spus Amanda deta\u015fat\u0103. Era clar c\u0103 se g\u00e2ndea tot la Rick. Sau, mai cur\u00e2nd, la banii lui. \u2014Ai zis c-ai venit s\u0103-mi spui c-ai gre\u015fit. \u00cen leg\u0103tur\u0103 cu ceva. \u2014A, da. Cu un aer absent, Amanda \u015fi-a trecut m\u00e2inile prin p\u0103rul ei cel costisitor. \u2014Am gre\u015fit, a zis ea verific\u00e2ndu-\u015fi rujul \u00eentr-una din oglinjoarele de la patul lui Theo, \u00een leg\u0103tur\u0103 cu mine. \u2014Cu tine? Hugo habar n-avea la ce se referea Amanda. Femeia a \u00eenceput din nou s\u0103 se plimbe prin camer\u0103, \u00eencerc\u00e2nd s\u0103 nu adune juc\u0103riile \u00eempr\u0103\u015ftiate pe podea cu tocurile. \u2014M-am g\u00e2ndit la mine, a anun\u021bat ea. \u2014Da-a? Ce era nou \u00een asta? \u015eansele ca Amanda s\u0103 se g\u00e2ndeasc\u0103 vreodat\u0103 la altcineva pur \u015fi simplu nu existau. \u2014Mi-am dat seama de c\u00e2teva chestii, a anun\u021bat ea \u00een continuare. Chestii de care nu mi-am dat seama p\u00e2n\u0103 acum. De pild\u0103, faptul c\u0103, \u00een vreme ce unele femei sunt n\u0103scute s\u0103 fie mame, pentru altele, cariera e ceea ce conteaz\u0103. Hugo s-a \u00eencruntat. Numai pentru Amanda treaba asta constituia o revela\u021bie. B\u0103rbatul nu \u00een\u021belegea spre ce se \u00eendrepta discu\u021bia respectiv\u0103, iar suspansul \u00eel f\u0103cea s\u0103 simt\u0103 c\u0103 mu\u015fchii i se topesc de durere. \u2014A fost a\u015fa de greu, a declarat Amanda \u00eentorc\u00e2nd c\u0103tre el ni\u015fte ochi cu priviri tragice. S\u0103 fac s\u0103 mearg\u0103 totul. Serviciul, Theo, tu \u015fi cu mine. Jonglatul cu toate astea. Toat\u0103 chestia asta hidoas\u0103 cu mama care \u015fi munce\u015fte. Hugo a sim\u021bit cum \u00een el se n\u0103\u015ftea un val familiar de furie. Nu mai avea chef de tot rahatul \u0103sta cu autoiluzionarea. Aduc\u00e2ndu-\u015fi aminte de Barbara, aproape le\u015finat\u0103 de oboseal\u0103 \u00een holul de la Chicklets, chinuindu-se s\u0103-l ajute pe el, lui Hugo i-a venit s\u0103-i urle Amandei s\u0103 revin\u0103 la realitate. Sau s\u0103-\u015fi ia t\u0103lp\u0103\u015fi\u021ba. De ce s\u0103-\u015fi iroseasc\u0103 una dintre ultimele dup\u0103-amiezi pe care el \u015fi Theo le puteau petrece \u00eempreun\u0103 ascult\u00e2nd iar discursul \u0103sta? \u2014\u015etii, a oftat Amanda, una din cele mai groaznice chestii a fost c\u0103 n-am putut s\u0103 vorbesc cu nimeni despre povara teribil\u0103 pe care am purtat-o. Chiar cu nimeni, s-a g\u00e2ndit Hugo. Cu excep\u021bia tuturor cititorilor revistei care-i luase interviu. \u2014Pentru c\u0103, desigur, niciodat\u0103 n-am avut timp de asta, a continuat Amanda ca o martir\u0103. Asta p\u00e2n\u0103 acum. Asear\u0103 am purtat o lung\u0103 discu\u021bie, la telefon, cu Laura. Ea m-a sunat. M-a obligat realmente s\u0103 m\u0103 deschid \u00een leg\u0103tur\u0103 cu toate. \u2014Nu mai spune! a replicat Hugo sardonic. Probabil c\u0103 toat\u0103 treaba necesitase un efort egal cu acela depus ca s\u0103 deschizi o cutie cu plicule\u021be de ceai. Amanda a cl\u0103tinat din cap ner\u0103bd\u0103toare. \u2014A fost a\u015fa o u\u015furare. M\u0103car acum, am vorbit la nesf\u00e2r\u015fit despre mine. Despre presiunile la care am fost supus\u0103. Despre toat\u0103 incertitudinea pe care am sim\u021bit-o. \u015ei despre frustrarea mea, ca perfec\u021bionist\u0103, de a nu fi \u00een stare s\u0103 fac totul \u2013 s\u0103 muncesc, s\u0103 fiu so\u021bie \u015fi mam\u0103 \u2013 la nivel de top. Privirea lui Hugo a fugit c\u0103tre juc\u0103ria lui Theo. Se \u00eentreba dac\u0103 n-ar putea s-o bat\u0103 pe Amanda cu ea. S-o bat\u0103 p\u00e2n\u0103 s-o lase lat\u0103. Nu era de mirare c\u0103 juc\u0103ria aia i se p\u0103ruse sinistr\u0103. Oare avusese o premoni\u021bie? \u2014\u015ei Laura \u2013 \u015ftii\u2026, Amanda a cl\u0103tinat din cap ca \u015fi cum nu i-ar fi venit s\u0103 cread\u0103. Ei bine, a fost uluitoare. Am subestimat-o. N-am avut nici cea mai vag\u0103 idee ce \u00een\u021beleapt\u0103 e. \u00cen\u021beleapt\u0103. Hugo putea s\u0103 g\u0103seasc\u0103 mul\u021bi termeni ca s-o descrie pe Laura. Dar \u0103sta nu era unul dintre ei. \u2014M-a ajutat s\u0103 realizez ceea ce refuzasem s\u0103-mi dau voie s\u0103 accept. Ochii Amandei se l\u0103rgiser\u0103 din cauza uimirii. \u2014C\u0103 unele femei pur \u015fi simplu nu s-au n\u0103scut ca s\u0103 fie mame. Dar c\u0103 toat\u0103 c\u0103l\u0103toria\u2013 na\u015fterea copilului \u015fi a\u015fa mai departe\u2013 a fost o parte necesar\u0103 a drumului c\u0103tre con\u015ftientizarea de sine. \u2014Am \u00een\u021beles. Tonul vocii lui Hugo era, \u00een mod deliberat, neutru, \u00een ciuda furiei care clocotea \u00een el. \u2014Deci eu \u015fi Theo am fost un soi de experiment. \u2014Exact, i-a confirmat Amanda cl\u0103tin\u00e2nd din cap \u00eenc\u00e2ntat\u0103. Faptul de a deveni mam\u0103 eu \u00eens\u0103mi a fost pasul decisiv c\u0103tre con\u015ftientizarea ideii c\u0103, de fapt, nu \u0103sta e rolul meu. \u015ei Laura mi-a explicat c\u0103, dac\u0103 e\u015fti genul \u0103sta de femeie, atunci cel mai bine e s\u0103 recuno\u015fti \u015fi s\u0103-\u021bi accep\u021bi celelalte puncte forte. Mi-a ar\u0103tat c\u0103 admi\u021b\u00e2ndu-\u021bi punctele slabe, dai, de fapt, dovad\u0103 de for\u021b\u0103. Amanda s-a uitat la Theo cu r\u0103ceal\u0103. \u2014\u015ei s\u0103 \u015ftii c\u0103 am multe puncte forte. \u00cen primul r\u00e2nd, sunt o mare scriitoare. Sunt o persoan\u0103 care manevreaz\u0103 cuvintele extraordinar de bine. Sunt un mare editor. Class merge fantastic de bine. \u2014Da? Hugo s-a g\u00e2ndit mohor\u00e2t la salariul care, f\u0103r\u0103 \u00eendoial\u0103, era \u015fi el fantastic de mare, dar care, \u00een mod misterios, nu ajunsese niciodat\u0103 \u00een Fitzherbert Place. Amanda s-a aplecat din nou la oglinjoara de la p\u0103tu\u021b ca s\u0103-\u015fi inspecteze straturile de mascara. \u2014Rick e disperat s\u0103 fac mai multe. S\u0103 fiu directorul unui lan\u021b \u00eentreg de publica\u021bii. \u2014Felicit\u0103ri. Am\u0103r\u00e2t, Hugo \u015fi-a imaginat c\u0103 asta \u00eensemna c\u0103 Theo avea s\u0103 petreac\u0103 zile multe \u015fi lungi \u00eentr-o alt\u0103 cre\u015f\u0103. \u2014Mul\u021bumesc. Amanda a cl\u0103tinat din cap cu gra\u021bie. \u2014\u015ei-aici vine surprinsa, cum se spune. \u2014Surpriza. \u2014Cum? \u2014Aici vine surpriza. A\u015fa e expresia. Iat\u0103 persoana care manevra cuvintele extraordinar de bine. \u2014A, da. Oricum, ce voiam s\u0103-\u021bi spun e c\u0103 Laura m-a ajutat s\u0103 v\u0103d. \u2014Ce s\u0103 vezi? Hugo crezuse c\u0103 Laura se preg\u0103tea s\u0103 devin\u0103 psiholog, nu optician. \u2014C\u0103, dup\u0103 tot ce am tr\u0103it, merit o pauz\u0103. \u015ei c\u0103 desp\u0103r\u021birea noastr\u0103 e o pauz\u0103 fireasc\u0103, o \u015fans\u0103 s\u0103 decid cum vreau s\u0103-mi tr\u0103iesc restul vie\u021bii. O \u015fans\u0103 s\u0103 ies din caruselul acesta \u00eengrozitor \u015fi stresant al mamei care vrea s\u0103 le fac\u0103 pe toate. O \u015fans\u0103 s\u0103 \u00eencep o via\u021b\u0103 nou\u0103 cu Rick, o via\u021b\u0103 liber\u0103 de orice leg\u0103turi \u015fi responsabilit\u0103\u021bi. Hugo, a spus Amanda uit\u00e2ndu-se plin\u0103 de pasiune \u00een ochii lui, Laura m-a ajutat s\u0103 fiu sincer\u0103 cu mine \u00eens\u0103mi. Hugo nu era sigur dac\u0103 trebuia s\u0103 r\u00e2d\u0103 sau s\u0103 pl\u00e2ng\u0103. Sau doar s\u0103 urle \u015fi s\u0103 sar\u0103 pe fereastr\u0103. \u2014Amanda, iart\u0103-m\u0103 c\u0103 sunt a\u015fa de prost, a zis el. \u2014A, pentru asta te-am iertat de mult\u0103 vreme, i-a replicat ea cu amabilitate. \u2014Dar unde ne duce toat\u0103 discu\u021bia asta? Amanda \u015fi-a trecut m\u00e2inile prin p\u0103r plin\u0103 de frenezie. \u2014Laura m-a convins c\u0103, dac\u0103-l iau pe Theo cu mine, la Londra, fac cea mai mare gre\u015feal\u0103 pentru cariera mea. Ca s\u0103 nu mai spun c\u0103 mi-a\u015f complica \u00eenceputul noii mele vie\u021bi al\u0103turi de Rick. Hugo a fost la fel de \u015focat ca \u015fi c\u00e2nd un cal l-ar fi pocnit \u00een boa\u015fe. \u2014Cum? De ce te-a convins? \u2014M-a convins c\u0103 lui Theo i-ar fi mai bine aici, cu tine. S\u0103 r\u0103m\u00e2n\u0103 \u00eentre toate lucrurile \u015fi to\u021bi oamenii cu care e obi\u015fnuit. La aceea\u015fi cre\u015f\u0103 \u015fi a\u015fa mai departe. Dac\u0103 n-ar fi stat deja jos, Hugo a sim\u021bit c\u0103 i s-ar fi \u00eenmuiat genunchi. Binecuv\u00e2ntat\u0103 fie Laura. Voise s\u0103-l ajute \u015fi-l ajutase. \u015ei-nc\u0103 \u00een ce fel. Folosindu-\u015fi nou descoperitul talent de psihoterapeut asupra vanit\u0103\u021bii, egoismului \u015fi autoiluzion\u0103rii Amandei, reu\u015fise s\u0103 \u00eenv\u00e2rt\u0103 lucrurile astfel \u00eenc\u00e2t s\u0103 le fie bine tuturor. \u2014A\u015fa c\u0103, la divor\u021b, ai s\u0103 ob\u021bii custodia, a concluzionat Amanda cu voio\u015fie. Putem s\u0103 aranj\u0103m mai t\u00e2rziu chestiile legate de acces, pensie alimentar\u0103 \u015fi toate celelalte rahaturi. Toate celelalte rahaturi. Toate celelalte rahaturi care, \u00een mod cotidian, distrugeau vie\u021bi. Inclusiv via\u021ba lui. Sau, cel pu\u021bin, a\u015fa se a\u015fteptase el. \u2014Pensie alimentar\u0103? a \u00eentrebat Hugo. Cuvintele astea i-au t\u0103iat av\u00e2ntul dat de bucuria care \u00eencepuse s\u0103 creasc\u0103 \u00een el. \u2014\u015etii c\u0103 sunt lefter. Mi-am pierdut slujba. \u2014Am aflat. Amanda l-a privit aproape cu afec\u021biune. \u2014Ratatule! Normal c\u0103 eu am s\u0103 \u021bi-o pl\u0103tesc \u021bie. Pentru cre\u015fterea lui Theo. Amanda s-a uitat la ceas. \u2014Fir-ar al dracului! At\u00e2ta e ceasul? Trebuie s\u0103 fug. Am o lansare de ruj la Grosvenor House. La revedere, dragul meu, a zis ea absent\u0103, flutur\u00e2nd o m\u00e2n\u0103 \u00een direc\u021bia lui Theo, \u00eenainte s\u0103 dispar\u0103 pe u\u015f\u0103 c\u0103\u021b\u0103rat\u0103 pe tocurile ei \u00eenalte. \u2014Aiiiiiiiiiii, a spus copilul triumf\u0103tor, \u00eenfig\u00e2nd ultimul inel de lemn \u00een \u021beap\u0103. \n", "tc \"Capitolul 29\" Lui Hugo aproape c\u0103 nu-i venea s\u0103 cread\u0103 ce noroc \u00eel lovise. Norii se risipiser\u0103. El \u015fi Theo aveau s\u0103 r\u0103m\u00e2n\u0103 \u00eempreun\u0103. \u00cen timp ce Amanda avea s\u0103 \u00eenceap\u0103 o via\u021b\u0103 nou\u0103 cu businessmanul ei redutabil, care era putred de bogat. \u00cen urma divor\u021bului, care virase miraculos de la \u00eengrozitor de dificil la aproape imposibil de amical, el, Hugo, avea s\u0103 fie liber s\u0103 se \u00eensoare cu absolut oricine dorea. Tot ceea ce mai r\u0103m\u00e2nea de \u00eemplinit pentru ca fericirea lui s\u0103 fie deplin\u0103 era s-o conving\u0103 pe Alice c\u0103 era o gre\u015feal\u0103 s\u0103 r\u0103m\u00e2n\u0103 cu so\u021bul ei. Dar asta, \u00een mod evident, nu avea s\u0103 fie o treab\u0103 u\u015foar\u0103. Trebuia s\u0103 g\u0103seasc\u0103 o cale s-o ajute s\u0103 se salveze. O modalitate care s\u0103-i lini\u015fteasc\u0103 sentimentul \u00eempov\u0103r\u0103tor de vin\u0103 \u015fi care s\u0103-i dea siguran\u021ba c\u0103 n-avea s-o piard\u0103 pe Rosa. Hugo era con\u015ftient c\u0103 un simplu exerci\u021biu de logic\u0103 nu era suficient. O serie normal\u0103 de argumente nu avea s\u0103 aib\u0103 nici un efect. \u015ei asta, \u00een primul r\u00e2nd, pentru c\u0103 Alice nu-i va permite s\u0103-i vorbeasc\u0103. De fiecare dat\u0103 c\u00e2nd o suna, femeia nu-i r\u0103spundea. Iar c\u00e2nd Hugo \u015fi-a f\u0103cut din nou curaj s\u0103 bat\u0103 la u\u015fa Vechii Morgi, aceasta a r\u0103mas, ca \u015fi \u00eenainte, \u00eenchis\u0103. Fine \u00eencercase s\u0103 urle prin cutia po\u015ftal\u0103, dar n-a ob\u021binut nici un rezultat. Se p\u0103rea c\u0103 singurele forme de via\u021b\u0103 din locul \u0103la erau clopo\u021beii de v\u00e2nt, f\u0103cu\u021bi din cutii de fasole \u015fi at\u00e2rna\u021bi \u00een gr\u0103din\u0103 \u015fi pantofii \u00eendesa\u021bi cu plante care bordau zidurile casei. Nu-i mai r\u0103m\u00e2nea dec\u00e2t o singur\u0103 posibilitate de a se \u00eent\u00e2lni cu Alice. Hugo \u015ftia unde \u015fi c\u00e2nd mergea la \u015fedin\u021bele de terapie. Acolo avea s-o a\u015ftepte. \n\nC\u00e2nd, cu inima b\u0103t\u00e2ndu-i s\u0103-i sar\u0103 din piept, Hugo a v\u0103zut-o pe Alice ie\u015find, \u00een sf\u00e2r\u015fit, din clinic\u0103, a observat c\u0103 femeia ar\u0103ta la fel de trist\u0103 ca o zi ploioas\u0103. Era clar c\u0103 \u015fedin\u021bele ei erau la fel de utile cum fuseser\u0103 \u015fi ale lui. Printre multele bucurii ale prezentei lui situa\u021bii se num\u0103ra \u015fi aceea c\u0103 nu mai trebuia s\u0103 se chinuie cu doctorul Hasselblad. St\u00e2nd \u00een ma\u015fin\u0103, la c\u0103ldur\u0103, Hugo a urm\u0103rit-o pe Alice care cobora \u00een josul str\u0103zii, c\u0103tre sta\u021bia de autobuz. C\u00e2nd aceasta s-a oprit, a dat drumul la motor \u015fi a pornit ma\u015fina, \u00eencetinind \u00een dreptul ei, ca \u015fi c\u00e2nd atunci ar fi observat-o. \u2014Alice! Te duc cu ma\u015fina? C\u00e2nd l-a auzit \u015fi l-a v\u0103zut pe Hugo, pe chipul lui Alice a trecut un val de \u00eenc\u00e2ntare. Apoi, \u00een mod evident \u00een urma unui efort, t\u00e2n\u0103ra \u015fi-a rearanjat tr\u0103s\u0103turile ca s\u0103 nu mai exprime nimic. \u2014Nu pot s\u0103 vorbesc cu tine, a \u015fuierat ea, clipind des ca s\u0103-\u015fi alunge pic\u0103turile de ploaie din gene. \u2014Haide, Alice, a \u00eemboldit-o el. Urc\u0103-te \u00een ma\u015fin\u0103. Am ni\u015fte ve\u015fti pentru tine. Ni\u015fte ve\u015fti grozave. \u2014Nu pot. Ochii lui Alice au privit de jur \u00eemprejur \u00eengrozi\u021bi. \u2014Poate s\u0103 m\u0103 vad\u0103 Jake. \u015eedin\u021ba lui trebuie s\u0103 \u00eenceap\u0103 din minut \u00een minut. \u2014Alice! Haide! Plou\u0103 cu g\u0103leata. \u2014Te rog, l-a implorat ea. Pleac\u0103. Las\u0103-m\u0103-n pace. Hugo a avut o ezitare. Nu putea s\u0103 plece f\u0103r\u0103 s\u0103-i spun\u0103 ce se \u00eent\u00e2mplase. Era clar c\u0103 nu asta era cea mai bun\u0103 metod\u0103 de a comunica. A\u015fa cum nu era nici cea mai intim\u0103. Dar ce altceva putea s\u0103 fac\u0103? \u2014Amanda se m\u0103rit\u0103 din nou! a urlat el prin fereastra \u015foferului. Cu un businessman redutabil care e putred de bogat! Restul oamenilor care a\u015fteptau autobuzul au \u00eenceput s\u0103 aclame. \u2014Bravo ei! a bubuit o b\u0103tr\u00e2n\u0103 solid\u0103, flutur\u00e2ndu-\u015fi bastonul prin aer. \u2014A fost de acord s\u0103 ob\u021bin custodia lui Theo! a strigat Hugo. Alte ova\u021bii. \u00centre timp, pe chipul lui Alice se citea c\u0103 \u00een ea se d\u0103dea o lupt\u0103 pe via\u021b\u0103 \u015fi pe moarte. Se vedea c\u0103 pe jum\u0103tate exulta \u015fi pe jum\u0103tate \u00eei venea s\u0103 se scufunde \u00een pavaj. \u2014A\u015fa c\u0103 nu \u00een\u021belegi, Alice? a zbierat Hugo. Dup\u0103 ce se \u00eencheie divor\u021bul, pot s\u0103 m\u0103 rec\u0103s\u0103toresc. O s\u0103-l am pe Theo. A\u015fa c\u0103 tot ceea ce trebuie s\u0103 faci tu e s\u0103 divor\u021bezi de Jake, pe motiv de comportament inacceptabil, \u015fi dup\u0103 asta tu, eu, Rosa \u015fi Theo putem s\u0103 tr\u0103im \u00eempreun\u0103. Ferici\u021bi p\u00e2n\u0103 la sf\u00e2r\u015fitul vie\u021bii! Mul\u021bimea din sta\u021bia de autobuz a luat-o razna. \u2014Haide, dr\u0103gu\u021b\u0103, a \u00eendemnat-o b\u0103tr\u00e2na pe Alice. Arat\u0103 a fi un t\u00e2n\u0103r a\u015fa de dulce. Eu m-a\u015f duce cu el. \u2014Eu nu v\u0103 stau \u00een cale, s-a \u00eenfuriat Alice. Apoi s-a \u00eentors m\u00e2nioas\u0103, \u00eencep\u00e2nd s\u0103 mearg\u0103 pe strad\u0103 f\u0103r\u0103 s\u0103 dea nici o aten\u021bie b\u0103ltoacelor. Hugo, care, la r\u00e2ndul lui, nu d\u0103dea nici o aten\u021bie claxoanelor care r\u0103sunau \u00een spate, a continuat s\u0103 se t\u00e2rasc\u0103 \u00een paralel cu ea, strig\u00e2nd \u015fi implor\u00e2nd-o, \u00eens\u0103 f\u0103r\u0103 nici un rezultat. Dup\u0103 c\u00e2teva minute de mar\u015f furios, Alice a cotit-o, dintr-odat\u0103, pe o str\u0103du\u021b\u0103 lateral\u0103, astfel c\u0103 Hugo a pierdut-o din vedere. Hugo a continuat s\u0103 b\u00e2ntuie pe str\u0103zi, dar f\u0103r\u0103 nici un succes. \u00centr-un final, accept\u00e2nd \u00eenfr\u00e2ngerea, a parcat ma\u015fina fix\u00e2nd posomor\u00e2t volanul. Era at\u00e2t de aproape \u015fi, totu\u015fi, at\u00e2t de departe. \u00cen cazul Amandei intervenise un miracol. \u00cens\u0103, \u00een ceea ce o privea pe Alice, numai declararea lui Jake ca teroristul num\u0103rul doi al planetei, dup\u0103 Osama bin Laden, ar fi putut-o convinge c\u0103 mariajul ei nu avea nici un viitor. \n\n\u00cen realitate, de\u015fi Hugo nu \u015ftia asta, lucrurile st\u0103teau cu totul altfel. Speran\u021bele lui Alice legate de un viitor marital stabil suferiser\u0103 lovitura de gra\u021bie. E adev\u0103rat c\u0103 existaser\u0103 avertismente. Crema hidratant\u0103 din dulapul din baie fusese completat\u0103 de cur\u00e2nd cu o lo\u021biune tonic\u0103 \u015fi o crem\u0103 de cur\u0103\u021bare a tenului. \u00cen plus, colec\u021bia de aftershave se dublase ca num\u0103r. Jake f\u0103cea acum baie \u00een fiecare zi, tr\u0103gea apa la WC cu frenezie, \u015fi un num\u0103r de tricouri care erau, \u00een mod cert, noi se ad\u0103ugaser\u0103 garderobei compuse, p\u00e2n\u0103 atunci, numai din haine second-hand. Dar altceva l-a dat de gol p\u00e2n\u0103 la urm\u0103. Alice era acas\u0103 numai cu Rosa, pentru c\u0103 Jake era plecat la o demonstra\u021bie \u00eempreun\u0103 cu Joss \u015fi Jessamy. Dar i-a r\u0103spuns la telefon lui Joss, care nu numai c\u0103 nu era la nici o demonstra\u021bie, dar nici nu avea habar c-ar fi trebuit s\u0103 fie. \u2014A, aha, a zis el. Deci, a ie\u015fit pe undeva cu Jess, da? \u2014A\u015fa s-ar p\u0103rea, i-a replicat scurt Alice, asurzit\u0103 de zgomotul a milioane de penny c\u0103z\u00e2nd \u00een acela\u015fi timp. Cum de putuse s\u0103 fie a\u015fa de proast\u0103? A\u015fa de oarb\u0103? C\u00e2nd \u00een tot timpul \u0103sta adev\u0103rul fusese chiar sub nasul ei! Bine\u00een\u021beles c\u0103 Hugo b\u0103nuise care era realitatea \u00een noaptea \u00een care ea \u00eei povestise de ie\u015firile la proteste nocturne ale lui Jake: \u201eN-are femei prin redac\u021bie?\u201c \u2014Alice \u00ee\u015fi aminti cum negase: \u201eNu-l intereseaz\u0103 alte femei. Sunt sigur\u0103.\u201c Zile goale au trecut, s\u0103pt\u0103m\u00e2ni au \u00eenceput \u015fi s-au sf\u00e2r\u015fit \u015fi-n tot acest timp Alice s-a g\u00e2ndit ce s\u0103 fac\u0103. Pe de-o parte, i se p\u0103rea c\u0103 merita ceea ce i se \u00eent\u00e2mpla, pentru c\u0103 \u015fi ea fusese infidel\u0103. Pe de alt\u0103 parte, am\u00e2ndoi c\u0103zuser\u0103 de acord s\u0103 r\u0103m\u00e2n\u0103 \u00eempreun\u0103 de dragul Rosei. Sentimentul ei de nefericire se acutiza. \u00cen timp ce colec\u021bia de aftershave \u015fi garderoba lui Jake cre\u015fteau \u00een ritm sigur. P\u00e2n\u0103 la urm\u0103, Alice s-a decis s\u0103 continue s\u0103 mearg\u0103 la \u015fedin\u021bele de consiliere. Poate c\u0103 doctorul Hasselblad avea r\u0103spunsul la aceast\u0103 problem\u0103. Numai c\u0103 \u00eent\u00e2lnirea cu Hugo din diminea\u021ba respectiv\u0103 nu f\u0103cuse dec\u00e2t s\u0103-i ridice noi \u00eentreb\u0103ri. Hugo, care nu \u015ftia nimic din toate astea, s-a dat jos din ma\u015fin\u0103 \u015fi s-a \u00eendreptat, pe jos, c\u0103tre centrul ora\u015fului. Nu avea nici un sens s\u0103 se mai \u00eenv\u00e2rt\u0103 \u00een c\u0103utarea lui Alice. Avea multe de f\u0103cut. De pild\u0103, s\u0103-\u015fi g\u0103seasc\u0103 o slujb\u0103. Hugo \u00eencercase deja la majoritatea agen\u021biilor imobiliare mari din Bath. Era \u00eens\u0103 posibil s\u0103 existe pe undeva, pe vreo str\u0103du\u021b\u0103 lateral\u0103, \u015fi ni\u015fte agen\u021bii micu\u021be, independente. Poate c\u0103 o agen\u021bie mic\u0103 era chiar mai potrivit\u0103; o astfel de agen\u021bie putea s\u0103 fie mult mai dispus\u0103 s\u0103 accepte aranjamentul cu jum\u0103tate de norm\u0103 pe care \u015fi-l dorea Hugo. Cu toate c\u0103 Chicklets \u00eei oferise un loc \u00een programul prelungit pentru copil, Hugo decisese c\u0103 dup\u0103-amiezile lui cu Theo erau mult prea pre\u021bioase ca s\u0103 renun\u021be la ele. Dar faptul c\u0103 nu era femeie, \u015fi totu\u015fi, nu voia s\u0103 lucreze dec\u00e2t diminea\u021ba p\u0103rea s\u0103 arunce agen\u021biile pe care le abordase \u00eentr-o stare de confuzie. \u2014E o cerere neobi\u015fnuit\u0103 \u2013 din partea unui b\u0103rbat, i se spusese de nenum\u0103rate ori. Atunci c\u00e2nd Hugo le explica faptul c\u0103 motivul era legat de cre\u015fterea copilului, nu reu\u015fea dec\u00e2t s\u0103 \u00eenr\u0103ut\u0103\u021beasc\u0103 situa\u021bia. Reveni\u021bi \u00een realitate, \u00eei venea lui Hugo s\u0103 strige de fiecare dat\u0103 c\u00e2nd pleca urm\u0103rit de priviri dispre\u021buitoare. B\u0103rba\u021bii sunt \u015fi ei p\u0103rin\u021bi. Surpriz\u0103! A\u015fa st\u0103 situa\u021bia. Atunci c\u00e2nd nu visa la o via\u021b\u0103 de familie fericit\u0103 al\u0103turi de Alice, Hugo se imagina \u015feful unei agen\u021bii imobiliare \u00eenfloritoare, care s\u0103 aib\u0103 numai angaja\u021bi cu jum\u0103tate de norm\u0103. \u015ei, \u00een special, b\u0103rba\u021bi cu copii de crescut. Hugo recuno\u015ftea c\u0103 f\u0103cuse cale lung\u0103 din vremea c\u00e2nd cheltuirea bonusurilor era singura lui ambi\u021bie profesional\u0103. D\u00e2ndu-\u015fi seama c\u0103 era pe punctul s\u0103 treac\u0103 prin fa\u021ba fo\u015ftilor lui patroni, Dunn \u015fi Dustard, Hugo a \u00eencetinit pasul. N-a putut s\u0103 se ab\u021bin\u0103 s\u0103 nu se uite \u00een geam ca s\u0103 vad\u0103 dac\u0103 vechii credincio\u015fi mai erau acolo. Era aproape sigur c\u0103 aveau s\u0103 fie. De pild\u0103, c\u0103soiul de neclintit al lui Tarquin. Mai erau ni\u015fte persoane care se \u00eenv\u00e2rteau prin fa\u021ba agen\u021biei. Ceea ce nu era ceva neobi\u015fnuit; pe trotuarul din fa\u021b\u0103 se str\u00e2ngeau deseori grupuri de turi\u015fti care cercetau pre\u021burile \u015fi visau cu ochii deschi\u015fi la traiul \u00eentr-un decor splendid \u00een stil Regency. \u00centr-adev\u0103r, casa lui Tarquin era tot acolo. A\u015fa cum erau \u015fi paragrafele familiare care \u00eenso\u021beau fotografia. \u201eO ocazie de neegalat de a cump\u0103ra aceast\u0103 proprietate unic\u0103\u2026 \u201c Hugo \u015fi-a spus c\u0103 alitera\u021bia e un lucru minunat. Dar nici m\u0103car asta nu reu\u015fise s\u0103 v\u00e2nd\u0103 casa. \u2014Sincer, drag\u0103, sunt disperat, a oftat o voce nazal\u0103 \u015fi efeminat\u0103 de l\u00e2ng\u0103 el. Vreau s\u0103 zic c\u0103 B\u0103tr\u00e2nul Marinar a sc\u0103pat ieftin. Dac\u0103 voia s\u0103 \u015ftie ce-i aia o problem\u0103 adev\u0103rat\u0103, atunci trebuia s\u0103 \u00eencerce s\u0103 v\u00e2nd\u0103 Firth House. M\u0103car de-ar \u00eencerca cineva. Hugo a fost surprins s\u0103-l recunoasc\u0103 pe Tarquin \u00een persoan\u0103. Acesta era \u00eembr\u0103cat cu o hain\u0103 de blan\u0103 cenu\u015fie, o pereche de pantaloni din catifea ro\u015fie, iar pe fa\u021b\u0103 purta o expresie comic\u0103 de dezam\u0103gire. Ini\u021bial, Hugo \u00ee\u015fi \u00eenchipuise c\u0103 pl\u00e2ngerea \u00eei fusese adresat\u0103, acum realiza \u00eens\u0103 c\u0103 se \u00een\u015felase. Tarquin vorbea cu b\u0103rbatul \u00eenalt, lat \u00een umeri \u015fi cu p\u0103rul lung, de al c\u0103rui bra\u021b st\u0103tea ag\u0103\u021bat. \u015ei care sem\u0103na foarte bine, a observat Hugo, cu Jake. Probabil, \u015fi-a dat el seama o frac\u021biune de secund\u0103 mai t\u00e2rziu, pentru c\u0103 b\u0103rbatul respectiv era Jake. Cei doi b\u0103rba\u021bi s-au desprins de vitrina agen\u021biei \u015fi s-au \u00eendep\u0103rtat cu pa\u015fi len\u021bi. Hugo s-a holbat dup\u0103 ei. Nu zisese Alice c\u0103 Jake era la \u015fedin\u021ba de consiliere? \n\n\u00cen noaptea aia, Alice o culcase pe Rosa \u015fi cobora mohor\u00e2t\u0103 scara c\u00e2nd, spre surpriza ei, a auzit un z\u0103ng\u0103nit dinspre u\u015f\u0103. I s-a str\u00e2ns stomacul de groaz\u0103. Ca de obicei, Jake era plecat la o a\u015fa-zis\u0103 demonstra\u021bie, iar ea, tot ca de obicei, nu a\u015ftepta pe nimeni. Oare asta era clipa de care, \u00een mod subcon\u015ftient, se temuse de c\u00e2nd se mutase la \u021bar\u0103? Clipa \u00een care un nebun cu un cu\u021bit d\u0103dea buzna peste ea \u015fi o \u00eenjunghia mortal? Nu era \u00eens\u0103 un nebun cu un cu\u021bit. Era Jake. \u2014Te-ai \u00eentors devreme, a remarcat Alice. \u2014Da. \u2014S-a anulat demonstra\u021bia? Jake a cl\u0103tinat din cap. P\u0103rul m\u0103t\u0103sos i s-a mi\u015fcat dintr-o parte \u00een cealalt\u0103, str\u0103lucind \u00een lumina difuzat\u0103 prin strecur\u0103toarea din tavan. \u2014N-a fost nici o demonstra\u021bie. \u2014A! Exact a\u015fa cum b\u0103nuise \u015fi Alice. Dar de ce recunoscuse Jake? Alice \u015fi-a dat seama c\u0103 ni\u015fte vorbe de maxim\u0103 importan\u021b\u0103 aveau s\u0103 fie rostite \u00een cur\u00e2nd. Oare era Jake pe punctul s-o anun\u021be c-o p\u0103r\u0103sea pentru Jessamy? \u2014\u015etiu c-am spus c\u0103 m\u0103 duc la o demonstra\u021bie. Vocea lui Jake era bl\u00e2nd\u0103. Avea tonalitatea pe care o folose\u015fti atunci c\u00e2nd te adresezi unui invalid. \u2014Dar n-am fost. Am fost\u2026 Jake p\u0103rea jenat, ceea ce era ceva complet necaracteristic. \u2014Am fost\u2026 eu\u2026 m\u0103 v\u0103d cu altcineva. \u2014\u015etiu, i-a r\u0103spuns Alice calm\u0103. Jake a tres\u0103rit. \u2014\u015etii? \u2014Sigur c\u0103 da. Ai o aventur\u0103 cu Jessamy, nu-i a\u015fa? \u2014Jessamy? \u2014Ei, termin\u0103, Jake, i-a s\u0103rit mu\u015ftarul lui Alice. De luni de zile, \u00ee\u021bi petreci toate serile cu ea. Ai spus c\u0103 ie\u015fi cu ea \u015fi cu Joss, dar eu \u015ftiu c\u0103 n-a\u021bi fost to\u021bi trei fiindc\u0103 Joss a sunat \u00eentr-o sear\u0103 c\u00e2nd... \u2014Jessamy n-are nici o leg\u0103tur\u0103, a \u00eentrerupt-o Jake pe un ton ridicat. Nu suntem dec\u00e2t prieteni. \u015ei colegi de redac\u021bie. \u2014Nu mai spune! Alice i-a aruncat o privire ne\u00eencrez\u0103toare. \u2014Da, i-a r\u0103spuns el uit\u00e2ndu-se curajos \u00een ochii ei. Nu cu ea m-am v\u0103zut. Ci cu, \u0103\u0103\u0103, Tarquin. \u2014Tarquin? Vrei s\u0103 spui, a zis Alice t\u0103r\u0103g\u0103nat, c\u0103 ai o aventur\u0103 cu\u2026 un b\u0103rbat? \u2014Da. \u2014Pe care-l cheam\u0103\u2026 Tarquin? \u2014Da. \u2014Vrei s\u0103 spui c\u0103 e\u015fti\u2026 homosexual? Jake nu s-a uitat la ea. \u2014Am sim\u021bit asta dintotdeauna, Al, a m\u00e2r\u00e2it el. \u015ei \u00eentotdeauna mi-a fost fric\u0103 de asta. Am \u00eencercat s\u0103-mi reprim tr\u0103irea. S-o fac s\u0103 dispar\u0103. Dar n-am reu\u015fit. Lui Alice i se uscase g\u00e2tul. Era a\u015fa de surprins\u0103 c\u0103 abia dac\u0103 mai putea s\u0103 vorbeasc\u0103. \u2014Dar\u2026 sexul. Cu mine. Mi s-a p\u0103rut c\u0103-\u021bi face pl\u0103cere. \u2014Mi-a f\u0103cut. \u2014Dar dac\u0103 e\u015fti homosexual\u2026? \u2014Mul\u021bi b\u0103rba\u021bi homosexuali au rela\u021bii heterosexuale sau chiar se c\u0103s\u0103toresc \u00eenainte s\u0103-\u015fi recunoasc\u0103 adev\u0103ratele \u00eenclina\u021bii. Sigur c\u0103 unii nu fac chestia asta niciodat\u0103\u2026 \u2014Slav\u0103 Domnului c\u0103 tu ai avut curajul \u0103sta, nu? a zis Alice cu am\u0103r\u0103ciune. \u2014Al, \u00eemi pare r\u0103u. Chiar am vrut ca rela\u021bia noastr\u0103 s\u0103 mearg\u0103. Am sperat c\u0103 fiind c\u0103s\u0103torit\u2026 av\u00e2nd o so\u021bie\u2026 Alice s-a \u00eencruntat \u00eencerc\u00e2nd s\u0103 \u00een\u021beleag\u0103 ce voia Jake s\u0103 spun\u0103. \u2014De asta\u2026 te-ai c\u0103s\u0103torit cu mine? Ca s\u0103 te obligi\u2026 s\u0103 fii normal? Femeia a izbucnit \u00een r\u00e2s. Era de necrezut. Jake a l\u0103sat capul \u00een jos. \u2014Cam a\u015fa ceva, a bolborosit el. Alice nu mai r\u00e2dea acum. \u2014Dumnezeule! Sigur c\u0103 da! a r\u0103suflat ea. Acum pricep, a zis ea cl\u0103tin\u00e2nd din cap. Cred c\u0103 \u021bi-a fost a\u015fa de simplu la nunta lui Sally. Eu eram singur\u0103 \u015fi disperat\u0103. Sau, cel pu\u021bin, a\u015fa ai crezut tu. Am fost u\u015for de ag\u0103\u021bat. Hai, recunoa\u015fte, a m\u00e2r\u00e2it ea, vocea \u00eencep\u00e2nd s\u0103-i urce \u00eentr-un u\u015for tremolo. N-a fost a\u015fa? B\u0103rbatul a oftat. \u2014Ai fost foarte\u2026 receptiv\u0103. \u015ei foarte frumoas\u0103, a ad\u0103ugat el repede. Alice a ignorat complimentul. \u2014Iar tu ai fost foarte sigur pe tine. Ai venit p\u00e2n\u0103 la New York. Ai dat buzna la mine \u00een birou cu un milion de trandafiri ro\u015fii. \u015ei-apoi tot rolul \u0103la cu tat\u0103l perfect. Cursul prenatal\u2026 G\u00e2tul i s-a blocat din cauza nervilor \u015fi Alice a t\u0103cut. Jake \u015fi-a trecut prin p\u0103r o m\u00e2n\u0103 agitat\u0103. \u2014\u015etiu. \u015etiu. Am jucat un rol, recunosc. \u2014Ai jucat un rol! Ba bine c\u0103 nu. Ar trebui s\u0103 fii \u00een L.A. lustruindu-\u021bi Oscarurile. \u2014Am crezut c\u0103 \u015fi dac\u0103 treaba cu c\u0103snicia nu merge\u2026 paternitatea o s\u0103\u2026 nu \u015ftiu\u2026 o s\u0103 m\u0103 vindece pentru totdeauna. C\u00e2nd s-a uitat la Alice, ochii lui Jake ardeau. Dar ardeau altfel dec\u00e2t \u00een trecut. C\u00e2ndva, ochii lui Jake avuseser\u0103 o privire mesianic\u0103, provocatoare. Acum p\u0103reau s\u0103 cer\u015feasc\u0103 s\u0103 fie \u00een\u021bele\u015fi. \u2014Trebuia s\u0103 mearg\u0103. Dar n-a mers. Am \u015ftiut asta de cum s-a n\u0103scut Rosa. Mi-am dat seama c-am gre\u015fit \u015fi m-am \u00eengrozit. Am \u00eenceput s\u0103 inventez tot felul de scuze ca s\u0103 nu fiu al\u0103turi de tine. \u2014De exemplu, mi-ai dus florile la centrul de droga\u021bi. \u2014Alice, crede-m\u0103, dac\u0103 lucrurile ar fi putut s\u0103 stea altfel\u2026 \u2014Dar ar fi putut, a tunat Alice. Ai fi putut s\u0103 fi mai dr\u0103gu\u021b cu noi. Ai fi putut s-o la\u015fi pe Rosa s\u0103 mearg\u0103 la cre\u015f\u0103 \u015fi pe mine s\u0103 \u00eencep o alt\u0103 carier\u0103. Dar nu. Tu ai devenit un ecologist maniac \u015fi fundamentalist. M-ai transformat \u2013 cum ziseser\u0103 Hugo \u015fi mama ei? \u2013 \u00eentr-o adev\u0103rat\u0103 eco-prizonier\u0103. De ce? Cu ce scop? Ce leg\u0103tur\u0103 avea asta cu faptul c\u0103 e\u015fti homosexual? \u2014Avea cea mai mare leg\u0103tur\u0103. C\u00e2nd Jake \u015fi-a scuturat nervos p\u0103rul, un damf de aftershave i-a izbit n\u0103rile lui Alice. \u2014C\u00e2nd l-am \u00eent\u00e2lnit pe Tarquin pentru prima oar\u0103, mi-am dat seama ce se putea \u00eent\u00e2mpla. A\u015fa c\u0103 m-am cufundat \u00een munc\u0103. Nu mi-am dat voie s\u0103 m\u0103 g\u00e2ndesc la nimic altceva. Am devenit complet obsedat de toat\u0103 chestia cu recicl\u0103rile\u2026 \u2014Dar cine e Tarquin? a \u00eentrebat Alice. Unde l-ai cunoscut? \u2014Tarquin e un arhitect. A venit la un seminar La Gunoi! unde se vorbea despre case ecologice. Jake \u015fi-a \u00eeng\u0103duit un z\u00e2mbet fugar. \u2014A fost foarte interesat de posibilit\u0103\u021bile construirii de case subterane, cu acoperi\u015f din iarb\u0103. Sau, cel pu\u021bin, a\u015fa mi s-a p\u0103rut mie. \u00cen realitate, el tocmai ie\u015fise dintr-o rela\u021bie nefericit\u0103, de lung\u0103 durat\u0103, \u015fi era interesat de\u2026 \u0103\u0103\u0103\u0103\u2026 \u2014De tine? Jake i-a aruncat o privire h\u0103ituit\u0103. \u2014Doamne, Al... \u2014Nu-mi mai spune Al. \u2014Nici n-ai idee c\u00e2t am \u00eencercat s\u0103-i rezist, Alice. Dar a fost foarte insistent. Cu severitate: \u2014Trebuie s\u0103 fi fost un iad. \u2014Cu c\u00e2t el devenea mai insistent, cu at\u00e2t deveneam \u015fi eu mai extremist pe chestiile ecologice. Am \u00eencercat s\u0103 m\u0103 \u00eengrop \u00een munc\u0103. \u2014Vrei s\u0103 spui c\u0103 ai \u00eencercat s\u0103 ne \u00eengropi pe to\u021bi. Abia dac\u0103 mai vedeam casa dintre mormanele de gunoaie pe care le c\u0103rai \u00eencoace. Toate WC-urile alea. Toate c\u0103zile de baie. \u015ei toate chiuvetele. Alice s-a oprit c\u00e2nd \u00een minte i-a r\u0103s\u0103rit o idee \u00eengrozitoare. \u2014Prezervativele! a urlat ea. Nu le-ai... adic\u0103\u2026 folosit\u2026 cu b\u0103rba\u021bi, nu? P\u0103rul lui Jake s-a agitat \u00eentr-o negare disperat\u0103. \u2014Nu. Pe cuv\u00e2ntul meu. N-am\u2026 niciodat\u0103 n-am crezut c\u0103 a\u015fa ceva se va \u00eent\u00e2mpla. Am fost hot\u0103r\u00e2t s\u0103 nu m\u0103-ndr\u0103gostesc de Tarquin. \u2014Mama \u015fi-a dat seama c\u0103 era ceva straniu \u00een toat\u0103 povestea asta. De ce n-am ascultat-o? s-a lamentat Alice. A avut dreptate \u00een tot timpul \u0103sta. \u2014\u00cemi pare r\u0103u, Al, a \u015foptit Jake cov\u00e2r\u015fit. Vreau s\u0103 spun Alice. Tot ce pot s\u0103 spun e c\u0103 am fost nel\u0103murit. Eram nel\u0103murit, furios \u015fi \u00eenfrico\u015fat. \u015ei, da, mi-am v\u0103rsat to\u021bi nervii pe tine\u2026 \u015fi pe Rosa. \u2014Tic\u0103losule! \u015ei m-ai f\u0103cut s\u0103 suf\u0103r at\u00e2ta din cauza chestiei cu Hugo! Voiai s\u0103 fugi cu Rosa. \u2014N-a\u015f fi fugit, Al. A fost o amenin\u021bare f\u0103r\u0103 nici un s\u00e2mbure de adev\u0103r. Intrasem \u00een panic\u0103. N-a\u015f fi fugit dec\u00e2t de mine \u00eensumi. \u2014Astea sunt cuvintele doctorului Hasselblad? l-a \u00eentrebat Alice cu acreal\u0103. \u2014A! Jake a ridicat din spr\u00e2ncene \u00eentr-un gest care se traducea prin mea culpa. \u2014\u015eedin\u021bele de consiliere. \u00centr-o frac\u021biune de secund\u0103, Alice a \u00een\u021beles. \u2014Vrei s\u0103 spui c\u0103 n-ai fost la nici o \u015fedin\u021b\u0103? \u00cen loc de asta te duceai \u015fi te vedeai cu\u2026 Tarquin? l-a \u00eentrebat Alice scutur\u00e2ndu-\u015fi o \u015fuvi\u021b\u0103 de p\u0103r de pe fa\u021b\u0103. Dumnezeule! Vocea lui Jake avea o tonalitate pateticentuziast\u0103. \u2014Dar, Alice, Tarquin m-a ajutat mai mult dec\u00e2t orice \u015fedin\u021b\u0103 de consiliere. M-a ajutat s\u0103 m\u0103 cunosc. S\u0103 \u00eenfrunt lucrurile pe care p\u00e2n\u0103 atunci nu avusesem curajul s\u0103 le recunosc. \u2014Ca de exemplu? l-a \u00eentrebat Alice obosit\u0103. \u2014\u00cen primul r\u00e2nd, c\u0103 sunt un idiot nenorocit. \u00centr-o sear\u0103, c\u00e2nd am ie\u015fit cu Tarquin la cin\u0103... \u2014Cin\u0103! Alice a deschis ochii larg. \u00cen tot timpul de c\u00e2nd se mutase \u00een Vechea Morg\u0103, ea \u015fi Jake nu ie\u015fiser\u0103 nici m\u0103car o singur\u0103 dat\u0103 la cin\u0103. \u2014Da, i-a r\u0103spuns el furi\u015f\u00e2ndu-i o privire vinovat\u0103. M\u0103 tem c\u0103 am ie\u015fit de multe ori pentru cin\u0103. Probabil c\u0103 de fiecare dat\u0103 c\u00e2nd tu credeai c-am ie\u015fit s\u0103 m\u0103 leg cu lan\u021buri de pubele. Vezi tu, lui Tarquin \u00eei place foarte mult m\u00e2ncarea bun\u0103\u2026 \u2014Nu e singurul, a remarcat Alice sc\u00e2rbit\u0103. \u2014Oricum, a continuat Jake, eram \u00een restaurant, iar eu \u00eei explicam care sunt ramifica\u021biile etice \u015fi morale a ceea ce avea s\u0103 m\u0103n\u00e2nce. Tarquin m-a ajutat s\u0103 \u00een\u021beleg c\u0103 nu transformam lumea \u00eentr-un loc mai bun. Nu f\u0103ceam dec\u00e2t s\u0103 enervez oamenii c\u00e2nd ei se preg\u0103teau s\u0103 m\u0103n\u00e2nce. Privirea lui Alice era lipsit\u0103 de orice emo\u021bie. \u2014\u015etii, a spus ea pe un ton dintr-odat\u0103 vehement, nimic din toate astea nu m\u0103 intereseaz\u0103. Nu vreau s\u0103 \u015ftiu nimic. E treaba ta. Sincer\u0103 s\u0103 fiu, m\u0103 dezgu\u015fti. \u2014Alice... \u2014E\u015fti un tiran, un ipocrit \u015fi un manipulator neru\u015finat. Mi-ai nenorocit via\u021ba. \u015ei nu numai via\u021ba mea\u2026 \u2014Alice. Te rog. Ceea ce vreau s\u0103 \u00een\u021belegi e c\u0103 Tarquin m-a ajutat s\u0103 g\u00e2ndesc normal. \u015ei cel mai important, a ad\u0103ugat Jake cu ochii \u015fi vocea pline de sinceritate, m-a ajutat s\u0103 fiu onest cu mine \u00eensumi. Alice era acum mult prea furioas\u0103 ca s\u0103 mai poat\u0103 vorbi. Cum de-\u015fi permitea Jake s\u0103 stea \u00een fa\u021ba ei \u015fi s\u0103-i ridice osanale iubitului lui? Femeia s-a uitat \u00eemprejur dup\u0103 ceva cu care s\u0103-i arunce \u00een cap. Jake, \u00een schimb, \u00eei d\u0103dea \u00eenainte cu senin\u0103tate. \u2014M-a ajutat s\u0103-mi dau seama c\u0103 faptul de a deveni so\u021b \u015fi tat\u0103 a fost ceea ce am avut nevoie ca s\u0103 con\u015ftientizez ce so\u021b \u015fi tat\u0103 inutil sunt. \u015ei c\u0103 cel mai bun lucru pe care pot s\u0103-l fac acum e s\u0103 \u00eencetez s\u0103 m\u0103 mai prefac. S\u0103 accept ideea c\u0103 nu sunt un supertat\u0103 \u015fi c\u0103 nici nu am \u015fanse s\u0103 devin vreodat\u0103. \u2014Am \u00een\u021beles. M\u00e2na lui Alice a prins un borcan de gem de pe masa din spatele ei. Borcanul era plin cu p\u0103m\u00e2nt din gr\u0103din\u0103 \u015fi func\u021biona pe post de prespapier. \u00cen timp ce vorbea, cu voce tremur\u0103toare, Alice l-a ridicat u\u015for de pe mas\u0103. \u2014Deci eu \u015fi Rosa am fost un soi de experiment? \u2014Exact. Pe la spate, Alice a ridicat borcanul, preg\u0103tindu-se s\u0103 i-l arunce \u00een frunte. \u2014Un experiment! a m\u00e2r\u00e2it ea. \u2014Hei! Nu fi sup\u0103rat\u0103! E o chestie bun\u0103. Tarquin m-a ajutat s\u0103 \u00een\u021beleg c\u0103, dac\u0103 e\u015fti genul \u0103sta de b\u0103rbat, atunci cel mai bine e s\u0103 recuno\u015fti \u015fi s\u0103-\u021bi accep\u021bi celelalte puncte forte. Degetele lui Alice s-au \u00eencordat pentru aruncare. \u2014Alice, a implorat-o Jake cu bl\u00e2nde\u021be, ceea ce vreau s\u0103 spun este c\u0103 nu cred c\u0103 mai are vreun rost s\u0103 \u00eencerc\u0103m s\u0103 facem c\u0103snicia s\u0103 mearg\u0103. \u00deie \u015fi Rosei v-ar fi mult mai bine f\u0103r\u0103 mine. Borcanul de gem s-a izbit de podea \u015fi s-a f\u0103cut \u021b\u0103nd\u0103ri. P\u0103m\u00e2ntul s-a \u00eempr\u0103\u015ftiat peste tot. \u2014 Vrei s\u0103 spui\u2026? Jake a tres\u0103rit \u015focat la auzul zgomotului produs de borcan \u015fi s-a uitat surprins la murd\u0103ria de pe podea. \u2014\u00c3\u0103\u0103\u0103\u2026 da. Po\u021bi s\u0103 dai divor\u021b pe motiv de adulter. Sau de comportament inacceptabil. Sau po\u021bi s\u0103 invoci ambele motive. Sau orice alt motiv vrei tu. Eu n-o s\u0103 neg nimic. \u015ei dup\u0103 divor\u021b, po\u021bi s\u0103 te m\u0103ri\u021bi cu cine vrei tu. Chiar \u015fi cu tic\u0103losul \u0103la unsuros de Hugo. Jake a r\u00e2njit. Dar Alice nu era \u00eenc\u0103 preg\u0103tit\u0103 s\u0103 glumeasc\u0103. \u2014Rosa? G\u00e2tul \u00eei \u00een\u021bepenise c\u0103 abia dac\u0103 mai putea s\u0103 emit\u0103 silabele. \u2014Evident, tu o s\u0103 ai custodia. Dar trebuie s\u0103 stabilim un program de vizite. Cred c\u0103, \u00een sf\u00e2r\u015fit, sunt preg\u0103tit s\u0103 fiu un tat\u0103 mai bun. \u00cen adev\u0103ratul sens al cuv\u00e2ntului, vreau s\u0103 spun. \u015ei s\u0103 te sprijin \u015fi pe tine. La Gunoi! o s\u0103 devin\u0103 o revist\u0103 mult mai comercial\u0103. Tarquin are ni\u015fte idei grozave. O s\u0103 devin\u0103 o afacere \u00een toat\u0103 regula. O s\u0103 ne diversific\u0103m \u00een multe direc\u021bii. A\u015fa c\u0103, \u00een cur\u00e2nd, o s\u0103 \u00eencepi s\u0103-\u021bi prime\u015fti dividendele. Of, Alice, a fost a\u015fa o mare \u00eencurc\u0103tur\u0103! Dar s\u0103 sper\u0103m c\u0103 acum\u2026 Alice n-a mai auzit ultimele propozi\u021bii. Tr\u0103nc\u0103neala lui Jake i se stinsese \u00een urechi. A le\u015finat, pr\u0103bu\u015findu-se pe fotoliul f\u0103cut dintr-o cutie portocalie.\n", "tc \"Capitolul 30\" Hugo \u015fi-a desprins fa\u021ba de pe pieptul \u00eembr\u0103cat \u00een halat alb al unei femei excep\u021bional de frumoase. Gonise prin spital \u00eentr-un asemenea hal \u00eenc\u00e2t nu luase \u00een considerare faptul c\u0103, de dup\u0103 col\u021bul spre care se \u00eendrepta, putea s\u0103 apar\u0103 cineva. \u2014\u00cemi pare r\u0103u, a g\u00e2f\u00e2it el extrem de jenat. Doctori\u021ba Watson, medic pediatru, \u015fi-a tras sufletul. I-a aruncat lui Hugo o privire t\u0103ioas\u0103. \u2014Nu v\u0103 cunosc cumva? \u2014Ne-am mai \u00eent\u00e2lnit, a recunoscut Hugo, str\u00e2ng\u00e2ndu-i-se stomacul la amintirea momentului c\u00e2nd se v\u0103zuser\u0103 ultima dat\u0103. Fiul meu avea o erup\u021bie. Doctori\u021ba a cl\u0103tinat din cap. \u2014Da. Ar\u0103ta r\u0103u, nu? Ce mai face acum? Merge? Hugo a dat din cap, sur\u00e2z\u00e2nd la acest g\u00e2nd. Nu se s\u0103tura niciodat\u0103 s\u0103-l vad\u0103 pe Theo \u00eenv\u00e2rtindu-se de colo colo pe picioru\u015fele lui grase. \u2014Dar ce v\u0103 aduce din nou aici? a \u00eentrebat doctori\u021ba. \u2014Un curs. Z\u00e2mbetul lui Hugo s-a l\u0103rgit. \u2014Un curs prenatal. \u2014A\u015ftepta\u021bi \u00eenc\u0103 un copil? Felicit\u0103ri. \u2014Mul\u021bumesc. \u2014Ei, atunci v\u0103 las. Drumul \u00eel \u015fti\u021bi. Mult noroc! Dac\u0103 sunt de gard\u0103, atunci o s\u0103 ne vedem \u015fi \u00een ziua cea mare. Hugo a privit-o pe doctori\u021b\u0103 dep\u0103rt\u00e2ndu-se, mi\u015fc\u00e2ndu-\u015fi p\u0103rul negru, str\u0103lucitor. Ulterior, \u015fi-a dat \u00eens\u0103 seama c\u0103 nu mai \u015ftia drumul. \u00cel uitase. Trecuse aproape un an \u015fi jum\u0103tate de c\u00e2nd \u00eencercase s\u0103 g\u0103seasc\u0103 sala de curs prenatal \u015fi labirintul cu linoleum cenu\u015fiu al spitalului era la fel de misterios ca \u015fi prima dat\u0103. Hugo a luat-o la goan\u0103 pe coridor, dep\u0103\u015find \u015fi vreo dou\u0103 bifurca\u021bii. I-au mai trebuit \u00eenc\u0103 cinci minute marcate de panic\u0103 p\u00e2n\u0103 c\u00e2nd, \u00eentr-un sf\u00e2r\u015fit binecuv\u00e2ntat, a g\u0103sit u\u015fa cea bun\u0103. A b\u0103tut, a deschis respectiva u\u015f\u0103 \u015fi-a v\u0103zut-o pe Alice sur\u00e2z\u00e2ndu-i din mijlocul unui semicerc de oameni. Hugo a \u00eenaintat \u00eempleticit, dar fericit, c\u0103tre scaunul din plastic portocaliu de l\u00e2ng\u0103 ea. \u2014\u00cemi cer scuze c\u0103 am \u00eent\u00e2rziat, a anun\u021bat el c\u0103tre \u00eentreaga clas\u0103. \u00cen centrul semicercului st\u0103tea o femeie cu un chip prelung, ni\u015fte ochelari cu rame sub\u021biri \u015fi un z\u00e2mbet larg \u015fi vesel. \u2014Bine ai venit, i-a spus ea lui Hugo. Acum c\u0103 ai ajuns \u015fi tu putem s\u0103 \u00eencepem. Numele meu e Lotti\u2026 Fusese ideea lui Alice s\u0103 vin\u0103, din nou, la cursul prenatal. Pe motiv c\u0103 nu-\u015fi mai aducea aminte aproape nimic din primul, din cauza privirilor pline de ur\u0103 pe care i le aruncase Amanda, distr\u0103g\u00e2ndu-i aten\u021bia. Hugo fusese de acord pe un principiu similar: personificarea gre\u021boas\u0103 a tat\u0103lui perfect pe care o interpretase Jake avusese acela\u015fi efect asupra lui. C\u00e2nd Lotti a scos la lumin\u0103 afi\u015ful cu copilul cu capul \u00een jos, g\u00e2ndurile lui Hugo au alunecat, f\u0103r\u0103 voia lui, \u00een trecut. Se scurseser\u0103 aproape nou\u0103 luni de c\u00e2nd Alice \u00eei d\u0103duse telefon pl\u00e2ng\u00e2nd, url\u00e2nd \u015fi abia tr\u0103g\u00e2ndu-\u015fi sufletul, ca s\u0103-i confirme, printre hohote de pl\u00e2ns isterice, suspiciunile legate de Jake \u015fi Tarquin. \u015ei, mai important, ca s\u0103-i \u00eent\u0103reasc\u0103 p\u0103rerea privind implica\u021biile acestei situa\u021bii \u015fi reflectarea lor asupra viitorului lor comun. Cu alte cuvinte, ca s\u0103-l anun\u021be c\u0103 urmau s\u0103-l petreac\u0103 \u00eempreun\u0103. \u00centr-un final, c\u0103s\u0103toriile cu Jake \u015fi Amanda au fost desf\u0103cute f\u0103r\u0103 nici un fel de problem\u0103. La pu\u021bin timp dup\u0103 asta, Alice s-a mutat la Fitzherbert Place, iar \u00een scurt\u0103 vreme s-a descoperit c\u0103 Theo \u015fi Rosa, care evoluaser\u0103 \u00eentre timp de la promisiunea unei prietenii la statutul de copii nedesp\u0103r\u021bi\u021bi, aveau s\u0103 mai aib\u0103 un partener cu care s\u0103 mearg\u0103 la cre\u015f\u0103. C\u00e2nd Alice, str\u0103lucind de fericire, a \u00eenceput s\u0103-i fluture testul de sarcin\u0103 \u00een fa\u021ba ochilor, Hugo a sim\u021bit c\u0103 pocalul fericirii lui nu numai c\u0103 d\u0103duse pe dinafar\u0103. Ci c\u0103 amenin\u021ba s\u0103 inunde strada ca o pomp\u0103 de ap\u0103 spart\u0103. Imediat, Hugo a propus o nunt\u0103. Alice a opus \u00eens\u0103 rezisten\u021b\u0103. \u2014Am f\u0103cut toate jur\u0103mintele alea c\u00e2ndva, a spus ea. \u015ei le-am \u00eenc\u0103lcat. Nu are nici un sens s\u0103 le mai fac din nou. Hugo nu avea ce s\u0103 argumenteze \u00eempotriva acestui ra\u021bionament logic. Oricum, \u00een inima lui, se sim\u021bea mai mult dec\u00e2t \u00eensurat cu Alice. Se sim\u021bea lipit indisolubil de ea prin puterea unei iubiri care fusese c\u0103lit\u0103 \u00een focul celor mai abjecte greut\u0103\u021bi pe care le cunoscuse vreodat\u0103. La r\u00e2ndul ei, odat\u0103 \u00eencheiat\u0103 c\u0103s\u0103toria cu Jake, Alice se sim\u021bea ca un cal de curse care trecuse de poarta de start. \u00ce\u015fi g\u0103sise de lucru la un tribunal local. Se angajase ca avocat specializat pe probleme de media \u015fi acum era foarte solicitat\u0103 de batalioanele de publica\u021bii \u015fi companii TV care p\u0103r\u0103siser\u0103 Londra \u015fi \u00eemp\u00e2nziser\u0103 Bath-ul \u00een c\u0103utare de chirii mai mici, personal mai pu\u021bin stresat \u015fi o calitate mai bun\u0103 a vie\u021bii. Cu toate astea, indiferent de volumul de munc\u0103, Alice nu renun\u021base la decizia de a lucra numai cu jum\u0103tate de norm\u0103. Se hot\u0103r\u00e2se c\u0103 niciodat\u0103 nu avea s\u0103 mai permit\u0103 ca balan\u021ba serviciu-via\u021b\u0103 privat\u0103 s\u0103 i se dezechilibreze ca \u00een perioada anilor petrecu\u021bi \u00een New York. \u015ei nici nu avea inten\u021bia s\u0103-l lase pe Hugo s\u0103 se ocupe de to\u021bi copiii, tot timpul. C\u00e2nd nu era cu Theo \u015fi Rosa, Hugo \u00ee\u015fi savura succesul propriei lui agen\u021bii imobiliare. Ini\u021bial, b\u0103ncile refuzaser\u0103 s\u0103-i \u00eemprumute bani ca s\u0103 \u00eenceap\u0103 o afacere \u00een care to\u021bi angaja\u021bii erau p\u0103rin\u021bi \u015fi lucrau numai cu jum\u0103tate de norm\u0103. Fraze ca \u201esemne de \u00eentrebare serioase legate de motiva\u021bie\u201c au fost vehiculate p\u00e2n\u0103 c\u00e2nd Hugo le-a atras aten\u021bia asupra unui punct absolut evident: nici un angajat nu e a\u015fa de dedicat serviciului ca o persoan\u0103 cu jum\u0103tate de norm\u0103, bine pl\u0103tit\u0103, care are responsabilitatea cre\u015fterii unui copil \u015fi beneficiaz\u0103 \u015fi de \u00een\u021belegerea \u015fefului. \u015ei care, dup\u0103 ce firma se punea pe picioare, avea s\u0103 aib\u0103 la dispozi\u021bie \u015fi o cre\u015f\u0103 gratuit\u0103. \u00centr-un final, b\u0103ncile au acceptat ideea c\u0103 numai un idiot ar l\u0103sa s\u0103-i scape din m\u00e2n\u0103 o asemenea comoar\u0103. Iar Hugo nu avea s\u0103 angajeze idio\u021bi. Din contr\u0103, persoanele pe care le-a angajat, \u00een majoritate refugia\u021bi din Londra, a\u015fa cum fusese \u015fi el c\u00e2ndva, erau a\u015fa de puse pe treab\u0103, de experimentate \u015fi de capabile \u00eenc\u00e2t firma Fine Properties a reu\u015fit, foarte cur\u00e2nd, s\u0103 eclipseze cu v\u00e2nz\u0103rile ei majoritatea celorlalte agen\u021bii imobiliare din Bath. Hugo era sigur c\u0103 ar fi putut s\u0103 v\u00e2nd\u0103 p\u00e2n\u0103 \u015fi Firth House. Numai c\u0103 Tarquin nu mai voia s-o v\u00e2nd\u0103. Superba lui cas\u0103, cu gra\u021bioasa ei alee curbat\u0103 de la intrare, nu mai reprezenta o problem\u0103. Mai degrab\u0103, era g\u00e2sca care f\u0103cea ou\u0103le de aur sau m\u0103car le con\u021binea. Era mai mult dec\u00e2t o proprietate care-\u015fi scotea banii din multiplele utiliz\u0103ri pe care le avea: primele trei etaje reprezentau c\u0103minul luxos pe care-l \u00eemp\u0103r\u021bea cu Jake, \u00een timp ce ultimele dou\u0103 nivele \u015fi pivni\u021ba ad\u0103posteau \u00eenfloritoarea \u015fi din ce \u00een ce mai lucrativa afacere La Gunoi! Perspectiva mai populist\u0103 pe care Tarquin o propusese \u015fi pe care Jake i-o schi\u021base lui Alice se dovedise a fi un succes uria\u015f. Pu\u021bine persoane celebre \u2013 sau, mai cur\u00e2nd, oamenii lor de PR \u2013 trecuser\u0103 pe l\u00e2ng\u0103 ocazia de a contribui sau de a se l\u0103sa intervievate pentru primul num\u0103r al primei reviste glossy de ecologie din lume. Rezisten\u021ba ideologic\u0103 pe care Jessamy a opus-o ini\u021bial a fost suprimat\u0103 de zborurile c\u0103tre L.A. ca s\u0103-l prind\u0103 pe Brad Pitt sau c\u0103tre New York ca s\u0103-l \u00eent\u00e2lneasc\u0103 pe David Bowie. Membrii redac\u021biei au fost cuceri\u021bi \u015fi de faptul c\u0103 acum \u00ee\u015fi vedeau revista pe toate standurile de pres\u0103. \u015ei asta, datorit\u0103 lan\u021bului de distribu\u021bie care fusese organizat de Amanda. Amanda, aflat\u0103 acum pe tronul de director al unui vast lan\u021b de publica\u021bii de consum, \u015fi-a dat seama imediat de posibilit\u0103\u021bile pe care le avea noua revist\u0103 La Gunoi! \u2014E un soi de combina\u021bie \u00eentre Heat \u015fi buletinul Prietenii P\u0103m\u00e2ntului, i-a explicat ea mogulului media care-i devenise, \u00eentre timp, so\u021b. Dragul meu, trebuie s-o cump\u0103r\u0103m. Celebrit\u0103\u021bile cu con\u015ftiin\u021b\u0103 sunt la mod\u0103! Datorit\u0103 schimb\u0103rii de accent, a aspectului de top \u015fi a noilor investi\u021bii, La Gunoi! s-a trezit \u015fi cu un val de propuneri de asocieri mediatice. Cea mai important\u0103 o reprezenta La Gunoi! TV, o companie de produc\u021bie care realizase nu numai poten\u021bialul publica\u021biei \u00een format de televiziune, dar \u015fi poten\u021bialul de prezentator al lui Jake. \u201eDustbin Hotman: tipul care face gunoiul s\u0103 fie atr\u0103g\u0103tor\u201c fusese titlul primei emisii a TV Times, care \u00eel avusese ca prezentator pe Jake. \u00cembr\u0103cat \u00een haine de firm\u0103 r\u0103v\u0103\u015fite \u015fi frumos de s\u0103-\u021bi taie r\u0103suflarea, z\u00e2mbetul sclipitor al lui Jake fusese flancat de o cutie goal\u0103 de fasole \u00eentr-o m\u00e2n\u0103 \u015fi de un borcan de gem \u00een cealalt\u0103 m\u00e2n\u0103. \u00cen timp ce prima serie se difuza, o a doua intrase deja \u00een produc\u021bie, \u015fi asta spre \u00eenc\u00e2ntarea Rosei, care s\u0103rea pe popone\u021b la fiecare episod, ar\u0103ta cu m\u00e2nu\u021ba c\u0103tre ecranul televizorului \u015fi zicea \u201eDada\u201c. Acum c\u0103 nu mai tr\u0103ia \u00een minciun\u0103, rela\u021bia lui Jake cu fiica \u015fi fosta lui so\u021bie era de-a dreptul \u00eenfloritoare. Aproape la fel de important era c\u0103 Alice f\u0103cuse un efort colosal ca s\u0103 dea uit\u0103rii ce se \u00eent\u00e2mplase \u00een trecut. Rela\u021bia Amandei cu Theo \u015fi cu Hugo era la fel de cordial\u0103. Chiar dac\u0103 Hugo era nevoit s\u0103-i tot reaminteasc\u0103 faptul c\u0103, de\u015fi ofertele ei privind experien\u021ba \u00een munc\u0103 a lui Theo erau bine-venite, fiul lor era \u00eenc\u0103 un copil. \u2014Nu poate s\u0103 \u00eenceap\u0103 prea devreme dac\u0103 urmeaz\u0103 s\u0103 devin\u0103 urm\u0103torul William Randolph Hearst, tuna Amanda. \u00centre timp, Laura devenise o celebritate. Rubrica ei de terapie istea\u021b\u0103 din La Gunoi! \u2013 \u00een care cititorii \u00ee\u015fi f\u0103ceau cunoscute dificult\u0103\u021bile pe care le aveau \u00een \u00eencercarea de a-\u015fi convinge partenerii s\u0103 recicleze \u015fi f\u0103ceau specula\u021bii, deseori de-a dreptul \u015focante, cu privire la motivele refuzului servit de parteneri \u2013 devenise una dintre cele mai citite pagini din revist\u0103 \u015fi se mutase, cu foarte mult succes, \u015fi la televizor. Rezultatul a fost c\u0103 acum Laura avea \u015fi o rubric\u0103 \u00een programul matinal \u015fi devenise un nume de marc\u0103. Hugo, c\u0103ruia \u00eei apar\u021binuse ini\u021bial ideea rubricii \u2013 de\u015fi Amanda, c\u0103reia i-o sugerase, \u00ee\u015fi asumase ulterior tot creditul \u2013 era foarte mul\u021bumit c\u0103 Fergus ajunsese s\u0103 fie vioara a doua \u00een familie. De\u015fi nu p\u0103rea ca situa\u021bia asta s\u0103-l afecteze. \u00cen frecventele fotografii realizate de paparazzi cu ei doi \u015fi deseori cu Django, instantanee surprinse la premiere de film sau ceremonii de decernare a unor premii din industria televiziunii, Fergus ar\u0103ta ca o versiune demolat\u0103 a lui Michael Douglas, acompaniind o sosie a lui Catherine Zeta Jones cu strung\u0103rea\u021b\u0103. \n\u2014Yogi! a spus cineva cu accent str\u0103in. Yogi! Hugo a clipit, amintindu-\u015fi unde era. \u00cenapoi la cursul prenatal, cu Lotti z\u00e2mbind \u00een direc\u021bia lui. \u2014Scuze, a zis Hugo tres\u0103rind. Eram cu g\u00e2ndul departe. Ce-ai spus? \u2014Am \u00eentrebat pe toat\u0103 lumea cum se simte la g\u00e2ndul c\u0103 va avea un copil, i-a explicat Lotti, clipind plin\u0103 de seriozitate \u00een spatele ochelarilor. E o ocazie ca oamenii s\u0103-\u015fi exprime temerile, \u00een\u021belegi? E bine s-o fac\u0103 \u00een situa\u021bia asta, c\u00e2nd suntem cu to\u021bii \u00een acela\u015fi vapor. \u2014Barc\u0103, a z\u00e2mbit Hugo. \u2014A, da, a spus Lotti. Ai dreptate. Barc\u0103. Deci, Yogi. Cum te sim\u021bi la g\u00e2ndul c-ai s\u0103 devii t\u0103tic? Hugo a fost cuprins de un sentiment de d\u00e9j\u00e0 vu. Inima \u00eei b\u0103tea cu putere. \u00cei venea s\u0103 vomite \u015fi-\u015fi fr\u0103m\u00e2nta m\u00e2inile. A deschis gura, apoi a \u00eenchis-o la loc. Dup\u0103 care a deschis-o din nou. S-a uitat la Alice, care \u00eel privea \u00eengrijorat\u0103. \u2014La g\u00e2ndul c-am s\u0103 devin tat\u0103? s-a for\u021bat el s\u0103 rosteasc\u0103, de\u015fi g\u00e2tul \u00eei era aproape \u00een\u021bepenit. \u2014Exact, Yogi. Vreau s\u0103 le spui celorlal\u021bi cum te sim\u021bi. Orice griji ai avea, po\u021bi s\u0103 ni le \u00eemp\u0103rt\u0103\u015fe\u015fti. Hugo a tras ad\u00e2nc aer \u00een piept. I-a luat m\u00e2na lui Alice \u015fi i-a str\u00e2ns-o. \u2014 Simt, a spus el rar, c-o s\u0103 fie absolut cel mai grozav lucru. Din cea mai grozav\u0103 lume posibil\u0103. \n"]}