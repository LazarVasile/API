{"Chapters": ["\n\u00ceNT\u00c2LNIREA \nArheologului Dinu Adame\u0219teanu, care, f\u0103r\u0103 s\u0103 (m\u0103) \u0219tie, mi-a modelat via\u0163a din dep\u0103rtare \nMotto: Fiecare exilat e un Ulise \u00cen drum spre Ithaca\u2026 Drumul spre Ithaca este drumul spre Centru. \u0218tiam toate acestea de mult. Ceea ce descop\u0103r brusc e c\u0103 \u0219ansa de a fi un Ulise i se ofer\u0103 oric\u0103rui exilat (tocmai pentru c\u0103 a fost condamnat de \u201ezei\u201d, adic\u0103 de Puterile care hot\u0103r\u0103sc destinele istorice, terestre). Dar, ca s\u0103-\u0219i poat\u0103 da seama de aceasta, exilatul trebuie s\u0103 fie \u00cen stare s\u0103 p\u0103trund\u0103 sensul ascuns al r\u0103t\u0103cirilor lui \u0219i s\u0103 le \u00cen\u0163eleag\u0103 ca pe o lung\u0103 serie de \u00cencerc\u0103ri ini\u0163iatice (voite de \u201ezei\u201d) \u0219i ca pe tot at\u00e2tea obstacole pe drumul spre cas\u0103 (spre Centru). Asta \u00censeamn\u0103: a vedea semne, \u00cen\u0163elesuri ascunse, simboluri \u00cen suferin\u0163ele, depresiunile, aridit\u0103\u0163ile de zi cu zi. A le vedea \u0219i a le citi, chiar dac\u0103 ele nu exist\u0103; c\u0103ci, dac\u0103 le vezi, po\u0163i construi o structur\u0103 \u0219i citi un mesaj \u00cen curgerea amorf\u0103 a lucrurilor \u0219i-n fluxul monoton al faptelor istorice. Mircea Eliade \nOrice asem\u0103nare cu persoane \u0219i situa\u0163ii reale din via\u0163\u0103 este pur \u00cent\u00e2mpl\u0103toare. \n\nNot\u0103 asupra edi\u0163iei \nDe\u0219i grafic foarte diferit\u0103, actuala edi\u0163ie a doua a \u00cent\u00e2lnirii nu modific\u0103 \u00cen esen\u0163\u0103 prima edi\u0163ie a romanului: vocile \u0219i destinul personajelor r\u0103m\u00e2n, fire\u0219te, acelea\u0219i, chiar dac\u0103 am f\u0103cut un efort pentru a le face mai evidente. Partea cea mai mult modificat\u0103 este cea a fi\u0219elor din dosarul personajului principal, Traian Manu, care au fost incluse sub schi\u0163a rapid\u0103 a unor personaje. \u00cen esen\u0163\u0103, modific\u0103rile au \u00cencercat s\u0103 aduc\u0103 \u00cent\u00e2lnirea c\u00e2t mai aproape de obi\u0219nuin\u0163ele cititorului de proz\u0103, reduc\u00e2nd, at\u00e2t c\u00e2t a fost posibil, partea de experiment, care nu a fost pentru autoare dec\u00e2t un travesti pentru a face s\u0103 treac\u0103 ceea ce timpul c\u00e2nd a \u00cenceput s\u0103 fie g\u00e2ndit\u0103 aceast\u0103 carte interzicea. \u00cen\u0163eleg reticen\u0163ele fa\u0163\u0103 de rescrierea unui roman, le am \u0219i eu. Singura mea explica\u0163ie \u00cen acest caz este c\u0103 scrierea \u00cent\u00e2lnirii traverseaz\u0103 mai multe fracturi \u00cen timp \u2013 timpul istoric, dar \u0219i timpul de crea\u0163ie al autoarei. Edi\u0163ia aceasta nu o anuleaz\u0103 pe prima, cu at\u00e2t mai mult cu c\u00e2t prima a stat la baza traducerilor \u00cen limba bulgar\u0103 (ap\u0103rut\u0103 \u00cen 2005 la Editura Panorama din Sofia, \u00cen traducerea Rumianei Stanceva) \u0219i \u00cen limba maghiar\u0103 (care va ap\u0103rea \u00cen 2007 la Editura Palamart din Sofia, \u00cen traducerea lui Csiki Laszlo). Le mul\u0163umesc lui Carmen Mu\u0219at, a c\u0103rei lectur\u0103 a contat pentru transformarea, iat\u0103, deloc u\u0219oar\u0103, a nuvelei \u00cen roman, lui Horea Poenar, Edward Kanterian \u0219i Jean Mattern, care, prin rezervele sugerate, inclusiv fa\u0163\u0103 de structura grafic\u0103 a c\u0103r\u0163ii, m-au determinat s\u0103 fac efortul acestei rescrieri. Responsabilitatea \u00cens\u0103, fire\u0219te, \u00cemi revine mie. \n\nGabriela Adame\u0219teanu Martie 2007 \nPersonajele 1. Traian Manu, rom\u00e2n exilat \u00cen Occident, cet\u0103\u0163ean italian, director al Institutului European de Cercetare a Mediului Mediteranean din Neapole, Italia, profesor universitar. 2. Christa Manu, so\u0163ia lui, biolog, fosta lui asistent\u0103, familia moart\u0103 \u00cen timpul r\u0103zboiului (mama \u0219i sora \u00cen timpul bombardamentelor, fratele \u00cenrolat ca voluntar \u00cen Waffen-SS, tat\u0103l disp\u0103rut \u00cen prizonierat \u00cen Siberia), cet\u0103\u0163enie german\u0103. 3. Daniel Izvoranu, fiul lui Cornel \u0219i al Clementinei, nepotul lui Buni, iubita din tinere\u0163e a lui Traian Manu. 4. Clementina Izvoranu, profesoar\u0103, fiica adoptiv\u0103 a Anei Maria B\u0103dulescu (\u201eBuni\u201d), fosta iubit\u0103 din tinere\u0163e a lui Traian Manu. 5. Cornel Izvoranu, inginer silvicultor, so\u0163ul Clementinei \u0219i tat\u0103l lui Daniel. 6. Alexandru Stan, fost coleg de facultate al lui Traian Manu, academician, directorul Institutului de Cercet\u0103ri Biologice al Academiei. 7. Victor Georgescu, v\u0103r cu Traian Manu. 8. Ralf D\u00f6ring, tat\u0103l Christei Manu, doctor \u00cen drept, avocat, disp\u0103rut \u00cen r\u0103zboi. 9. Walter D\u00f6ring, fratele Christei Manu, mort \u00cen timpul asediului Berlinului, \u00cen 1945. 10. Klara D\u00f6ring, sora mai mare a Christei Manu, logodnica lui Hermann. 11. Giulia Mazzoni, studenta favorit\u0103 a lui Traian Manu. 12. Antonio, so\u0163ul Giuliei, asistentul lui Traian Manu. 13. Niculaie Ispas, colonel SIE. 14. Vasile Gherghina, c\u0103pitan Direc\u0163ia l, mutat la SIE. 15. Matei Silviu, locotenent SIE. \n\nPartea \u00cent\u00e2i \nIthaca se apropie ", "\t\t\ttc \"Capitolul 1\" Transfugul TC \"FUGARUL\" \nN-auzi c\u0103 s-a deschis u\u0219a compartimentului al\u0103turat? Un controlor, cine altcineva poate s\u0103 articuleze cuvintele at\u00e2t de clar, r\u0103spicat: \u2014 Gutten Tag, geben Sie mir bitte! E\u0219ti \u00cencordat, e\u0219ti febril, te sile\u0219ti s\u0103-\u0163i lini\u0219te\u0219ti respira\u0163ia precipitat\u0103, \u00ce\u0163i \u0163ii privirea \u00centoars\u0103 spre geamul lucios, \u00centunecat, dar nu po\u0163i s\u0103 vezi peisajele care gonesc \u00cen noapte. E\u0219ti \u00centr-un expres, \u00centr-un intercity. \u2014 Bitte den Fahrscheine! \u00ce\u0163i pip\u0103i buzunarele de parc\u0103 ai vrea s\u0103 ie\u0219i pe culoar s\u0103 fumezi, cei din compartiment stau cu ochii \u0163int\u0103 la tine, se uit\u0103? Nu se uit\u0103? \u2014 Bonjour, mesdames, messieurs! Vos billets, s\u2019il vous pla\u00cet! Te ridici alene de pe banchet\u0103, \u00ce\u0163i supraveghezi fa\u0163a \u00cencremenit\u0103 care fulger\u0103 \u00cen golul unei oglinzi, e fa\u0163a ta? Parc\u0103 nu e. \u2014 Your ticket, please! Te strecori pe l\u00e2ng\u0103 pardesie, sacouri, p\u0103l\u0103rii, pe l\u00e2ng\u0103 pantofi lustrui\u0163i lun\u0103 pe care te str\u0103duie\u0219ti s\u0103 nu-i calci, te prelingi de-a lungul culoarului, speri ca fe\u0163ele nemi\u0219cate din spatele geamurilor peste care umbra ta alunec\u0103 ritmic s\u0103 fie convinse c\u0103 te duci la restaurant, la bufet, la closet, repede, tot mai repede, tot mai repede, tot mai repede, tot mai repede, tot mai... \u2014 Bitte den Fahrscheine! Viteza trenului te izbe\u0219te de pere\u0163i, e\u0219ti \u00centr-un expres, \u00centr-un tgv. E\u0219ti \u00cen trenul de Dr\u0103g\u0103\u0219ani, clasa a treia, v\u0103l\u0103tuci negri, pufo\u0219i \u00ce\u0163i \u00ceneac\u0103 g\u00e2tul \u0219i o albin\u0103 zumz\u0103ie \u00cemprejur de mult\u0103 vreme. Dar uite, la doi pa\u0219i, uniforma de func\u0163ionar feroviar, chipiul de controlor, m\u00e2na lui \u00centins\u0103 s\u0103-\u0163i perforeze biletul. \u2014 Good morning, sir! Your ticket, please! Acum are s\u0103 se deschid\u0103 o trap\u0103 sub picioarele tale \u0219i, tot explic\u00e2nd, ru\u0219inat, transpirat, \u00cencurc\u00e2nd \u00centre ele pronun\u0163\u0103rile, declin\u0103rile, conjug\u0103rile, ai s\u0103 te rostogole\u0219ti \u00centre ro\u0163ile iu\u0163i p\u00e2n\u0103 \u00cen bezna ud\u0103. * Ce noroc, controlorul era la doi pa\u0219i de tine, dar nu te-a z\u0103rit! Ce noroc c\u0103 nu te vede nimeni cum te zba\u0163i sub mormanul de haine, paltoane grele, uniforme, smokinguri, trenciuri fo\u0219nitoare, cear\u0219afuri albe, lin\u0163olii din care se \u00cenal\u0163\u0103 un nor de molii. Nu, e mereu aceea\u0219i albin\u0103. \u2014 Bitte den Fahrscheine! Ai \u0163\u00e2\u0219nit din dulap \u0219i ai luat-o la goan\u0103, auzi din urm\u0103 cizmele solda\u0163ilor, pijamaua \u0163i-e descheiat\u0103 \u0219i obrazul plin de cl\u0103buc, ras doar pe jum\u0103tate, te izbe\u0219ti \u00cen goan\u0103 de pere\u0163ii cu geamuri lucioase, fumurii, \u00centunecate. E\u0219ti \u00centr-un tgv, \u00centr-un marfar, \u00centr-un intercity \u0219i fe\u0163ele str\u0103ine te privesc \u00cencordate, tu alearg\u0103, alearg\u0103, alearg\u0103! Uite un compartiment gol, deschide u\u0219a cu o m\u00e2n\u0103 sigur\u0103, roste\u0219te r\u0103spicat: \u2014 Gli biglietti, prego! Anume ca fe\u0163ele b\u0103nuitoare de pe culoar s\u0103 cread\u0103 c\u0103 el a intrat \u00cen compartimentul gol, chipiul lui fulger\u0103 \u00cen golul oglinzii, e chipiul lui, e fa\u0163a ta, ascunde-te repede, unde? * Lini\u0219te\u0219te-te, e acela\u0219i vis, asta s-a mai petrecut la, asta ai mai tr\u0103it, unde? Nu-\u0163i aminte\u0219ti c\u00e2nd, nu-\u0163i aminte\u0219ti unde, ah, ce plictiseal\u0103\u2026 \u00ce\u0163i r\u0103scole\u0219ti buzunarele dup\u0103 pastilele de tensiune, dai de \u0163ig\u0103ri, dropsuri, pagini mototolite, numai c\u0103 nu recuno\u0219ti limba \u00cen care e scris textul conferin\u0163ei, nu recuno\u0219ti alfabetul. Ce ai s\u0103 cite\u0219ti atunci \u00cen fa\u0163a asisten\u0163ei? Nu \u0219tii. Te-ai ridicat de pe locul t\u0103u de la geam din tgv, din intercity. E\u0219ti bine ascuns \u00cen acest marfar, \u00ce\u0163i cure\u0163i ostentativ pipa, ca \u0219i c\u00e2nd te-ai preg\u0103ti s\u0103 ie\u0219i pe culoar, dar de ce t\u0103cerea asta dezaprobatoare? A, da! E un compartiment de nefum\u0103tori, e interzis s\u0103 fumezi \u00cen tren, te-ai v\u00e2r\u00e2t sub banchet\u0103, te ghemuie\u0219ti, te faci mic, tot mai mic, tot mai mic, printre ro\u0163ile care se \u00cenv\u00e2rt. Stai \u00cen patru labe \u0219i-\u0163i \u0163ii respira\u0163ia, de-acolo, din plasa de bagaje unde te-ai c\u0103\u0163\u0103rat, vezi umbra care \u00centunec\u0103 geamul: \u2014 Good morning, bitte! Vos billets, mesdames, messieurs, s\u2019il vous pla\u00cet! Acum are s\u0103 se deschid\u0103 u\u0219a compartimentului \u0219i, ghemuit, speriat, ai s\u0103 te rostogole\u0219ti \u00cen bezna t\u0103iat\u0103 de rotocoale orbitoare de lumin\u0103. Sus, pe pasarel\u0103, uite soldatul cu arma \u00centins\u0103, nemi\u0219cat, ca o statuie. \u2014 Cine e\u0219ti? De unde vii? Unde mergi? Arat\u0103 actele! R\u0103spunde! * Ai \u0163\u00e2\u0219nit de sub banchet\u0103, fa\u0163a ta \u00cengrozit\u0103 fulger\u0103 \u00cen golul unei oglinzi. \u2014 Actele! strig\u0103 vame\u0219ii, gr\u0103nicerii \u0219i bat cu patul pu\u0219tii \u00cen u\u0219a compartimentului. \u2014 Actele! Cine e\u0219ti? \u2014 Unde mergi? \u2014 Ce cau\u0163i aici? \u2014 R\u0103spunde sau trag! * Nu te speria, stai lini\u0219tit, e acela\u0219i vis s\u00e2c\u00e2itor, ca s\u0103 te treze\u0219ti, \u0163i-ai \u00cenfipt unghiile moi \u00cen carnea moale, \u00cencerci s\u0103 faci pumn palma flasc\u0103, dar e\u0219ti tot aici. Orice faci, degeaba, nu po\u0163i s\u0103 scapi, alergi nebune\u0219te, uite uniforma controlorului \u00cen cap\u0103tul culoarului, spre el gone\u0219ti nebune\u0219te, e prea t\u00e2rziu s\u0103 te mai \u00centorci cu spatele, e prea t\u00e2rziu s\u0103 te mai prefaci c\u0103 nu-l vezi, e \u00cen fa\u0163a ta, la doi pa\u0219i. \u2014 Actele! auzi din spate. * De c\u00e2te ori n-ai mai stat a\u0219a, \u00cen gara pustie, preg\u0103tindu-te s\u0103 pleci, venind de la \u0219coal\u0103, cu o m\u00e2n\u0103 tremur\u00e2nd\u0103 \u00ce\u0163i \u0219tergi t\u00e2mplele, obrajii umezi, bine c-ai reu\u0219it s\u0103 scapi din trenul plin de controlori \u0219i solda\u0163i \u00cenarma\u0163i! De-ar disp\u0103rea odat\u0103 \u0219i petele ro\u0219ii, ca s\u00e2ngele, de pe cimentul umed \u0219i \u0163iuitul care \u00ce\u0163i sfredele\u0219te t\u00e2mplele, ceafa\u2026 \u00centr-o doar\u0103, arunci o privire spre blana t\u00e2n\u0103r\u0103, ro\u0219cat\u0103 care alunec\u0103 peste traverse, peste \u0219ine, sub tren, ce bine seam\u0103n\u0103 c\u00e2inele \u0103sta, care \u00ce\u0219i str\u00e2nge coada stufoas\u0103 peste picioarele \u00cencordate, cu Federigo, c\u00e2inele t\u0103u de acas\u0103! \u2014 Fede! Fede! strigi, dar c\u00e2inele m\u00e2r\u00e2ie sub tren \u0219i amu\u0219in\u0103. Ce urm\u0103 caut\u0103? Nu cumva pe-a ta? Te-ai \u00centors cu spatele, s\u0103 nu te recunoasc\u0103 cei doi solda\u0163i posaci care stau cu m\u00e2inile \u00cencle\u0219tate pe arm\u0103. \u2014 Actele! \u2014 Unde mergi? R\u0103spunde! \u2014 De unde vii? Arat\u0103 actele! \u2014 Stai! Stai sau trag! * Mergi gr\u0103bit, alergi, repede, tot mai repede, tot mai repede, gara o sim\u0163i \u00cen spate cum se face, \u00cen urma ta, tot mai mic\u0103, iar petele ro\u0219ii, ca s\u00e2ngele proasp\u0103t, palpit\u0103 pe c\u0103rarea \u00cence\u0163o\u0219at\u0103 pe care \u00cenaintezi cu picioarele tot mai moi, cu pantofii uzi de rou\u0103. E o schimbare brusc\u0103 de sunete, de culori, de lumin\u0103. Verdele intens al brazilor urc\u0103 spre culmea \u00cenv\u0103luit\u0103 \u00cen abur, dedesubt verdele fraged al paji\u0219tii, c\u0103rarea cleioas\u0103 pe care strive\u0219ti smocuri a\u0163oase de iarba-miresei cu bocancii care te str\u00e2ng, aten\u0163ie s\u0103 nu aluneci! Aten\u0163ie s\u0103 nu\u2026 De c\u00e2te ori n-ai mai mers pe aici, la fel, la fel, la fiecare pas picioare nenum\u0103rate urc\u0103 odat\u0103 cu tine treptele de ciment ale podului, dedesubt, trei firi\u0219oare de ap\u0103, supte de limbile de nisip, de bolovanii mari, rotunji\u0163i, pe care stau sezoni\u0219ti mode\u0219ti. Le\u0219uri moi, albicioase a\u0219tept\u00e2nd zadarnic s\u0103 mai ias\u0103 soarele peste p\u0103m\u00e2ntul sem\u0103nat de umbre. Ajunser\u0103m la cap\u0103tul de ap\u0103/ pe-afundul ocean, unde-i ora\u0219ul cimerian, poporul cel de-a pururi/ \u00cenv\u0103luit \u00cen cea\u0163\u0103 \u0219i-ntuneric, c\u0103-n veci nu-l vede luminosul soare. * Uite \u0219i SP\u0102L\u0102TORIA CHIMIC\u0102, firma prins\u0103 de zidul alb-murdar, \u00cenfipt \u00cen p\u0103m\u00e2ntul nisipos, uite cear\u0219afurile de plapum\u0103, aspre lin\u0163olii albe-g\u0103lbui, \u00centinse la uscat, deasupra lor v\u0103l\u0103tuci negri, pufo\u0219i se scurg peste capetele celor care urc\u0103 necontenit, coboar\u0103 geamantane, saco\u0219e, saci, valize, lum\u00e2n\u0103ri \u00cempodobite cu flori de h\u00e2rtie, cutii mari de lemn, co\u0219ciuge. G\u00e2f\u00e2i, \u00ce\u0163i \u0219tergi cu o m\u00e2n\u0103 tremur\u0103toare obrajii umezi, \u00ce\u0163i \u00cencle\u0219tezi palma pe balustrad\u0103, nu \u00cendr\u0103zne\u0219ti s\u0103 te ui\u0163i \u00cen golul ame\u0163itor ca s\u0103 nu aluneci de pe treptele de ciment p\u00e2n\u0103 \u00cen bezna rece, cine te-a pus, str\u0103inule, s\u0103 faci un asemenea drum pe cea\u0163\u0103 \u0219i pe \u00centuneric? * Tocmai din cauz\u0103 c\u0103 \u0219tii versul foarte bine \u00ce\u0163i dai seama c\u0103 l-ai gre\u0219it, cine te-a pus, str\u0103inule, s\u0103 faci un asemenea drum pe cea\u0163\u0103 \u0219i pe \u00centuneric, dar ce urmeaz\u0103? Banca ta e chiar l\u00e2ng\u0103 geamul deschis, creanga \u00cenflorit\u0103 de m\u0103r atinge pervazul, ciorchini de albine pufoase \u0219i flori roz mu\u0219uroiesc \u00centre frunzuli\u0163ele verzi. \u2014 \u2026Hai, vino \u00cen\u0103untru, \u00cei \u0219opte\u0219ti albinei tale, vino \u00cen\u0103untru \u0219i \u00cen\u0163eap\u0103-l pe Domnul. \u2014 \u2026Dec\u00e2t s\u0103 vorbe\u0219ti singur \u00cen col\u0163ul t\u0103u, mai bine ie\u0219i \u0219i recit\u0103 \u00cen fa\u0163a clasei, spune Domnul \u0219i se \u00cenarmeaz\u0103 cu linia de pe catedr\u0103. Nu \u0163i-e team\u0103 de linia Domnului, pentru un pol tu faci juxte din greac\u0103 veche, din latin\u0103 pentru cei din anii mari, dar acum ai un lapsus, de aceea \u00cen drum spre catedr\u0103 \u00ce\u0163i repe\u0163i poezia \u00cen \u0219oapt\u0103, dar exist\u0103 oare \u00cen via\u0163\u0103 ceva mai greu de f\u0103cut dec\u00e2t drumul pe care singur \u0163i l-ai ales prin cea\u0163\u0103 \u0219i \u00centuneric? Pe podeaua de sc\u00e2nduri \u00cennegrite de motorin\u0103 dintre cele dou\u0103 \u0219iruri de b\u0103nci pete roz palpit\u0103 sub bocancii t\u0103i, sunt florile roz din m\u0103rul \u00cenflorit de-afar\u0103, o adiere de v\u00e2nt le-a aruncat prin fereastr\u0103, mergi febril, \u00cencordat, pe podelele lucii, oglind\u0103, aten\u0163ie s\u0103 nu aluneci, aten\u0163ie s\u0103 nu aluneci! \u00ce\u0163i dregi glasul, \u00ce\u0163i potrive\u0219ti fa\u0163a care fulger\u0103 \u00cen golul geamului deschis. E fa\u0163a ta? Parc\u0103 nu e. Reci\u0163i: mai bine renun\u0163\u0103 s\u0103rmanul de tine la drumul spre pietroasa Ithac\u0103 dec\u00e2t s\u0103 tot r\u0103t\u0103ce\u0219ti ani de zile prin \u00centuneric \u0219i cea\u0163\u0103 spre locul unde nu te mai a\u0219teapt\u0103 nimeni\u2026 Ai gre\u0219it, cuv\u00e2ntul \u00ce\u0163i st\u0103 pe limb\u0103, dar nu \u0163i-l mai aminte\u0219ti, ai un lapsus \u0219i limba \u00ce\u0163i e \u00cencleiat\u0103, cau\u0163i gr\u0103bit \u00cen buzunarul interior, acolo unde \u0163ii portmoneul, e gol, doar o moned\u0103 mic\u0103, neagr\u0103, g\u0103urit\u0103 \u00cen mijloc, o moned\u0103 micenian\u0103, asirian\u0103, egiptean\u0103, o \u0163ii \u00cen pumnul str\u00e2ns, o s\u0103 \u0163i-o cear\u0103 \u00cen parcaj, atunci c\u00e2nd o s\u0103 treci podul. Nu g\u0103se\u0219ti foile mototolite cu textul conferin\u0163ei ca s\u0103 vezi unde ai gre\u0219it, dar ce noroc! Domnul e surd, nu aude, a \u00cemb\u0103tr\u00e2nit \u0219i el, \u00centre timp. \u2014 Good morning, mesdames, messieurs, vos billets, s\u2019il vous pla\u00cet, intoneaz\u0103 Domnul cu o voce melodioas\u0103 de bas-bariton. \u0218i-a pus chipiul pe cap \u0219i a ie\u0219it, pocnind u\u0219a cu linia. Tu stai singur \u00cen clasa pustie, nu po\u0163i s\u0103 pleci dac\u0103 nu \u00ce\u0163i aminte\u0219ti versul, de\u0219i ei te a\u0219teapt\u0103 cu masa \u00centins\u0103 acas\u0103. Au s\u0103 te mai recunoasc\u0103, n-au s\u0103 te mai recunoasc\u0103, dup\u0103 at\u00e2\u0163ia ani de c\u00e2nd r\u0103t\u0103ce\u0219ti pe m\u0103ri, prin furtun\u0103 \u0219i cea\u0163\u0103? \n* Uite turla bisericii din vale, c\u00e2nd ai s-ajungi \u00cen dreptul ei, nu-\u0163i mai r\u0103m\u00e2ne dec\u00e2t s\u0103 treci strada \u0219i e\u0219ti acas\u0103. Ce fe\u0163e mirate au s\u0103 aib\u0103, ce strig\u0103te de bucurie au s\u0103 scoat\u0103 atunci c\u00e2nd o s\u0103 te vad\u0103! Au s\u0103 te recunoasc\u0103? N-au s\u0103 te recunoasc\u0103, dup\u0103 at\u00e2\u0163ia ani de c\u00e2nd pribege\u0219ti singur prin \u00centuneric \u0219i cea\u0163\u0103? Au trecut at\u00e2\u0163ia ani de c\u00e2nd ai plecat, ieri sear\u0103 te conduceau la gar\u0103. \u00cencerci s\u0103 z\u0103re\u0219ti ceva printre ulucile vechi ale gardului, te ridici pe v\u00e2rfuri, ca s\u0103 te ui\u0163i \u00cen curte, dar gardul e prea \u00cenalt \u0219i vopseaua verde \u0163i-a r\u0103mas lipit\u0103 de buricul degetelor. Gardul e proasp\u0103t vopsit, chiar tu l-ai vopsit ieri, \u00cenainte s\u0103 pleci la gar\u0103. Casa e ro\u0219ie, de c\u0103r\u0103mid\u0103, n-au mai apucat s-o termine, fiindc\u0103 banca a dat faliment. B\u0103ncile au fost na\u0163ionalizate, toate. Banca nu le-a mai dat credit, pentru c\u0103 tu ai plecat de-acas\u0103. Acum stai sub chiparosul din poart\u0103 \u0219i te \u00centrebi: s\u0103 deschizi? S\u0103 nu deschizi z\u0103vorul? Uite ce mas\u0103 \u00centins\u0103 e \u00cen curte, mas\u0103 de nunt\u0103, de botez, de poman\u0103. I-am spus c\u0103 dup\u0103 multele-i p\u0103\u0163anii \u0219i dup\u0103 ce-\u0219i va pierde pe tovar\u0103\u0219i, la dou\u0103zeci de ani, se va \u00centoarce la el \u00cen cas\u0103, ne\u0219tiut de nimeni, \u0219i toate-acestea se \u00cemplinesc acum. * Ce plictisitor, ce sf\u00e2\u0219ietor! De c\u00e2te ori n-ai mai stat aici, sub prun, cu m\u00e2na pe poarta \u00centredeschis\u0103, gata s-o \u00cempingi! Un copil cu fa\u0163a murdar\u0103 \u0219i fundul gol se ridic\u0103 de l\u00e2ng\u0103 gard \u0219i-\u0219i trage pantalonii, al cui o mai fi \u0219i copilul \u0103sta, cu mucii sclipind argintiu pe obraz, ca balele melcului, uscate la soare. L-ai pierdut din ochi \u00cen curtea plin\u0103 de zumzet de albine, de soare, e var\u0103, e prim\u0103var\u0103\u2026 \u0218i copilul \u0103sta, l\u0103sat s\u0103 creasc\u0103 de capul lui, ca o buruian\u0103, \u00cel \u0219tii, l-ai mai v\u0103zut undeva, unde? A, da! Mama purta \u00centotdeauna \u00cen po\u0219et\u0103 o fotografie a lui, o fotografie sepia, cu pete de cafea sau ulei \u0219i col\u0163urile \u00cendoite. * Calci ap\u0103sat pe pietri\u0219 cu \u00cenc\u0103l\u0163\u0103rile tale \u0163epene, scorojite, ai vrea s\u0103 ridice to\u0163i ochii spre tine, s\u0103 te vad\u0103, s\u0103 te asculte. Ei stau la mas\u0103 \u0219i umbra bradului le acoper\u0103 fe\u0163ele \u2013 dar exista un brad? Exista un chiparos la voi \u00cen curte? Bradul \u00cen curte aduce nenorocire, se \u0219tie, iar chiparos ai v\u0103zut doar la Roma. Boc\u0103ne\u0219ti pe pietri\u0219 cu \u00cenc\u0103l\u0163\u0103rile scorojite, pr\u0103foase, calci ap\u0103sat, doar-doar o s\u0103 le vezi ochii \u00centor\u0219i spre tine, s\u0103 po\u0163i s\u0103 le spui: Bine v-am g\u0103sit! Poft\u0103 bun\u0103! Numai c\u0103 ei \u00ce\u0219i v\u0103d \u00cenainte de m\u00e2ncatul lor, nici nu se uit\u0103 la tine. \u0218i totu\u0219i, trebuie s\u0103 fi \u0219tiut c\u0103 vii, altfel nu ar fi to\u0163i aici, to\u0163i, to\u0163i. Deci tr\u0103iesc to\u0163i, n-a murit nimeni. Deci scrisorile, telegramele, ferparele au fost mincinoase toate! Ce fericire, ce u\u0219urare, Doamne! Mama \u0219i tata, uite-i a\u0219eza\u0163i ca totdeauna, \u00cen capul mesei. \u0218i mama, care se tot ridic\u0103 a\u0219a cum face mereu \u0219i se duce ba dup\u0103 o can\u0103 cu vin, ba dup\u0103 un co\u0219 cu p\u00e2ine! Deci tr\u0103iesc, deci sunt vii! Doamne, Dumnezeule, ce minune, ce fericire, ce bine! Restul a fost doar minciun\u0103, vis, iluzie\u2026 Tot ce ai crezut, tot ce-ai suferit \u00cen ace\u0219ti ani, degeaba\u2026 * Te apropii z\u00e2mbind larg, fericit, chiar dac\u0103 ei continu\u0103 s\u0103 vorbeasc\u0103 \u00centre ei cu glasuri sc\u0103zute, de parc\u0103 nu te-ar fi z\u0103rit, de parc\u0103 nu \u0163i-ar auzi pa\u0219ii\u2026 Nici unul nu ridic\u0103 privirea spre tine, \u00ce\u0219i toarn\u0103 doar unul altuia, \u00cen pahar, vin, ap\u0103. \u0218i tu, care ai f\u0103cut at\u00e2ta drum p\u00e2n\u0103 aici, at\u00e2tea nop\u0163i chinuite ai alergat prin trenuri pline de controlori \u0219i solda\u0163i, tu e\u0219ti prea obosit ca s\u0103 le mai gu\u0219ti gluma. \u0218i, dac\u0103 ei nu pricep, atunci m\u0103car ea, m\u0103car ea ar putea s\u0103 \u00cen\u0163eleag\u0103! \u2014 Mam\u0103! o strigi \u00cencet. Dar se vede c\u0103 nu te-a auzit, e b\u0103tr\u00e2n\u0103, s\u0103raca, sim\u0163urile i-au sl\u0103bit. \u2014 Mam\u0103! \u00cencerci s\u0103 strigi mai tare, dar degeaba \u00ce\u0163i \u00cencordezi g\u00e2tul, doar un sunet g\u00e2j\u00e2it, indistinct iese din coardele \u00centinse. \u2014 Mam\u0103! Te for\u0163ezi, te scremi, disperat, dar vocea nu \u0163i-o auzi \u0219i nici umbra nu \u0163i se \u00centinde pe iarb\u0103, cum, nici m\u0103car ea s\u0103 nu \u00centoarc\u0103 fa\u0163a spre tine? Cum, nici m\u0103car ea s\u0103 nu te bage \u00cen seam\u0103? \u0218i tu, care toat\u0103 noaptea ai s\u0103rit dintr-un tren \u00centr-altul, te-ai ascuns sub banchete, \u00cen trenuri p\u0103zite de solda\u0163ii cu arma, ai venit p\u00e2n\u0103 aici \u00cen pijama, descul\u0163, cu obrazul plin de cl\u0103buc, ras doar pe jum\u0103tate! Ca dintr-o alt\u0103 via\u0163\u0103, ca dintr-un vis \u00ce\u0163i aminte\u0219ti tot ce ai p\u0103timit pe acest drum nesf\u00e2r\u0219it, \u0219i ea nici m\u0103car s\u0103 nu te \u00centrebe: E\u0219ti tu, dragul meu? S\u0103 strige: E el! El e, Doamne,Dumnezeule, cum s\u0103-\u0163i mul\u0163umesc c-am apucat ziua asta s\u0103-l v\u0103d aici, cu noi, \u00centre ai no\u0219tri? Hai, vino l\u00e2ng\u0103 mine, tu, cel mai drag, te a\u0219teapt\u0103 doar de at\u00e2ta timp at\u00e2ta lume! Hai, zi o vorb\u0103! \u0162i-e sete? \u0162i-e foame? E\u0219ti obosit? Spune o vorb\u0103! Doar nu e nimic mai greu de f\u0103cut dec\u00e2t s\u0103 vii de acolo aici, prin cea\u0163\u0103 \u0219i prin \u00centuneric\u2026 Dar ea tace. Ea st\u0103 \u00cencremenit\u0103, cu capul \u00centors, umbra chiparosului \u00cei acoper\u0103 fa\u0163a \u0219i tu ce altceva po\u0163i s\u0103 faci dec\u00e2t s\u0103 o strigi \u00cenc\u0103 o dat\u0103: \u2014 Mam\u0103! * Se uit\u0103 uimit\u0103 la tine. \u2014 Ce vrei, str\u0103ine? Te-ai schimbat oare at\u00e2t de mult \u00cenc\u00e2t nici ea nu mai poate s\u0103 te recunoasc\u0103? \u2014 Sunt eu, mam\u0103! Sunt eu, fiul t\u0103u! De ce \u00cemi spui str\u0103ine? Ce r\u0103u trebuie s\u0103 ar\u0103\u0163i dac\u0103 privirea ei se umple de mil\u0103 \u0219i vocea i se moaie deodat\u0103: \u2014 S\u0103rmanul de tine! Cine \u0219tie de unde vii? C\u00e2t ai suferit, dac\u0103 nici mama nu \u0163i-o mai \u0163ii minte! Hai, stai jos, ia un pahar de vin, o bucat\u0103 de p\u00e2ine! Nu-i moarte de om dac\u0103, \u00cenainte s\u0103 pleci, \u00ce\u0163i tragi pu\u0163in sufletul! \u2014 Unde s\u0103 plec? \u0219opte\u0219ti istovit. \u2014 Cum unde? \u00cen \u0163ara ta, de unde ai venit, doar se vede c\u0103 nu e\u0219ti de-al nostru\u2026 \u2014 Din ce se vede? \u2014 Cum din ce? Dup\u0103 mers, dup\u0103 hain\u0103\u2026 \u2014 Hai, las\u0103 gluma, mam\u0103! Vezi c\u0103 sunt prea obosit \u0219i nu-mi arde de glume! \u2014 Bietul de tine! Oi fi fost la pu\u0219c\u0103rie \u0219i \u0163i-ai pierdut min\u0163ile de c\u00e2te ai p\u0103timit acolo, dac\u0103 o tot \u0163ii una \u0219i bun\u0103 c\u0103 eu \u0163i-s mam\u0103! Nu, nu glume\u0219te! Chiar nu te-a recunoscut, s\u0103rmana de ea! \u00cen ce hal a adus-o b\u0103tr\u00e2ne\u0163ea, dac\u0103 nu-\u0219i d\u0103 seama c\u0103 a ta este vocea asta care tremur\u0103 de ner\u0103bdare, de enervare. \u2014 Cum altfel vrei s\u0103-\u0163i spun? Niciodat\u0103 nu \u0163i-am spus dec\u00e2t mam\u0103! \u2014 Trebuie s\u0103 fii bolnav, tare bolnav, s\u0103rmanul de tine, dac\u0103 habar nu ai c\u00e2nd e\u0219ti treaz, c\u00e2nd visezi, lucruri at\u00e2t de simple pe care \u0219i un copil le \u0219tie! E boal\u0103 grea s\u0103 nu mai \u0219tii cine e\u0219ti! * \u2014 Cine s\u0103 fiu? Sunt eu! Au ridicat to\u0163i capetele, te privesc. \u2014 Eu sunt, ce Dumnezeu! Nu vede\u0163i c\u0103 sunt eu, eu, eu, eu! Ei tac. \u2014 Sunt eu, fiul, fratele, nepotul, unchiul, cumnatul vostru! Fe\u0163ele \u00cencordate din jurul mesei se uit\u0103 la tine prin sticl\u0103. Ea z\u00e2mbe\u0219te trist, d\u0103 a lehamite din m\u00e2n\u0103: \u2014 Ce bine ar fi s\u0103 fii tu, dar n-ai cum! Dac\u0103 ai fi tu, n-ai fi aici, cu noi, ai fi departe! Dac\u0103 ai fi tu, ai fi dincolo, ai fi ca mort! \u2014 Uita\u0163i-v\u0103 bine la mine, le strigi. Sunt tot eu, doar c\u0103 au trecut \u0219apte ani, paisprezece, dou\u0103zeci, de c\u00e2nd am plecat! N-aveam cum s\u0103 r\u0103m\u00e2n la fel ca \u00cen fotografie! Sunt mai slab, mai b\u0103tr\u00e2n, a fost \u0219i drumul lung p\u00e2n\u0103 aici, sunt nesp\u0103lat, neprimenit, neras, nu m-am putut privi nici m\u0103car la lum\u00e2nare! \u0218i nici nu-mi dau seama c\u00e2t m-am schimbat, pentru c\u0103 aici, la voi, oglinzile sunt acoperite, toate\u2026 * Ce plictisitor, ce sf\u00e2\u0219ietor! De c\u00e2te ori n-ai mai tr\u0103it scena asta la fel! Ei \u00cen jurul mesei \u00centinse, pentru botez, pentru parastas, pentru nunt\u0103, z\u00e2mbind st\u00e2njeni\u0163i \u00cen t\u0103cere, \u0219i tu strig\u00e2nd, nervos: \u2014 Eu sunt, doar c-am luat ni\u0219te kilograme \u00cen plus c\u00e2nd am trecut de la \u0163ig\u0103ri la pip\u0103! Dar nici at\u00e2t de gras n-am ajuns, ca s\u0103 nu m\u0103 mai recunoa\u0219te\u0163i! S-au ridicat de pe scaune, dau s\u0103 se apropie, \u0219u\u0219otesc \u00centre ei, strig\u0103 to\u0163i, deodat\u0103, vocile li se acoper\u0103. \u2014 Al cui spui c\u0103 e\u0219ti? \u2014 Pretinde c-ar fi din familie! \u2014 Dar valizele unde-\u0163i sunt? \u2014 Dac\u0103 ai fi el, n-ai fi venit neras \u0219i descul\u0163 la nunt\u0103! \u2014 Cu cine a zis c\u0103 e neam? \u2014 Dac\u0103 ai fi el, ai avea Rolex la m\u00e2n\u0103 \u0219i ditamai Mer\u0163anu-n poart\u0103! \u2014 Nu e el, nu vezi ce pantofi lucio\u0219i are? Nu vezi ce hain\u0103 scump\u0103? \u2014 Un impostor, vede\u0163i-v\u0103 de treab\u0103! \u2014 Al cui e\u0219ti? Ce cau\u0163i la noi? \u2014 Al cui e\u0219ti, r\u0103spunde? \u2014 Sssst! L\u0103sa\u0163i-l s\u0103 plece! Nu vede\u0163i? E de la Securitate! \u2014 Un biet nebun! Uite \u00cen ce hal arat\u0103! Un biet nebun, sc\u0103pat de la balamuc! \u2014 Un nebun periculos \u2014 Feri\u0163i-v\u0103, eu v-am spus al cui e! \u2014 L-au trimis aici s\u0103 ne \u00cencerce! Vrea s-aud\u0103 ce zicem, ce vorbim, ca s\u0103 ne spun\u0103! \u2014 Sssssst! Noi n-avem rude dincolo, str\u0103ine! \u2014 Noi avem doar pe unul, care e mort de mult! \u2014 I-am f\u0103cut parastasul de \u0219apte ani! \u2014 De paisprezece! \u2014 De dou\u0103zeci \u0219i unu! \u2014 Un impostor! \u2014 Un informator! \u2014 Nu-l vezi cum se uit\u0103 \u00cen toate p\u0103r\u0163ile? Cum\u2026 \u2014 Nimeni dintre ai no\u0219tri n-a plecat afar\u0103, \u00cen\u0163elege, str\u0103ine! \u2014 Noi n-avem nici un neam dincolo! \u2014 Noi n-avem nevoie s\u0103 plec\u0103m din \u0163ar\u0103! \u2014 Noi n-am ie\u0219it niciodat\u0103 de la noi din curte! \u2014 Feri\u0163i-v\u0103! Face doar pe nebunul, ca s\u0103 aud\u0103 ce zicem \u0219i s\u0103 ne toarne dup\u0103! \u2014 Dac\u0103 ai fi el, nu te-ar fi l\u0103sat s\u0103 treci frontiera! \u2014 Dac\u0103 ai fi el, n-ai c\u0103ra valize cu fermoarul rupt \u0219i legate cu sfoar\u0103! \u2014 Dac\u0103 ai fi el, ai fi mort \u00cen Donbass! \u2014 La Stalingrad\u2026 \u2014 Ce dracu\u2019, doar ne-am \u00cen\u0163eles s\u0103 spunem c-a murit pe frontul de vest, \u00cen Tatra! \u2014 Te-a v\u0103zut cineva, str\u0103ine, c\u00e2nd ai intrat la noi \u00cen curte? \u2014 S\u0103 plece \u0219i s\u0103-\u0219i vad\u0103 de drumul lui! Nu vezi c\u0103 s-a str\u00e2ns lumea \u00cen strad\u0103 la gardul nostru ca la urs! \u2014 Hai, pune-i ceva pentru drum, nu te mai mo\u0219mondi at\u00e2t! Uite aici o pung\u0103 de plastic, mere, p\u00e2ine, ia ce-\u0163i iei de aici \u0219i du-te! * \u0162i-au \u00centors spatele, m\u0103n\u00e2nc\u0103 lini\u0219ti\u0163i, cu ochii \u0163int\u0103 \u00cen farfurie, \u00ce\u0219i toarn\u0103 binevoitori unul altuia \u00cen pahare vin, ap\u0103. \u2014 Sunt eu, sunt al vostru! Uita\u0163i-v\u0103 bine la mine, le strigi, sunt fiul, fratele, nepotul, v\u0103rul vostru! Eram cu to\u0163ii \u00cempreun\u0103 acum trei luni, acum treizeci de ani\u2026 Ne \u0219tim doar din leag\u0103n, de mici, am dormit \u00cen acela\u0219i pat, am m\u00e2ncat din acela\u0219i blid, am iubit aceea\u0219i fat\u0103\u2026 Am f\u0103cut at\u00e2ta drum ca s\u0103 v\u0103 spun c\u0103, dac\u0103 \u0219tiam ce-o s\u0103 \u00cendur, n-a\u0219 fi ie\u0219it niciodat\u0103 de la noi din curte! Am f\u0103cut at\u00e2ta drum doar fiindc\u0103 v-am promis c-o s\u0103 m\u0103 \u00centorc, altfel n-a\u0219 mai fi c\u0103lcat niciodat\u0103 pe aici, prin curte! Mi\u0219ti doar din buze. Din g\u00e2t \u00ce\u0163i iese un horc\u0103it sacadat, o albin\u0103 zboar\u0103 deasupra ta \u0219i umbra chiparosului \u00ce\u0163i acoper\u0103 fa\u0163a. Glasul nu \u0163i se aude \u0219i trupul t\u0103u nu las\u0103 umbr\u0103 pe iarb\u0103. Stai lini\u0219tit, las\u0103, e doar un vis, acela\u0219i vis s\u00e2c\u00e2itor, plictisitor\u2026 \u2014 Treze\u0219te-te, hai, f\u0103 un mic efort \u0219i treze\u0219te-te! Vrei s\u0103 m\u0103 faci \u0219i pe mine s\u0103 adorm? Treze\u0219te-te, avem o mic\u0103 \u00cent\u00e2rziere, am gre\u0219it ie\u0219irea, dar acum o lu\u0103m la dreapta \u0219i peste cel mult dou\u0103 ore o s\u0103 fim \u00cen fa\u0163a prim\u0103riei, unde este hotelul! Treze\u0219te-te \u0219i ia-o pe drumul de \u00centors \u00cenapoi prin cea\u0163\u0103 \u0219i prin \u00centuneric\u2026 ", "tc \"Capitolul 5\" Nimic mai dulce dec\u00e2t pietroasa Ithac\u0103 nu pot vedea \u00cen lume TC \"CALLYPSO \u00ceMB\u00c3TR\u00c2NIND\"TC \"CALLYPSO \u00ceMB\u00c3TR\u00c2NIND\" \u2014\u2026Treze\u0219te-te, Traiane! Hai, treze\u0219te-te! \u0218tii c\u0103 somnul se ia! Hai, f\u0103 un mic efort \u0219i treze\u0219te-te! Vrei s\u0103 m\u0103 faci s\u0103 adormla volan? Avem o mic\u0103 \u00cent\u00e2rziere, am gre\u0219it ie\u0219irea, dar acum o lu\u0103m la dreapta \u0219i peste cel mult dou\u0103 ore o s\u0103 fim \u00cen fa\u0163a prim\u0103riei, unde este hotelul! Deschide buimac ochii \u00cemp\u0103ienjeni\u0163i. \u00cenghite. G\u00e2tul i-a \u00cen\u0163epenit \u0219i bra\u0163ul st\u00e2ng e plin de furnici. \u2014\u2026Exagerezi\u2026 Asta nu se poate numi\u2026 somn\u2026 Are limba \u00cencleiat\u0103, de parc\u0103 ar fi b\u0103ut toat\u0103 noaptea. \u2014 \u2026Poate s\u0103 fi a\u0163ipit un moment\u2026 dar nu-mi spune c\u0103 a\u0219 fi dormit\u2026 Dac\u0103 a a\u0163ipit e numai din cauza luminii orbitoare \u0219i a c\u0103ldurii care vine, ca o r\u0103suflare fierbinte, de-afar\u0103, prin geamul deschis. De o parte \u0219i de alta a autostr\u0103zii, culmile acoperite de m\u0103slini pitici, argintii, cu petele albe ale satelor str\u0103vechi, coco\u0163ate \u00cen v\u00e2rf. \u2014 \u2026A\u0163ipit?!\u2026 Ei, a\u0219! Fii sigur c\u0103 ai dormit de-a binelea! Cred c\u0103 ai \u0219i visat... Bolboroseai ceva, ca atunci c\u00e2nd vorbe\u0219ti \u00cen somn rom\u00e2ne\u0219te\u2026 Mai vorbe\u0219te, oare, rom\u00e2ne\u0219te \u00cen somn, a\u0219a cum crede Christa? Ce spui, dragul meu? Ce spui\u2026? Spune-mi \u0219i mie\u2026 vorbe\u0219te mai tare\u2026 vreau s\u0103 \u00cen\u0163eleg \u0219i eu ce spui... De c\u00e2nd nu mai vorbe\u0219te rom\u00e2ne\u0219te c\u00e2nd face dragoste cu o femeie? De c\u00e2nd nu mai vorbe\u0219te deloc? Doar sunete dezarticulate, doar strig\u0103tul profund al trupului, atunci c\u00e2nd ejaculeaz\u0103\u2026 * \u2014 \u2026Se poate, la urma urmei, s\u0103 fi \u0219i visat, de ce nu\u2026 E concesiv, ca s\u0103 \u00cenchid\u0103 mai repede subiectul. Ce a putut Christa s\u0103-l aud\u0103 spun\u00e2nd? \u00cenc\u0103 mai b\u00e2jb\u00e2ie dup\u0103 vis, dar a deschis prea repede ochii \u00cen lumin\u0103 \u0219i filmul s-a voalat. H\u00e2rtii \u00cenegrite, care se sparg cu un fo\u0219net sec atunci c\u00e2nd le atingi. \u2014 \u2026M-a toropit somnul, din cauza c\u0103ldurii\u2026 \u00ce\u0219i desface \u0219i \u00ce\u0219i pune la loc centura \u00cen care a adormit, ca un cal \u00cen ham. Zdren\u0163e incomprehensibile din vis \u00cei flutur\u0103 \u00cen fa\u0163a ochilor \u00cen timp ce strig\u0103tele mute zac, \u00cenecate \u00cen saliv\u0103, \u00centre mu\u0219chii paraliza\u0163i ai g\u00e2tului, ai limbii. B\u0103nuie\u0219te, de fapt, care este visul, se tot repet\u0103 ori de c\u00e2te ori \u00cel doare piciorul, e bolnav sau doarme \u00cen condi\u0163ii inconfortabil. \u0218i, \u00cen plus, l-a auzit povestit de sute \u0219i sute de ori, \u00cen at\u00e2tea variante... \u00cemparte co\u0219marurile exilatului cu to\u0163i cei ca el care viseaz\u0103 aceea\u0219i c\u0103l\u0103torie periculoas\u0103, unii sunt prin\u0219i Dincolo \u0219i nu mai pot s\u0103 se \u00centoarc\u0103, al\u0163ii sunt ferici\u0163i pentru c\u0103 rudele \u0219i prietenii \u00cei a\u0219teapt\u0103 \u00cen gar\u0103, cu flori\u2026 De c\u00e2nd tr\u0103ie\u0219te \u00cen aceast\u0103 \u0163ar\u0103, pentru care a suferit ca s\u0103 devin\u0103 a lui, a visat at\u00e2tea variante ale acestui vis\u2026 Care s\u0103 fi fost oare cea de azi? \u2014 ...E at\u00e2t de cald pentru c\u0103 \u00cenchizi tot timpul aerul condi\u0163ionat! Cine mai merge cu geamul deschis, c\u00e2nd afar\u0103 sunt peste patruzeci de grade? ! Ceilal\u0163i nu risc\u0103 s\u0103 fac\u0103 sinuzit\u0103, otit\u0103, rinit\u0103 \u0219i toate bolile de care te temi?! Dar, dac\u0103 po\u0163i s\u0103 evi\u0163i tehnologiile moderne, e\u0219ti cel mai fericit om\u2026 Arhaismul t\u0103u balcanic\u2026 * Christa \u0219i tehnologiile moderne! Ea, care pe vremuri nu mi\u0219ca o eprubet\u0103 f\u0103r\u0103 s\u0103-l \u00centrebe din ochi dac\u0103 e bine! Unde ar fi ajuns Christa de una singur\u0103, dac\u0103 perseveren\u0163a ei teutonic\u0103 n-ar fi \u0163inut-o aproape o or\u0103 \u00cen fa\u0163a u\u0219ii lui \u00cencuiate, rup\u00e2ndu-\u0219i pieli\u0163ele de la unghii, dup\u0103 obiceiul prost r\u0103mas din copil\u0103ria stresat\u0103, cu fundul pe po\u0219eta ieftin\u0103, de p\u00e2nz\u0103, cu fruntea rezemat\u0103 de genunchi \u0219i sandalele cu t\u0103lpi \u00cenalte, de sfoar\u0103, a\u0219ezate ordonat al\u0103turi? La vremea aceea \u00cenc\u0103 mai p\u0103rea o adolescent\u0103 anorexic\u0103, sora mai mare a Helg\u0103i, dar ce incredibil de elastic, parc\u0103 f\u0103r\u0103 oase era trupul ei! Ru\u0219inat c\u0103 uitase de \u00cent\u00e2lnire, a dat s-o ridice, dar se ghemuise toat\u0103, \u00cencol\u0103cit\u0103 ca o pisic\u0103, \u0219i a purtat-o a\u0219a \u00cen bra\u0163e, descul\u0163\u0103 \u0219i cu p\u0103rul desf\u0103cut, p\u00e2n\u0103 la pat. Unde altundeva s-o fi pus c\u00e2nd masa, scaunele, parchetul erau acoperite de c\u0103r\u0163i deschise, h\u00e2rtii dactilografiate, probe de laborator, pahare cu vin ieftin, ce\u0219ti cu urme de cafea \u0219i sendvi\u0219uri scorojite? Fesele ei mici \u0219i tari, care se foiau, sim\u0163indu-i erec\u0163ia, \u0219i vinul ieftin de Chianti b\u0103ut \u00cen trattoria unde se \u00cent\u00e2lnea, ritualic, de aproape zece ani, cu pribegi, ca el, l-au excitat at\u00e2t de tare, \u00cenc\u00e2t, \u00cen timp ce-\u0219i smulgea hainele de pe el, i-a povestit, bolborosind, \u00cenfierb\u00e2ntat, ritualul de nunt\u0103 din \u0163ara de unde plecase. De ce f\u0103cuse asta? Era flatat de felul \u00cen care descendenta unei familii cu diplome \u0219i blazoane vechi de trei sute de ani se l\u0103sase total \u00cen voia metecului, a ausl\u00e4nder-ului sau dup\u0103 cheful cu vechii prieteni avea un puseu de nostalgie \u0219i \u0219i-ar fi dorit s\u0103 fie Dincolo \u0219i s\u0103 treac\u0103 pragul casei din C\u0103rbune\u0219tii lui, cu o mireas\u0103 \u00cen bra\u0163e, oricare ar fi ea? * La Ana Maria, r\u0103mas\u0103 \u00cen \u0163ara \u00cendep\u0103rtat\u0103, la felul cum se uita la ea c\u00e2nd exersa la pian, \u00cen casa Dobrot\u0103, \u00cencetase de mult s\u0103 se mai g\u00e2ndeasc\u0103, era ca moart\u0103. \u0218i totu\u0219i, poate c\u0103, \u00cen timp ce o purta pe Christa spre pat \u0219i-\u0219i strecura m\u00e2na spre sexul pufos, fierbinte, ghemuit \u00centre pulpele ei sub\u0163iri, s-a v\u0103zut pe el, cel de alt\u0103dat\u0103, meditatorul lui Anton Dobrot\u0103 la greac\u0103 \u0219i latin\u0103, st\u00e2nd \u0163eap\u0103n pe sofaua acoperit\u0103 cu un covor scor\u0163os, cu un album despre Roma deschis pe genunchi. Foi\u0163a sub\u0163ire f\u00e2\u0219\u00e2ia strident c\u00e2nd o d\u0103dea la o parte de pe gravura \u00ceng\u0103lbenit\u0103 cu chiparo\u0219i \u0219i ruine. Concertele Anei Maria, preg\u0103tite \u00cen casa spa\u0163ioas\u0103 unde el intra de dou\u0103 ori pe s\u0103pt\u0103m\u00e2n\u0103, bucur\u00e2ndu-se dinainte de cafeaua cu dulcea\u0163\u0103 de cire\u0219e amare, de farfurioara cu pricomigdale \u0219i de fanteziile erotice \u00cen timp ce asculta Brahms, erau singurele la care \u0219i-a permis s\u0103 piard\u0103 timpul pe atunci. Trebuia s\u0103 adune bani din medita\u0163ii, s\u0103 dea diferen\u0163a la liceu \u0219i, poate \u2013 de ce nu? \u2013, s\u0103 mearg\u0103 \u0219i el la curvele de la Crucea de Piatr\u0103, unde r\u0103m\u0103sese singurul din clas\u0103 care nu a pus piciorul. Sau poate singurul care avusese curajul s\u0103 o m\u0103rturiseasc\u0103. Evita s\u0103-\u0219i z\u0103reasc\u0103 \u00cen imensa oglind\u0103 cu ram\u0103 aurit\u0103 fa\u0163a ro\u0219ie, posac\u0103, privind \u00cen jur, \u00cencruntat\u0103. Singurul costum de ie\u0219it \u00cen lume era plin de p\u0103r de la pisica ro\u0219cat\u0103, greoaie, cu burta umflat\u0103 de pui pe care \u00cencerca s\u0103 o m\u00e2ng\u00e2ie, st\u00e2ngaci, p\u00e2n\u0103 c\u00e2nd, nervoas\u0103, ca orice femel\u0103 \u00cen starea ei, \u00cel scuipa sau \u00cei v\u00e2ra, pe t\u0103cute, o ghear\u0103 lemnoas\u0103 prin stofa ieftin\u0103. Din Sonata lui Brahms nu auzea mai nimic, dar, cel pu\u0163in, avalan\u0219a de sunete \u00cei acoperea bolboroseala ru\u0219inoas\u0103 a p\u00e2ntecului, chinuit de posturile lungi cu varz\u0103 \u0219i fasole de la cantina seminarului teologic. \u0218i p\u00e2ndea, mai departe, fa\u0163a \u00cengust\u0103, din ce \u00cen ce mai febril\u0103, a Anei Maria, descoperit\u0103 de p\u0103rul greu, str\u00e2ns la ceaf\u0103, \u0219i conturul s\u00e2nilor ascu\u0163i\u0163i prin bluza roz, vaporoas\u0103. I se p\u0103rea indecent c\u0103 se l\u0103sa privit\u0103, a\u0219a, arcuit\u0103 deasupra clapelor albe \u0219i negre, to\u0163i mu\u0219chii zb\u0103t\u00e2ndu-i-se, orbe\u0219te. I-ar fi dezgolit trupul firav \u0219i ar fi intrat lent, exasperant de lent \u00cen ea, p\u00e2n\u0103 c\u00e2nd se va arcui, febril\u0103, mu\u0219chii ei se vor zbate, ritmic, iar el o va p\u00e2ndi printre gene, a\u0219tept\u00e2nd s\u0103 recunoasc\u0103 pe fa\u0163a tot mai str\u0103in\u0103 eliberarea printr-un spasm impudic, rictusul \u00cencremenit \u0219i cearc\u0103nele dintr-odat\u0103 \u00cemb\u0103tr\u00e2nindu-i obrazul. Ce u\u0219or se excita atunci, ce jenat era s\u0103 nu cumva s\u0103-i z\u0103reasc\u0103 cei de al\u0103turi \u0219li\u0163ul umflat al pantalonului, uneori, c\u00e2nd nu mai putea \u00cendura, mergea \u00cen toaleta parfumat\u0103 a casei Dobrot\u0103 \u0219i se u\u0219ura singur, dup\u0103 ce controlase nelini\u0219tit \u00cencuietoarea u\u0219ii. Intra apoi \u00cen v\u00e2rful picioarelor \u0219i mo\u0163\u0103ia, istovit de pl\u0103cerea ru\u0219inoas\u0103, de energia risipit\u0103 inutil \u0219i se trezea \u00cen acordul final ca s\u0103 o aplaude, mecanic. Candelabrul mare de cristal lumina prea tare ca s\u0103 mai \u00cendr\u0103zneasc\u0103 s\u0103 o priveasc\u0103 atent, ea se rotea cu taburetul, \u00centr-o iu\u0163eal\u0103 copil\u0103reasc\u0103 \u0219i, \u00cenainte s\u0103-\u0219i exerseze reveren\u0163a, \u00ce\u0219i plimba degetele nervoase pe obrazul \u00cembujorat \u0219i-\u0219i controla nodul roz al panglicii de catifea care \u00cei str\u00e2nge la ceaf\u0103 p\u0103rul lucios \u0219i negru. * S\u0103 \u00ce\u0219i fi amintit \u0219i de Ana Maria \u00cen seara c\u00e2nd o purtase \u00cen bra\u0163e pe Christa peste prag? Mintea \u00cei era prea \u00centunecat\u0103 ca s\u0103-\u0219i mai aminteasc\u0103, a doua zi, diminea\u0163a, pe lumin\u0103, dar cea a Christei era, ca totdeauna, treaz\u0103, la p\u00e2nd\u0103. C\u00e2nd a revenit de la baia de pe culoar, \u00cen timp ce el se scuza de dezordinea din camer\u0103, Christa a pufnit \u00cen r\u00e2s \u0219i i-a reamintit bolboroseala despre riturile arhaice din \u0163ara lui pe care le luase drept o cerere \u00cen c\u0103s\u0103torie. \u0218i, \u00cenainte ca el s\u0103 aib\u0103 timp s\u0103-\u0219i revin\u0103 din surpriz\u0103, s-a c\u0103\u0163\u0103rat, sprinten\u0103, pe el, str\u00e2ng\u00e2ndu-l cu bra\u0163ele \u0219i picioarele \u00cencol\u0103cite \u00cen jurul lui, sunt un p\u0103ianjen \u0219i am prins \u00cen p\u00e2nza mea un g\u00e2nd\u0103cel! Sau vrei s\u0103 fii musc\u0103? I-a c\u00e2ntat: un c\u00e2ntecel de copii necunoscut, \u00centr-o limb\u0103 necunoscut\u0103, un dialect vechi german. \u0218i, \u00cencet\u00e2nd s\u0103 mai r\u00e2d\u0103, la fel de brusc, cu directe\u0163ea ei, care \u0219i-acum \u00cenc\u0103 \u00cel mai \u0219ocheaz\u0103, i-a m\u0103rturisit c\u0103 pusese ochii pe el din prima zi c\u00e2nd intrase \u00cen laborator. \u0218i nu ca pe un iubit pasager, ci ca urma\u0219 al lui Hermann. Era un semn bun pentru cariera lui, a fost totdeauna de p\u0103rerea celor care cred c\u0103 femeile c\u00e2nt\u0103resc instantaneu \u0219i instinctiv nu doar masculinitatea viitorului partener, ci \u0219i statutul lui social: a\u0219a aleg, chiar \u0219i cele care se devoteaz\u0103 rata\u0163ilor, infirmilor vie\u0163ii, dintr-un instinct matern excesiv sau deviat. Nu era \u00cens\u0103 cazul Christei, care, doar \u00centr-o c\u0103ma\u0219\u0103 a lui, \u00cencheiat\u0103 str\u00e2mb pe s\u00e2nii mici, u\u0219or muia\u0163i (doar al\u0103ptase deja de dou\u0103 ori), deschisese larg ferestrele, nep\u0103s\u0103toare la cei care o z\u0103reau din mansarda de vizavi, \u0219i, \u00cen timp ce aduna scrumierele pline, farfuriile murdare, ce\u0219tile ciobite, turuia planuri despre viitoarea lor cas\u0103, despre viitoarea lor via\u0163\u0103 comun\u0103. Iar el asculta, flatat, ca de vestea unei avans\u0103ri: confundase atunci perseveren\u0163a Christei cu devotamentul \u0219i dragostea cu dorin\u0163a lui de legitimitate \u00cen \u0163ara de adop\u0163ie? * \u2014\u2026Plecarea asta te-a \u00centors pe dos, dormi agitat\u2026 Sunt convins\u0103 c\u0103 ai co\u0219maruri\u2026 Morm\u0103ie ceva, nu, da, poate. Dup\u0103 ce tu\u0219e\u0219te o vreme, s-a \u00cenecat cu pastila, r\u0103m\u00e2ne nemi\u0219cat, cu ochii la autostrada monoton\u0103, t\u0103iat\u0103 \u00cen dou\u0103 de g\u0103rdule\u0163ul de leandrialbi \u0219i roz, care se \u00cencol\u0103ce\u0219te \u0219i dispare \u00cen urma ma\u0219inii, ascunz\u00e2ndu-se dup\u0103 culmile pietroase, \u00cemp\u0103durite cu m\u0103slini pipernici\u0163i \u0219i jnepeni\u0219 ondulat. \u2014 \u2026Nu am preten\u0163ia s-o recuno\u0219ti \u00cen fa\u0163a mea\u2026 dar m\u0103car \u0163ie s\u0103-\u0163i recuno\u0219ti c\u0103 te torturezi singur de c\u00e2nd te-ai decis s\u0103 faci aceast\u0103 c\u0103l\u0103torie\u2026 O pruden\u0163\u0103 elementar\u0103 ar trebui s\u0103 te opreasc\u0103 s\u0103-\u0163i iei astfel de riscuri, chiar dac\u0103 e vorba de \u0163ara ta, pe care\u2026 \u0162ara lui? \u0162ara unor neamuri proaste cu care se jeneaz\u0103 s\u0103 fie v\u0103zut \u00cen lume? Acei b\u0103rba\u0163i p\u00e2nteco\u0219i, cu f\u0103lci l\u0103\u0163ite \u0219i gu\u0219i l\u0103sate, cu pielea fe\u0163ei negricioas\u0103, g\u0103urit\u0103 de porii lucio\u0219i, cu hainele ve\u0219nic \u0219ifonate, pe care amicul Alexandru Stan tot insist\u0103 s\u0103 \u00cei prezinte? Care \u00cel dezgust\u0103 \u0219i mai mult atunci c\u00e2nd deschid gura \u0219i \u00cei aude vorbind aceast\u0103 limb\u0103 de nerecunoscut, stricat\u0103, st\u00e2lcit\u0103, vulgar\u0103\u2026 \u00cen ce hal au adus biata limb\u0103, la fel ca \u0219i biata, s\u0103lb\u0103ticita lor \u0163ar\u0103! A lor, \u0163ara, a lor. Nu a lui, nu\u2026 E \u0163ara care a fost a noastr\u0103, dar nu mai e a nim\u0103nui\u2026 Ar putea s\u0103 \u00cei r\u0103spund\u0103 asta Christei, dar, dac\u0103 ar sta s\u0103-i povesteasc\u0103 despre scrisoarea trimis\u0103 de Cioran de la Paris prietenului din \u0163ar\u0103 \u0219i cum au ajuns \u00cen \u00cenchisoare to\u0163i cei care au citit-o, n-ar face dec\u00e2t s\u0103 dea ap\u0103 la moar\u0103 nelini\u0219tilor ei. \u0218i cum ar putea Christa s\u0103 priceap\u0103 asemenea lucruri? Cum ar putea ea, de pild\u0103, s\u0103 \u00cen\u0163eleag\u0103 c\u0103, de\u0219i ei mestec\u0103 at\u00e2t de vulgar aceast\u0103 limb\u0103 st\u00e2lcit\u0103, el se duce, ca absorbit de un magnet, spre locul unde o aude! El se duce \u00centins spre sunetele care vin de undeva din ad\u00e2ncul lui \u0219i fac dintr-odat\u0103 lumea s\u0103 devin\u0103 pe loc ata\u0219ant\u0103, transparent\u0103\u2026 Ce limb\u0103 e asta \u0219i de ce o \u00cen\u0163eleg at\u00e2t de bine? ! De ce m\u0103 relaxez dintr-odat\u0103 c\u00e2nd o aud? Limba asta e, poate, \u0163ara mea adev\u0103rat\u0103? Dar el ar vrea m\u0103car \u0219i fum s\u0103 vad\u0103 ie\u0219ind din \u0163ara lui \u0219i-apoi s\u0103 moar\u0103\u2026 S\u0103-l cunoasc\u0103 Homer \u0219i Christa mai bine dec\u00e2t se cunoa\u0219te el pe sine? * \u2014\u2026Oric\u00e2t de mul\u0163i ani ai tr\u0103it aici, \u0163ara ta va r\u0103m\u00e2ne pe veci tot cea din care ai plecat! E \u0163ara ta, chiar dac\u0103 nu o s-o mai vezi niciodat\u0103, ceea ce ar fi de preferat! O \u0219tii \u0219i tu, chiar dac\u0103 m\u0103 contrazici, chiar dac\u0103 taci, dar, dup\u0103 at\u00e2\u0163ia ani de c\u00e2nd suntem \u00cempreun\u0103, pot s\u0103 ghicesc ce se ascunde sub t\u0103cerea ta\u2026 Christa, care e convins\u0103 c\u0103 \u00cel \u00cen\u0163elege mai bine dec\u00e2t se \u00cen\u0163elege el! Poate, \u00centr-adev\u0103r, ghici ce ascunde t\u0103cerea lui c\u00e2nd lui singur i-ar fi greu s\u0103 spun\u0103? Iar \u0163ara lui s\u0103 fie pe veci acel t\u0103r\u00e2m dep\u0103rtat, populat de mutan\u0163i? ! Atunci la ce au servit at\u00e2\u0163ia ani de munc\u0103 aici, \u00cen singur\u0103tate? La ce servesc onorurile pe care le prime\u0219te aici, respectul colegilor, recuno\u0219tin\u0163a oficialit\u0103\u0163ilor, afec\u0163iunea colaboratorilor \u0219i studen\u0163ilor, dac\u0103 prin doar dou\u0103 vorbe \u2013 \u0163ara ta \u2013 Christa \u00cel trimite \u00cenapoi, \u00cel exileaz\u0103 \u00cen acel t\u0103r\u00e2m s\u0103lbatic \u0219i s\u0103lb\u0103ticit? \u00cen \u0163ara care a fost a noastr\u0103 \u0219i nu mai e a nim\u0103nui\u2026 Cum poate g\u00e2ndi a\u0219a cevafiin\u0163a cea mai apropiat\u0103 lui? \u2014\u2026Tu crezi ce vrei, draga mea\u2026 Dar cei care tocmai m-au decorat luna trecut\u0103, cei care m-au invitat \u00cen Academie cred altceva\u2026 Vocea lui concesiv\u0103 \u0219i felul cum prive\u0219te drept \u00cenainte, prin geam, f\u0103r\u0103 s\u0103 mai scoat\u0103 o vorb\u0103, sunt doar prima faz\u0103 a \u00cenc\u0103p\u0103\u0163\u00e2n\u0103rii sale. Christa \u0219tie c\u0103 \u00cen faza urm\u0103toare el ar putea izbucni, coleric, strig\u00e2nd, d\u00e2nd din m\u00e2ini. \u0218i totu\u0219i, nu renun\u0163\u0103. Insist\u0103: \u2014 \u00cenc\u0103 mai ai timp s\u0103 renun\u0163i, spui c\u0103 te sim\u0163i r\u0103u\u2026 Christa st\u0103ruie mai departe, de\u0219i \u0219tie c\u0103 nu mai are cum s\u0103 \u00cempiedice aceast\u0103 c\u0103l\u0103torie, cu vocea asta, tot mai casant\u0103, pe m\u0103sur\u0103 ce \u00cemb\u0103tr\u00e2ne\u0219te, chiar mai repede dec\u00e2t el. \u00cen ciuda blazonului aristocratic \u0219i a diferen\u0163ei de ani dintre ei, \u00cen ciuda orelor de gimnastic\u0103 \u0219i masaj, fesele i s-au te\u0219it, s\u00e2nii \u0219i burta \u00cei at\u00e2rn\u0103 ca ni\u0219te s\u0103cule\u0163i pe jum\u0103tate goi. Corpul tot mai plin, dar privirea tot mai sigur\u0103 de ea. De ce? Doar pentru c\u0103 ea a deschis ochii \u00cen aceast\u0103 lume \u0219i crede c\u0103-i cunoa\u0219te regulile mult mai bine dec\u00e2t el, care, venit de departe, le-a \u00cenv\u0103\u0163at cu efort, ca din carte? Dar care e distan\u0163a parcurs\u0103 de fiecare dintre ei doi ca s\u0103 ajung\u0103 unde se afl\u0103 acum? Unde a ajuns ea \u0219i unde a ajuns el, metecul, ausl\u00e4nder-ul, str\u0103inul? Dup\u0103 ce \u00cei trec astfel de g\u00e2nduri prin cap, se simte vinovat, ca \u0219i c\u00e2nd ea ar fi martora acestor momente de nelealitate. Se a\u0219az\u0103 mai drept \u00cen scaun. * \u2014 Eu nu te re\u0163in aici! Nici nu a\u0219 avea cum! Dar simt c\u0103 e de datoria mea s\u0103 te avertizez c\u0103 este un gest pe care \u00cel vei regreta\u2026 Nu \u00cei place s-o vad\u0103 nervoas\u0103 la volan, de aceea \u00cencearc\u0103 s\u0103-i descre\u0163easc\u0103 fruntea \u00cencruntat\u0103. Ghemuit \u00cen scaun, recit\u0103: \u2014 A\u0219adar, vrei acum s\u0103 pleci acas\u0103, \u00cen \u0163ara ta? Mergi cu bine! De-ai \u0219ti tu \u00cens\u0103 c\u00e2t ai s\u0103 mai suferi/ \u2019Nainte de-a sosi la tine-n \u0163ar\u0103/ Ai sta cu mine \u2013 aici, \u00cen casa asta... De ce te ui\u0163i a\u0219a b\u0103nuitoare? Callypso spune asta, draga mea, nu tu! Nimfa Callypso! \u00cen Odiseea! Zeilor, r\u0103i sunte\u0163i voi, mai gelo\u0219i dec\u00e2t orice f\u0103ptur\u0103!/ Ne\u00cendura\u0163i v-ar\u0103ta\u0163i cu o zei\u0163\u0103 care pe fa\u0163\u0103/ \u00cendr\u0103gosti un b\u0103rbat muritor \u0219i-l \u0163inu de tovar\u0103\u0219./ Doar\u0103 eu \u00cens\u0103mi l-am m\u00e2ntuit de la moartea din valuri/ C\u00e2nd pe o luntre zdrobit\u0103 de tr\u0103snetul marelui Zeus/ Greu r\u0103t\u0103cea pe ro\u0219catul \u00centins al malurilor m\u0103rii/ \u0218i, pe c\u00e2nd to\u0163i ceilal\u0163i tovar\u0103\u0219i voinici s-afundar\u0103,/ El numai fu m\u00e2ntuit \u0219i de v\u00e2nt, \u0219i de val p\u00e2n-aicea./ Eu l-am primit iubitoare \u0219i l-am osp\u0103tat bucuroas\u0103./ Ba i-a\u0219 fi dat tinere\u0163e nestins\u0103 ori chiar nemurirea./ Vai \u00cens\u0103, nimeni din ceilal\u0163i zei nu poate s\u0103-nfrunte/ Pe furtunaticul Zeus ori voia s\u0103-i z\u0103d\u0103rniceasc\u0103!/ Duc\u0103-se dar\u0103 pe unde va vrea \u0219i-l \u00cendeamn\u0103 acela! \u2014 Asta e greaca veche, nu? Nesuferit\u0103 materie! Dar nu te sf\u0103tuiesc s\u0103 \u00cencepi \u0219i acolo unde te duci cu ve\u0219nica ta Odisee! El z\u00e2mbe\u0219te silit, \u00cenciudat. De ce s-a exhibat \u00cen fa\u0163a Christei, c\u00e2nd o \u0219tie c\u0103 este de lipsit\u0103 de orice sensibilitate literar\u0103? \u2014 Serviciile secrete ale lui\u2026 Cum spui c\u0103 \u00cel cheam\u0103? Ce-o-ces-co? Ce nume imposibil, de altfel s-ar p\u0103rea c\u0103 \u0219i personajul ar fi la fel...! \u00cen fine! Nu conteaz\u0103cum \u00cel cheam\u0103! Conteaz\u0103 c\u0103 cei de acolo o s\u0103 devin\u0103 \u0219i mai suspicio\u0219i c\u00e2nd n-au s\u0103 \u00cen\u0163eleag\u0103 limba \u00cen care vorbe\u0219ti! Vorbesc serios, nu e o glum\u0103\u2026 El tace, mai departe, cu ochii pironi\u0163i pe fereastr\u0103. Se uit\u0103, f\u0103r\u0103 s\u0103 le vad\u0103, la dealurile nisipoase, cu smocuri de iarb\u0103, din loc \u00cen loc. Valuri alb-g\u0103lbui de nisip petrificat, cu scoicile \u00cenfipte \u00cen piatra poroas\u0103 peste care coboar\u0103 lumina viorie. \u00centinsul ro\u0219cat al m\u0103rii de alt\u0103dat\u0103. Ar putea s\u0103 se r\u0103zbune, recit\u00e2ndu-i mai departe: T\u00e2njind \u00ce\u0219i irosea via\u0163a cea dulce \u0219i ofta de dorul \u0163\u0103rii de c\u00e2nd se s\u0103turase de zei\u0163\u0103. Numai c\u0103 el nu t\u00e2nje\u0219te dup\u0103 nimic \u0219i nu-\u0219i mai poate imagina munca lui, via\u0163a lui f\u0103r\u0103 Christa, chiar dac\u0103 uneori este at\u00e2t de cic\u0103litoare. \u0218i el a fost moroc\u0103nos \u0219i absent tot drumul. Inexplicabil pentru ea, vocea lui s-a \u00cenmuiat dintr-odat\u0103. * \u2014 \u2026Greaca veche \u0219i latina au fost \u00cen adolescen\u0163\u0103 colacul meu de salvare! Visam s\u0103 dau diferen\u0163ele la liceu \u0219i s\u0103 ajung profesor de greac\u0103 \u0219i latin\u0103. Bietul meu tat\u0103, nu \u0163i-am povestit asta niciodat\u0103, draga mea, m\u0103 obligase s\u0103 merg la \u0219coala de preo\u0163i pentru c\u0103 acolo nu se pl\u0103teau taxe\u2026 \u2013\u2013 Mi-ai povestit tu vreodat\u0103 ceva din via\u0163a ta de acolo? \u2014 \u00ce\u0163i povestesc acum, uite\u2026 Nu vroiam \u00cen ruptul capului s\u0103 merg la Seminarul Teologic \u0219i bietul tata m-a dus cu sila, pentru c\u0103 o \u0163ineam nu \u0219i nu, mi-a tras o b\u0103taie cu cureaua, pe care o mai \u0163in \u0219i acum minte, o s\u0103pt\u0103m\u00e2n\u0103 n-am putut sta pe fund! \u2014 Ce s\u0103lb\u0103ticie! \u2014 Vezi c\u0103 totu\u0219i, p\u00e2n\u0103 la urm\u0103, mi-a prins mai bine dec\u00e2t s\u0103 fi r\u0103mas, acas\u0103, s\u0103 muncescla c\u00e2mp! Tata a mers cu mine de m\u00e2n\u0103 s\u0103 m\u0103 \u00censcrie, iar eu am pl\u00e2ns de disperare p\u00e2n\u0103 la gar\u0103, el n-avea bani de taxe, dar nici eu nu aveam voca\u0163ie de preot. Nu m-am consolat niciodat\u0103 cu viitorul pe care mi-l preg\u0103tea seminarul. Iar pe la 16-17 ani lectura mea preferat\u0103 era Odiseea, o \u0219tiam pe dinafar\u0103 \u0219i vezi c\u0103 \u00cenc\u0103 o mai \u0219tiu\u2026 \u00cenainte s\u0103 termin seminarul, mi-am dat diferen\u0163ele la liceu, adunasem bani medit\u00e2nd un coleg, fiu de oameni \u00censt\u0103ri\u0163i, care se \u0163inea doar de boroboa\u0163e, Anton Dobrot\u0103. La liceu am primit burs\u0103, dar, odat\u0103 intrat acolo, m-am \u00centors, cu 180 de grade, spre biologie, fizic\u0103 \u0219i chimie\u2026 * Ce logoree l-a apucat! Reac\u0163iile lui care o surprind, de fiecare dat\u0103, cum e, de pild\u0103, duio\u0219ia \u00cen\u0163eleg\u0103toare fa\u0163\u0103 de p\u0103rintele care l-a umilit \u0219i l-a st\u00e2lcit \u00cen b\u0103taie! O minte str\u0103lucit\u0103 \u00centr-un comportament arhaic... \u0218i, evident, mintea aceasta e acum doar la c\u0103l\u0103toria asta inutil\u0103, la acel\u0163inut s\u0103lbatic unde ea nu a avut chef s\u0103-l acompanieze. Dar cel pu\u0163in vorb\u0103ria \u00cel va \u0163ine treaz, mai sunt aproape dou\u0103 ore p\u00e2n\u0103 s\u0103 intre \u00cen Roma\u2026 Cu un gest decis, Christa coboar\u0103 geamul \u0219i d\u0103 drumul aerului condi\u0163ionat. O s\u0103-l lase deschis \u0219i c\u00e2t timp pun benzin\u0103, \u0219i c\u00e2t beau la bar un espresso. Iar Traian nu protesteaz\u0103, se uit\u0103 ner\u0103bd\u0103tor pe geam, \u0219tie c\u0103 se vor opri peste cinci minute la benzin\u0103rie, la market tourist. Un espresso, un t\u00e9 freddo \u0219i fete tinere, cu s\u00e2nii tari \u0219i liberi mi\u0219c\u00e2ndu-se sub maiouri. \n", " Ulise pare suspicios \nSmuci \u0219nurul de c\u00e2teva ori, dar, cum draperia nu se clintea, apuc\u0103, la nimereal\u0103, faldul greu de damasc, cu m\u00e2na f\u0103cut\u0103 ghear\u0103, \u0219i trase. Sus, pe \u0219ina pe care ar fi trebuit s\u0103 alunece, draperia era la tot nemi\u0219cat\u0103, dar \u00centre degetelele dureros \u00cen\u0163epenite de artroz\u0103 se trezi cu unul din ciucurii pr\u0103fui\u0163i. \u00cen clipa c\u00e2nd se preg\u0103tea s\u0103-l arunce c\u00e2t colo, \u00ce\u0219i aminti c\u0103 cel\u0103lalt \u00cei p\u00e2nde\u0219te iritarea, z\u00e2mbi \u0219i \u00cel a\u0219ez\u0103 cu grij\u0103 pe pervazul lat de lemn negru al ferestrei. \u2014 \u2026\u0162-am zis, toar\u0103\u0219u\u2019 academician, c\u0103 nu e cazu\u2019 s\u0103 te deranjezi! N-am nevoie de mai mult\u0103 lumin\u0103, c\u0103 v\u0103d! V\u0103d \u00cenc\u0103 destul de bine! r\u00e2se cel\u0103lalt. \u0218i ce crezi, nu s-a g\u0103sit un t\u00e2mpit s-o opreasc\u0103 \u0219ila noi? C\u00e2nd ne-am trezit cu m\u00e2inile-n s\u00e2n, c\u0103 tot aparatul sta, l-a \u0219i adus la mine de guler! Un cretin! Nu \u0219i nu, c\u0103 diminea\u0163a, \u00centre 10 \u0219i 14, a primit ordin s\u0103 opreasc\u0103 lumina p\u0103 tot ora\u0219u\u2019, c\u0103 e \u00cen re\u0163ea \u0219i poa\u2019 s\u0103 fie \u0219i Dumnezeu, el n-are ce face! Pe m\u0103-ta n-ai ce face, hai, sictir! i-am zis, v\u0103 da\u0163i seama c\u0103 l-am m\u00e2ncat cu fulgi cu tot\u2026 Tr\u0103nc\u0103nea \u0219i se umfla \u00cen pene, jovialitatea lui de mitocan viclean. Degeaba f\u0103cuse aluzie la \u0219edin\u0163a de la Institut, degeaba se uitase de dou\u0103 ori la ceas. Cel\u0103lalt se tol\u0103nea, din ce \u00cen ce mai confortabil, pe canapea, cu diplomatul \u00centre picioare, \u0219i paharul \u00cei era iar gol. A dat s\u0103 i-l umple iar, dar, c\u00e2nd a \u00centins m\u00e2na mic\u0103, cu degetele \u00cencovoiate, spre sticla de cristal, sper\u00e2nd c\u0103 o s\u0103 fac\u0103 semn c\u0103 i-ajunge, cu acel Ag\u00e2p! al lui, cel\u0103lalt o \u0219i \u00cenh\u0103\u0163ase, r\u00e2z\u00e2nd mul\u0163umit. \u2014 Nu \u0163-am zis d\u0103 la-nceput s\u0103 nu te deranjezi, c\u0103 \u00cemi pun singur? Toarn\u0103, toarn\u0103, frate! Nu vreau ghea\u0163\u0103, \u0219tii problemele mele cu g\u00e2tu\u2019\u2026 Cuburile de ghea\u0163\u0103 pluteau deja \u00cen apa topit\u0103 din t\u0103vi\u0163\u0103: mai mult de o or\u0103 de c\u00e2nd s-a instalat pe canapea \u0219i, c\u00e2nd se va hot\u0103r\u00ce s\u0103 dispar\u0103, o s\u0103 \u00cel ia prin surprindere, ca de fiecare dat\u0103. P\u00e2n\u0103 atunci, bea ca de la altul, \u00cen du\u0219m\u0103nie, \u0219i, c\u00e2nd are impresia c\u0103 nu e observat, \u00ce\u0219i rote\u0219te ochii prin camer\u0103, repede-repede. Se p\u00e2ndesc am\u00e2ndoi, de ani de zile, \u0219i toate meciurile se termin\u0103 cu remiz\u0103. \u0218i data urm\u0103toare c\u00e2nd intr\u0103 aici, \u00cen biroul lui, iar o s\u0103 \u00cencerce s\u0103-l prind\u0103 cu ceva, dar cu ce? Ce ar putea \u00cen\u0163elege unul ca el din revistele \u0219i c\u0103r\u0163ile str\u0103ine de biochimie? C\u00e2nd vrea s\u0103-\u0219i dea importan\u0163\u0103, strecoar\u0103 c\u00e2te un cuv\u00e2nt \u00cen ruse\u0219te, cu alte limbi str\u0103ine nu are curaj s\u0103 deschid\u0103 gura, te po\u0163i \u00centreba atunci cum de se ocup\u0103 cu ce se ocup\u0103?! Cum de face carier\u0103?! Simplu: a fost \u0219eful Direc\u0163iei de Securitate \u0219i Gard\u0103 a Nebunului! \u00cei tot d\u0103 \u00cenainte cu Facultatea lui de Istorie, dar el l-a dibuit c\u0103 \u0219i-a luat diploma la 40 de ani, \u0219i cum! \u00cen timp ce era \u0219ef pe toat\u0103 regiunea, se t\u00e2rau directorii de licee \u00cen genunchi la el! Nu cumva \u00cel nemul\u0163ume\u0219te ceva la nota lui? \u00cen st\u00e2nga \u0163ine h\u00e2rtia, dep\u0103rtat\u0103 mult de ochi, \u00cen dreapta paharul pe care \u00cel tot duce la gur\u0103, \u00centre genunchi str\u00e2nge diplomatul. Se \u00cencrunt\u0103 pentru c\u0103 cite\u0219te f\u0103r\u0103 ochelari sau nu \u00cei convine ceva din ce vede? * 4 martie 1986 Not\u0103 informativ\u0103 \nCu ocazia vizitei pe care am f\u0103cut-o \u00cen Italia \u00centre 19 ianuarie \u0219i 21 februarie 1986, ca invitat al universit\u0103\u0163ilor din Roma \u0219i Milano, am avut prilejul s\u0103 \u00cent\u00celnesc \u0219i pe unii fugari rom\u00e2ni din acea \u0163ar\u0103. \u00centors la Roma din Milano \u00cen ziua de 9 februarie 1986, mi s-a propus de c\u0103tre tov. ministru Const. Pleja s\u0103 fac o vizit\u0103 la Institutul European de Cercetare a Mediului Mediteranean din Neapole, condus de MANU TRAIAN, dat fiind c\u0103 am fost colegi de studii \u00cen tinere\u0163e. Tov. Pleja vroia s\u0103 verifice dac\u0103 TRAIAN MANU se bucur\u0103 de un bun renume printre cercet\u0103torii occidentali. Am acceptat, bucuros s\u0103 pot vedea acest institut \u0219i laboratorul despre care auzisem vorbindu-se \u00cen toate publica\u0163iile de specialitate. De comun acord cu tov. locotenent Matei Silviu, am trimis lui MANU o telegram\u0103, \u00centreb\u00cendu-l dac\u0103 are ceva \u00cempotriva vizitei mele la Neapole. Prin telegram\u0103 am primit r\u0103spunsul lui afirmativ \u00cenc\u00cet \u00cen ziua de 13 februarie a.c. am avut \u00cent\u00celnirea. Desigur, pentru a nu fi b\u0103nuit c\u0103 st\u0103 de vorb\u0103 cu un reprezentant al regimului nostru, MANU TRAIAN a preferat s\u0103 vorbim \u00cen limba italian\u0103, \u00cen tot timpul fiind de fa\u0163\u0103 un colaborator al s\u0103u. Numai \u00centr-o singur\u0103 sear\u0103 am putut vorbi circa 2 ore, \u00cen care mi-a povestit programul s\u0103u obi\u0219nuit de lucru, foarte \u00cenc\u0103rcat. Cercet\u0103rile recente le-a putut \u00centreprinde \u00cen colaborare cu SCHMIDT HEINRICH, directorul Institutului European similar din Hamburg, mare specialist. A\u0219a cum am ar\u0103tat \u00cen raportul meu am\u0103nun\u0163it prezentat pentru conformitate locotenentului Matei Silviu, TRAIAN MANU ar fi o achizi\u0163ie important\u0103 pentru folosul cauzei noastre. \u201eEmilian\u201d * Col\u0163urile buzelor sub\u0163iri se pungiser\u0103 \u00cen timp ce citea, dar, cum a pus foaia de-o parte, fa\u0163a i s-a luminat. Z\u00e2mbetul \u00cen\u0219el\u0103tor bonom, cu strung\u0103rea\u0163a nelini\u0219titoare \u00centre din\u0163ii la\u0163i, din fa\u0163\u0103. \u2014 \u2026Da\u2019 ai stat ceva, de data asta, toar\u0103\u0219u\u2019 academician! O lun\u0103 \u00cen cap, cam at\u00e2t, nu? O lun\u0103-n cap \u00cen Italia! Nu, n-o lua a\u0219a, n-am vrut s\u0103 zic c\u0103 te-ai distrat! P\u0103i, cine s\u0103 \u0219tie mai bine ca mine c\u0103 te-ai dus cu treab\u0103? Da\u2019 Institutu\u2019? Academia? A mers treaba p\u0103 roate \u00cen lips\u0103 sau, c\u00e2nd te-ai \u00centors, a trebuit s\u0103 dai jos cu m\u0103tura\u0219obolanii gra\u0219i de se suise pe mas\u0103? Ce spun io cu m\u0103tura? Cu mitraliera! A trebuit s\u0103 pui tunu\u2019 pe ei, este? Eee, uite c\u0103 mai \u0219tim \u0219i noi c\u00e2te ceva! C\u00e2nd te-a s\u0103rb\u0103torit la \u0219aizeci de ani, at\u00e2tea mii s\u0103 am eu, c\u00e2\u0163i d\u00e2ntre l\u0103ud\u0103tori \u00ce\u0163i purta s\u00e2mbetele! Amu\u0219ina p\u0103 la noi s\u0103 vaz\u0103 dac\u0103 e rost de ceva, nu \u0219i nu, c\u0103 \u0219i Toar\u0103\u0219u\u2019 a zis c\u0103 \u00cen \u0163ara asta nimeni nu e de ne-nlocuit! Mar\u0219 d-aici, \u0219acalilor, le-am dat o cizm\u0103-n bot la \u0219acali, de nu s-a v\u0103zut! ! Eee, uite c\u0103 mai punem \u0219i noi um\u0103ru\u2019, la o adic\u0103! Mi-a zis \u0219i f\u00e2r\u0163\u00e2ng\u0103ul de Matei, leg\u0103tura dumitale, nu e prost, chiar dac\u0103 \u00cenc\u0103 are ca\u0219 la gur\u0103, cum zice poporul, locotenentul Matei \u00cemi zice: toar\u0103\u0219u\u2019 colonel, da\u2019 de ce-l lucreaz\u0103 jigodiile astea p\u0103 academicianu\u2019 nostru? Noi te sus\u0163inem \u0219i crez c\u0103 nu mi-o iei \u00cen nume de r\u0103u c\u0103 \u0163i le spui de-a dreptu\u2019, din prietenie, dac\u0103 \u00cemi permi\u0163i, toar\u0103\u0219u\u2019 academician! \u2014 \u2026E reconfortant pentru mine s\u0103 \u0219tiu c\u0103 am sus\u0163inerea institu\u0163iei! Adic\u0103 persoane de \u00cencredere care \u00cemi cunosc valoarea \u0219i devotamentul! Chiar prietenie, dup\u0103 at\u00e2ta timp\u2026 Prietenie cu Satana \u00cen persoan\u0103! Care arat\u0103 ca un contabil bonom, cu o burtic\u0103 rotunjoar\u0103 sub costumul gri, spelb de blond \u0219i cu p\u0103rul cre\u0163. Unde-i sunt antrenamentele \u0219i orele de sal\u0103? Se vede c\u0103 nu mai face teren! Un contabil la GAS din satul lui, a\u0219a ar ar\u0103ta dac\u0103 i-ai scoate costumul first-class de la APACA \u0219i at\u00e2t ajungea dac\u0103 nu c\u0103dea, la \u00cenrolare, chiar \u00cen zona fierbinte, cu legionarii din mun\u0163i. S\u0103 fie un avertisment aluzia la du\u0219manii lui din Institut, la ciripitorii \u0103ia nenoroci\u0163i pe care i-a pus la punct \u00cen adunarea general\u0103? \u2014 ...Problema ar fi c\u0103 n-a ie\u0219it toate cum le-am g\u00e2ndit noi. Mi-a parvenit raportul \u0103l\u0103lant, am v\u0103zut c\u0103 omologii italieni nu \u0163i-a f\u0103cut oferta, docamdat\u0103 nu mi-a venit concluzile, e-n lucru, da\u2019 n-a\u0219 zice c\u0103 ne-a intoxicat. Mai \u0219tiu \u0219i io c\u00e2te ceva, am mai citit, am mai ascultat pe la al\u0163ii, n-am trecut ca o valiz\u0103 prin gar\u0103. Doar chiar dumneata, toar\u0103\u0219u\u2019 academican, ai confirmat c\u0103 data trecut\u0103 sim\u0163eau c\u0103 ai lor \u00ce\u0163i dau t\u00e2rcoale s\u0103 te aga\u0163e, d-aia te-am preg\u0103tit. Nu m\u0103 gr\u0103besc s\u0103 zic c\u0103 a fost pierdere de vreme, mai are anu\u2019 zile \u0219i \u0103\u0219tia umbl\u0103 cu limba scoas\u0103 dup\u0103 alde noi\u2026 Mai degrab\u0103 n-a\u0219 esclude c\u0103 exist\u0103 un tr\u0103d\u0103tor \u00centre noi, ai semnalat chiar dumneata c\u0103 parc-ar fi ceva scurgeri de informa\u0163ii. Pe l\u00e2ng\u0103 pl\u0103cerea de a sta la un pahar de vorb\u0103 cu Johnny Walker, d-asta m-am deplasat, vorbim alfel aici, da\u2019 te deranjeaz\u0103, toar\u0103\u0219u\u2019 academician, dac\u0103 aprinz o \u0163igar\u0103? \u2014 Deloc, deloc\u2026 Doar o s\u0103 \u00centredeschid pu\u0163in geamul\u2026 \u2014 Din partea mea, n-ai dec\u00e2t, io am cojocul meu, dumneata e\u0219ti mai \u0219ubred. * I-a strecurat-o, \u00cen timp ce i-a fluturat pe sub nas pachetul de Dunhill, s\u0103 \u0219tie ce s\u0103-i aduc\u0103 data viitoare! Fiecare fraz\u0103 a unui astfel de taler cu dou\u0103 fe\u0163e trebuie interpretat\u0103 ca prorocirea Pythiei! Secretomania \u00cen lupt\u0103 cu vanitatea, s\u0103 te fac\u0103 s\u0103 crezi c\u0103 e\u0219ti la m\u00e2na lor! \u00cel deprim\u0103 \u0219i primele zile din martie, f\u0103r\u0103 anotimp. Dac\u0103 te ui\u0163i, a\u0219a cum face el acum, la limbile anemice de z\u0103pad\u0103 c\u0103zute \u00cen timpul nop\u0163ii peste straturile din gr\u0103din\u0103 \u00cen care n-au mai r\u0103mas dec\u00e2t tulpinile \u00cennegrite, cu spinii muia\u0163i de umezeal\u0103, ale trandafirilor, po\u0163i foarte u\u0219or s\u0103 te crezi \u00cen noiembrie sau ianuarie. Chelit de frunze, teiul se deseneaz\u0103 uscat \u0219i negru, pe un cer plumburiu, la fel de murdar ca fa\u0163ada murdar\u0103 a casei de vizavi. Pe trotuar, v\u00e2ntul a dispus praful sub\u0163ire \u00cen figuri ciudate, ca apa m\u0103rii, dup\u0103 ce se retrage de pe nisip. Are \u00cenc\u0103 \u00cen memorie, proasp\u0103t, albastrul intens al Mediteranei\u2026 \u2014 \u2026Spui c\u0103 ai \u00cent\u00e2lnit ceva fugari rom\u00e2ni care ne denigreaz\u0103 \u0163ara \u0219i l-ai luat \u00cen studiu pe acest... Manu Traian. Chiar ai avut impresia c\u0103 e chiar o mare scul\u0103 de bascul\u0103 la ei, acolo, s\u0103 merite s\u0103 ne ocup\u0103m de el? L-am dat \u00cen verificare la cartotec\u0103, cu specificarea s\u0103 se adune informa\u0163ii de cum e cunoscut, c\u0103 urmeaz\u0103 a fi pus \u00cen lucru, dar \u0103\u0219tia mi-a raportat c\u0103 n-au nimic despre el! L-a a\u0219teptat s\u0103 \u00cenchid\u0103 geamul ca s\u0103 intre \u00cen sf\u00e2r\u0219it \u00cen subiect \u0219i, c\u00e2nd a vrut s\u0103-i umple iar paharul, l-a acoperit cu palma \u0219i a rostit clasicul lui Ag\u00e2p! Se repede s\u0103-i r\u0103spund\u0103, doar-doar l-o vedea mai repede plecat: \u2014 Aaa! Categoric! Categoric, tovar\u0103\u0219ul Ispas! Tovar\u0103\u0219ul colonel! Chiar \u0219i numai postul lui Traian Manu ne d\u0103 suficiente informa\u0163ii despre rela\u0163iile \u00cenalte de care dispune! A\u0219a cum am ar\u0103tat \u00cen raportul meu am\u0103nun\u0163it depus la ambasad\u0103, Traian Manu trebuie neap\u0103rat folosit! Neap\u0103rat! Insist s\u0103 cite\u0219ti acum \u0219i pagina cu referin\u0163a! \u2014 Insi\u0219ti, ca s\u0103 scapi mai repede de mine! Eee, uite c\u0103 te-ascult! \n4 martie 1986 Referin\u0163e despre Manu Traian \nCercet\u0103tor merituos, MANU TRAIAN s-a distins ca student printr-o inteligen\u0163\u0103 remarcabil\u0103, printr-o preg\u0103tire serioas\u0103 mai ales \u00cen chimie, a dovedit mult\u0103 pricepere \u00cen biologie, \u0219tiin\u0163ele naturale, dar \u0219i la latin\u0103 \u0219i greac\u0103. A urmat cursurile Universit\u0103\u0163ii din Bucure\u0219ti, ambele sec\u0163ii, \u0218tiin\u0163ele Naturii \u0219i Clasicele, la Litere, \u00cen acela\u0219i timp cu mine, cu care ocazie ne-am \u0219i cunoscut, cunoa\u0219tere care a continuat pe perioada studiilor \u00cen str\u0103in\u0103tate la Universitatea din Montpellier. Vrednic. Atitudini modeste. Coleg excelent c\u00cet a fost \u00cen \u0219coal\u0103, caracter vesel, comunicativ, \u00cendatoritor. Atitudine politic\u0103 foarte discret\u0103. A refuzat s\u0103 se \u00centoarc\u0103 \u00cen \u0163ar\u0103 dup\u0103 r\u0103zboi c\u00cend din acest motiv i s-a retras cet\u0103\u0163enia. \u00cen ultimul deceniu s-a impus aten\u0163iei biologilor francezi \u0219i italieni care i-au \u00cencredin\u0163at misiuni importante. A avut misiuni importante \u0219i din partea organiza\u0163iei UNESCO. Am dus o munc\u0103 de l\u0103murire sus\u0163inut\u0103 cu el pentru a-l determina s\u0103 accepte s\u0103 aib\u0103 rela\u0163ii cu oficialit\u0103\u0163ile rom\u00e2ne\u0219ti \u0219i s\u0103 accepte vizita \u00cen \u0163ar\u0103, de\u0219i nu este propus\u0103 de noi, ci de Centrul Cultural Austriac. \u201eEmilian\u201d * \u2014 \u2026Da\u2019 ce leg\u0103turi are \u0103sta-n \u0163ar\u0103? \u2014 \u2026Sus\u0163ine c\u0103 de treizcei de ani nu are nici o leg\u0103tur\u0103 cu familia. \u2014 \u2026Are, \u00cen schimb, cu cuibul de vipere de la Europa Liber\u0103! S\u0103 nu-mi spui c\u0103 nu-i a\u0219a! \u2014 Din ce am dedus eu, frecventeaz\u0103 cercuri \u0219tiin\u0163ifice \u0219i chiar oficiale \u00cenalte\u2026 Dar, fire\u0219te, ca toat\u0103 genera\u0163ia lui, mai are \u0219i rela\u0163ii cu cercurile ostile din emigra\u0163ie... A \u00cencercat s\u0103 evite subiectul, dar eu nu l-am l\u0103sat\u2026 \u2014 \u0218i cet\u0103\u0163enia, \u00cen ce condi\u0163ii i s-a luatcet\u0103\u0163enia? \u2014 Spre deosebire de mine, el a refuzat s\u0103 se \u00centoarc\u0103, dup\u0103 r\u0103zboi. \u2014 E \u00cenr\u0103it, e veninos, e resentimentar, nu-i a\u0219a? \u2014 ...\u0218tiu \u0219i eu? ! E drept, l-am reg\u0103sit reticent, suspicios. \u2014 Dac\u0103 nu ai g\u0103sit ocazia s\u0103 vorbi\u0163i \u00centre patru ochi, a\u0219 zice c\u0103 nici aici deplasarea nu prea \u0219i-a atins scopul! Acum are tupeul s\u0103 scoat\u0103 direct col\u0163ii! M\u00e2ine, chiar m\u00e2ine se va duce la Cancelaria Ceceului, la Biroul de Documentare-Informare, s\u0103 lase \u0219i acolo rapoartele, s\u0103 fie sigur c\u0103 se contrabalanzeaz\u0103 cu raportul mitocanului \u0103stuia! Dar, p\u00e2n\u0103 atunci, se gr\u0103be\u0219te s\u0103-i dea replica: \u2014 Aceasta a fost doar prima \u00centrevedere, tovar\u0103\u0219ul colonel! Cu toate precau\u0163iile lui Traian Manu, a doua sear\u0103 misiunea era realizat\u0103. L-am auzit, \u00cen prima sear\u0103, pe colaborator cer\u00e2ndu-i s\u0103-l \u00cenvoiasc\u0103 a doua zi mai devreme. \u0218i atunci, f\u0103r\u0103 s\u0103 \u00cel mai anun\u0163 dinainte, m-am \u0219i \u00cenfiin\u0163at! I-am spus lui Traian Manu c\u0103 eram prin zon\u0103, c\u0103 a\u0219 vrea s\u0103 v\u0103d muzeele\u2026 \u2014 Frec\u0163ii d-astea! \u0218i? A mu\u0219cat? \u00cen raport este vorba despre o invita\u0163ie a nu \u0219tiu cui, s\u0103 vie omu\u2019 dumitale \u00cen \u0163ar\u0103. Vorba e: vine sau nu vine? \u2014 Am dus o munc\u0103 de l\u0103murire sus\u0163inut\u0103 cu el s\u0103-l determin s\u0103 accepte vizita. I-am reamintit \u00cent\u00e2mpl\u0103ri comune din tinere\u0163e, s-a destins \u0219i mi-a povestit \u0219i el. Argumentul a fost c\u0103 vizita nu este propus\u0103 de noi, ci de propriul lor centru cultural, hai, Traiane, i-am zis, nu fi mai catolic ca Papa! N-ai \u00cencredere nici \u00cen ai t\u0103i? \u2014 Dar \u00cen dumneata are \u00cencredere? \u2014 A ajuns s\u0103 \u00cemi spun\u0103 (r\u00e2de) c\u0103 a citit \u0219i unele articole publicate de mine, i se mai \u00cent\u00e2mpl\u0103 s\u0103 citeasc\u0103 presa rom\u00e2neasc\u0103. \u0218i m-a luat a\u0219a, peste umeri, \u0219i mi-a \u0219optit s\u0103 nu mai fac politic\u0103! (\u0162an\u0163o\u0219.) Eu i-am r\u0103spuns c\u0103 sunt angajat ca om de \u0219tiin\u0163\u0103 \u00cen ceea ce scriu \u0219i\u2026 \u2014 Data viitoare s\u0103 \u00cemi spui ce mai este pe la Academie! A, era s\u0103 uit! Treci cu decontul de valut\u0103 pe la Oficiu, la casierie! \u2014 ...Nu uita sticla dumitale! M-am g\u00e2ndit s\u0103 mai \u00cencerci \u0219i altceva! Cum, cuno\u0219ti \u0219i Chivas Royal? Sper s\u0103 mai am alt\u0103 ocazie \u0219i s\u0103 te surprind! \u0218i \u00cenc\u0103 o dat\u0103 felicit\u0103ri! Data viitoare, direct ministru de Interne! * \u2014 ...Ar\u0103\u0163i cam pleo\u0219tit, daddy! Te-a obosit \u0103sta, cine e? Dac\u0103 ie\u0219eai s\u0103-mi spui, \u00cel f\u0103ceam eu s\u0103 plece\u2026 De ce ai deschis geamul iar? \u0218i-a\u0219a caloriferele nu merg\u2026 \u2014 Fii dr\u0103gu\u0163\u0103, Teodora, \u0219i spune-i \u0219oferului s\u0103 fie ma\u0219ina preg\u0103tit\u0103 peste un sfert de or\u0103! \u00cen zece minute! \u0218i las\u0103 geamul deschis, darling! S\u0103 se duc\u0103 mirosul! \n", " Callypso nu vrea s\u0103 uite \u2014 ...Nimeni nu \u00cen\u0163elege mai bine ca mine nostalgia dup\u0103 locul copil\u0103riei\u2026 Ai da oric\u00e2t ca s\u0103 te treze\u0219ti iar \u00cen acel timp c\u00e2nd p\u0103rin\u0163ii tr\u0103iau, chiar dac\u0103 te mai for\u0163au uneori s\u0103 mergi pe alt drum dec\u00e2t \u0163i-ai fi dori tu\u2026 Totu\u0219i, ei erau cei care purtau greut\u0103\u0163ile vie\u0163ii\u2026 \u0218i ea, ce caut\u0103 ea acolo, dup\u0103 \u0219apte ani? De ce a venit ca o somnambul\u0103 pe drumul vechi, de la \u0219coal\u0103 la fosta cas\u0103? De ce \u00centinde m\u00e2na spre zidul proasp\u0103t tencuit pe care nici nu se mai vede urma fostei sonerii \u0219i a\u0219teapt\u0103 s\u0103 vin\u0103 tata sau mama sau Klara sau Walter s\u0103 deschid\u0103 u\u0219a \u0219i peste Hauptstrasse s\u0103 se reverse sunetele de pian \u0219i vioar\u0103 din salonul unde azi s-a f\u0103cut focul, pentru c\u0103 e sear\u0103 de muzic\u0103? \u2013\u2013 Dar s\u0103 te expui, cum faci tu, acum, riscurilor \u0219i s\u0103 supor\u0163i at\u00e2tea emo\u0163ii de ce? Nu te po\u0163i \u00centoarce \u00centr-un loc, sper\u00e2nd c\u0103 te \u00centorci \u00cen timp, crede-m\u0103, dragul meu! Ceea ce vrei tu s\u0103 reg\u0103se\u0219ti nu mai exist\u0103 nic\u0103ieri altundeva dec\u00e2t \u00cen mintea ta\u2026 Rozul, verdele, albul fulger\u0103 \u00cen goana bicicletei, corole roz-albe, vi\u0219ini japonezi, magnolii, cire\u0219i \u00cenflori\u0163i \u00cen gr\u0103dini, \u0219i ea pedaleaz\u0103 f\u0103r\u0103 nici o grab\u0103, pentru c\u0103 e prea frumos afar\u0103 ca s\u0103 se gr\u0103beasc\u0103. De pe pod vede Rinul verde, p\u00e2n\u0103 departe, spuma alb\u0103, ridicat\u0103 peste ecluze, copacii albi, \u00cenflori\u0163i pe dealurile verzi, aude clopotul catedralei, \u0219i legat\u0103 la ochi ar \u0219ti s\u0103 fac\u0103 drumul \u0103sta de la \u0219coal\u0103 la casa de pe Hauptstrasse. * \u2014 \u2026\u0162ii minte c\u00e2nd ai venit \u00cen or\u0103\u0219elul meu pentru prima oar\u0103? Te-am a\u0219teptat la gar\u0103 \u0219i ne-am plimbat pe str\u0103zi. C\u00e2nd ne-am a\u0219ezat afar\u0103, \u00cen curtea interioar\u0103 a unei cofet\u0103rii de pe Hauptstrasse, tu ai fost surprins s\u0103 descoperi c\u0103 \u00cenghe\u0163ata e la fel de bun\u0103 ca \u0219i cea din Italia \u0219i c\u0103 \u00cen cl\u0103direa aceea m\u0103 n\u0103scusem eu. \u0162i-am ar\u0103tat chiar \u0219i fereastra camerei mele de alt\u0103dat\u0103. Nu-mi mai aduc aminte dac\u0103 \u0163i-am povestit \u0219i cum, la vreo \u0219apte ani dup\u0103 ce ne mutaser\u0103m de acolo \u0219i locuiam la periferie, \u00cen Bergstrasse, am plecat, dup\u0103 ore, de la \u0219coal\u0103 pe biciclet\u0103, ca o somnambul\u0103, la fosta noastr\u0103 locuin\u0163\u0103 de pe Hauptstrasse\u2026 \u0218i ea, de ce mai \u00centinde m\u00e2na spre soneria smuls\u0103 din zid de ani de zile \u0219i sp\u0103rtura astupat\u0103 \u0219i tencuit\u0103 \u0219i u\u0219a, pe care, c\u00e2ndva, intrau ei to\u0163i, \u00cencuiat\u0103 \u0219i descuiat\u0103 de m\u00e2ini str\u0103ine, p\u00e2n\u0103 \u00cen clipa c\u00e2nd o va smulge din \u0163\u00e2\u0163\u00e2ni suflul bombei? Ce mai c\u0103uta ea acolo, dup\u0103 dou\u0103zeci de ani? \u2014 ...Mi-a fost frig \u00cen casa aceea toat\u0103 copil\u0103ria! Era prea costisitor s\u0103 \u00cenc\u0103lze\u0219ti camerele mari, cu plafonul foarte \u00cenalt. Cu excep\u0163ia serilor de muzic\u0103 \u0219i a s\u0103rb\u0103torilor, iarna focul se f\u0103cea zilnic doar \u00cen sufrageria unde st\u0103team cu to\u0163ii. Salariul de avocat al tatei, care refuzase s\u0103 intre \u00cen NSDAP, la na\u0163ional-sociali\u0219ti, ne ajungea tot mai greu, taxele pentru \u0219colile noastre, logodna Klarei cu Hermann\u2026 M\u00e2na tatei str\u00e2ns\u0103 pe toarta cafetierei toarn\u0103 grijulie lichidul sub\u0163iat, maroniu. \u2014 \u2026Pune-\u0163i azi lapte c\u00e2t vrei, Christa! Prin\u0163ul ne-a trimis trimis cadou dou\u0103 sticle\u2026 Cele cinci ce\u0219ti de por\u0163elan a\u0219ezate la distan\u0163e egale, l\u00e2ng\u0103 felia sub\u0163ire de p\u00e2ine, cu miez umed. \u2014 Nu arunca\u0163i nici o firimitur\u0103, copii! Face\u0163i economie\u2026 Gheata peticit\u0103 a lui Walter atinge pe sub mas\u0103 gheata ei peticit\u0103, ieri diminea\u0163\u0103 au desenat \u00cempreun\u0103 pe dalele din curte, cu cret\u0103 colorat\u0103, popouri din care ie\u0219eau excremente, ce r\u0103u s-a sup\u0103rat mama c\u00e2nd a v\u0103zut! Dar m\u00e2ine o s\u0103 se fac\u0103 \u00cen toat\u0103 casa foc, pentru c\u0103 e s\u00e2mb\u0103t\u0103 \u0219i e sear\u0103 de muzic\u0103\u2026 \u2014 C\u00e2nd am venit atunci, pe biciclet\u0103, la fosta noastr\u0103 cas\u0103, tata era pe front, depresia mamei se agravase. Poate am vrut s\u0103 m\u0103 \u00centorc cu ani \u00cen urm\u0103, pe vremea c\u00e2nd singura noastr\u0103 problem\u0103 erau lipsurile \u0219i s\u0103r\u0103cia. Sau poate nu m\u0103 obi\u0219nuisem s\u0103 locuiesc \u00cen Bergstrasse \u0219i m\u0103 sim\u0163eam prost fa\u0163\u0103 de colegele care \u0219tiau c\u0103 vin de la marginea ora\u0219ului, pe biciclet\u0103. Oricum, atunci c\u00e2nd m-am trezit acolo, cu m\u00e2na \u00centins\u0103 spre soneria care nu mai exista de ani de zile, mi-a fost greu s\u0103-mi explic, chiar \u0219i mie, de ce venisem. De ce st\u0103 \u00cen strad\u0103 \u0219i prive\u0219te nedumerit\u0103 geamul p\u00e2n\u0103 la care ajung crengile platanului? Ce bine \u0219tie cum \u00cenainteaz\u0103 umbra crengilor \u00cenfrunzite de la ceas la ceas, acoperind pe r\u00e2nd col\u0163urile camerei ei, la aceast\u0103 vreme de sf\u00e2r\u0219it de aprilie\u2026 C\u00e2nd deschide geamul, crengile \u00cenfrunzite \u00cei intr\u0103 \u00cen odaie cu mirosul de verde, melodios, cu lumina aurie, catifelat\u0103, Sonate f\u00fcr Klavier und Violine nr. G-dur op. 72 von Johannes Brahms, ea coboar\u0103 capacul pianului, merge p\u00e2n\u0103 \u00cen dreptul ferestrei \u0219i prive\u0219te ca \u00cen somn copacii albi, \u00cenflori\u0163i pe dealurile verzi, p\u00e2n\u0103 c\u00e2nd soarele coboar\u0103 \u00cen spatele lor \u0219i se fac galbeni, se fac ro\u0219ii, se fac negri. * \u2014 P\u0103rin\u0163ii se deciseser\u0103 dup\u0103 multe ezit\u0103ri s\u0103 v\u00e2nd\u0103 casa de pe Hauptstrasse care apar\u0163inuse familiei, c\u00e2teva genera\u0163ii la r\u00e2nd, \u0219i s\u0103 ne mut\u0103m, \u00centr-una mai mic\u0103, la periferie, pe Bergstrasse. Era de altfel ceva obi\u0219nuit, dup\u0103 r\u0103zboiul pierdut venise criza, se vindeau curent propriet\u0103\u0163i vechi, chiar \u0219i castele! Papet\u0103ria de l\u00e2ng\u0103 noi era a unui prin\u0163 care ajunsese s\u0103-\u0219i serveasc\u0103 chiar el clien\u0163ii. \u00centr-o zi a \u00cenchis-o, a v\u00e2ndut \u0219i a plecat \u00cen Elve\u0163ia. Era un om gentil, dar foarte prudent, a sim\u0163it ce se apropie \u0219i nu mai vroia s\u0103 \u00cendure alt r\u0103zboi\u2026 De ce se uit\u0103 nedumerit\u0103 lafosta lor gr\u0103din\u0103, plin\u0103 de doamne cu copii, paharele de cristal \u0219i linguri\u0163ele de argint lic\u0103resc \u00cen soare \u0219i ei \u00cenghit lacom, la m\u0103su\u0163ele albe, cochete, imensele por\u0163ii de \u00cenghe\u0163at\u0103, cu pi\u0219coturi aurii \u00cenfipte \u00cen mormanele de fri\u0219c\u0103, f\u0103r\u0103 s\u0103 \u0219tie, a\u0219a cum nici ea, care se uit\u0103 cu jind la ei, nu \u0219tie, c\u0103 peste trei luni vor fi bombardamentele? \u2014 Chiar a doua zi dup\u0103 ce a cump\u0103rat casa noastr\u0103, noul proprietar, un \u00cembog\u0103\u0163it de r\u0103zboi, a \u00cenceput s-o renoveze: i-a d\u0103r\u00e2mat pere\u0163ii, a mutat u\u0219ile, a instalat un mobilier alb, de cofet\u0103rie, iar fosta noastr\u0103 gr\u0103din\u0103 a devenit o curte interioar\u0103, \u00cen care vara se m\u00e2nca \u00cenghe\u0163at\u0103. A sacrificat c\u00e2\u0163iva copaci, dar platanul din fa\u0163a ferestrei mele sc\u0103pase. A avut m\u00e2n\u0103 bun\u0103, casa de pe Hauptstrasse a sc\u0103pat la bombardament ca prin minune, spre deosebire de cea din Bergstrasse, unde locuiam cu mama \u0219i Klara. Aici s-au spart doar geamurile \u0219i u\u0219a a fost smuls\u0103 de suflul bombei. A r\u0103mas p\u00e2n\u0103 azi cofet\u0103rie, chiar dac\u0103 proprietarii s-au tot schimbat\u2026 Ce altceva mai po\u0163i s\u0103 faci dec\u00e2t s\u0103 tragi spre tine bicicleta rezemat\u0103 de zidul str\u0103in \u0219i s\u0103 cobori \u00cencet, ca \u00cen somn, pe Hauptstrasse, s\u0103 nu te ui\u0163i nici \u00cen dreapta, nici \u00cen st\u00e2nga, s\u0103 te ui\u0163i doar \u00cenainte. Ce vezi acolo? Nimic, doar un ou de ciocolat\u0103 imens, acoperit de o glazur\u0103 multicolor\u0103 roz-alb-fistic, \u00cempodobit cu panglici roz \u0219i \u00cenconjurat de iepura\u0219i de ciocolat\u0103, \u00cen vitrina cofet\u0103riei care a fost casa noastr\u0103. Pentru c\u0103 mai e numai o s\u0103pt\u0103m\u00e2n\u0103 p\u00e2n\u0103 la Pa\u0219te \u0219i mai sunt doar trei s\u0103pt\u0103m\u00e2ni p\u00e2n\u0103 la bombardamente. \u2014 ...Asta trebuie s\u0103 fi fost la aproape un an dup\u0103 ce tata primise ordinul de concentrare, \u0163in minte plicul galben-murdar care a schimbat atmosfera din cas\u0103 \u0219i cum Walter \u0219i cu mine l-am condus la la gar\u0103. Primeai motivare s\u0103 lipse\u0219ti de la toate orele dac\u0103 un membru al familiei pleca pe front. Am mers la gar\u0103 numai noi trei, mamei i se f\u0103cuse r\u0103u tocmai c\u00e2nd ie\u0219eam pe u\u0219\u0103 \u0219i am l\u0103sat-o acas\u0103\u2026 \u0218i a\u0219a o s\u0103 r\u0103m\u00e2i doar tu s\u0103 vezi la fiecare Pa\u0219te un ou de ciocolat\u0103 imens printre iepura\u0219i de mar\u0163ipan \u00cen vitrina cofet\u0103riei instalate \u00cen fosta voastr\u0103 cas\u0103, \u00cen care v-a fost at\u00e2t de frig \u00cempreun\u0103. \u0218i poate certurile voastre din ultima vreme erau ale unor f\u0103pturi exasperate, care presim\u0163eau c-au s\u0103 moar\u0103. C\u0103 mama \u0219i Klara aveau s\u0103 moar\u0103 la bombardamente, c\u0103 Walter va muri l\u00e2ng\u0103 Berlin, f\u0103r\u0103 s\u0103 \u0219tie de ce este a\u0219a de \u00cenver\u0219unat, f\u0103r\u0103 s\u0103 fi apucat s\u0103 arunce \u00cen vreun tanc grenada pe care o str\u00e2ngea \u00cen m\u00e2na transpirat\u0103, \u00cengust\u0103. Numai c\u0103 exact cum, exact c\u00e2nd a murit Walter tu nu vei mai afla niciodat\u0103. Tu n-ai s\u0103 mai \u0219ti dac\u0103 tata a fost executat ca dezertor sau a murit, un schelet ur\u00e2t mirositor, cu m\u00e2inile \u0219i picioarele degerate, cangrenate \u00centr-o min\u0103 siberian\u0103. Pa\u0219ii lui istovi\u0163i, \u00cempleticindu-se \u00cen z\u0103pad\u0103, excremente, s\u00e2nge, s\u00e2rm\u0103 ghimpat\u0103\u2026 Tat\u0103... C\u0103ldura trupului mare \u0219i ocrotitor care te duce adormit\u0103 \u00cen bra\u0163e, sc\u00e2r\u0163\u00e2itul z\u0103pezii sub pa\u0219ii ap\u0103sa\u0163i ai tatei. * Suntem al\u0163i oameni \u0219i tr\u0103im alt\u0103 via\u0163\u0103, spunea \u00cen\u0163eleptul Hermann, c\u00e2nd \u00cencerca s\u0103 \u00cei povesteasc\u0103, se ferea de amintirile lui din Ucraina, de execu\u0163iile preventive ale unor localnici evrei \u0219i partizani, f\u0103cute de Einsatzgruppe, la care \u0219i el, ca \u0219i al\u0163ii din Wehrmacht, asistase \u2013 poate uneori chiar d\u0103duse o m\u00e2n\u0103 de ajutor? Avea \u0219i el de uitat co\u0219marurile lui, conservele expirate, diareea \u0219i frigul inuman din tran\u0219eele de la Stalingrad, de care amintea c\u00e2teodat\u0103, lupta cu ghearele \u0219i cu din\u0163ii pentru un loc \u00cen camioanele retragerii, \u00cen mijlocul unei mul\u0163imi de solda\u0163i s\u0103lb\u0103tici\u0163i, piciorul amputat de la genunchi \u00cen compartimentul sanitar al trenului care sc\u0103pase, la distan\u0163\u0103 de dou\u0103 zile, de lovitura de stat a englezilor, de coniven\u0163\u0103 cu ru\u0219ii, la Bucure\u0219ti? \u00ce\u0219i \u00cenghi\u0163ise \u0219i el amintirile, a\u0219a cum \u0219i ea le \u00cenghi\u0163ise pe ale ei, sau nu au avut destui ani de tr\u0103it \u00cempreun\u0103, pentru ca, tot povestite, ele s\u0103-\u0219i piard\u0103 t\u0103i\u0219ul, s\u0103 nu mai doar\u0103? Iar dac\u0103 nici lui Hermann nu i-a putut povesti tot, tot, tot, de ce se tot str\u0103duie\u0219te s\u0103 i le spun\u0103 lui Traian, care mo\u0163\u0103ie, neatent, cu ochii la autostrad\u0103? \u2014 ...Drumul \u0103sta \u00cencepe s\u0103 fie prea lung pentru v\u00e2rsta noastr\u0103. Mult, nu mai e \u0219i n-a\u0219 vrea, tocmai acum, s\u0103 adorm la volan. Dar \u00cencearc\u0103 \u0219i tu s\u0103 r\u0103m\u00e2i treaz, pentru c\u0103 \u00cen dou\u0103 ore, \u00ce\u0163i promit, o s\u0103 fim \u00cen hotelul nostru, la cin\u0103\u2026 Bine\u00cen\u0163eles, dac\u0103 nu gre\u0219esc intrarea\u2026 Prin geamul ma\u0219inii, aceea\u0219i autostrad\u0103 monoton\u0103, f\u0103r\u0103 sf\u00e2r\u0219it. Soarele orbitor de alb prin care trec femeia \u0219i b\u0103rbatul \u00cembr\u0103ca\u0163i \u00cen negru: dou\u0103 siluete eterne, \u00cencremenite, solemne. Ei sunt la fel ca atunci c\u00e2nd el a ajuns aici, dar, Doamne, c\u00e2t\u0103 schimbare! Iar el a tr\u0103it aici suficient de mult c\u00e2t s\u0103-\u0219i aminteasc\u0103 aceast\u0103 \u0163ar\u0103, noua lui \u0163ar\u0103, a\u0219a cum era c\u00e2nd a venit\u2026 Cristos \u00e9 fermata a Eboli. Atunci, \u00cenainte de r\u0103zboi, Cristos se oprise la Eboli, dar pe urm\u0103 a mers mai departe\u2026 Unde sunt mla\u0219tinile, unde-s \u0163\u00e2n\u0163arii, latifundiile \u0219i malaria? Uite cur\u0163i cu dou\u0103 automobile, livezi de portocali \u0219i m\u0103slini \u00cen locul stufului de alt\u0103dat\u0103, c\u00e2mpurile \u00cengrijite\u2026 Se bucur\u0103 de ele, pentru c\u0103 aceasta este acum \u0163ara lui, dar Christa de ce e at\u00e2t de posomor\u00e2t\u0103? S-a r\u0103t\u0103cit \u00cen amintirile ei, a\u0219a cum face c\u00e2nd iese de pe autostrad\u0103 \u0219i pierde, de fiecare dat\u0103, intrarea \u00cen ora\u0219. \n", " Dosar \u201eSavantul\u201d \nFila nr. 18 Sursa: \u201eEmilian\u201d \nNot\u0103 informativ\u0103 \n\u00centre 16-29.IV.1986 sursa a f\u0103cut o deplasare \u00cen Italia pentru a participa la al 13-lea Congres Interna\u0163ional de Biosfer\u0103 \u0219i Ecologie, la Neapole \u0219i la Consf\u0103tuirea Academiei de \u0218tiin\u0163e a Italiei, la Roma. \u00cen c\u0103l\u0103torie sursa a fost \u00censo\u0163it\u0103 de mai mul\u0163i colaboratori ai Institutului Academiei RSR (acad. Caius Berciu, Teodora Stan, Costin Enache). To\u0163i au avut \u00cen timpul c\u0103l\u0103toriei o foarte bun\u0103 comportare. Activitatea \u0219tiin\u0163ific\u0103 s-a desf\u0103\u0219urat normal. Fiind invitat oficial la cel de al 13-lea Congres Interna\u0163ional de Biosfer\u0103 \u0219i Ecologie, sursa a luat contact cu mai mul\u0163i speciali\u0219ti italieni \u0219i str\u0103ini rezult\u00cend urm\u0103toarele: 1. \u00cen baza indica\u0163iilor primite din \u0163ar\u0103, sursa a folosit orice prilej spre a ar\u0103ta simpatia sa personal\u0103 pentru poporul italian \u0219i stima pentru biologii italieni. Astfel, \u00cen ziua de 27 aprilie, la masa de adio, fiind invitat s\u0103 vorbeasc\u0103 \u00cen numele oaspe\u0163ilor str\u0103ini, sursa a f\u0103cut \u00cen mod public un discurs \u00cen acest sens, ad\u0103ug\u00cend c\u0103 pentru rom\u00e2ni latinitatea a fost mult timp un zid de ap\u0103rare. Acest lucru a pl\u0103cut mult italienilor, dar a iritat pe un t\u00cen\u0103r comunist spaniol (se pare disident filo-chinez), care a \u0163inut s\u0103 declare c\u0103 nu este de acord cu acest discurs. Italienii au \u0163inut s\u0103 se scuze. Sursa a c\u0103utat \u00cens\u0103 s\u0103 creeze o atmosfer\u0103 de \u00cencredere \u00cen jurul s\u0103u, \u00cenc\u00cet acest incident i-a folosit. Era exact o atmosfer\u0103 necesar\u0103 unei eventuale contact\u0103ri a lui din partea organelor de informa\u0163ii italiene. Faptul \u00cens\u0103 nu s-a produs, nici \u00cen aceast\u0103 parte a c\u0103l\u0103toriei, nici mai t\u00cerziu, la Roma \u0219i Floren\u0163a, unde sursa s-a oprit \u00cen drum spre cas\u0103. 2. \u00cenc\u0103 din momentul c\u00cend s-a instalat la hotel, sursa a fost \u00cen\u0219tiin\u0163at\u0103 c\u0103 cineva de la Siguran\u0163a italian\u0103 o a\u0219teapt\u0103 la intrare. F\u0103r\u0103 \u00cendoial\u0103, func\u0163ionarul de la recep\u0163ia hotelului Delfinul \u00cen\u0219tiin\u0163ase c\u0103 nici sursa, nici fiica sa, Teodora Stan, care o \u00censo\u0163ea, nu aveau viza special\u0103 pentru portul militar unde s\u00cent bazele militare NATO, zon\u0103 interzis\u0103. \u00cen momentul c\u00cend sursa d\u0103dea l\u0103muriri c\u0103 nu fusese \u00cen\u0219tiin\u0163at \u00cenainte de necesitatea acestei vize, au intervenit organizatorii, explic\u00cend c\u0103 este vorba despre un oaspete cu \u00cenalt grad \u0219tiin\u0163ific, vicepre\u0219edintele Academiei Rom\u00e2ne. Func\u0163ionarul respectiv, care a fost tot timpul politicos, a promis c\u0103 va raporta situa\u0163ia \u0219i c\u0103 \u00cen cur\u00cend se va putea da un r\u0103spuns. R\u0103spunsul a fost favorabil \u0219i s-a extins \u0219i asupra delega\u0163ilor unguri \u0219i polonezi. \u00cen tot timpul congresului acest func\u0163ionar de la Siguran\u0163\u0103 a avut misiunea s\u0103 ne supravegheze, ceea ce a \u0219i f\u0103cut \u00cen chip deschis, de aceea deplas\u0103rile \u00cen zona bazelor militare nu s-au putut efectua. Coordonatele \u0219i fotografiile luate din p\u0103cate de la distan\u0163\u0103 mare au fost predate Consulatului. Nu o dat\u0103 sursa s-a \u00cent\u00celnit \u00cen sala congresului cu func\u0163ionarul Siguran\u0163ei, inclusiv \u00cen ultima sear\u0103, la recep\u0163ie, era prezent. 3. Dup\u0103 congres, delega\u0163ii rom\u00e2ni au fost oaspe\u0163ii lui MANU TRAIAN, care le-a ar\u0103tat laboratoarele, universitatea \u0219i a insistat ca studen\u0163ii rom\u00e2ni s\u0103 aib\u0103 posibilitatea s\u0103 primeasc\u0103 bursele oferite de statul italian. Sursa a spus c\u0103 va comunica, \u00cen calitatea sa de vicepre\u0219edinte al Academiei, superiorilor s\u0103i acest lucru. MANU TRAIAN i-a comunicat sursei c\u0103 opinia public\u0103 italian\u0103 \u0219i toate autorit\u0103\u0163ile s\u00cent profund \u00cengrijorate de prezen\u0163a flotei sovietice \u00cen Mediterana. Intelectualii cu care sursa a discutat (fie din partidele progresiste, fie din cele guvernamentale) erau v\u0103dit preocupa\u0163i de politica sovietic\u0103 \u00cen Europa, at\u00cet \u00cen Occident c\u00cet \u0219i \u00cen lag\u0103rul socialist, iar sursa a afirmat politica de independen\u0163\u0103 \u0219i neamestec \u00cen treburile altor popoare, promovat\u0103 de \u0163ara noastra, \u00cen frunte cu pre\u0219edintele nostru, N. Ceau\u0219escu. Sursa a insistat asupra lui MANU TRAIAN ca acesta s\u0103 \u00ce\u0219i repete c\u0103l\u0103toria \u00cen Rom\u00e2nia cu ocazia invita\u0163iei primite pentru luna august, anul curent, proiect fa\u0163\u0103 de care susnumitul are reticen\u0163e, alimentate \u0219i de so\u0163ia lui, german\u0103 de origine, care refuz\u0103 \u00cen continuare s\u0103 \u00cel \u00censo\u0163easc\u0103 \u00cen eventuala c\u0103l\u0103torie \u00cen Rom\u00e2nia. Agentul Emilian l-a \u00cendemnat pe MANU TRAIAN s\u0103 accepte o vizit\u0103 \u00cen \u0163ar\u0103 \u0219i i-a adus argumente c\u0103 nu risc\u0103 nimic. De asemenea sursa a c\u0103utat pe baza rela\u0163iei personale stabilite cu MANU TRAIAN s\u0103 intre \u00cen leg\u0103tur\u0103 \u0219i cu al\u0163i colegi de institut ai acestuia care au bune rela\u0163ii cu autorit\u0103\u0163ile europene, eventual chiar preg\u0103tind o c\u0103l\u0103torie \u00cen acest sens, \u00cen care va fi \u00censo\u0163it de fiica sa Teodora Stan. \u201eEmilian\u201d \nComentariu \n\u00cen baza unei informa\u0163ii din care rezult\u0103 c\u0103 \u201eEmilian\u201d ar intra \u00cen preocup\u0103rile serviciilor de spionaj italian, \u00cenainte de a pleca \u00cen str\u0103in\u0103tate acesta a fost instruit s\u0103 aib\u0103 \u00cen aten\u0163ie persoanele care ar \u00cencerca s\u0103-l cultive \u0219i s\u0103 accepte eventuale contacte \u0219i propuneri ce i s-ar face de c\u0103tre reprezentan\u0163i ai autorit\u0103\u0163ilor respective. Din partea italian\u0103, nu a venit \u00cens\u0103 nici o ofert\u0103 Cu toate contactele zilnice pe care le-a avut cu numero\u0219i speciali\u0219ti italieni, cu toate discu\u0163iile foarte favorabile la adresa sa, sursa nu a fost solicitat\u0103 la vre-o discu\u0163ie mai intim\u0103 sau la vre-o propunere de colaborare direct\u0103 privind informa\u0163ii politice sau de alt\u0103 natur\u0103, a\u0219a cum era a\u0219teptat \u0219i fusese preg\u0103tit\u0103 \u00cen cadrul unor discu\u0163ii. \n\n\u0218ef Serviciu Colonel Ispas Niculaie \u201eEmilian\u201d ", " Povestea lui Ulise nimeni n-o s-o aud\u0103 vreodat\u0103 \u2014 Vezi deci c\u0103 \u0219tiu \u0219i eu ce \u00censeamn\u0103 tenta\u0163ia trecutului! Numai c\u0103 un mers somnambulic la o cas\u0103 str\u0103in\u0103 te face ridicol, pe c\u00e2nd o c\u0103l\u0103torie \u00centr-o \u0163ar\u0103 de la cap\u0103tul lumii\u2026 \u2014 Cap\u0103tul lumii? ! Nu exagera! Dou\u0103 ore cu avionul, at\u00e2t! Po\u0163i de altfel s\u0103 te convingi \u0219i singur\u0103, d\u0103m de la hotel telefon pentru \u00cenc\u0103 un bilet\u2026 \u2014Dar nu biletul e problema, dragul meu! \u0218i nici distan\u0163a pe hart\u0103! Problema e \u0163ara aceea, care nu seam\u0103n\u0103 deloc cu lumea noastr\u0103. Iar eu sunt gata s\u0103 accept multe lucruri de dragul t\u0103u, dar asta nu. Eu a\u0219a am crescut, \u00cen \u0219u\u0219oteala p\u0103rin\u0163ilor, cine, dintre cei care ne calc\u0103 pragul azi, ne denun\u0163\u0103 m\u00e2ine? Du-\u0163i lini\u0219tit\u0103 bicicleta, n-ai nimic altceva de v\u0103zut dec\u00e2tumbra acelora\u0219i uniforme SS \u00cen acelea\u0219i bine \u0219tiute vitrine, mergi f\u0103r\u0103 team\u0103, n-ai s\u0103 auzi nimic altceva dec\u00e2t caden\u0163a cizmelor, pocnetul tocurilor lipite, strig\u0103tul scurt, automobilul cu difuzor a dat col\u0163ul, o m\u0103nu\u0219\u0103 alb\u0103 dirijeaz\u0103 \u00cenv\u0103lm\u0103\u0219eala trotuarului spre care \u00ce\u0163i t\u00e2r\u0103\u0219ti bicicleta, f\u0103-te c\u0103 nu-l observi pe civilul postat l\u00e2ng\u0103 vitrina cofet\u0103riei cu m\u00e2inile la spate, \u00cempinge-\u0163i mai repede bicicleta spre locul ar\u0103tat, gr\u0103be\u0219te-te, gr\u0103be\u0219te\u2026 \u2014 La vremea aceea, foarte pu\u0163ini credeau c\u0103 r\u0103zboiul este o aventur\u0103 care se va sf\u00e2r\u0219i prost pentru noi. Iar eu fusesem \u00cenv\u0103\u0163at\u0103 de mic\u0103 s\u0103 nu intru \u00cen asemenea discu\u0163ii. Dar dup\u0103 procesul doctorului Geiger, era unul dintre prietenii tatei pe care o client\u0103 l-a denun\u0163at c\u0103 nu crede \u00cen victoria Germaniei, am c\u0103p\u0103tat o adev\u0103rat\u0103 obsesie. Dac\u0103 \u00cemi d\u0103deam drumul la gur\u0103, la \u0219coal\u0103 ori \u00cen ad\u0103post, f\u0103r\u0103 s\u0103 m\u0103 fi controlat \u00cenainte, \u00cemi f\u0103ceam, ore \u00centregi, repro\u0219uri pentru impruden\u0163ele imaginare. \u00cei treceam \u00cen revist\u0103 pe cei care se g\u0103seau atunci \u00cen preajma mea, vruseser\u0103 sau nu s\u0103 m\u0103 provoace, cine era de \u00cencredere, cine nu? Nu-i nimic altceva dec\u00e2t t\u0103cerea obi\u0219nuit\u0103, uruitul asurzitor al ma\u0219inii blindate decapotabile care se apropie, sim\u0163i trepida\u0163ia aerului, a asfaltului, auzi uruitul asurzitor al motocicletelor, vezi ochii no\u0219tri alunec\u00e2nd, lacomi? unde e? unde e? unde e? F\u00fchrerul! Conduc\u0103torul! \u0218i m\u00e2inile noastre ridic\u00e2ndu-se, gr\u0103bite s\u0103 ne descopere capul \u0219i gurile noastre deschiz\u00e2ndu-se larg s\u0103-l aclame\u2026 * \u2014 Ne mutaser\u0103m deja \u00cen casa din Bergstrasse c\u00e2nd a fost arestat doctorul Aloys Geiger. Tata a pierdut procesul \u00cen care l-a ap\u0103rat \u0219i, foarte cur\u00e2nd, avea s\u0103 primeasc\u0103 ordinul de mobilizare. Poate nu ar fi fost trimis a\u0219a de repede pe front dac\u0103 nu ar fi fost avocatul doctorului Geiger. Dac\u0103 ar fi judecat la rece, tata ar fi v\u0103zut c\u0103 pe doctorul Geiger nu-l mai putea ajuta, putea, \u00cen schimb, s\u0103-\u0219i fac\u0103 r\u0103u lui. \u0218i nou\u0103. Biata mama l-a avertizat\u2026 \u2014 A\u0219a cum m\u0103 avertizezi tu pe mine, draga mea? \u2014 Dac\u0103 o spui \u00cen glum\u0103, nu cred c\u0103 e momentul. Iar dac\u0103 ai vorbit serios, fii lini\u0219tit, \u00cemi lipse\u0219te darul prezicerii. Mama, \u00cen schimb, era o adev\u0103rat\u0103 Casandr\u0103, c\u00e2nd l-am condus pe tata la gar\u0103, i s-a f\u0103cut r\u0103u \u00cenainte s\u0103 ie\u0219im din cas\u0103. I-a spus c\u0103 n-o s\u0103 se mai \u00centoarc\u0103 \u0219i, \u00centr-adev\u0103r, atunci l-am v\u0103zut pe tata ultima oar\u0103. Am primit de la el o singur\u0103 scrisoare\u2026 Vezi fe\u0163ele nemi\u0219cate ale poli\u0163i\u0219tilor, denun\u0163\u0103torilor, profitorilor pie\u0163ei negre? Fe\u0163ele buh\u0103ite ale celor ale celor care de doi ani m\u0103n\u00e2nc\u0103 numai cartofi, care zilnic coboar\u0103 \u00cen ad\u0103posturi? Vezi cum se \u00cenvioreaz\u0103 fe\u0163ele noastre, aruncate de-a valma, unele peste altele, vezi \u00cen ochii no\u0219tri lic\u0103rul de fanatism, de nep\u0103sare, de ur\u0103, auzi zv\u00e2cnetul s\u00e2ngelui \u00cen palmele noastre uscate, preg\u0103tite s\u0103 se loveasc\u0103 unele de altele cu un zgomot asurzitor? Sim\u0163i trepida\u0163ia aerului, a asfaltului, auzi uruitul asurzitor al motocicletelor, vezi ochii no\u0219tri alunec\u00e2nd lacomi pe luciul c\u0103\u0219tilor, pe \u0163eava armelor automate, unde e, unde e, unde eF\u00fchrerul? Conduc\u0103torul? \u0218i m\u00e2inile noastre ridic\u00e2ndu-se, solemne, s\u0103 ne descopere capul\u2026 * \u2014 Dar nu este u\u0219or de tr\u0103it l\u00e2ng\u0103 o Casandr\u0103! Tot presim\u0163ind r\u0103ul, mama era anxioas\u0103 \u0219i depresiv\u0103, ve\u0219nic cu migrene \u0219i palpita\u0163ii, ve\u0219nic obosit\u0103. Bunicii ne-au crescut pe am\u00e2ndou\u0103, ei erau metodici, riguro\u0219i, sportivi \u0219i a\u0219a au r\u0103mas mult timp, dar sistemele de educa\u0163ie nu dau acelea\u0219i rezultate. Eu m-am reechilibrat l\u00e2ng\u0103 ei, dup\u0103 toate nenorocirile, pe mama \u00cens\u0103 educa\u0163ia catolic\u0103 din familie, \u00cen loc s\u0103 o modeleze, o \u00cenv\u0103\u0163ase s\u0103 se sustrag\u0103. O speriau \u0219i economia pe care trebuia s\u0103 o fac\u0103 \u00cen cas\u0103, \u0219i mul\u0163imile adunate. Dar s\u0103 le fi v\u0103zut pe prietenele ei din copil\u0103rie, toate na\u0163ional-socialiste \u00cenfocate, ce pline de via\u0163\u0103 erau! Aveau \u0219apte-opt copii, dar nu se pl\u00e2ngeau niciodat\u0103, pl\u00e2ngeau doar c\u00e2nd auzeau vocea lui Hitler la radio, \u00centrerupt\u0103 de ova\u0163iile stadioanelor. Poate o s\u0103 vezi lucrul \u0103sta \u0219i \u00cen \u0163ara unde te duci, dar nu m\u0103 sili pe mine s\u0103 mai trec \u00cenc\u0103 o dat\u0103 prin aceast\u0103 oroare. De\u0219i este doar o \u0219col\u0103ri\u0163\u0103 neatent\u0103, ea \u0219tie cine e vinovatul, \u00cel a\u0219teapt\u0103 s\u0103 treac\u0103, \u00cenghesuit\u0103 \u00centr-un col\u0163 de trotuar, \u00cenconjurat\u0103 de fe\u0163ele nemi\u0219cate, p\u0103zit\u0103 de armele automate, \u00cel ur\u0103\u0219te, \u00cel a\u0219teapt\u0103 s\u0103 treac\u0103. Pe ea se ur\u0103\u0219te, nodul de emo\u0163ie care \u00cei urc\u0103 \u00cen g\u00e2t doar pentru c\u0103 aerul trepideaz\u0103 de urale, ova\u0163ii \u0219i asfaltul trepideaz\u0103 sub ro\u0163ile grele, acumacumacumacumacumacum, uite-l! \u00cen ma\u0219ina decapotabil\u0103, \u00cen picioare, El salut\u0103, nemi\u0219cat, cu bra\u0163ul \u00centins. Chipul Lui mic, scof\u00e2lcit, pe care \u00cel \u0219tie de pe toate panourile, din toate jurnalele de \u0219tiri, \u00cei este la fel de familiar ca al lui Walter, al Christei, e bucuroas\u0103 s\u0103-i recunoasc\u0103 fa\u0163a mic\u0103, mic\u0219orat\u0103, zv\u00e2cnind de ticuri \u0219i \u00cencearc\u0103 s\u0103 \u00cei ghiceasc\u0103 m\u00e2na paralizat\u0103. Vocea lui, strig\u00e2nd printre aplauze, \u00cei este la fel de cunoscut\u0103 ca vocile celor pe care \u00cen fiecare diminea\u0163\u0103 \u00cei vede \u00cen jurul mesei ovale, \u00cen fa\u0163a celor patru, a celor trei ce\u0219ti de ceai cu felii egal t\u0103iate de p\u00e2ine umed\u0103. \u2014 A\u0219a cum se \u00cent\u00e2mpl\u0103 atunci c\u00e2nd \u00ce\u0163i moare cineva apropiat \u0219i descoperi c\u0103 te-ai fi putut purta mai bine, dar nu mai po\u0163i schimba nimic, mi-am repro\u0219at mai t\u00e2rziu egoismul, accesele de nervozitate, tr\u0103d\u0103rile. Dup\u0103 ce nu a mai avut nici o veste de la tata, mama a renun\u0163at la ultimele constr\u00e2ngeri, \u0219i asupra ei, \u0219i asupra noastr\u0103. \u00cemi face realmente r\u0103u s\u0103-mi amintesc c\u0103 \u00cen ultima vreme, de c\u00e2nd se \u00cengr\u0103\u0219ase \u0219i se neglija total, \u00cencercam s\u0103 evit ocaziile, oricum rare, c\u00e2nd puteam ie\u0219i \u00cempreun\u0103. Mamele colegelor mele erau puse la punct, elegante, de\u0219i \u00cencepuse perioada de lipsuri, \u0219i mi-era ru\u0219ine cu ea. Acum am trecut de v\u00e2rsta ei, pentru c\u0103, murind, ea a r\u0103mas mai t\u00e2n\u0103r\u0103 ca mine, dar, cu c\u00e2t m\u0103 str\u0103duiesc s-o \u00cen\u0163eleg, cu at\u00e2t mi-e mai str\u0103in\u0103\u2026 Iar fa\u0163a ei, \u00cengrozit\u0103 c\u0103 ar putea s\u0103 explodeze \u00centr-un pl\u00e2ns nervos, nu \u0219i-ar recunoa\u0219te-o dac\u0103 \u0219i-ar z\u0103ri-o \u00cen vitrina cofet\u0103riei de pe Hauptstrasse \u00cen timp ce urm\u0103re\u0219te ma\u0219ina decapotabil\u0103, escortat\u0103 de motociclete \u0219i \u00ce\u0219i \u00cenghite lacrimile isterice, uria\u0219e lentile str\u00e2mbe care \u00cei \u00centunec\u0103 privirea. Profitorii de r\u0103zboi, provocatorii, fanaticii, orfanii, p\u0103rin\u0163ii \u00cendolia\u0163i, v\u0103duvele vesele, ei to\u0163i, noi to\u0163i ne acoperim cu regret capul, ochii no\u0219tri deodat\u0103 stin\u0219i, gurile noastre deschise \u00cenc\u0103, urm\u0103resc ma\u0219ina blindat\u0103 care se tot dep\u0103rteaz\u0103 \u0219i, dup\u0103 el, gonind, f\u0103r\u0103 s\u0103-l mai poat\u0103 ajunge, disperatele noastre urale. * \u0162ine m\u00e2na \u00cencordat\u0103 pe volan, \u00cen ma\u0219in\u0103 s-a f\u0103cut r\u0103coare dup\u0103 ce, f\u0103c\u00e2ndu-se c\u0103 nu observ\u0103 fa\u0163a lui, nemul\u0163umit\u0103, dar, cel pu\u0163in, treaz\u0103, a \u00cenchis geamul \u0219i a dat drumul la aerul condi\u0163ionat. \u2014 Atunci c\u00e2nd a acceptat procesul doctorului Geiger, tata, naiv, \u0219i-a pus speran\u0163ele \u00cen Karl Syck, fostul lui coleg de facultate. \u0218tii despre cine vorbesc, nu? I-ai mai auzit numele \u0219i de la al\u0163ii, nu? \u2014Karl Syck? \u2026 Da\u2026 parc\u0103\u2026 Nu i-a mai auzit numele dec\u00e2t de la Christa \u0219i asta pentru c\u0103 a mai auzit de at\u00e2tea ori pove\u0219tile ei! Dar o las\u0103 s\u0103-\u0219i \u00cen\u0219ire, mereu, acelea\u0219i amintiri, de\u0219i nu este deloc sigur c\u0103 \u00cei face bine s\u0103 \u0219i le tot r\u0103scoleasc\u0103. \u00cenainte de el, trebuie s\u0103 i le fi povestit lui Hermann, f\u0103r\u0103 s\u0103 apuce vreodat\u0103 s\u0103 ajung\u0103 la sf\u00e2r\u0219itul lor, pentru c\u0103 Hermann se gr\u0103bea probabil s\u0103 o consoleze. Sau nici nu mai avea nevoie s\u0103 i le spun\u0103 lui Hermann, pentru c\u0103 el le \u0219tia din timpul logodnei cu Klara? Iat\u0103 ceva ce Christa a evitat totdeauna s\u0103-i povesteasc\u0103, iar el n-o va \u00centreba niciodat\u0103: cum a ajuns ea s\u0103 se m\u0103rite cu Hermann, dup\u0103 moartea Klarei. * Cu m\u00e2na \u00cencordat\u0103 pe volan, Christa am\u00e2n\u0103 s\u0103 verifice dac\u0103 el nu cumva a a\u0163ipit iar. C\u00e2t timp vorbe\u0219te, somnul, care este contagios, ca boala, ca frica, nu poate s-o prind\u0103. \u2014Nu-\u0163i aminte\u0219ti pentru c\u0103 niciodat\u0103 nu e\u0219ti atent la ce spun eu\u2026 Karl Syck a fost \u0219eful justi\u0163iei militare. Nu \u0219i-a riscat el pielea pentru tata, dar, \u00cen momentul Conspira\u0163iei, tot a f\u0103cut o gre\u0219eal\u0103, pe care avea s-o pl\u0103teasc\u0103 scump: a \u00cencercat s\u0103-l apere pe consilierul juridic Hans von Dohnanyi, m\u00e2na dreapt\u0103 a lui Oster. Dar Conspira\u0163ia a fost peste un an \u0219i ceva, la vremea aceea, tata era dat disp\u0103rut pe front \u0219i doctorul Aloys Geiger de mult executat! Nu contase deloc c\u0103 fusese membru NSDAP! M\u0103car povestea Conspira\u0163iei, n-ai cum s\u0103 nu o \u0219tii, este deja \u00cen c\u0103r\u0163ile de istorie! Min\u0163ile lucide vedeau c\u0103 r\u0103zboiul era pierdut \u0219i se g\u00e2ndeau s\u0103 salveze Germania. Rom\u00e2nia, Ungaria ca s\u0103 nu mai vorbim de Italia, ce altceva f\u0103ceau atunci? To\u0163i \u00cencercau s\u0103 negocieze \u0219i alia\u0163ii \u00cei trimiteau la ru\u0219i\u2026 Inexplicabil animal derutat, las\u0103, uit\u0103! E\u0219ti doar o \u0219col\u0103ri\u0163\u0103 neatent\u0103 \u0219i \u00centr-o diminea\u0163\u0103 de aprilie istoria a trecut pe l\u00e2ng\u0103 tine, duc\u00e2nd \u00centr-o ma\u0219in\u0103 decapotabil\u0103 un animal bolnav de urale \u0219i s\u00e2nge, las\u0103, uit\u0103! Uit\u0103 c\u0103 ai \u00cent\u00e2lnit pe Hauptstrasse ma\u0219ina blindat\u0103, escortat\u0103 de \u00cenal\u0163i grada\u0163i SS, \u00cen care El saluta, cu bra\u0163ul \u0163eap\u0103n \u00centins, \u0219i ochii \u0163i s-au umplut de lacrimi, o mic\u0103 umilin\u0163\u0103 a ta, a noastr\u0103, o ru\u0219ine pe care o vor purta urma\u0219ii urma\u0219ilor no\u0219tri, c\u00e2te genera\u0163ii f\u0103r\u0103 s\u0103 ne \u00cen\u0163eleag\u0103? Tu mai bine uit\u0103 \u0219i nu te mai tot \u00centreba de ce de la \u0219coal\u0103 ai venit la casa veche, ai venit ca s\u0103 ui\u0163i to\u0163i anii \u00cen care n-am fost noi, \u00cen care nu ne-am tr\u0103it via\u0163a\u2026 * El se uit\u0103 pe geam, f\u0103r\u0103 s\u0103 scoat\u0103 o vorb\u0103. \u00ce\u0219i mai aminte\u0219te \u00centr-adev\u0103r Christa ce s-a \u00cent\u00e2mplat acum patruzeci de ani sau \u00ce\u0219i aminte\u0219te doar ordinea \u00cen care trebuie s\u0103 repovesteasc\u0103 acelea\u0219i episoade, cu acela\u0219i expresii? Iar emo\u0163ia i se declan\u0219eaz\u0103 automat, la acelea\u0219i cuvinte, ca saliva la animalele dresate. Autostrada f\u0103r\u0103 sf\u00e2r\u0219it t\u0103iat\u0103 \u00cen dou\u0103 de g\u0103rdule\u0163ul de leandri, \u00cenc\u0103rca\u0163i cu flori albe, roz, ro\u0219ii. Culmile \u00cemp\u0103durite urc\u00e2nd spre cer, petele albe ale satelor, coco\u0163ate acum mii, sute de ani, l\u00e2ng\u0103 izvoare. Un sat orbitor de alb, prin care \u00cenainteaz\u0103 dou\u0103 siluete negre, solemne; un b\u0103rbat \u0219i o femeie \u00cen negru. \u00cei vede? \u0218i-i aminte\u0219te? Ce f\u0103ceam atunci, unde eram? Eram aici? Dincolo? Lumina urc\u0103 peste trunchiurile albe, r\u0103sucite, petrificate \u2013 cresc\u00e2nd dintr-un p\u0103m\u00e2nt ro\u0219u. M\u0103slini b\u0103tr\u00e2ni, pitici, cu trunchiul noduros, de cinci sute de ani: p\u0103durea dantesc\u0103. C\u00e2mpul parcelat \u00cen romburi \u2013 ca pe vremea Grachilor. \u0218i, profil\u00e2ndu-se tot mai departe, silueta omului c\u0103lare pe un m\u0103gar, cu dou\u0103 imense co\u0219uri de nuiele de o parte \u0219i de cealalt\u0103 a lui: pentru el at\u00e2t de familiar\u0103, pentru c\u0103 vine din trecutul s\u0103u aici. \u00cen \u0163ara adoptiv\u0103. Ce f\u0103cea el \u00cen anii despre care poveste\u0219te ea? Cum a ajuns el, omul f\u0103r\u0103 cet\u0103\u0163enie, omul f\u0103r\u0103 \u0163ar\u0103, profesorul respectat, onorat de azi? \u0218i ce spune Christa? De ce, de la dezastrul Germaniei, a ajuns iar la el? \u2014 \u2026Nu neg greut\u0103\u0163ile prin care trebuie s\u0103 fi trecut venind aici, de\u0219i nu mi le-ai povestit\u2026 Dar pot s\u0103 \u00cemi \u00cenchipui c\u0103 nu \u0163i-a fost u\u0219or f\u0103r\u0103 p\u0103rin\u0163i, f\u0103r\u0103 fra\u0163i, ca \u0219i mine. Numai c\u0103 tu aveai consolarea c\u0103 ei \u00cenc\u0103 tr\u0103iau, chiar dac\u0103 erau departe \u0219i scrisorile nu mai treceau\u2026 \u0219i, iart\u0103-m\u0103, nici dac\u0103 ai fi fost l\u00e2ng\u0103 p\u0103rin\u0163i nu i-ai fi putut salva de b\u0103tr\u00e2ne\u0163e, de sf\u00e2r\u0219itul inevitabil. \u00cen schimb, ai tr\u0103it aici \u00centr-o ambian\u0163\u0103 mai civilizat\u0103 dec\u00e2t \u0163i-ar fi oferit \u0163ara ta, ai ajuns mult mai departe \u00cen meserie\u2026 I-a fost mai u\u0219or? Captiv \u00centr-o \u0163ar\u0103 str\u0103in\u0103, \u00censp\u0103im\u00e2ntat de r\u0103zboiul pentru care era somat s\u0103 se \u00centoarc\u0103 acas\u0103 ca s\u0103 plece pe front, hot\u0103r\u00e2t s\u0103 nu r\u0103spund\u0103 ordinului de mobilizare, bursa retras\u0103, singur, de diminea\u0163a p\u00e2n\u0103 seara \u00cen bibliotec\u0103, \u00centinz\u00e2nd seara singurul costum, tot mai lucios \u00cen coate, sub saltea, ca s\u0103-l calce, m\u00e2nc\u00e2nd o dat\u0103 pe zi, dac\u0103 avea noroc, dezertor, a\u0219teptat de Curtea Mar\u0163ial\u0103, de linia \u00cent\u00e2i a frontului, transfug\u2026 Mo\u0163\u0103ie, tot mai amor\u0163it, \u00cen scaun, \u00centrez\u0103rind \u00cen fug\u0103 o fotografie mi\u0219cat\u0103 care se va risipi \u00cen buim\u0103ceal\u0103 \u0219i somn c\u00e2nd va \u00cencerca s\u0103 o re\u0163in\u0103 \u0219i doar ni\u0219te cuvinte. nesiguran\u0163\u0103 fric\u0103 singur\u0103tate foame Povestea lui nici ea, nici nimeni altcineva nu au s-o aud\u0103 vreodat\u0103. Nici \u00centreag\u0103, de la cap la coad\u0103, nici pe s\u0103rite, \u00cencurcat, complicat, a\u0219a cum o tot poveste\u0219te Christa. Pentru c\u0103, dup\u0103 o via\u0163\u0103 \u00centreag\u0103 petrecut\u0103 \u00centre str\u0103ini, el \u0219tie ceva ce ea nu va \u00cenv\u0103\u0163a niciodat\u0103. El \u0219tie s\u0103 tac\u0103. Prin geamul ma\u0219inii alunec\u0103 m\u0103slini firavi \u0219i frunzi\u0219ul lor lumineaz\u0103 albicios \u2013 la fel ca al salciei, p\u0103r\u0103site acum c\u00e2\u0163i ani? \u0218i el, tot mai adormit, confund\u00e2nd \u00cenc\u0103 o dat\u0103 trunchiurile m\u0103slinilor \u00cemplini\u0163i cu ai prunilor copil\u0103riei. \n", " Dosar \u201eSavantul\u201d \nMINISTERUL AFACERILOR INTERNE Direc\u0163ia a III-a Numele \u0219i pronumele lucr\u0103t. op. care cere verificarea Lt. Gherghina Vasile Telefon 2175 \nCerere de Verificare la Cartotec\u0103 \nRug\u0103m dispune\u0163i verificarea numitului Numele de familie MANU prenumele Traian Tat\u0103l \u2013 Mama \u2013 Data \u0219i locul na\u0219terii C\u0103rbune\u0219ti Na\u0163ionalitatea \u2013 Cet\u0103\u0163enia italian\u0103 Apartenen\u0163a politic\u0103 \u2013 Studii \u2013 Profesia cercetare Unde lucreaz\u0103 Fran\u0163a, Italia Domiciliul Italia Alte indicii de identificare A plecat \u00cen Fran\u0163a la studii, a r\u0103mas acolo Scopul verific\u0103rii Urmeaz\u0103 a fi pus \u00cen lucru Ce informa\u0163ii se cer Cum este cunoscut \nSe aprob\u0103 Col. Ispas Niculaie 10 aprilie 1986 \nTC \"DOSAR SAVANTUL\" Fila nr. 13 7 mai 1986 \nNot\u0103 \nDin verific\u0103rile efectuate la cartoteca Direc\u0163iei a lII-a numitul MANU TRAIAN, fugar \u00cen Italia, apare cunoscut la Serv. 13 \u2013 Italia \u2013 Bucure\u0219ti pozi\u0163ia 27. Verific\u00cend la Serv. 13, rezult\u0103 c\u0103 nu au nici un fel de material privitor la susnumitul. Lt. Major Ion Rot\u0103ru\u0219 ", " Callypso oropsit\u0103 de zei \u2014 \u00cen ciuda aparen\u0163ei tale, de om cu nasul \u00cen c\u0103r\u0163i, ai o \u00cenclinare spre aventur\u0103, dragul meu. Aventur\u0103 am spus, nu aventuri, da! Da! Te asigur eu c\u0103 o ai, nu nega! Nu-\u0163i ajunge c\u0103 te expui pe tine, e\u0219ti gata s\u0103 m\u0103 expui \u0219i pe mine unui risc inutil, pentru c\u0103 n-ai habar ce \u00censeamn\u0103 o astfel de lume! Nu spun c\u0103 ai avut o via\u0163\u0103 u\u0219oar\u0103, dar nu te-ai trezit, ca mine, scos brutal din copil\u0103rie \u0219i ajuns peste noapte st\u00e2lpul familiei! Hermann, aplecat mult peste geamul vagonului de tren ca s\u0103 \u00cei mai spun\u0103 Klarei ceva, ochii lui alba\u0219tri care nu se desprind de ochii plini de lacrimi ai Klarei, am s\u0103 te a\u0219tept, cum po\u0163i s\u0103 n-ai \u00cencredere? \u0219opte\u0219te Klara, p\u0103rul rebel al lui Hermann are iriz\u0103ri ro\u0219cate \u00cen lumina soarelui de amiaz\u0103, dar nu le mai auzi \u0219oaptele, le-au acoperit c\u00e2ntecele solda\u0163ilor \u0219i ai un nod \u00cen g\u00e2t, aici, \u00cen fa\u0163a trenului plin de solda\u0163i, tu nici m\u0103car nu ai dreptul s\u0103 pl\u00e2ngi, tu nu e\u0219ti logodnica celui care pleac\u0103, e\u0219ti doar micu\u0163a, sl\u0103b\u0103noaga cumnat\u0103, nu po\u0163i dec\u00e2t s\u0103 ghemuie\u0219ti \u00cen palma transpirat\u0103 batistu\u0163a pe care ai s-o fluturi atunci c\u00e2nd trenul o s\u0103 \u00cenceap\u0103 s\u0103 se mi\u0219te, poate c\u0103, atunci c\u00e2nd peronul o s\u0103-i alunece sub ochi, Hermann o s\u0103 te z\u0103reasc\u0103 \u00cen sf\u00e2r\u0219it \u0219i pe tine \u0219i o s\u0103 \u00cen\u0163eleag\u0103 ce ai vrea s\u0103-i spui, \u0219i eu am s\u0103 te a\u0219tept, de mine po\u0163i s\u0103 fii sigur, m\u00e2na lui Walter pe um\u0103rul t\u0103u, m-am plictisit, Christa, hai s\u0103 plec\u0103m odat\u0103, acas\u0103 ce tot dai din batist\u0103, nu vezi c\u0103 \u0103sta nici nu se uit\u0103 la tine? * Traian se \u00cendreapt\u0103 \u00cen scaun, \u00ce\u0219i desface centura de siguran\u0163\u0103, se apleac\u0103, greoi, dup\u0103 sticla de t\u00e9 freddo de la picioare, ia c\u00e2teva \u00cenghi\u0163ituri, \u00ce\u0219i pune centura la loc, \u00ce\u0219i rote\u0219te g\u00e2tul \u00cen\u0163epenit \u0219i tace. Un timp tace \u0219i Christa: iar a c\u0103zut \u00cen butoiul cu amintiri sau este derutat\u0103 c\u0103 el nu a contraatacat. C\u00e2nd re\u00cencepe s\u0103 vorbeasc\u0103, vocea i s-a mic\u0219orat. \u2014 \u2026P\u00e2n\u0103 \u0219i coresponden\u0163a tot \u00cen grija mea c\u0103dea! Eram singura care continua s\u0103 \u00cei scrie tatei, de\u0219i de zece luni nu mai venise de la el nici o scrisoare. Fire\u0219te, nu-i scriam tot ce a\u0219 fi vrut. Chiar tata, c\u00e2nd a plecat, ne-a atras aten\u0163ia c\u0103, pe vreme de r\u0103zboi, scrisorile sunt citite \u0219i cenzurate\u2026 Drag\u0103 tat\u0103, noutatea s\u0103pt\u0103m\u00e2nii este c\u0103 Walter a intrat \u00cen Hitlerjugend. At\u00e2t! Nici dac\u0103 scrisoarea nu i-ar fi fost adresat\u0103 Obersturmf\u00fchrer-ului Ralf D\u00f6ring, r\u0103t\u0103cit \u00cen n\u0103me\u0163ii de la Stalingrad, de unde armata noastr\u0103 trimitea comunicate victorioase, ci avocatului Ralf D\u00f6ring, plecat cu procesul doctorului Geiger la Frankfurt, tot nu i-ai fi povestit c\u00e2t ai scormonit mansarda dup\u0103 jurnalul lui Walter! N-o s\u0103 \u00cei spui nici lui Traian c\u0103 mureai de curiozitate s\u0103 vezi de ce se treze\u0219te Walter cu o or\u0103 \u00cenaintea ta \u0219i se urc\u0103 tiptil \u00cen mansard\u0103 \u0219i nici peste ce ai dat acolo, sub colec\u0163ia de tratate de drept penal ale tatei: insigne \u0219i bro\u0219uri despre Hitlerjugend, portrete ale F\u00fchrerului \u0219i jurnalul cu coper\u0163i de piele, primit de Walter c\u00e2nd a \u00cemplinit cincisprezec ani \u0219i era\u0163i to\u0163i \u00cempreun\u0103. Cum de l-ai deschis tocmai la pagina \u00cen care scria despre tine? * \nDac\u0103 se uit\u0103 cineva mai atent la nasul \u0219i la pistruii Christei, sigur o trimite \u00centr-un KL, Christa are \u0219i o fire pref\u0103cut\u0103, interesat\u0103, de jidanc\u0103, iar eu voi sc\u0103pa oricum de acest ru\u0219inos matriarhat, pentru c\u0103 m\u0103 voi duce \u00cempreun\u0103 cu Horst s\u0103 ap\u0103r\u0103m Germania de bol\u0219evismul \u0219i iudaismul mondial, iar Klara, care are tipul fizic arian, ar trebui internat\u0103 \u00centr-un Lebensborn ca s\u0103 scape de atmosfera nes\u0103n\u0103toas\u0103 din casa noastr\u0103. P\u0103cat c\u0103 s-a gr\u0103bit s\u0103 se duc\u0103 imediat cu p\u00e2ra: \u2014 \u2026Uite, Grenma, ce scrie Walter despre mine! \u0218i despre Klara uite ce spune! \u0218i acum, dup\u0103 patruzeci de ani, tot \u00cei mai pare r\u0103u c\u0103 n-a v\u0103zut tot ce mocnea \u00cen capul lui Walter de c\u00e2nd se \u00cenh\u0103itase cu Horst, b\u0103iatul cel mare al Gauleiterului. \u2014 ...Ce prostii! Bunica a luat caietul cu diferite scrisuri \u0219i cerneluri diferite \u2013 oare c\u00e2te personalit\u0103\u0163i ascundea Walter \u00cen el pe atunci? \u2013 \u0219i l-a aruncat \u00cen sob\u0103. Pe urm\u0103 \u0219i-a pus m\u0103nu\u0219ile de lemne, a luat sticla de gaz, l-a udat, l-a acoperit cu c\u0103rbuni \u0219i a aruncat chibritul. Ai stat ciucit\u0103 \u00cen fa\u0163a sobei p\u00e2n\u0103 c\u00e2nd p\u0103l\u0103laia din\u0103untru s-a transformat \u00cen limbi tot mai mici care, cu ultimul trosnet mic, ca un sughi\u0163, au disp\u0103rut sub mormanul de file \u00cennegrite. Leg\u0103tura de piele \u0219i c\u0103rbunii ieftini l\u0103saser\u0103 \u00cen salon o putoare ca de p\u00e2r\u0163uri, mai ales c\u0103 era prea ger afar\u0103 ca s\u0103 \u0163in\u0103 destul geamul deschis. Dac\u0103 tata s-ar fi \u00centors, atunci, l-ai fi p\u00e2r\u00e2t pe Walter c\u00e2t era de nesuferit \u0219i cum \u00cencepea el primul atunci c\u00e2nd v\u0103 certa\u0163i, at\u00e2t de ur\u00e2t, sear\u0103 de sear\u0103: \u2014 ...Spune, jidanco, unde mi-ai pus jurnalul! Tu mi l-ai luat, recunoa\u0219te! Tu ai urcat \u00cen mansard\u0103, c\u00e2nd m-a strigat Horst s\u0103 mergem la focul de tab\u0103r\u0103! Dar nu i-ai fi m\u0103rturisit \u0219i c\u0103 tu, ro\u0219ie la fa\u0163\u0103 de furie, zbierai: \u2014 Crezi c\u0103 mi-a\u0219 pierde timpul cu idio\u0163eniile tale, caraghiosule! Mai bine te-ai uita la tine, nu vezi ce glas caraghios ai, ce fa\u0163\u0103 plin\u0103 de co\u0219uri! A\u0219 vrea s\u0103 v\u0103d la balul de la sf\u00e2r\u0219itul anului dac\u0103 o s\u0103 accepte vreuna s\u0103 danseze cu tine! * \u2014 Du-te dup\u0103 Walter, pl\u00e2ngea mama, din pat, atunci c\u00e2nd Walter \u00ce\u0219i \u00cencheia centura cu pafta argintie str\u0103lucitoare pe care scria Dumnezeu e cu noi\u2026 Nu pleca, Walter! Spune-i \u0219i tu s\u0103 nu plece, c\u0103 n-o s\u0103 se mai \u00centoarc\u0103! Sunte\u0163i fra\u0163i, nu v\u0103 mai certa\u0163i ca ni\u0219te c\u00e2ini, du-te dup\u0103 el, \u00cemp\u0103ca\u0163i-v\u0103! Poate doar ca s\u0103 scapi de \u0163ipetele mamei ai cobor\u00e2t \u00cen goan\u0103 scara dup\u0103 Walter, care tr\u00e2ntise u\u0219a? V\u0103 ur\u0103sc pe toate, v\u0103 ur\u0103sc, striga Walter, trop\u0103ind pe sc\u0103ri, \u0219i a\u0219a, tot \u00centr-o goan\u0103 a dus-o p\u00e2n\u0103 la trenul plin de Hitlerjugend, care c\u00e2ntau Heidemarie. \u0218i tu, ascuns\u0103 dup\u0103 panourile \u00cenalte cu portretul F\u00fchrerului \u0219i steagurile cu cruci \u00cenc\u00e2rligate, sc\u00e2ncind: \u2014 Walter, \u00centoarce-te! Ai auzit ce-a spus mama! \u00centoarce-te acas\u0103! Dar nu \u00cendr\u0103zneai s\u0103 te la\u0219i v\u0103zut\u0103 pentru c\u0103 \u00ce\u0163i interzisese s\u0103 \u00cel conduci la gar\u0103 \u0219i cine \u0219tie ce nebunie ar mai fi fost \u00cen stare s\u0103 strige despre fa\u0163a ta pistruiat\u0103. * \u2014 \u2026Era prim\u0103var\u0103, Pa\u0219tele c\u0103dea destul de t\u00e2rziu, aproape de solsti\u0163iul de var\u0103, care se s\u0103rb\u0103torea cu ruguri de foc, cu c\u00e2ntece\u2026 Cred c\u0103 atmosfera asta l-a fermecat pe Walter, a\u0219a a intrat \u00cen Hitlerjugend cum a plecat tata pe front \u0219i pe urm\u0103 ne-a fost tot mai greu s\u0103 ne \u00cen\u0163elegem cu el. Treptat, toate greut\u0103\u0163ile casei mi-au c\u0103zut mie \u00cen spate. Vecinele \u0219u\u0219oteau c\u0103 frontul c\u0103zuse, c\u0103 ru\u0219ii \u00cenaintau \u00cen Ucraina, c\u0103 englezii \u0219i americanii debarcau \u00cen Fran\u0163a, eu m\u0103 \u00cengrijeam de aprovizionare, \u00cencepuser\u0103 restric\u0163ii la electricitate. Drag\u0103 Hermann, eu fac acum toate cozile la Karstad pentru c\u0103 sarcina Klarei nu merge bine, mai are o lun\u0103 p\u00e2n\u0103 s\u0103 nasc\u0103 \u0219i doctorul a sf\u0103tuit-o s\u0103 nu prea fac\u0103 mi\u0219care. Dup\u0103 primul bombardament cu avioane Mosquito, or\u0103\u0219elul nostru a sc\u0103pat u\u0219or, Klara n-a vrut s\u0103 coboare \u00cen ad\u0103post, iar mama are depresie, pentru c\u0103 \u00cen familia noastr\u0103 de avoca\u0163i, cu documente atestate de la 1561, Klara este prima fat\u0103-mam\u0103. Degeaba are mama daruri de Casandr\u0103, tot nu vede c\u0103 documentele voastre de familie au s\u0103 ard\u0103 peste trei s\u0103pt\u0103m\u00e2ni, la bombardamente, iar tu ai s\u0103 r\u0103m\u00e2i o via\u0163\u0103 \u00centreag\u0103 s\u0103 te \u00centrebi ce-ar fi fost dac\u0103 mama \u0219i Klara coborau atunci \u00cen ad\u0103post. Poate, dac\u0103 se duceau \u00cen ad\u0103post, mureau asfixiate, pentru c\u0103 d\u0103r\u00e2m\u0103turile au astupat intrarea. \u00centoarce capul, nu te uita! Ce vezi acolo? Pe mine m\u0103 v\u0103d r\u0103t\u0103cind, istovit\u0103, picioarele \u00cemi tremur\u0103, m\u00e2inile \u00cens\u00e2ngerate \u00cemping o roat\u0103 de biciclet\u0103 strivit\u0103, cu spi\u0163ele str\u00e2mbe. M\u0103 v\u0103d cum cad \u00cen genunchi, icnesc, vomit, gustul metalic acru, din n\u0103ri, mirosul de ars, de carne ars\u0103, de putred, aerul pr\u0103fos care se tot \u00cennegre\u0219te, dealurile ro\u0219ii care se fac tot mai negre, cerul de plumb spre care zboar\u0103 h\u00e2rtii, stofe sf\u00e2\u0219iate, flori vine\u0163ii de magnolie. Mai bine ascunde-te dup\u0103 movilele de moloz \u0219i a\u0219teapt\u0103, nu \u00centoarce capul, nu te uita! Ce vezi acolo? Un camion cu resturi putrede, lichefiate, p\u0103rin\u0163ii \u00cendolia\u0163i, cine s\u0103 fie, prostituatele, denun\u0163\u0103torii, orfanii, afaceri\u0219tii, v\u0103duvele, marii invalizi care s-au sacrificat pentru Germania Mare. A\u0219teptau disciplina\u0163i, \u00cencrez\u0103tori, \u00cen ad\u0103post, cu lanternele stinse, r\u0103suflare l\u00e2ng\u0103 r\u0103suflare, dar d\u0103r\u00e2m\u0103turile au astupat intrarea. Au murit to\u0163i, ar\u0219i, asfixia\u0163i, ar\u0219i, asfixia\u0163i, ar\u0219i, asfixia\u0163i, iar fal\u0219ii civili aprindeau din c\u00e2nd \u00cen c\u00e2nd lanterna ca s\u0103 vad\u0103 cine a vorbit, cine a \u0163ipat f\u0103r\u0103 s\u0103 se controleze. * Dar ce ar fi fost dac\u0103 nu ar fi pus la po\u0219t\u0103 scrisoarea pentru Hermann cu o zi \u00cenainte de bombardamentele care pe ea au prins-o \u00cen ad\u0103postul de la Karstadt, unde intrase c\u00e2nd a auzit sirena? S\u0103 nu fii trist de copilul Klarei, eu te iubesc, poate c\u0103 dac\u0103 n-ar fi scris asta la sf\u00e2r\u0219itul scrisorii, Hermann n-ar fi purtat-o \u00cen c\u0103ptu\u0219eala hainei, chiar \u0219i atunci c\u00e2nd i-au amputat, \u00cen trenul sanitar, piciorul. Christa respir\u0103 ad\u00e2nc \u0219i \u00cencearc\u0103 s\u0103 \u00ce\u0219i destind\u0103 spatele crispat. Durerea s-a cuib\u0103rit deasupra feselor, un animal triunghiular care o mu\u0219c\u0103 f\u0103r\u0103 oprire. Dar ea \u0163ine mai departe m\u00e2na cu pielea uscat\u0103, \u00cempestri\u0163at\u0103 de pete maronii, pe volan \u0219i se uit\u0103 \u00cen oglinda retrovizoare la ma\u0219ina care vine din spate. \u2014 ...Nu neg spiritul meu de aventur\u0103, draga mea! \u00cens\u0103, dac\u0103 a\u0219 fi considerat c\u0103 exist\u0103 cuadev\u0103rat un risc, fii sigur\u0103 c\u0103 nu te-a\u0219 fi invitat s\u0103 m\u0103 \u00censo\u0163e\u0219ti! A, s-a hot\u0103r\u00e2t \u00cen sf\u00e2r\u0219it \u0219i Traian s\u0103 \u00cei r\u0103spund\u0103! Defensiv, precaut, s\u0103 nu cumva s\u0103 enerveze \u0219oferi\u0163a! Ceea ce \u00censeamn\u0103 c\u0103 ar putea \u0219i \u00cen alte ocazii s\u0103 se controleze! Vocea ei se ascute brusc. \u2014S\u0103 nu mai vorbim despre modul \u00cen care m-ai invitat, dragul meu! Ai f\u0103cut-o dup\u0103 ce oricum d\u0103duse\u0219i r\u0103spunsul la Centrul Cultural! Ba chiar \u0219i fostului t\u0103u coleg de studii, am uitat cum \u00cel cheam\u0103, academicianul rom\u00e2n, \u0219i lui, c\u00e2nd \u0163i-a telefonat, i-ai promis s\u0103 faci c\u0103l\u0103toria! Nu ai venit s\u0103 te sf\u0103tuie\u0219ti cu mine \u00cenainte s\u0103 iei decizia! Niciodat\u0103 n-o faci! Tu e\u0219ti un lup singuratic, pe toate le hot\u0103r\u0103\u0219ti de unul singur \u0219i pe urm\u0103 m\u0103 invi\u0163i, foarte politicos, s\u0103 m\u0103 supun deciziei tale\u2026 Iart\u0103-m\u0103, dragul meu, dar nu am nici un chef s\u0103 mai v\u0103d o dat\u0103 ceea ce a trebuit s\u0103 v\u0103d din copil\u0103rie\u2026 Crezi c\u0103 nimeni nu ne urm\u0103re\u0219te cu binoclul din tribune, din balcoane? Nimeni nu ne \u00cemparte \u00cen grupuri, nimeni nu ne dirijeaz\u0103 de la cap\u0103tul \u0219irurilor de b\u0103nci? Nu sunt difuzoare care s\u0103 ne \u00cent\u0103reasc\u0103 ova\u0163iile, nici arme automate, \u00cendreptate spre noi de la ferestrele care ne \u00cenconjoar\u0103? Suntem aici doar noi, cei care zi de zi cobor\u00e2m disciplina\u0163i \u00cen ad\u0103posturi, z\u00e2mbind patrulelor? Noi singuri, orfanii, v\u0103duvele, p\u0103rin\u0163ii \u00cendolia\u0163i, damele de consuma\u0163ie, denun\u0163\u0103torii, profitorii de r\u0103zboi, marii invalizi, ne descoperim capul plecat \u0219i \u00cel aclam\u0103m cu glasurile noastre care nu r\u0103gu\u0219esc niciodat\u0103? * Ea nu d\u0103 drumul frazei care nu poate r\u0103zbi dincolo de buzele ei, str\u00e2nse, de pe care rujul s-a \u0219ters la market tourist-ul unde ea a b\u0103ut un espresso, iar Traian un decaf \u0219i s-a uitat dup\u0103 adolescente cu umerii \u00cengu\u0219ti \u0219i s\u00e2nii necrescu\u0163i ie\u0219ind din maiouri decoltate \u0219i cu picioare lungi, sl\u0103b\u0103noage, expuse pe scaunele \u00cenalte de la bar. A\u0219a ar\u0103ta \u0219i ea c\u00e2ndva, dar \u00cen rest, ce diferen\u0163\u0103! \u0218i de mult nu mai are nici un chef s\u0103 explice nim\u0103nui ceea ce, de at\u00e2tea zeci de ani, se str\u0103duie\u0219te s\u0103 uite. Lumina galben\u0103, ro\u0219ie, care se \u00cente\u0163e\u0219te deasupra Rinului plumburiu, p\u00e2n\u0103 atinge dealurile ro\u0219ii, p\u00e2n\u0103 atinge cerul ro\u0219u-pr\u0103fos, \u00cen timp ce ea alearg\u0103 pe biciclet\u0103, alearg\u0103, cine a spus c\u0103 pe Bergstrassse, acolo, a c\u0103zut bomba? G\u00e2tul \u00cei e \u00cenfundat cu praful cenu\u0219iu, gustul de ars, de funingine, pe limb\u0103, icne\u0219te, bicicleta s-a poticnit de un corp moale \u0219i a aruncat-o \u00centre mormanele de moloz care fumeg\u0103, imense, pe cerul ro\u0219u, se ridic\u0103 \u00cen patru labe, e desigur un vis c\u0103 merge \u00cempiedic\u00e2ndu-se \u00cen s\u00e2rmele negre, fierbin\u0163i, care ies din moloz, din sc\u00e2ndurile pr\u0103fuite, pline de cuie, din picioarele fr\u00e2nte ale mobilelor. Cade, se ridic\u0103, a\u0219chii, cioburi fierbin\u0163i, pietre ascu\u0163ite i se \u00cenfig \u00cen coate, \u00cen genunchi, \u00cen pulpele zdrelite, uite o inexplicabil\u0103 zdrean\u0163\u0103 vine\u0163ie, murdar\u0103, o creang\u0103 de magnolie \u00cenflorit\u0103, roz-alb ve\u0219ted\u0103, asfixiat\u0103, care iese din mormanul de moloz odat\u0103 cu ultimele limbi de fl\u0103c\u0103ri, \u0219i ea scurm\u0103 cu unghiile, rupte, \u00cens\u00e2ngerate, url\u00e2nd: Klara, mam\u0103, de ce, de ce, de ce? Doar le-ai rugat de-at\u00e2tea ori s\u0103 se duc\u0103 \u00cen ad\u0103post c\u00e2nd o s\u0103 sune sirena, erau greoaie, depresive, bolnave, de ce, de ce? Ca s\u0103 r\u0103m\u00e2n\u0103 doar ea s\u0103 r\u0103t\u0103ceasc\u0103, cu g\u00e2tul sufocat de aerul \u00cenec\u0103cios, de praful cu gust de ars, printre movilele de moloz \u00cen care se aud scr\u00e2\u0219nind lope\u0163i, sunt prizonierii de r\u0103zboi francezi, americani, ru\u0219i, polonezi, care caut\u0103 bombele neexplodate, care \u00cei scot pe cei mor\u0163i, asfixia\u0163i, strivi\u0163i de sub ruine. * De fiecare dat\u0103 c\u00e2nd revine la pove\u0219tile din trecutul ei, Christa devine irascibil\u0103. A trecut de mult faza pl\u00e2nsului \u00cen pat, dup\u0103 ce fac dragoste, e drept \u0219i c\u0103 fac tot mai rar, corpul ei se usuc\u0103 \u0219i este tot mai neprimitor, doar secre\u0163iile trecutului au r\u0103mas intacte. Pentru aceast\u0103 iritabilitate o s\u0103 se scuze, peste vreo or\u0103, dou\u0103, depresia las\u0103 urme, \u00cen\u0163elege \u0219i tu, el \u00cen\u0163elege, el nu se \u00cenfurie, nu reac\u0163ioneaz\u0103 \u00cen nici un fel, mai bine s\u0103 se descarce, s\u0103 spun\u0103 ce vrea dec\u00e2t s\u0103 conduc\u0103 nervoas\u0103. \u2014Te-ai sup\u0103rat c\u00e2nd am spus c\u0103 e o \u0163ar\u0103 la cap\u0103tul lumii \u0219i, stricto sensu, ai dreptate\u2026 Dar lucrurile nu stau de fapt a\u0219a. Drumul p\u00e2n\u0103 acolo dureaz\u0103 dou\u0103 ore, dar nu mai socote\u0219ti \u0219i zilele acestea de mers la Roma, drumul dus-\u00centors la aeroport\u2026 \u2014\u0218tii bine, draga mea, c\u0103 nu vreau s\u0103 te obose\u0219ti cu\u2026 \u2014 Nu e vorba de mine, sunt obi\u0219nuit\u0103 s\u0103 fac fa\u0163\u0103 dac\u0103 e nevoie\u2026 Tu e\u0219ti \u00cens\u0103 cel care se lamenteaz\u0103 c\u0103 nu are spor, c\u0103 mereu \u00ce\u0219i \u00centrerupe lucrul tocmai atunci c\u00e2nd... Tu te vei pl\u00e2nge peste o lun\u0103 c\u0103 n-ai s\u0103 po\u0163i preda la termen. De\u0219i nu r\u0103spunzi, a\u0219a cum m\u0103 \u0219i a\u0219teptam, \u00ce\u0163i cunosc obiceiul de a evita discu\u0163iile nepl\u0103cute sau m\u0103car de a le am\u00e2na p\u00e2n\u0103 c\u00e2nd nu mai au nici un rost, insist s\u0103 vorbim m\u0103car \u00cen ceasul al treisprezecelea. De o lun\u0103 tot \u00cencerc s\u0103-\u0163i spun c\u00e2teva lucruri \u0219i tu \u00cenchizi discu\u0163ia ori de c\u00e2te ori reu\u0219esc s\u0103 o deschid\u2026 \u00cenc\u0103 mai este timp s\u0103 te r\u0103zg\u00e2nde\u0219ti, cum \u0163i-am spus, la v\u00e2rsta noastr\u0103 problemele de s\u0103n\u0103tate sunt o bun\u0103 scuz\u0103, solicit\u0103rile urgente ale ministerului pot fi, de asemenea, invocate\u2026 De ce s\u0103 te expui de bun\u0103voie pericolelor\u2026? Autostrada f\u0103r\u0103 sf\u00e2r\u0219it, t\u0103iat\u0103 \u00cen dou\u0103 de g\u0103rdule\u0163ul de leandri, \u00cenc\u0103rca\u0163i cu flori albe, roz, ro\u0219ii. Culmile \u00cemp\u0103durite urc\u00e2nd spre cer cu petele albe ale satelor medievale, coco\u0163ate acum sute \u0219i sute de ani, l\u00e2ng\u0103 izvoare. * \u2014 Pericole au fost, nu le neg, dar acum situa\u0163ia este radical schimbat\u0103. Vreau s\u0103 spun c\u0103 e schimbat\u0103 \u00cen ceea ce m\u0103 prive\u0219te\u2026 Sunt cet\u0103\u0163ean str\u0103in, m\u0103 bucur de protec\u0163ia \u0163\u0103rii mele adoptive, \u00cen plus, fostul meu coleg Alexandru Stan, pe care l-ai pomenit, are acolo un cuv\u00e2nt greu de spus. Iar eu garantez pentru el, doar ne \u0219tim de la dou\u0103zeci de ani, de c\u00e2nd am venit \u00cempreun\u0103 la studii\u2026 Ne-am desp\u0103r\u0163it atunci c\u00e2nd el s-a decis s\u0103 se \u00centoarc\u0103 \u00cen \u0163ar\u0103 \u0219i eu am ales s\u0103 r\u0103m\u00e2n aici. Inteligent, briliant, draga mea, chiar dac\u0103 nu s-a prea omor\u00e2t cu cercetarea, i s-au oferit func\u0163ii importante\u2026 Dar ce bucurie s\u0103-l rev\u0103d neschimbat dup\u0103 at\u00e2\u0163ia ani, doar c\u0103runt, fire\u0219te, cu kilograme \u00cen plus, cum se \u00cent\u00e2mpl\u0103\u2026 Ca de un frate reg\u0103sit m-am bucurat \u0219i, de\u0219i timpul a fost scurt, mi-a dat probe de prietenie\u2026 Suficiente\u2026 \u2014 \u0218i eu \u00cel apreciez, se vede imediat omul cu bun\u0103 educa\u0163ie, omul c\u0103l\u0103torit\u2026 Mare diferen\u0163\u0103 fa\u0163\u0103 de acei prieteni ai lui de la Ambasad\u0103 de care se tot pl\u00e2nge c\u0103 \u00cei este greu s\u0103 scape, dar tot insist\u0103 s\u0103 \u00cei invit\u0103m la noi acas\u0103. \u00cen privin\u0163a aceasta \u00cens\u0103, iart\u0103-m\u0103, am fost \u0219i r\u0103m\u00e2n inflexibil\u0103. \u0218i nu \u0219tiu c\u00e2te probe de prietenie \u0163i-a dat acest domn, Alexandre \u0219i nu mai \u0219tiu cum, \u0219tiu \u00cens\u0103 c\u0103 p\u00e2n\u0103 acum el a avut destule probe ale prieteniei tale. A avut nevoie de invita\u0163ie la congresul de la Berlin \u0219i a primit-o, a vrut s\u0103 mearg\u0103 la conferin\u0163a de la Basel \u0219i l-ai recomandat, a vrut burse pentru studen\u0163ii lui, \u00centre care \u0219i fiica, te-ai dat peste cap s\u0103 le ob\u0163ii\u2026 Dac\u0103 nu to\u0163i cei invita\u0163i au ajuns la vreme sau dac\u0103 nu au primit to\u0163i pa\u0219apoarte, tu, dragul meu, te-ai enervat mai tare ca el\u2026 \u00cen\u0163eleptul Alexandre a fost mul\u0163umit pentru c\u0103 fiica a putut primi bursa\u2026 o t\u00e2n\u0103r\u0103 care sunt sigur\u0103, de altfel, c\u0103 merit\u0103 din plin. Soarele orbitor. C\u0103ldura. Ochiul lui, bucur\u00e2ndu-se de frumuse\u0163ea de cartolin\u0103 a peisajului \u0219i vibra\u0163ia emo\u0163ional\u0103, c\u00e2nd recunoa\u0219te ceva ce vine la fel de departe din via\u0163a lui ca \u0219i amintirile copil\u0103riei din \u0163ara dep\u0103rtat\u0103. Ca \u0219i versurile lui Homer care curg, mecanic, indiferent de golul speriat din el. Pietroas\u0103, aspr\u0103-i Ithaca,/ dar ca mam\u0103 bun\u0103 cre\u0219te feciori voinici/ \u0219i-apoi nimic mai dulce ca \u0163ara ei nu pot vedea pe lume. * Ea \u0219tie c\u0103 e prea t\u00e2rziu ca s\u0103-l mai poat\u0103 \u00centoarce din drum. Dar nu se poate opri s\u0103 nu insiste. \u2014 \u0218i, dac\u0103 te-ai decis s\u0103 \u00cenduri nepl\u0103cerile acestei c\u0103l\u0103torii, m\u0103car s\u0103 fi fost un \u0219ir de prelegeri, nu o simpl\u0103 conferin\u0163\u0103! Care, \u00cen treac\u0103t fie spus, dac\u0103 am \u00cen\u0163eles bine, nici m\u0103car nu este pl\u0103tit\u0103 a\u0219a cum e\u0219ti obi\u0219nuit. S\u0103 te \u00centreb c\u00e2t vei primi pentru ea sau mai bine nu? Ca s\u0103 nu spun ce rezerve am fa\u0163\u0103 de scrisorile pe care ai \u00cenceput s\u0103 le prime\u0219ti! Cel pu\u0163in cea pe care ai binevoit s\u0103 mi-o traduci, iart\u0103-m\u0103, este de-a dreptul servil\u0103. Cum poate un academician, un director de Institut, s\u0103 te lingu\u0219easc\u0103 astfel? \u0218i ce-\u0163i scrie acel Victor, acel v\u0103r de care abia \u00ce\u0163i aduci aminte? Dup\u0103 ce ani de zile nu ai primit nici o scrisoare, nu ai \u0219tiut nimic despre p\u0103rin\u0163ii, despre fra\u0163ii t\u0103i, acum e\u0219ti asaltat de coresponden\u0163\u0103. Felul cum taci \u00cemi confirm\u0103 c\u0103 am dreptate\u2026 \u2014Nu, nicidecum, draga mea\u2026 Tac doar pentru c\u0103 nu v\u0103d ce rost ar avea s\u0103 mai r\u0103spund\u2026 De ce prelungim aceast\u0103 disput\u0103 inutil\u0103 din moment ce zarurile sunt aruncate? ! Dac\u0103 fac bine sau r\u0103u merg\u00e2nd acolo, vom vedea la \u00centoarcere\u2026 \u00centr-o situa\u0163ie precum cea de acum, nici un om civilizat nu mai poate da \u00cenapoi\u2026 Dar nu toate sunt cum le crezi tu. Alexandru Stan, de pild\u0103, nu are nevoie de invita\u0163iile mele ca s\u0103 colinde lumea, el \u00ce\u0219i reprezint\u0103 \u0163ara \u00cen cele mai \u00cenalte foruri \u0219tiin\u0163ifice. Nu \u0219tiu cum sunt cei care \u00cemi scriu acum, din nenorocire, to\u0163i cei apropia\u0163i, a\u0219a cum chiar tu ai spus, nu mai tr\u0103iesc dec\u00e2t \u00cen mintea mea\u2026 Eu pot s\u0103 mul\u0163umesc lui Dumnezeu c\u0103 mi-am f\u0103cut o via\u0163\u0103 \u0219i o carier\u0103 aici, \u00cen timp ce, dac\u0103 r\u0103m\u00e2neam acolo, muream pe front sau putrezeam \u00centr-o \u00cenchisoare\u2026 Ora\u0219ul \u00cencepe s\u0103 se z\u0103reasc\u0103 departe, \u00centr-o cea\u0163\u0103 l\u0103ptoas\u0103, str\u0103vezie, sub un cer alburiu. \n", " Genera\u0163ia expirat\u0103 \u2014 Planul de m\u0103suri! Ce holbezi ochii la minec\u00e2t cepele? ! S-a \u0163inut s\u0103 nu r\u0103cneasc\u0103 la el, de\u0219i, de fiecare dat\u0103 c\u00e2nd \u00cei vede nasul poros, striat de vini\u0219oare violacee, \u00cei vine s\u0103-l dea afar\u0103 din birou, cu picioare \u00cen cur. Numai c\u0103 nu-l poate da afar\u0103 din birou, pentru c\u0103 el l-a chemat la raport, Nu\u0163i, trimite-l pe c\u0103pitanul Gherghina, cu dosarul \u00cen lucru \u0219i planul de m\u0103suri, \u0219tie elce plan, da\u2019 s\u0103 vin\u0103 pe loc, nu c\u00e2nd se treze\u0219te din mahmureal\u0103! \u0218i nu-l poate da nici afar\u0103 din sec\u0163ie, pentru c\u0103 nu a dibuit \u00cenc\u0103 cine sunt mai sfin\u0163ii care i-au v\u00e2r\u00e2t \u00cen sec\u0163ie jigodia asta. Dar o s\u0103-l fac\u0103 s\u0103-\u0219i rup\u0103 g\u00e2tul singur, azi, cu dosarul transfugului: trebuie numai s\u0103 fie cu ochii pe el, s\u0103 nu-i compromit\u0103 lucrarea. \u2014 De s\u0103pt\u0103m\u00e2na trecut\u0103, planul de m\u0103suri trebuia s\u0103 fie pe masa mea! Aici! (Bate cu pumnul \u00cen mas\u0103.) Unde e? \u00ce\u0219i l\u0103rge\u0219te cravata la g\u00e2t \u0219i-\u0219i desface nasturele c\u0103m\u0103\u0219ii. * La controlul de rutin\u0103 de s\u0103pt\u0103m\u00e2na trecut\u0103, medicul Direc\u0163iei, Felceru, cum \u00cei zice el \u0219i-n fa\u0163\u0103, i-a atras aten\u0163ia s-o lase mai moale, c\u0103 tensiunea, colesterolul, plus coxartorza\u2026 \u2014 \u2026Data viitoare, dac\u0103 analizele arat\u0103 la fel, o s\u0103 trebuiasc\u0103 s\u0103-\u0163i fac raport! Vrei s\u0103 te trimit \u00cen pensie anticipat\u0103? Felceru s-a luminat la fa\u0163\u0103 c\u00e2nd i-a \u00cempins, \u0219erpe\u0219te, sticlu\u0163a de Ballantine. Dar a morm\u0103it: \u2014 \u2026Pentru binele dumitale \u00ce\u0163i spun! La mul\u0163i dintre voi bolile profesionale sunt date de necump\u0103tare, via\u0163\u0103 nes\u0103n\u0103toas\u0103, dar la dumneata e doar stres \u0219i via\u0163\u0103 sedentar\u0103! Ar\u0103tai altfel c\u00e2nd f\u0103ceai teren, dar nu te po\u0163i pl\u00e2nge c\u0103 ai fost avansat\u2026 \u0218i tot a\u0219a, tranca-fleanca-mere-acre, s-a gargarisit Felcerul. Vorbe\u0219te ca s\u0103 fie auzit ce principial e! Face pe el de fricos, de c\u00e2nd l-au b\u0103gat \u00cen sistem \u0219i i-au dat \u0219i pistol. E drept, cl\u0103direa e echipat\u0103, de sus p\u00e2n\u0103 jos, cu tehnic\u0103 de ascultare, dar cine-\u0219i pierde vremea cu unul ca el \u0219i cu sticlu\u0163ele care le prime\u0219te? Moare dup\u0103 visichi, Felceru, dar Afar\u0103 n-o s\u0103 ias\u0103 nici cu picioarele \u00cenainte, la c\u00e2te \u0219tie, e zidit la noi \u00cen sediu. Se cac\u0103 pe el de fric\u0103 s\u0103 nu \u00cel facem sc\u0103pat de la o fereastr\u0103, ca pe colegul lui, Abraham Schechter, cu care am umplut \u0219apte dosare mari p\u00e2n\u0103 i-am dat br\u00e2nci de la etajul zece al Urgen\u0163ei. Dar se compar\u0103 be\u0163ivul de Felcer cu ditamai doctorul ovrei al \u0218efului cum se compar\u0103 un r\u0103can cu generalul Doicaru! De la Felcer nu auzi un mul\u0163umesc, dar ia cu o m\u00e2n\u0103 dibace sticlu\u0163ele, le prefer\u0103 pe astea micile, de plastic, le v\u00e2r\u0103 \u00cen geanta \u00cen care \u0163ine trusa medical\u0103 de prim ajutor. \u2014 La sal\u0103! zice tare, pe urm\u0103. D\u0103 burtica asta jos! \u0218i mai ales, orice-ar fi, nu te enerva, \u0163ine minte! * Nu se enerveaz\u0103, dar se d\u0103 mai \u00cen spate cu scaunul, i se pare sau chiar l-a ajuns damful de palinc\u0103 st\u0103tut\u0103 amestecat cu chewing-gum sau lo\u0163iune Tarr de b\u0103rbierit? Duhoarea de be\u0163iv a nenorocitului \u0103stuia de Gherghinacare altceva dec\u00e2t s\u0103 stea drep\u0163i n-a deprins din toat\u0103 milit\u0103ria... \u2014 Da, s\u0103 tr\u0103i\u0163i, tovar\u0103\u0219ul colonel! Planul de m\u0103suri pentru urm\u0103rirea informativ\u0103 a fugarului Manu, da, se lucreaz\u0103 la el! Am adus \u0219i dosarul, da\u2026 (Cite\u0219te de pe o h\u00e2rtie, se \u00cempiedic\u0103 la anumite cuvinte\u2026) Manu Traian, n\u0103scut la 3 aprilie 1922, \u00cen comuna C\u0103rbune\u0219ti \u2013 Dolj, director la Institutul European de Cercetare a Mediului\u2026 \u2014 B\u0103, tu n-ai apucat alfabetizarea obligatorie din \u201956 de cite\u0219ti a\u0219a \u00cempiedicat? Nu te-ai dus s\u0103 faci cursurile, este? P\u0103i, b\u0103, cultura \u0219i \u00cenv\u0103\u0163\u0103m\u00e2ntul ideologic se bag\u0103 cu for\u0163a \u00cen aparat, n-ai vrut, uite cum ai r\u0103mas! Da\u2019 s\u0103 ciripe\u0219ti pe la col\u0163uri c\u0103 de ce nu te avansez, asta po\u0163i, ai, \u2019tu-\u0163i curu\u2019 m\u0103-tii! Crezi c\u0103 nu \u0219tiu ce sco\u0163i pe gur\u0103? Nu e\u0219ti \u00cen stare nici s\u0103 cite\u0219ti ce-ai pe h\u00e2rtie? \u2014 Tre\u2019 s\u0103-mi schimb ochelarii, toar\u0103\u0219u\u2019 colonel! \u2014 C\u00e2nd s\u0103-\u0163i schimbi ochelarii, dac\u0103 zaci p\u00e2n cr\u00e2\u0219me, tembelule? D\u0103-i, b\u0103, odat\u0103, drumul! * \u2014 \u2026Am reactivat agentul Emilian, care din cauza func\u0163iei de r\u0103spundere are deplas\u0103ri de servici\u2026 \u2014 Ai reactivat-o pe m\u0103-ta, b\u0103i, toar\u0103\u0219u\u2019! Nu \u201edin cauza,\u201d ci \u201epentru c\u0103 are\u201d! Iar pe agentul Emilian io l-am reactivat! Io, uit\u0103-te la mine! I-am adus notele din data de 4 martie, \u0219i ultima, adnotat\u0103 de mine la 9 mai, le ai la dosarsau le-ai uitat la cr\u00e2\u0219m\u0103? D\u0103 s\u0103 le v\u0103z, c\u0103 de la tine nu crez o iot\u0103! D\u0103 tot dosaru\u2019 mai bine! P\u0103i, bine, b\u0103, toar\u0103\u0219u\u2019 Gherghina, a\u0219tep\u0163i s\u0103 \u00ce\u0163i fac io treaba? Dosarul \u201eSavantul\u201d are dou\u0103zeci de file \u0219i mai mult de jum\u0103tate sunt notele profesorului Stan, care i-am fost \u0219i \u00cei sunt ofi\u0163er de leg\u0103tur\u0103 \u0219i care \u00centre\u0163ine coresponden\u0163a cu transfugul sub supraveghierea mea! \u2014 ...Mai ar fi cererea de verificare la Cartotec\u0103, toar\u0103\u0219u\u2019 colonel, uite-o acilea\u2026 \u2014 Care a f\u0103cut-o Matei, un spanac! R\u0103spund dup\u0103 trei s\u0103pt\u0103m\u00e2ni c\u0103 n-au nimic \u00cenregistrat! Un cuib de putori! \u2014 Ave\u0163i dreptate, to\u2019ar\u0103\u0219u\u2019 colonel, io i-am zis lu\u2019 p\u0103m\u0103p\u0103l\u0103u\u2019 de Matei c\u0103 degeaba o face! C\u0103 p-asta n-am f\u0103cut-o io! \u2014 Da, chiar! N-ai f\u0103cut-o tu p-asta, dar tu, b\u0103, tu ce-ai f\u0103cut? La ce \u0163i-am semnat decont de deplasare, la ce ai ciugulit diurne? Ce lucrezi de trei luni, zi odat\u0103, p\u00e2n\u0103 nu-mi ies din r\u0103bd\u0103ri?! Ce-ai f\u0103cut ca s\u0103-l brichise\u0219ti pe transfugu\u2019 \u0103sta, \u00cen afar\u0103 de ce am adus de la Emilian? \u2014 Am dou\u0103 note, toar\u0103\u0219u\u2019 colonel, s\u0103 tr\u0103i\u0163i. *tc \"DOSAR SAVANTUL\" Fila nr. 12 Subsemnatul FODOR PAVEL, fiul lui Nicolae \u0219i Elena, n\u0103scut la 1 noiembrie 1917 \u00cen Calafat, domiciliat \u00cen Bucure\u0219ti, strada Caragiale nr. 18, sectorul 2, declar prin prezenta urm\u0103toarele: Am cunoscut pe MANU prin anul 1944. El \u00ce\u0219i f\u0103cea un doctorat la Sorbona, eu lucram la lega\u0163ia Rom\u00e2niei. Nu am avut nici un fel de rela\u0163ii cu el. Nu cunosc nimic despre activitatea sa politic\u0103. Nu cunosc persoanele cu care ar fi avut leg\u0103turi \u00cen \u0163ar\u0103 sau \u00cen str\u0103in\u0103tate \u00cen afar\u0103 de colegul Stan Alexandru cu care venea prin lega\u0163ie s\u0103 prelungeasc\u0103 viza. Spunea c\u0103 vrea s\u0103 plece \u00cen America. Prin aceasta se vede c\u0103 ducea o activitate du\u0219m\u0103noas\u0103 guvernului nostru de democra\u0163ie popular\u0103. Era potrivit de \u00cenalt, p\u0103rul blond, \u00cencepuse s\u0103 albeasc\u0103 devreme, ochi verzi-alba\u0219tri, cuno\u0219tea bine limbile francez\u0103, italian\u0103, german\u0103, englez\u0103. Nu am nici o rela\u0163ie cu el \u00cen prezent \u0219i nu cunosc nimic despre situa\u0163ia lui actual\u0103. Drept care dau prezenta declara\u0163ie liber \u0219i nesilit de nimeni. sss. FODOR PAVEL * \u2014 \u0218tii ce faci cu asta? Po\u0163i s\u0103 te \u0219tergi la cur cu ea! Fodor, \u0103sta, e din lotul spionilor americani, este? De i-ai anchetat tu, \u0219i c\u00e2nd te vede \u00ce\u0219i aduce aminte cum l-ai ciom\u0103git \u0219i l-ai priponit \u0219aisprezece ani! Ce i-ai f\u0103cut, i-ai strivit degetele \u00cen u\u0219\u0103, de scrie doar trei r\u00e2nduri, nu \u0219tiu, n-am v\u0103zut?! P\u0103i, asta-i munc\u0103 de informa\u0163ie? \u0102sta e r\u0103zboiu\u2019 nostru secret? Ce dracu\u2019, toar\u0103\u0219u\u2019, lucrezi de at\u00e2\u0163ia ani \u00cen institu\u0163ia noastr\u0103 \u0219i tot n-ai aflat ce \u00censeamn\u0103 un dosar? Un plan de m\u0103suri? \u0162i-am atras aten\u0163ia de at\u00e2tea ori c\u0103 trebuie s\u0103 \u00ce\u0163i ridici nivelul profesional! \u2014 Da, toar\u0103\u0219ul colonel, a\u0219a cum a spus toar\u0103\u0219ul secretar al Partidului, Nicolae Ceau\u0219escu, ridicarea nivelului este sarcina \u00centregului nostru popor \u0219i uite \u0219i ceailalt\u0103 not\u0103 informativ\u0103, furnizat\u0103 de agentul \u201eEne\u201d \u00cen urma deplas\u0103rii f\u0103cute \u00cen Italia. \n*\ttc \"Dosar SAVANTUL\" Fila nr. 14-15 \nNot\u0103 informativ\u0103 \nProfesorul MANU TRAIAN, l-am cunoscut prin o recomanda\u0163ie a lui Victor Georgescu. Cuno\u0219tin\u0163a am f\u0103cut-o cu el \u00cen luna Maiu 1981. Pe baza recomanda\u0163iei dat\u0103 de Victor Georgescu el a ob\u0163inut pentru mine sigiorno de \u0219edere \u00cen Italia, ca refugiat rom\u00e2n, dup\u0103 aceia nia condus la \u201eComitato per profughi rumeni\u201d din Roma via Babuino 149 pentru a-mi preg\u0103ti mai departe actele necesare pentru plecarea \u00cen Canada. Am aflat cu aceast\u0103 ocazie urm\u0103toarele: A plecat din \u0163ar\u0103 \u00cen 1941 cu pa\u0219aport rom\u00e2n la studii. \u00cen \u0163ar\u0103 a l\u0103sat o logodnic\u0103 care n-a vrut s\u0103 vin\u0103 cu el sau el na loat-o. \u00cen 1947 a fost rechemat \u00cen \u0163ar\u0103. Refuz\u00cend acest lucru i s-a loat cet\u0103\u0163enia rom\u00e2n\u0103 \u0219i a fost foarte sup\u0103rat pentru aceasta. Face politic\u0103 de dreapta pentru c\u0103 este \u00cen comitetul refugia\u0163ilor rom\u00e2ni din Roma care este sub conducerea lui. Men\u0163ionez c\u0103 \u00centr-o sear\u0103 \u00cen luna iunie 1984 am avut ocazia s\u0103 iau masa \u00cempreun\u0103 cu el \u0219i cu consulul Canadei la Roma cu care ocazie s-a vorbit \u0219i despre ob\u0163inerea vizei mele de intrare \u00cen Canada. Am aflat deasemenea c\u0103 este foarte bine introdus \u0219i are mare trecere pe l\u00ceng\u0103 Ministerul \u00cenv\u0103\u0163\u0103m\u00centului Italian. Datorit\u0103 recomanda\u0163iei lui Victor Georgescu c\u00cet \u0219i faptul c\u0103 am avut convorbiri dese cu el s-au stabilit \u00centre mine \u0219i el rela\u0163iuni str\u00cense de cuno\u0219tin\u0163\u0103 \u0219i m\u0103 bucur de o prietenie din partea lui. \u0218tiu deasemenea c\u0103 activeaz\u0103 intens \u00cen comitetul de refugia\u0163i rom\u00e2ni din Roma \u0219i acord\u0103 mult\u0103 asisten\u0163\u0103 rom\u00e2nilor refugia\u0163i. Potrivit de \u00cenalt, albit de t\u00cen\u0103r mi-a spus, barb\u0103, ochi alba\u0219tri, c\u0103s\u0103torit cu o femeie cu copii mari. Sursa \u201eEne\u201d * Trage de pe mas\u0103 pachetul de Dunhill, \u00ce\u0219i aprinde \u0163igara, face rotocoale de fum \u0219i tace. Se uit\u0103 \u00cen tavan, fumeaz\u0103 \u0219i tace, cu mutra lui bonom\u0103, de contabil la CAP. L-a prins pe animal \u0219i n-o s\u0103-i mai dea drumul din gheare. Savureaz\u0103 execu\u0163ia care urmeaz\u0103, \u00ce\u0219i trece m\u00e2na prin p\u0103rul cre\u0163, ce i s-a r\u0103rit pe fruntea pe care \u00cei cre\u0219te un os, un lipom, ce-o fi, un corn, sper c\u0103 nu mi l-ai pus tu, i-a zis nevestei \u0219i ea: Eu? Dracul din tine! \u0102lalalt a \u00cencremenit, \u00cen pozi\u0163ie de drep\u0163i, i-ar da foc dac-ar putea, numa\u2019 cizme-n burt\u0103 \u0219i-n testicule! Dar n-are ce face, trebuie s\u0103 stea drep\u0163i \u0219i s\u0103-nghit\u0103, pe cine-o mai avea \u00cen spate? Pantiu\u0219a? Doicaru? Nimeni \u0219i nimic n-o s\u0103-l mai ajute: deta\u0219are la Sec\u0163ia de Filaj \u0219i Investiga\u0163ie, p\u00e2n\u0103 \u00cei ies actele de pensie, s\u0103 umble prin blocuri s\u0103 trag\u0103 \u0163uici cu administratorii. \u2014 Ap\u0103 de ploaie \u0219i-asta! Tot un c\u0103cat! \u00cei d\u0103 \u00cen fine verdictul. V\u0103d c\u0103 mai ai o foaie, d\u0103-mi-o \u0219i p-asta! Cine-a f\u0103cut-o? Locotenentul Matei? * MINISTERUL AFACERILOR INTERNE Strict secret Exemplar unic Fila nr. 25 \nNot\u0103-raport \u2013 privind pe numitul Manu Traian \u00cen discu\u0163iile purtate \u00cen ziua de 1 august 1985 cu \u201eS. A. \u201d \u0219i \u201eV. G. \u201d, leg\u0103turi oficiale ale organelor noastre, a rezultat c\u0103 va sosi \u00cen \u0163ara noastr\u0103 numitul MANU TRAIAN \u2013 \u0219eful Institutului European de Cercetare a Mediului Mediteranean, director \u00cen Ministerul Cercet\u0103rii, Italia. Acesta va sosi prin punctul de frontier\u0103 Otopeni \u00cen ziua de 12august. Despre MANU TRAIAN se cunosc urm\u0103toarele. Este n\u0103scut \u00cen comuna C\u0103rbune\u0219ti fiul lui Ion \u0219i al Mariei de na\u0163ionalitate rom\u00e2n\u0103 \u0219i cet\u0103\u0163enie italian\u0103. \u00cen perioada anilor 1940-1941 Manu Traian a tr\u0103dat patria plec\u00cend la studii \u00cen Fran\u0163a \u0219i Italia. Este cunoscut c\u0103 \u00cen prezent ar duce activitate potrivnic\u0103 statului nostru. Din acelea\u0219i surse se cunoa\u0219te c\u0103 MANU TRAIAN are leg\u0103turi \u00cen cercuri oficiale \u0219i \u0219tiin\u0163ifice italiene, olandeze, franceze \u0219i americane. Lui MANU TRAIAN i s-a re\u0163inut o camer\u0103 la Hotel Nord. Ofi\u0163er II Matei Silviu * \u2014 Deci sose\u0219te pe 12 august, da? \u0218i azi \u00cen c\u00e2t e? 10 august, da? Ora 15.36. \u0218i planul de m\u0103suri unde este? \u2014 Se lucreaz\u0103, toar\u0103\u0219u\u2019\u2026 Am loat leg\u0103tura la hotel, la aeroport, a\u0219tept\u2026 \u2014 Ce a\u0219tep\u0163i, b\u0103, animalule?! r\u0103cne\u0219te, pe nea\u0219teptate, colonelul Ispas. Ce e de a\u0219teptat? Nici p\u00e2n\u0103 acum n-ai \u00cenv\u0103\u0163at ce \u00censeamn\u0103 plan de m\u0103suri? Plan de m\u0103suri, \u00cen\u0163elegi, boule?! Plan de m\u0103suri! \u0102la intr\u0103 \u00cen \u0163ar\u0103, acu\u2019 intr\u0103 pe aeroport \u0219i tu, animalule, n-ai preg\u0103tit nimic! La sap\u0103, acolo e locul t\u0103u, nu la noi! Ie\u0219i, \u2019tu-\u0163i curu\u2019 m\u0103-ti! Dosarul r\u0103m\u00e2ne la mine! \u0218i nu te mi\u0219ti din birou p\u00e2n\u0103 la noi dispozi\u0163ii! Prin u\u0219a deschis\u0103, o secund\u0103 intr\u0103 zgomotul ma\u0219inii de scris, podeaua sc\u00e2r\u0163\u00e2ind sub cizme, o \u00cenchide dup\u0103 ce \u00cei spune lui Nu\u0163i s\u0103-i fac\u0103 leg\u0103tura. Acum \u00ce\u0219i poate pune picioarele pe birou, americ\u0103ne\u0219te, se descheie \u0219i la \u0219ireturi\u00cen timp ce vorbe\u0219te. \n* \u2014 Cine dracu\u2019 mi l-a trimis pe idiotul asta? Unde a lucrat \u00cenainte? Se vede! Se face Canalul din nou, s\u0103 se duc\u0103-n pizda m\u0103-sii \u00cenapoi, acolo! Ei, nu chiar acum! Acum s\u0103 mearg\u0103 pe teren, la urm\u0103rire informativ\u0103, s\u0103 echipeze cu mijloace TO, c\u0103 de mai mult nu e \u00cen stare. \u00ce\u0163i trimit chiar azi nota, d\u0103-i drumul la actele de pensionare, c\u0103 de mult \u00cel p\u0103\u0219team! Aici e lucru fin, tovar\u0103\u0219ul colonel, d\u0103-mi unul \u0219colit, cum \u00cel cheam\u0103 pe locotenentul \u0103la fi\u0163os de la Direc\u0163ia 1, U.M. 0544, care a f\u0103cut \u0219i sesizarea la Cartotec\u0103? Da, da, \u0219tiu cine-i ta-su vitreg, \u00cel \u0219tiu pe toar\u0103\u0219u\u2019 colonel, \u0219tiu c\u0103 \u0219i mama lucreaz\u0103 \u00cen aparat, te cred, e ar\u0103toas\u0103 \u0219i-acu\u2019, dar \u0219tii p\u0103rerea mea de femei? Se spurc\u0103 u\u0219or, se fac duble, triple, a\u0219a e firea lor, muierile la crati\u0163\u0103, dac\u0103 m\u0103 \u00centrebi pe mine, excep\u0163ia e doar Tovar\u0103\u0219a! Nu po-s\u0103-\u0163\u2019 spui \u00cen ce belea ne-a b\u0103gat be\u0163ivu\u2019 de Gherghina, f\u0103 repede actele pentru Matei, e lucrare urgent\u0103! Are dreptate \u0218eful, ce spunea ieri, tovar\u0103\u0219ul colonel, avem nevoie de o reform\u0103 institu\u0163ional\u0103, dar adevarat\u0103! De profesioni\u0219tiadev\u0103ra\u0163i avem nevoie, de oameni tineri, cu \u0219coal\u0103! Institu\u0163ia noastr\u0103 e blocat\u0103 de oamenii Tr\u0103d\u0103torului, de toti defeca\u0163ii \u0103\u0219tia cump\u0103ra\u0163i de americani, alfabetiza\u0163i de mine cu de-a sila \u00cen \u201956! Ce s\u0103 alfabetizezi la ei dac\u0103 Dr\u0103ghici a semnat atunci ordinul, dar n-a vrut neam s\u0103 vie la cursuri! Genera\u0163ia expirat\u0103pe care Tr\u0103d\u0103torul a \u0163inut-o la s\u00e2nul lui! Cu \u0103\u0219tia, nu mai e nimic de f\u0103cut, toar\u0103\u0219u\u2019 colonel! La cimitirul elefan\u0163ilor! Ei, noi! Noi suntem excep\u0163iile, nu vezi c\u0103 nu se face o v\u00e2n\u0103toare f\u0103r\u0103 noi? Ne vedem s\u00e2mb\u0103t\u0103 la casa de oaspe\u0163i din Br\u0103det, da, toar\u0103\u0219u\u2019 colonel? \n\nPartea a doua Adev\u0103rata Ithac\u0103 ", " Telemac la aeroportTC \"TELEMAC LA AEROPORT\" \nN-am altceva de v\u0103zut dec\u00e2t v\u00e2rfurile plopilor, chelite de toamna care se apropie, antenele de televizor \u0219i rufele din balcoanele de vizavi etc., adic\u0103 vederea obi\u0219nuit\u0103 de la fereastra unui apartament de locuin\u0163e, proprietate personal\u0103, etajul \u0219apte \u00cen Militari, Balta Alb\u0103, Pantelimon, Berceni sau oricare dintre noile \u0219i frumoasele noastre cartiere din glorioasa noastr\u0103 patrie. Profit de faptul c\u0103 ceilal\u0163i s-au c\u0103rat ca s\u0103 m\u0103 l\u0103f\u0103i pe canapeaua extensibil\u0103, acoperit\u0103 de cerga ro\u0219ie care pi\u0219c\u0103, ultimul snobism de c\u0103cat al bie\u0163ilor mei p\u0103rin\u0163i, care tot \u00cencearc\u0103, f\u0103r\u0103 \u0219anse, s\u0103 se racordeze la moda de doi lei a clasei de mijloc bucure\u0219tene, din acest glorios sf\u00e2r\u0219it de secol comunist. Dar n-am stare \u0219i m\u0103 foiesc prin sufragerie \u2013 cum \u00cei spune, inadecvat, tata, pentru c\u0103 am m\u00e2ncat \u0219i vom m\u00e2nca totdeauna \u00cen str\u00e2mta noastr\u0103 buc\u0103tarie. Sau living, cum vrea s\u0103 o boteze, cu eterna ei lips\u0103 de succes, mama, infatigabila Casandra, neascultat\u0103 de nimeni. Sau, mai pe \u0163\u0103r\u0103ne\u0219te, camera bun\u0103. Am r\u0103v\u0103\u0219it colec\u0163ia de Clasici ai Literaturii Universale, a\u0219eza\u0163i alfabetic, inginere\u0219te de tata, care, altminteri, credincios tradi\u0163iei sale profesionale, nu serve\u0219te beletristica, doar o a\u0219az\u0103 \u00cen rafturi, ca la cimitir, cruce l\u00e2ng\u0103 cruce. Dar \u00cen eterna bibliotec\u0103 Dana, nimic ca lumea de citit, Faulkner \u0219i Alexei Tolstoi \u0219i Hermann Hesse, mai bine \u00cei ziceam lui Gimmi c\u0103 l-am pierdut pe ultimul John Le Carr\u00e9, Spionul vine din frig, c\u00e2nd mi l-a cerut, nu ajunsesem dec\u00e2t p\u00e2n\u0103 la jum\u0103tate \u0219i motivul, aiurea! L-a cerut de sanchi, pur\u0103 r\u0103utate! Cin-s\u0103 cread\u0103 c\u0103 vrea ta-su s\u0103 se uite prin John le Carr\u00e9! Vrea toar\u0103\u0219u\u2019 colonel s\u0103 se mai inspire de la gr\u0103su\u0163u\u2019 Smith, \u0103la da personaj, beton! Dac\u0103 ar fi a\u0219a \u0219i securi\u0219tii no\u0219tri, ne-am \u00cenghesui \u0219i mai tare s\u0103 intr\u0103m la \u0218coala din B\u0103neasa, unde cic\u0103 au dat patru din premian\u0163ii de la \u0218incai! Am umplut scrumiera de mucuri, ba chiar am contribuit \u0219i la decorarea livingului Casandrei-Clementina, lipind cu clei o vedere din Praga \u0219i una din Berlinul de Est, trimise de colegii tatei, dintr-o fericit\u0103 deplasare de serviciu, peste petele scorojite de la ultima inunda\u0163ie a vecinului de deasupra. \u0218i, pentru c\u0103 meseria m-a prins, am mai ad\u0103ugat o poz\u0103 cu Maradona, cam nasoal\u0103, din Informa\u0163ia Bucure\u0219tiului \u0219i una cu Rolling Stones pe care am g\u0103sit-o \u00centr-un teanc de Nouvel Observateur, L\u2019 Express, Paris Match, mi le-a aruncat nea Victor, ultima oar\u0103 c\u00e2nd a c\u0103lcat pe la noi. \u2014 Ia-le, b\u0103, pu\u0163\u0103, mi-a zis, c\u0103 io ce s\u0103 fac cu ele, e-n englez\u0103! De unde le avea Victor? Mama-Casandra, care le \u0219tie pe toate, zice c\u0103 le-a adunat din camera de la Hotel Nord, \u00cempreun\u0103 cu valiza cu fermoarul rupt a lui Traian. Traian al nostru, Traian Manu. * La pomenirea de trei luni a lui Buni m-am g\u00e2ndit prima oar\u0103 la el, \u0219tiam de la nea Victor c\u0103 \u00cen var\u0103 o s\u0103 vin\u0103 \u0219i m-am g\u00e2ndit c\u0103 oricum pentru Buni vine prea t\u00e2rziu, odat\u0103 l-am auzit la Europa Liber\u0103, dar mama spune c\u0103 nu era el, c\u0103 era Virgil Ierunca. Atunci m-am g\u00e2ndit c\u0103, dac\u0103 s-ar fi \u00censurat cu Buni \u0219i ar fi r\u0103mas aici, pe mine m-ar fi chemat Daniel Manu. Dar de fapt nu m-ar fi chemat, fiindc\u0103 mama este adoptat\u0103 de Buni \u0219i, de c\u00e2nd s-a m\u0103ritat cu tata, o cheam\u0103 Izvoranu. \u0218i atunci m-am hot\u0103r\u00e2t s\u0103 nu m\u0103 mai g\u00e2ndesc dinainte cum o s\u0103 ias\u0103, ca s\u0103 nu stric totul, dar eram sigur c\u0103, \u0219i f\u0103r\u0103 s\u0103 \u00cemi fac dinainte un plan, tot o s\u0103 st\u0103m \u00centr-un fel numai noi doi de vorb\u0103. \u201eTu e\u0219ti Daniel, nepotul Ei, vino s\u0103-mi spui dac\u0103 Ea povestea despre mine vreodat\u0103\u201d, ar fi trebuit s\u0103 \u00cemi spun\u0103. La toate astea m-am g\u00e2ndit iar atunci, la aeroport, sub lumina aia enervant\u0103 \u00cen care n-ai cum s\u0103-\u0163i ascunzi co\u0219urile \u0219i punctele negre \u0219i p\u0103rul \u0103sta nenorocit care se \u00cenc\u0103p\u0103\u0163\u00e2neaz\u0103 s\u0103 nu se a\u0219eze, dac\u0103 a\u0219 avea un gel cum i-a adus colonelul de ta-su lui Gimmi, mi l-a\u0219 a\u0219eza a\u0219a, panc! panc! panc! Dar, \u00cen privin\u0163a luminii, numai pere\u0163ii de sticl\u0103 ai aeroportului sunt de vin\u0103, de\u0219i probabil nu po\u0163i s\u0103 construie\u0219ti la sf\u00e2r\u0219itul mileniului doi un aeroport de mod\u0103 veche. \u0218i chiar Gimmi, care ai lui au video \u0219i dou\u0103 ma\u0219ini \u00cen curte \u0219i Gimmi nu iese din treninguri \u0219i adida\u0219i veritabili, Gimmi mi-a zis pe \u0219est c\u0103 aeroportul nostru e f\u0103cut dup\u0103 planurile celui de la Frankfurt, care oricum este cel mai mare din Europa. Ceea ce ar fi o premier\u0103 mondial\u0103 absolut\u0103, pentru Gimmi, s\u0103 nu spun\u0103 el o minciun\u0103, ca s\u0103 se dea mare! * \u0218i, \u00cen timp ce m\u0103 uitam \u00cen dreapta, \u00cen st\u00e2nga, excelent, meserie, aeroportul! n-am fost pe faz\u0103 c\u0103 mama m\u0103 \u0163inea \u00cen colimator \u0219i, de necrezut! pentru prima oar\u0103 s-a prins \u0219i pis\u0103loaga Casandra ce am eu \u00cen minte, prin urmare, aiurea, ca de obicei, cum e ea, not\u0103 de subsol, Buni ar fi folosit cuv\u00e2ntul deplasat\u0103, deci mama, deplasat\u0103, cum este de obicei, a pus pe loc la curent toat\u0103 lumea de cum st\u0103teau lucrurile cu mine strig\u00e2nd: \u2014 ...\u00ce\u0163i place, Daniel, aeroportul? striga mama. Vezi ce bine c\u0103 m-ai ascultat p\u00e2n\u0103 la urm\u0103 \u0219i ai acceptat s\u0103 vii s\u0103-l a\u0219tep\u0163i \u0219i tu cu noi pe unchiul? Bunicul! Str\u0103nepotul! Str\u0103bunicul nostru! Vezi ce bine c\u0103 o dat\u0103 \u00cen via\u0163\u0103 m-ai ascultat \u0219i tu pe mine? Vezi ce mare, ce frumos, ce nou e aeroportul nostru? \u0218i sigur c\u0103 nu erau ele f\u0103pturile ginga\u0219e care s\u0103 piard\u0103 o asemenea ocazie \u0219i s\u0103 nu dea drumul la band\u0103, a\u0219a c\u0103 m-au luat \u00cen gheare: \u2014 ...Deci n-ai mai fost niciodat\u0103 \u00cen aeroport? Cum a\u0219a? Cum a\u0219a? Cum a\u0219a? \u2014 A\u0163i auzit ce spune Clementina? Daniel acum intr\u0103 \u00cen aeroport prima dat\u0103! \u2014 Pune-\u0163i o dorin\u0163\u0103! \u2014 Ia o piatr\u0103 \u00cen gur\u0103! \u2014 Cum a\u0219a? Cum a\u0219a? \u2014 Chiar a\u0219a? Acum intri \u00cen aeroport prima oar\u0103? Ia te uit\u0103! Ia te uit\u0103! Iateuit\u0103! \u2014 \u0218i eu ce era s\u0103 le r\u0103spund dec\u00e2t: how funny! \u0218i a mai trebuit s\u0103 mai \u00cendur o vreme p\u00e2n\u0103 s\u0103 uite de mine \u0219i s\u0103 \u00cenceap\u0103 iar s\u0103 schimbe \u00centre ele re\u0163ete, tot calcul\u00e2ndu-\u0219i chenzine, concedii medicale, rate, ame\u0163ite de vacarm, dup\u0103 o curs\u0103 cu obstacole \u00cenceput\u0103 de diminea\u0163\u0103, de la \u0219ase f\u0103r\u0103 un sfert, de c\u00e2nd ie\u0219iser\u0103 pe u\u0219\u0103 cu ciorapii str\u00e2mbi \u0219i foarte \u00cent\u00e2rziate, \u0219i p\u00e2n\u0103 \u00cen momentul c\u00e2nd e\u0219uaser\u0103 pe bancheta de vinilin albastru, cu trei ore \u00cenainte de sosirea avionului. Reu\u0219iser\u0103 s\u0103 scape cu via\u0163\u0103 din toate ma\u0219inile, tramvaiele, troleibuzele, autobuzele, care deraiaser\u0103, se \u00cempotmoliser\u0103, se \u00cenz\u0103peziser\u0103, luaser\u0103 foc, \u0219i s\u0103 adauge pensiei, nu prea \u00cendep\u0103rtate, procentul cuvenit din rodul unor \u00cencordate ceasuri de munc\u0103 pline de realiz\u0103ri, r\u0103spunderi, succese. A\u0219a c\u0103, ie\u0219ite dintr-un stres \u0219i intrate \u00cen altul, \u00ce\u0219i scoseser\u0103 c\u0103lc\u00e2iele umflate din pantofi \u0219i-\u0219i desf\u0103cuser\u0103 pe furi\u0219 fermoarele, copcile, cordoanele deasupra stomacurilor umflate, arse de hiperaciditatea \u00cengrijit\u0103 decenii la r\u00e2nd \u00cen cantine de institu\u0163ie \u0219i \u0219edin\u0163e de analiza muncii, \u00ce\u0219i potriviser\u0103 rochiile de ocazie ce scoteau aburi de colonie Jubileu \u0219i Femina spray pentru subra\u0163 \u0219i se \u00centorseser\u0103 iar la persoana incitant\u0103, sacrosanct\u0103 a musafirului: celebrul \u00cen toat\u0103 lumea Traian Manu! * \u2013\u2013 \u2026Se spune c\u0103 a fost cel mai inteligent din familie. \u2014 Cel mai cultivat, de fapt. \u2014 Cel mai ambi\u0163ios, mai degrab\u0103. \u2014 Cel mai muncitor. \u2014 Cel mai viril, presupun. \u2014 Cel mai dornic s\u0103 se ajung\u0103! \u2014 El e muncitor, ambi\u0163ios, inteligent, dac\u0103 vrei, dar suflet n-a avut niciodat\u0103. \u2014 Pe el, nu l-a interesat dec\u00e2t s\u0103 plece! Nu l-a interesat \u00cen ce condi\u0163ii, nu l-a interesat cu ce sacrificii\u2026 \u2014 Cine nu se adapteaz\u0103 aici n-are dec\u00e2t s\u0103 plece! \u2014 El a \u0163inut s\u0103 intre \u00cen competi\u0163ie \u00centr-o lume str\u0103in\u0103. Aici to\u0163i \u00cel \u0219tiu c-a fost copil din flori! Mama lui, o fost\u0103 sp\u0103l\u0103toreas\u0103, l-a crescut din greu, cu m\u00e2inile ei, cu acul\u2026 \u2014 A plecat ca s\u0103 scape de influen\u0163a familiei, tat\u0103l mo\u0219ier bogat. \u2014 Negustor. \u2014 Dentist. \u2014 Tat\u0103l i-a dat de mic banii pe m\u00e2n\u0103, fra\u0163ii lui se lansaser\u0103 \u00cen jocuri de c\u0103r\u0163i, cazinouri, burs\u0103, curve, via\u0163\u0103 de noapte, pe el nu l-a interesat dec\u00e2t cartea\u2026 \u2013\u2013 \u0218i-a p\u0103r\u0103sit aici fra\u0163ii sugari, tat\u0103l b\u0103tr\u00e2n, infirm \u0219i nu s-a mai \u00centors niciodat\u0103 s\u0103-i vad\u0103! \u2014 Un adev\u0103rat cult a avut pentru mama lui! Fin\u0103 persoan\u0103, domni\u0219oar\u0103 de familie, crescut\u0103 la c\u0103lug\u0103ri\u0163e, cu pian, cu limbi str\u0103ine! C\u00e2nd ea a murit, el n-a mai suportat s\u0103 stea aici, a plecat \u00cen lume. \u2014 Mama lui a murit pe loc de inim\u0103, c\u00e2nd el a anun\u0163at-o c\u0103 are de g\u00e2nd s\u0103 plece! \u2014 Mama lui a paralizat, tot a\u0219tept\u00e2ndu-l s\u0103 se \u00centoarc\u0103! Dou\u0103zeci de ani l-a tot a\u0219teptat singur\u0103, b\u0103tr\u00e2n\u0103, nebun\u0103, f\u0103r\u0103 nimeni care s\u0103-i mai deschid\u0103 u\u0219a! \u2014 Iar el, \u00cen tot acest timp, nu i-a trimis nici un pachet, nici o invita\u0163ie \u2013 nici o valut\u0103 \u00cen banc\u0103! \u2014 Nici o scrisoare\u2026 \u2014 Mi se pare totu\u0219i o lips\u0103 de caracter\u2026 \u2014 Chiar o lips\u0103 de sentimente!\u2026 \u2014 To\u0163i care reu\u0219esc \u00cen via\u0163\u0103 reu\u0219esc cu un asemenea pre\u0163! Chiar te rog s\u0103 verifici! \u2014 Din cauza mamei lui a r\u0103mas burlac! A adorat-o! A f\u0103cut avere, \u0219i-a f\u0103cut rela\u0163ii \u0219i o situa\u0163ie acolo! Dar o familie n-a reu\u0219it s\u0103-\u0219i fac\u0103! \u2014 Soarta celebrit\u0103\u0163ilor! A\u0219a \u00ce\u0219i pl\u0103tesc arogan\u0163a, egoismul, cinismul din timpul vie\u0163ii\u2026 \u2014 A\u0219a ajung s\u0103 moar\u0103 \u00cen mizerie! Alcoolici, boemi, nebuni, bolnavi de sifilis \u0219i de SIDA\u2026 p\u0103r\u0103si\u0163i de to\u0163i, arunca\u0163i la groapa comun\u0103! \u2014 Ca Amadeus\u2026 Ca Eminescu. \u2014 Victor, care e de-o v\u00e2rst\u0103 cu Traian, \u00ce\u0219i aduce aminte c\u0103 mama lui Traian a fugit cu un bariton, tat\u0103l i-a murit \u00cen duel \u0219i pe el l-au crescut str\u00e2mtorat bunicii\u2026 \u2014 Tat\u0103l lui plecase \u00cen America, mama se rec\u0103s\u0103torise, avea al\u0163i fra\u0163i vitregi, alt\u0103 familie. \u2014 A fost orfan, \u0163i-am mai spus! A crescut din mila familiei! Au pus m\u00e2n\u0103 de la m\u00e2n\u0103 to\u0163i s\u0103 \u00cel dea la \u0219coal\u0103. \u2014 Tat\u0103l i-a murit pe front \u00cenainte ca el s\u0103 se nasc\u0103! Mama l-a crescut singur\u0103, dintr-o leaf\u0103 de biat\u0103 institutoare, care n-avea cum s\u0103-i ajung\u0103 pentru taxe, \u0219coli, lux! \u2014 Gre\u0219eala mamei lui a fost c\u0103 a refuzat s\u0103-\u0219i refac\u0103 via\u0163a! El, la prima ocazie, a abandonat-o! \u2014 Mama lui a murit la na\u0219tere. \u2014 Mama lui a murit \u00cenainte ca el s\u0103 se nasc\u0103! L-a crescut tat\u0103l orb, surd, erou de r\u0103zboi, mare mutilat fa\u0163\u0103 de care el avea un ata\u0219ament boln\u0103vicios! \u2014 A! De aceea a \u0163inut Traian s\u0103 ajung\u0103 bogat, influent. S\u0103 fie cineva! \u2014 Un fiu demn! A \u0163inut mor\u0163i\u0219 s\u0103 se realizeze! \u2014 Ce suflet nobil! Ce fire tare! \u2014 Totu\u0219i, exagerat de ambi\u0163ios! Nu g\u0103se\u0219ti? \u2014 A \u0163inut s\u0103-\u0219i ia revan\u0219a fa\u0163\u0103 de boga\u0163ii familiei care l-au umilit c\u00e2nd era s\u0103rac \u00cen copil\u0103rie! \u2014 A \u0163inut s\u0103 se \u00centoarc\u0103 pe pozi\u0163ii de for\u0163\u0103, bogat, influent, ca s\u0103 ne sfideze! \u2014 A crescut din mila familiei! Au pus m\u00e2n\u0103 de la m\u00e2n\u0103 to\u0163i s\u0103 \u00cel dea la \u0219coal\u0103! \u2014 Ar putea acum s\u0103 dea \u00cenapoi ce-a primit! \u2014 Cui s\u0103 dea? Cei de atunci au murit! \u2014 Ultima care a rezistat a fost Buni. \u2014 Penultima, pentru c\u0103 ultimul este Victor. \u2014 Trebuia s\u0103 vin\u0103 la vreme, dac\u0103 vroia s\u0103-\u0219i arate recuno\u0219tin\u0163a! \u2014 De ce? Oric\u00e2nd e bine s\u0103 vin\u0103, doar suntem aici, noi, urma\u0219ii.. \u2014 Dup\u0103 lege, nou\u0103 ne este dator. \u2014 E dator celor de aici! Tuturor! \u2014 E dator la familie! \n", " Genera\u0163ia a\u0219teptat\u0103 \nC\u0103ma\u0219\u0103 de dou\u0103zeci de dolari, totdeauna \u00cen civil, \u00cen uniform\u0103 nu l-ai v\u0103zut niciodat\u0103, nici nu po\u0163i s\u0103 \u0219tii cum i-ar sta, cu moaca asta frumoas\u0103, ca de fat\u0103, dac\u0103-i pui o basma, po\u0163i s\u0103-l duci la T\u00e2rgu\u2019 de pe G\u0103ina. O fi curist, cum se zice? Nasul, gura, totul e-al m\u0103-sii, ca \u0219i felul cum \u0163i se uit\u0103 \u00cen ochi c\u00e2nd vorbe\u0219te, \u0219i vorbe\u0219te \u00cencet, ca s\u0103 te for\u0163eze s\u0103-l ascul\u0163i! Tehnic\u0103 muiereasc\u0103 \u0219i-asta, dosar de premiant, hai sictir! Te crezi prin\u0163, sau ce? Spune la pro\u0219ti c\u0103 ai c\u0103zut cu cu h\u00e2rzobu\u2019 d\u00e2n cer, pe tac-tu l-am v\u0103zut \u00cembr\u0103cat \u0163\u0103ran, amestecat cu talpa \u0163\u0103rii p\u00e2n pia\u0163\u0103, urechist de la Filaj, deci aten\u0163ie! Z\u00e2mbe\u0219te-i, prime\u0219te-l bine, o cafea? Numai ceai verde, altceva nu serve\u0219te? N-a\u0219 crede c\u0103 avem nici ceai verde, nici ceai albastru! \u0218i l-a adus de-acas\u0103? E-te-al dracu\u2019 pu\u0163oi! \u2014 ...Comand\u0103-\u0163i ceaiul, locotenente, \u0219i mie o cafea cu zaharin\u0103 \u0219i un coniac mic! \u0218i hai la treab\u0103, c\u0103 transfugu\u2019 penetreaz\u0103 aeroportu\u2019\u2026 \u2014 \u2026Din discu\u0163iile cu sursa \u201eEne\u201d, leg\u0103tura organelor noastre, a rezultat c\u0103 numitul fugar Manu Traian va sosi \u00cen \u0163ara noastr\u0103 prin punctul de frontier\u0103 Otopeni, \u00cen ziua de 12august. \u2014 Adic\u0103 azi! Adic\u0103 acum e pe aeroport, tolomacule! Cite\u0219te mai bine, planul de m\u0103suri, locotenente, c\u0103 suntem \u00cen g\u0103leat\u0103 \u0219i sper c\u0103 te descurci mai bine ca c\u0103pitanul Gherghina! * \u2014 Av\u00e2nd \u00cen vedere c\u0103 anul acesta fugarul MANU TRAIAN va veni pentru prima oar\u0103 \u00cen \u0163ar\u0103 \u00centre 12-25 august a.c. pentru o conferin\u0163\u0103 la Centrul Cultural Italian \u0219i inten\u0163ioneaz\u0103 s\u0103 stea zece zile, ne propunem s\u0103 deschidem un dosar de ac\u0163iune individual\u0103, cu urm\u0103toarele sarcini: 1. stabilirea metodelor folosite de Manu Traian \u00cen activitatea desf\u0103\u0219urat\u0103 \u00cempotriva \u0163\u0103rii noastre; 2. descoperirea elementelor din \u0163ar\u0103 pe care Manu Traian le folose\u0219te \u00cen acest scop; 3. contracararea activit\u0103\u0163ii du\u0219m\u0103noase dus\u0103 de Manu Traian \u00cempotriva RSR \u0219i \u00centreprinderea unor misiuni de ac\u0163ionare asupra lui. \u2014 Las\u0103 astea, c\u0103 nu e\u0219ti la \u0218coala de la B\u0103neasa! Ce m\u0103suri informativ-operative ai \u00cen vedere? \u2014 Am verificat, tovar\u0103\u0219ul colonel, \u0219i s-a luat p\u00e2n\u0103 acum leg\u0103tura cu agentura pentru dirijarea informatorilor. Agentul \u201eEmilian\u201d se va afla permanent \u00cen preajma lui Manu Traian, va colecta impresiile acestuia pe durata vizitei \u00cen \u0163ar\u0103 \u0219i \u00cei va superviza cu tact contactele. Doar spre sf\u00e2r\u0219itul vizitei va fi absent, are o deplasare de serviciu la Moscova, dar va fi \u00cenlocuit cu agentul B\u0103descu. Am organizat ca agentul \u201eEmilian\u201d s\u0103 verifice dac\u0103 Manu Traian apeleaz\u0103 la agent pentru a-i face unele comisioane. \u2014 Mai departe! \u2014 \u00cen scopul stabilirii comport\u0103rii lui, a leg\u0103turilor \u0219i natura lor s-a trimis o not\u0103 telefonic\u0103 la Departamentul de Filaj \u0219i Investiga\u0163ii prin care se va solicita \u00cencadrarea lui operativ\u0103. Prin serviciul F vom \u0163ine sub supraveghiere coresponden\u0163a \u0219i telefoanele lui Manu Traian, \u00cen primul r\u00e2nd cu so\u0163ia, Christa, c\u00e2t \u0219i cu cei care vor \u00cencerca s\u0103 intre \u00cen contact cu el. Prin v\u0103rul lui, sursa noastr\u0103, vom identifica rela\u0163iile de rudenie \u0219i prietenie din \u0163ar\u0103 ale lui Manu Traian, urm\u00e2nd ca, ulterior, s\u0103 organiz\u0103m urm\u0103rirea informativ\u0103 a unora \u0219i cooptarea lor ca agen\u0163i. Se va verifica dac\u0103 Manu Traian inten\u0163ioneaz\u0103 s\u0103 ia leg\u0103tura cu un corespondent al Europei Libere la Bucure\u0219ti, controlat de noi. \u2014 Altceva? \u2014 \u00centruc\u00e2t avem date c\u0103 obiectivul se va caza la hotelul Nord, s-a luat leg\u0103tura cu Direc\u0163ia I-a \u00cen vederea caz\u0103rii lui \u00centr-o camer\u0103 cu m\u0103suri speciale. \u00cen cursul deplas\u0103rilor prin \u0163ar\u0103 vor fi dirija\u0163i pe teren informatorii. \u00cen cazul caz\u0103rii \u00cen locuin\u0163\u0103 particular\u0103 vom organiza cazarea \u00centr-o camer\u0103 dotat\u0103 cu mijloace TO. \u2014 Altceva?! \u2014 Se va \u00cencerca s\u0103 i se fac\u0103 lui Manu Traian un program \u0219i de c\u0103tre Institutul Rom\u00e2n pentru Rela\u0163iile Culturale cu Str\u0103in\u0103tatea. \u2014 Ce ne mai \u00cencurc\u0103m \u0219i cu tembelii \u0103ia? \u2014 Un profit de imagine pentru \u0163ar\u0103, tovar\u0103\u0219ul colonel! Ne ofer\u0103 oportunit\u0103\u0163i pentru un follow-up! \u00cen momentul c\u00e2nd se va verifica informa\u0163ia privitoarela o deplasare a obiectivului \u00cen provincie, se va trimite o not\u0103 telefonic\u0103 la Departamentul Regional Craiova prin care se va solicita \u00cencadrarea lui operativ\u0103. \u2014 D\u0103-mi s\u0103 semnez planul de m\u0103suri \u0219i pune la secretariat \u0219tampila! \u0218i casc\u0103 ochii la aeroport! Chiar dac\u0103 ai oamenii \u00cen teren, e cazul s\u0103 te afli, incognito, acolo! Cu teoria stai bine, dar pe noi practica ne omoar\u0103! \u0218i, dac\u0103 ai dat-o \u00cen bar\u0103, \u0219tii ce te a\u0219teapt\u0103! \n", "tc \"Capitolul 31\" Moartea PenelopeiTC \"MOARTEA PENELOPEI\" \nAm lipit un poster cu Belodedici pe u\u0219a p\u0103tat\u0103, mi-am pus caseta cu Scorpions, am aruncat scrumiera \u00cen vasul de la closet, asta a fost o gre\u0219al\u0103, oric\u00e2t am tras apa, mucurile se \u00cenc\u0103p\u0103\u0163\u00e2neaz\u0103 s\u0103 pluteasc\u0103, am deschis toate ferestrele, pentru c\u0103 se apropie ora c\u00e2nd pis\u0103loaga de Casandra se \u00centoarce acas\u0103, \u0219i ce-ar fi s\u0103 \u00cencerc acum s\u0103 pun Sandra \u2013 Stop for a minute? Am c\u0103utat prin buc\u0103t\u0103rie, mai era o felie de cozonac de la masa de diminea\u0163\u0103, un cozonac f\u0103r\u00e2micios, f\u0103r\u0103 nuci, f\u0103r\u0103 rahat, f\u0103r\u0103 zah\u0103r, f\u0103r\u0103 nici un chichirez, cum zice tata, dar l-am molf\u0103it, oricum trebuie s\u0103 m\u0103 obi\u0219nuiesc cu g\u00e2ndul c\u0103 Buni a a plecat \u0219i a luat cu ea secretul cozonacilor. Coca dulce, lipicioas\u0103 care d\u0103 pe de l\u0103turi, scurg\u00e2ndu-se peste marginea ligheanului, muiat\u0103 \u00cen c\u0103ldura aromat\u0103 a buc\u0103t\u0103riei \u00cencinse, hai, Daniel, vrei \u0219i tu un pic de coc\u0103? \u0218i ghemotoacele de vat\u0103 v\u00e2r\u00e2te \u00cen n\u0103rile galbene, \u00cencremenite, prin care se prelinge, negru, s\u00e2ngele... nu, asta nu, asta nu, asta nu, g\u00e2nde\u0219te-te la altceva, la ce? La cimentul negru care trage, acoperit de un covor \u00cemb\u00e2csit de iut\u0103, peste el, pre\u0219urile de zdren\u0163e, de un cenu\u0219iu pestri\u0163, \u00cendoielnic. La albastrul tare al bol\u0163ii, pe care este desenat\u0103 st\u00e2ngaci crucea neagr\u0103 cu cei doi \u00cengeri cu aripi imense de berze, \u0163epeni, rezema\u0163i de bra\u0163ele crucii. \u0218i scara, sprijinit\u0103 de pere\u0163ii \u00cennegri\u0163i, l\u00e2ng\u0103 schela r\u0103mas\u0103 de ast\u0103-var\u0103, de c\u00e2nd au \u00cenceput zugr\u0103vitul bisericii, atunci \u00cenc\u0103 mai tr\u0103ia, \u0219i Buni, \u0219i Mihnea\u2026 Ah, c\u00e2t se zbate sufletul, c\u00e2nd se desparte de trup, spre oameni se \u00centoarce atunci... \u0218i ghemotoacele de vat\u0103, v\u00e2r\u00e2te \u00cen n\u0103rile galbene, \u00cencremenite, prin care se prelinge, necontenit, mort, s\u00e2ngele, necontenit, mort, s\u00e2ngele, necontenit, mort, s\u00e2ngele. Nu! Aminte\u0219te-\u0163i altceva, altceva, altceva! Pomene\u0219te-i, Doamne, pe Ion, Constantin, Rozalia, Ivana, Alexandru, Neac\u0219a, Corneliu, Gheorghi\u0163\u0103, Petre, M\u0103n\u0103il\u0103, Ana Maria, Mihnea. Pomene\u0219te-i, Doamne, \u00cen \u00cemp\u0103r\u0103\u0163ia drep\u0163ilor. \n* \nCapetele acoperite cu broboade negre, genunchii oso\u0219i, b\u0103tr\u00e2ni, strivi\u0163i de cimentul negru care trage, acoperit cu un covor \u00cemb\u00e2csit de iut\u0103, peste el, pre\u0219urile de zdren\u0163e, de un alb cenu\u0219iu, pestri\u0163, \u00cendoielnic, cizmele de cauciuc \u00cengenuncheate din care ies ciorapii gro\u0219i de l\u00e2n\u0103, cojoacele care fac m\u0103t\u0103nii. Capul descoperit mi-a \u00cenghe\u0163at de mult \u00cen p\u00e2lp\u00e2itul fumegos al lum\u00e2n\u0103rilor \u0219i ochii lor se \u00centorc mereu spre mine, p\u00e2lp\u00e2ind fumegos sub broboadele negre. \u2014 Al cui e\u0219ti? \u2014 Al cui e\u0219ti? \u2014 Al cui e\u0219ti? \u2014 Al cui? \u2013\u2013 Cine? \u2014 Eu sunt oaia cea pierdut\u0103\u2026 \u0218i m\u0103 uit la cele trei mese de \u00cen\u0103l\u0163imi diferite, puse cap la cap, acoperite cu mu\u0219ama \u0219i mu\u0219amaua, \u0219i ea, acoperit\u0103 cu o c\u00e2rp\u0103 nu prea curat\u0103. Curate sunt doar co\u0219urile \u00cen care lic\u0103resc lum\u00e2n\u0103rile \u00cenfipte \u00cen prescuri, printre biscui\u0163ii lemno\u0219i, buc\u0103\u0163ele de imortele, legate cu a\u0163\u0103 ro\u0219ie, vinul pus \u00cen sticlele de Cico \u0219i cununa rumenit\u0103, ca un cozonac, a parastasului \u0219i bomboanele mici, roz-verzi-frez, a\u0219ezate pe zah\u0103rul alb al colivei. Ochii lor, lic\u0103rind fumegos sub broboadele negre. \u2014 Ce faci? Pl\u00e2ngi? \u2014 Nu pl\u00e2ngi? \u2013\u2013 Al cui e\u0219ti? \u2013\u2013 Al cui e\u0219ti? Alcuie\u0219ti? \u2013\u2013 Ion Hodivoianu, mort negrijit, f\u0103r\u0103 lum\u00e2nare. Mihnea. Buni. * Am \u00cencercat atunci, la parastas, s\u0103 mi-o amintesc pe Buni. Pomene\u0219te-i, Doamne! Ah, c\u00e2t se zbate sufletul ca s\u0103 se despart\u0103 de trup! Spre \u00cengeri ridic\u0103 ochii, dar \u00cengerii... Am \u00cencercat iar s\u0103 mi-o amintesc pe Buni, a\u0219a cum era ea, \u00cempreun\u0103 cu noi, dar \u00cen secunda aceea mi-era prea frig \u0219i nu mi-am amintit nimic. De fapt, atunci, la pomenirea de trei luni a lui Buni, m-am g\u00e2ndit prima oar\u0103 la el, la Traian al nostru, de atunci am \u00cenceput s\u0103-l a\u0219tept. De\u0219i mai corect ar fi dac\u0103 a\u0219 spune c\u0103 am \u00cenceput s\u0103-l a\u0219tept de c\u00e2nd eram mic \u0219i am auzit pove\u0219ti despre el \u0219i Buni. M-am g\u00e2ndit c\u0103 ar trebui s\u0103-i spun asta de la \u00cenceput, de la aeroport, de c\u00e2nd \u00cel v\u0103d, nu eram deloc sigur c\u0103 o s\u0103 fiu \u00cen stare, dar eram sigur c\u0103, p\u00e2n\u0103 la urm\u0103, tot o s\u0103 st\u0103m noi doi de vorb\u0103, chiar f\u0103r\u0103 s\u0103 m\u0103 bag cu tupeu \u00cen fa\u0163\u0103, ceea ce detest. \u0218i atunci, la aeroport, c\u00e2nd \u00cel a\u0219teptam, jum\u0103tate din timp doar despre el \u0219i despre Buni au vorbit ai no\u0219tri. \u0218i ei, \u0219i ele. Ele e\u0219uaser\u0103, gr\u0103mezi, pe bancheta de vinilin albastr\u0103 \u0219i, st\u00e2nd, a\u0219tept\u00e2nd, carnea pulpelor lor, bine \u00cendesate, se tot umfla, fenomenul devenind vizibil mai ales sub baretele sandalelor cu toc cui, p\u0103strate din \u00cendep\u0103rtata tinere\u0163e, a lor \u0219i a lui Elvis Presley. Sub ap\u0103sarea nemiloas\u0103 a curelelor de la sandale carnea alburie se tot umfla, cre\u0219tea moale, d\u0103dea pe de l\u0103turi, ca o coc\u0103. Iar ele \u0219i d\u0103duser\u0103 drumul la band\u0103. * \u2014 Ce p\u0103cat c\u0103 Buni nu a apucat m\u0103car luna asta! S\u0103 fi stat \u0219i ei am\u00e2ndoi de vorb\u0103! \u2014La ce bun s\u0103 se mai vad\u0103 la v\u00e2rsta asta dac\u0103 s-au desp\u0103r\u0163it la tinere\u0163e? \u2014 Cine spunea c\u0103 \u00cen tinere\u0163e a fost ceva \u00centre ei doi? Parc\u0103 Victor\u2026 \u2014 Din c\u00e2te \u0219tiu de la Victor, erau rude apropiate. \u2014 Veri buni au fost. \u2014 Veri de-al doilea! \u2014 Fra\u0163i vitregi! \u2014 Uite, Buni s-a pr\u0103p\u0103dit \u0219i mie tot nu mi-e clar, au fost sau nu logodi\u0163i? \u2014 Trebuiau s\u0103 ia de la Patriarhie dispens\u0103\u2026 \u2014 El i-a cerut m\u00e2na, dar ea l-a refuzat, fiindc\u0103 era prea t\u00e2n\u0103r\u2026 \u2014 Ea era prea t\u00e2n\u0103r\u0103 \u00cen raport cu el! \u2014 Erau am\u00e2ndoi \u00cen \u0219coal\u0103\u2026 \u2014 Nici nu ar fi avut c\u00e2nd, cum, unde s\u0103 se vad\u0103! \u2014 Ba da! F\u0103 o socoteal\u0103 \u0219i o s\u0103 vezi c\u0103 aveau timp destul pentru orice \u00cenainte ca el s\u0103 plece! * \u2014 Adev\u0103rul e c\u0103 Buni l-a refuzat! Era un neispr\u0103vit, n-avea nici o situa\u0163ie! \u2014 Buni n-a acceptat s\u0103 plece cu el! Ar fi trebuit s\u0103 fie student\u0103 \u0219i ei nu-i pl\u0103cea s\u0103 \u00cenve\u0163e! \u2014 Era prea legat\u0103 de familie! \u2014 Era prea independent\u0103, n-a vrut s\u0103 se lege! \u2014 Buni era o femeie de cas\u0103! A luat cu ea secretul cozonacilor! De c\u00e2nd s-a pr\u0103p\u0103dit ea, \u00cei iau de la Alimentara, de la P\u00e2ine\u2026 \u2014 A mai p\u0103strat Buni \u0219i alte secrete! N-a povestit niciodat\u0103 despre prima ei c\u0103s\u0103torie, c\u00e2nd s-a numit doamna Manu. \u2014 Ce tot vorbe\u0219ti? Primul ei so\u0163 a fost aviator \u0219i a murit la Stalingrad! Traian a \u00cencercat doar s-o consoleze, dar \u0219tii cum era Buni, foarte fidel\u0103\u2026 \u2014 Ba, din c\u00e2te \u0219tiu, lui Buni i-au cam pl\u0103cut ofi\u0163erii nem\u0163i. \u2014 Americani! \u2014 Francezi! \u2014 Ru\u0219i! \u2014 Chiar \u0219i rom\u00e2ni! Mergea la Cercul Militar s\u0103 danseze sear\u0103 de sear\u0103! \u2014 E drept c\u0103 \u00cen tinere\u0163e Buni a fost cam frivol\u0103\u2026 \u2013\u2013 El putea s\u0103-\u0219i fac\u0103 situa\u0163ie \u0219i aici, dar Buni, fa\u0163\u0103 de care avea un ata\u0219ament boln\u0103vicios, un adev\u0103rat cult, l-a l\u0103sat \u0219i atunci el ce avea altceva de f\u0103cut dec\u00e2t\u2026? \u2014 S-ar p\u0103rea c\u0103 Buni a fost de trei ori logodit\u0103. \u2014 De la Victor \u0219tiu c\u0103 el numai pentru parastasul lui Buni a acceptat s\u0103 vin\u0103. * \u2014 Cine spunea c\u0103 Buni era gravid\u0103 \u00cen patru luni c\u00e2nd a l\u0103sat-o? \u2014 \u00cen \u0219ase. Dar a pierdut sarcina, a c\u0103zut pe scar\u0103! \u2014 Acum Traian pl\u0103te\u0219te c\u0103 a l\u0103sat-o pe Buni s\u0103-\u0219i creasc\u0103 copilul singur\u0103 \u0219i el s\u0103 colinde lumea\u2026 \u2014 Spui prostii, Clementina e f\u0103cut\u0103 cu altul (tonul vocii sc\u0103zut, ultimul cuv\u00e2nt rostit \u00cen \u0219oapt\u0103), care a murit la Sighet. \u2014 Clementina a fost adoptat\u0103 \u2013 uite-o colo! Dac\u0103 nu crezi, strig-o, s\u0103-\u0163i spun\u0103. \u2014 Victor mi-a spus c\u0103 \u00cen tinere\u0163e, aici, Traian a fost mare crai, au r\u0103mas multe inimi zdrobite c\u00e2nd a plecat. \u2014 Singura inim\u0103 zdrobit\u0103 a fost cea a lui Buni, murea s\u0103 \u00cel ia de b\u0103rbat. \u2014 Traian nu vroia dec\u00e2t s\u0103 plece! A pus-o s\u0103 avorteze \u0219i dus a fost! \u2014 Nici nu i-a scris, nici n-a chemat-o! Nici nu i-a trimis vreodat\u0103 ceva, un Wiener Kaffe, o ciocolat\u0103! \u2014 Ce tot vorbi\u0163i? \u0218tiu de la Victor c\u0103 era disperat, i-a trimis scrisori, bani s\u0103 vin\u0103, c\u0103 el nu mai avea cum s\u0103 se \u00centoarc\u0103! \u2014 L-ar fi trimis pe front\u2026 \u2014 L-ar fi b\u0103gat la \u00cenchisoare\u2026 \u2014 L-ar fi condamnat la moarte\u2026 \u2014 A fost condamnat la moarte! M\u0103 \u0219i mir c\u0103 are acum tupeul s\u0103 vin\u0103! \u2014 A venit s\u0103 o mai vad\u0103 pe Buni \u00cenainte s\u0103 moar\u0103, s\u0103-\u0219i cear\u0103 iertare c\u0103 n-a vrut s-o ia. \u2014 Ar fi avut \u0219i Buni o via\u0163\u0103 u\u0219oar\u0103! \u2014 O moarte u\u0219oar\u0103! \u2026 * \u2014 Ce caraghiosl\u00e2curi pute\u0163i s\u0103 mai spune\u0163i! Nu v\u0103 g\u00e2ndi\u0163i un pic, doi oameni b\u0103tr\u00e2ni! Nu ave\u0163i pic de respect pentru v\u00e2rst\u0103! \u2014 De ce? Doar ea vorbea tot timpul de el. \u2014 Vorbea de bine de el, de\u0219i el s-a purtat cum s-a purtat! \u2014 Despre Traian, Buni a fost foarte discret\u0103, nu i-a rostit numele niciodat\u0103! \u2014 Buni vorbea foarte frumos despre el, pentru c\u0103 erau rude. \u2014 Buni vorbea frumos despre toat\u0103 lumea. \u2014 Las\u0103 c\u0103 le avea \u0219i Buni pe ale ei! C\u00e2nd nu pl\u0103cea pe cineva, degeaba! \u2014 Orice a\u0163i spune voi, Buni a fost o adev\u0103rat\u0103 doamn\u0103! \u2014 Ultima doamn\u0103 din familie, din p\u0103cate. \u2014 Dac\u0103 o s\u0103 v\u0103 spun c\u0103 a fost singura, sper s\u0103 nu se supere nimeni. \u2014 O s\u0103 v\u0103 \u0219ocheze c\u00e2te am auzit despre ea de la lume str\u0103in\u0103 care a cunoscut-o de aproape. \u2013\u2013 Las\u0103, las\u0103! Despre mor\u0163i numai de bine. \n* St\u0103team acolo \u0219i g\u00e2f\u00e2iam, ca un c\u00e2ine l\u0103\u0163os, pentru c\u0103, de la 6 diminea\u0163a, Bucure\u0219tiul era irespirabil. M\u0103 \u00centreb cum o fi la Frankfurt, dac\u0103 la Otopeni, sub ciuperca de sticl\u0103 a aeroportului, e a\u0219a z\u0103pu\u0219eal\u0103! At\u00e2ta c\u0103 Dincolo pot s\u0103 aib\u0103 aer condi\u0163ionat peste tot, dar Gimmi, care ai lui sunt toat\u0103 ziua afar\u0103, Gimmi zice c\u0103 Dincolo e \u00cenc\u0103 \u0219i mai r\u0103u, c\u0103 de la aer condi\u0163ionat \u0163i se umfl\u0103 amigdalele \u0219i c\u00e2te un ochi. Atunci zi-le \u0219i tu la babacii t\u0103i s\u0103 mai stea pe-acas\u0103, l-am sf\u0103tuit pe Gimmi. Oricum, aici, la noi, ele erau cu fe\u0163ele buh\u0103ite, de pl\u00e2ns, de r\u00e2s, de c\u0103ldur\u0103, cu am\u00e2ndoi ochii umfla\u0163i, boceau \u0219i \u00cei forfecau, pe Traian \u0219i pe Buni. \u2014 V\u0103 g\u00e2ndi\u0163i c\u0103 bietul Traian a f\u0103cut at\u00e2ta drum numai pentru Buni \u0219i nu i-a fost dat s-o vad\u0103? \u2014 Dup\u0103 p\u0103rerea mea, nu are rost s\u0103 mai vii s\u0103 vezi o fost\u0103 logodnic\u0103, b\u0103tr\u00e2n\u0103 \u0219i sclerozat\u0103! \u2014 E chiar absurd\u2026 \u2014 E un sacrilegiu\u2026 \u2014 E un sacrilegiu s\u0103 spui c\u0103 Buni era sclerozat\u0103! \u2014 S\u0103 fi fost Buni \u00cen locul lui, ar fi \u0219tiut s\u0103 se poarte! \u2014 Femeile afl\u0103 de la mine c\u0103 sunt altfel dec\u00e2t b\u0103rba\u0163ii! \u2014 Mai sentimentale! \u2014 Mai sensibile! \u2014 Mai interesate! \u2014 Victor \u0163inea s\u0103-i facem acum, cu Traian, un parastas, dar n-a primit aprobare de la profesorul Stan. \u2014 S\u0103 vedem dac\u0103 Traian \u00centreab\u0103 de Buni! Dac\u0103 se duce la biseric\u0103, dac\u0103 \u00cencearc\u0103 s\u0103 afle cine i-a f\u0103cut pomenirile. \u2014 S\u0103 vedem dac\u0103 scoate portofelul! \u2014 Dincolo, la ei, nu sunt parastase! \u00cei arde \u0219i-i \u0163ine \u00centr-o urn\u0103 pe \u0219emineu! \u2014 Fere\u0219te-m\u0103, Doamne! \u2014 Din propria mea experien\u0163\u0103 v\u0103 m\u0103rturisesc c\u0103 dac\u0103 Buni a vorbit at\u00e2t de des de el \u00censeamn\u0103 c\u0103 \u00cel a\u0219tepta s\u0103 se \u00centoarc\u0103. \u2014 La ce s\u0103-l fi a\u0219teptat? Ce mai puteau s\u0103 fac\u0103 la v\u00e2rsta lor? \u2014 Buni n-a mai apucat ziua asta pentru c\u0103 avea pe suflet destule p\u0103cate! L-a l\u0103sat c\u00e2nd el era s\u0103rac, neb\u0103gat \u00cen seam\u0103 \u0219i s-a m\u0103ritat cu altul. \u2014 Din c\u00e2te \u00cemi amintesc, Buni nu-l pomenea niciodat\u0103. \u2014 Din c\u00e2te \u0219tiu, el \u0219i Buni erau rude apropiate, p\u0103rin\u0163ii lor i-au prins c\u0103 f\u0103ceau prostii \u0219i l-au alungat pe el, s\u0103 plece \u00cen lume, unde-o vedea cu ochii. * Dac\u0103 Buni ar mai fi tr\u0103it, l-ar fi a\u0219teptat \u0219i ea la aeroport, cu noi. Ele i-ar fi f\u0103cut loc \u00cen mijlocul banchetei \u0219i \u0219i-ar fi trecut p\u0103l\u0103ria ei din m\u00e2n\u0103 \u00cen m\u00e2n\u0103, d\u00e2ndu-\u0219i coate, pe furi\u0219, \u0219i sco\u0163\u00e2nd cele mai ascu\u0163ite chicoteli \u0219i exclama\u0163ii. Momentul urm\u0103tor fiind la sigur cel \u00cen care s-ar fi luat de pantofii ei, ce formidabili, c\u0103 de unde i-a luat, c\u0103 ar vrea neap\u0103rat \u0219i ele, pufnind de r\u00e2s pe furi\u0219 \u0219i d\u00e2ndu-\u0219i coate. \u0218i Buni, pierz\u00e2nd din ce \u00cen ce p\u0103m\u00e2ntul de sub picioare \u0219i navig\u00e2nd \u00centr-o cea\u0163\u0103 tot mai deas\u0103, le-ar fi explicat am\u0103nun\u0163it \u0219i foarte confuz un traseu \u00centortocheat, cu repere care existau acum o sut\u0103 de ani, bulevardul Regele Ferdinand, bulevardul Regina Maria, pia\u0163a de flori, strada Bateriilor, la statuia lui Br\u0103tianu, strada Sabinelor, biserica Mihai-Vod\u0103, spitalul Col\u0163ea \u0219i alte asemenea repere, demolate \u0219i pierite \u00centr-un nor de fum, sub ochii no\u0219tri plini de \u00cen\u0163elepciune. De mai multe ori Buni \u0219i-ar fi \u00centrerupt explica\u0163ia \u0219i, clipind din genele rare, mic\u0219or\u00e2ndu-\u0219i ochii aburi\u0163i de m\u00e2ndrie \u0219i prejudecat\u0103, le-ar fi m\u0103rturisit c\u0103 ea nu poate purta dec\u00e2t pantofi moi, care s\u0103 n-o deranjeze la monturi. \u0218i, cu fireasca ei amabilitate, not\u0103 de subsol: amabilitate \u2013 cuv\u00e2ntul preferat care o caracteriza cel mai bine pe Buni. Ex.: Ai, te rog, amabilitatea, domni\u0219oar\u0103. Ex.: Era un domn/Era un v\u00e2nz\u0103tor/Era un mili\u0163ian amabil. Din amabilitate deci, Buni s-ar fi ridicat de pe banchet\u0103 cu inten\u0163ia unei demonstra\u0163ii sportive adic\u0103, uite ce u\u0219or se merge cu ace\u0219ti pantofi cump\u0103ra\u0163i, cred c\u0103 v-am explicat destul de clar, dragele mele, de unde. Pauz\u0103 pentru publicitate: pun LIVE TO TELL cu Madonna, care \u00cei place \u0219i Dianei, my dear, my dirty Diana. * Deci Buni se repede \u00cen mijlocul terenului, c\u00e2teva pase scurte, un dribling, acum a prins mingea, alearg\u0103, alearg\u0103, alearg\u0103 \u0219i\u2026 \u0219uteaz\u0103 cu pantofii ei moi, noi, direct \u00cen p\u0103ianjen \u0219i\u2026 goool! Dragi ascult\u0103tori, goool! Goooool! Faza fiind \u00cenregistrat\u0103 pentru dumneavoastr\u0103 cu toat\u0103 fidelitatea, aparatura de bord func\u0163ion\u00e2nd din plin, tura\u0163ia maxim\u0103, motoarele duduind, ochiurile magice clipind, peste c\u00e2teva ore va avea loc obi\u0219nuita conferin\u0163\u0103 de pres\u0103. Deocamdat\u0103 toate fe\u0163ele s-ar fi \u00centors z\u00e2mbind spre Buni, toate sim\u0163urile s-ar fi aflat \u00cen alert\u0103, preg\u0103tite s-o c\u00e2nt\u0103reasc\u0103, s-o m\u0103soare. Deasupra celor cinci c\u00e2rlion\u0163i ai ei, usca\u0163i de permanentul ei proasp\u0103t, de proasp\u0103tul vopsit, lic\u0103rind ca arama \u00centr-un asfin\u0163it senin de septembrie, se \u00cencruci\u0219eaz\u0103 ultrasunete, semnalele liliecilor, priviri pline de sub\u00cen\u0163elesuri. Aten\u0163ie! Filmare cu \u00cencetinitorul! Buni se ridic\u0103, mai \u00cent\u00e2i se ridic\u0103 umerii ghebo\u0219a\u0163i, apoi micu\u0163a cocoa\u0219\u0103 care \u00cei \u00cendoaie g\u00e2tul \u00cen fa\u0163\u0103, apoi genunchii tremur\u0103tori, vezi? vezi vezi vezi vezi vezi vezi vezi vezi vezi vezi vezi cu c\u00e2te grade i s-au mai flexat genunchii, umerii, g\u00e2tul, coatele, c\u00e2t de mult a mai \u00cemb\u0103tr\u00e2nit Buni fa\u0163\u0103 de ultima oar\u0103 c\u00e2nd a mai suportat, f\u0103r\u0103 m\u0103car s\u0103 observe, o examinare public\u0103 similar\u0103, \u00cen cadrul legal \u0219i banal constituit al unui botez/al unei pomeniri. Nu suntem \u00cen m\u0103sur\u0103 s\u0103 preciz\u0103m data/locul/motivul precedentei \u00centruniri de familie \u00centruc\u00e2t cronica devotatului nostru Daniel a fost distrus\u0103 din neglijen\u0163a ori reaua-voin\u0163\u0103 a autorit\u0103\u0163ii tutelare materne, Pis\u0103loaga Casandra. * De\u0219i cronicarul Daniel s-ar fi \u00centors, ca de obicei, cu spatele, f\u0103c\u00e2nd totul ca s\u0103 conserve p\u0103rerea proast\u0103 ce o au \u00cen genere ceilal\u0163i despre el, ca s\u0103 demonstreze prin str\u00e2mb\u0103turi c\u0103 nu ar fi pe faz\u0103, bunicile, str\u0103nepoatele, cumnatele, nepoatele, soacrele, cuscrele, mamele etc. \u0219i-ar fi intensificat \u0219u\u0219otelile \u0219i ghionturile, pentru lipsa lor de re\u0163inere \u00cen comportament exist\u00e2nd dou\u0103 explica\u0163ii: 1. Daniel este de obicei unicul lor spectator/ascult\u0103tor, fiind \u0219i unicul urma\u0219 male, nu neap\u0103rat macho al familiei, dovada incontestabil\u0103 a iremediabilei ei dec\u0103deri. 2. \u00cen privin\u0163a lui Buni s-a stabilit c\u0103 ea aude/vede/\u0163ine minte din ce \u00cen ce mai pu\u0163in, mai prost, mai nasol. \u00cen plus, practica ne-a demonstrat c\u0103 \u00cen cazurile, extrem de rare, c\u00e2nd ea are revela\u0163ia c\u0103 se afl\u0103 la mijloc, obiect de mi\u0219to, de ironii familiale, sup\u0103rarea ei \u0163ine doar un sfert de or\u0103, dup\u0103 care z\u00e2mbe\u0219te cu amabilitatea ei obi\u0219nuit\u0103. Doar de aceea o \u0219i iubim cu to\u0163ii pe Buni, juc\u0103ria noastr\u0103 ridicol\u0103 \u0219i desuet\u0103, ultima, singura doamn\u0103 a familiei! Bine\u00cen\u0163eles c\u0103 nu nutrim, dragi ascult\u0103tori, acelea\u0219i sentimente \u0219i fa\u0163\u0103 de posomor\u00e2tul Daniel, care e singurul ce aude vocile imaginate de pe banchet\u0103. * \u2014 Ce p\u0103l\u0103rie frumoas\u0103 ai, Buni! \u2014 Bine c\u0103 a observat \u00cen sf\u00e2r\u0219it \u0219i ea c\u0103 Buni are p\u0103l\u0103rii nostime totdeauna! \u2014 Pentru ce o admir eu cel mai mult pe Buni e curajul ei s\u0103 se \u00cembrace \u00cen culori deschise. \u2013\u2013 Mie rochia asta roz cu alb \u00cemi place. \u2014 \u00centoarce-te, Buni, s\u0103-i v\u0103d \u0219i la spate modelul. \u2014 Dar mai ai tu, Buni, o rochie ro\u0219ie? \u2014 Mai ai tu, Buni, o rochie portocalie? \u2014 Verde criant? Bleu ciel? \u2014 Vai, Buni, de ce te scuzi? \u0102sta e genul t\u0103u! \u0162ie numai a\u0219a \u00ce\u0163i st\u0103 bine! Dac\u0103 altele au chef s\u0103 umble \u00cen negru \u0219i cu basmaua pe cap, n-au dec\u00e2t s\u0103 se b\u0103beasc\u0103! \u2014 Cum s\u0103 fii bab\u0103, tu, care ai sufletul cel mai t\u00e2n\u0103r din familie? \u2014 Ia mai termina\u0163i cu prostiile, c\u0103 vreau s-o \u00centreb ceva serios pe Buni. Ascult\u0103, Buni, \u00cen tinere\u0163ea voastr\u0103, \u00cenainte ca Traian s\u0103 plece, l-ai cunoscut sau nu? L-ai cunoscut bine, adic\u0103 l-ai cunoscut, \u00cen\u0163elegi tu, bine? \u2014 A, deci chiar a\u0163i fost logodi\u0163i! \u2014 A, deci chiar era\u0163i rude! Apropiate? Dep\u0103rtate? \u2014 Dar spune-ne \u0219i nou\u0103, Buni, este adev\u0103rat ce se vorbe\u0219te despre el acum, c\u0103 era cel mai inteligent din familie? \u2014 Cel mai frumos? \u2014 Cel mai viril, cel mai b\u0103rbat? \u2014 Nu \u0163i-e ru\u0219ine s\u0103-i pui asemenea \u00centreb\u0103ri lui Buni? \u2014 Ce, Buni, ai emo\u0163ii? Uite, draga de ea, Buni are emo\u0163ii! \u2014 E adev\u0103rat c\u0103 erai mai mare cu cinci ani dec\u00e2t el? \u2014 E adev\u0103rat c\u0103 era mai mic ca tine cu zece ani \u0219i de-aia ai rupt logodna? \u2014 Nu-l vezi, Buni? Uite-l colo, domnul care intr\u0103 in vam\u0103 acum! Un domn \u00cenalt, cu costum alb, cu p\u0103r alb, cu barb\u0103.. \u2014 Dar tu, Buni, nu vezi nici cu ochelari p\u00e2n\u0103 acolo? Vezi sau nu? \u2014 Da sau nu? Spune, Buni! \u2014 Ce faci, pl\u00e2ngi? Nu pl\u00e2nge, Buni! \u2014 Nu pierzi nici o ocazie s\u0103 faci o gaf\u0103! Nu pl\u00e2nge, \u00cei l\u0103crimeaz\u0103 ochii de la cataract\u0103! \u2014 Chiar, Buni, am uitat s\u0103 te \u00centreb, cum te mai sim\u0163i? Cum o mai duci cu ochii? cu inima? cu boala? * \u2014 Pentru ce o admir eu pe Buni mai mult dec\u00e2t pentru pantofi, rochii \u0219i p\u0103l\u0103rie este pentru cum c\u00e2nt\u0103 la pian sonata de Chopin! \u2014 De Beethoven! \u2014 De Brahms, mai degrab\u0103. \u2014 Dar acum, de c\u00e2nd cu boala, acum, de c\u00e2nd cu moartea, mai po\u0163i s\u0103 c\u00e2n\u0163i la pian, Buni? \u2014 Termin\u0103, \u00cenceteaz\u0103! Doar \u0219tii c\u0103 sunt ani de c\u00e2nd n-a mai auzit-o c\u00e2nt\u00e2nd nimeni! Ce t\u00e2mpenie! Nu \u0219tii c\u00e2nd a v\u00e2ndut pianul? C\u00e2nd n-a avut din ce tr\u0103i, c\u0103 b\u0103rba-su murise \u00cen pu\u0219c\u0103rie \u0219i pe ea o d\u0103duse afar\u0103 de la serviciu! \u2014 \u0218i ce ai? Glaucom sau cataract\u0103? Ce ai, Buni? Iar Buni ar fi mo\u0163\u0103it din cap, cu un z\u00e2mbet \u00cencremenit \u00cen ochii \u0219ter\u0219i, aprob\u00e2nd necontenit, unica ei grij\u0103 fiind s\u0103 le dea impresia c\u0103 aude tot, c\u0103 vede tot, nimic nu se pierde, nimic nu se c\u00e2\u0219tig\u0103, dragele mele, fi\u0163i lini\u0219tite! Clipsurile roz/bleu \u00cencadr\u00e2ndu-i fe\u0163i\u0219oara bine fardat\u0103, bineridat\u0103, cu cei cinci c\u00e2rlion\u0163i usca\u0163i despre care a mai fost vorba, \u0219i ochii, verzi c\u00e2ndva, acum l\u0103crimo\u0219i, \u00cenc\u00e2nta\u0163i copil\u0103re\u0219te. Buni z\u00e2mbind non-stop, mul\u0163umit\u0103 c\u0103 se afl\u0103 \u00cen centrul aten\u0163iei, \u00cen centrul familiei \u0219i de fapt altundeva fiind de mai mult\u0103 vreme, undeva unde nu pare s\u0103 mai ajung\u0103 nici durerea, nici umilin\u0163a de a fi un bo\u0219o. Ceea ce eu niciodat\u0103, niciodat\u0103, niciodat\u0103 n-am s\u0103 accept! S\u0103 ajung un bo\u0219o! M\u0103car din seara c\u00e2nd Mihnea a c\u0103zut de pe balustrad\u0103, am v\u0103zut c\u0103 po\u0163i trece dintr-o lume \u00centr-alta, \u00cen cinci ori \u00cen treizeci de minute\u2026 \u2014 Am fi avut cozonaci \u0219i anul acesta, dac\u0103 f\u0103ceam rost de tot ce ne trebuie \u0219i dac\u0103 mai tr\u0103ia Buni, ea le \u0219tia secretul. Dar a\u0219a, \u0163in de zece zile \u00cen frigider trei ou\u0103 \u0219i nu m\u0103 \u00cendur de ele. \u2014 Las\u0103, c\u0103 e bun \u0219i cozonacul de la Scala! \u2014 Las\u0103 c\u0103 e bun \u0219i cozonacul de la P\u00e2ine. \u0218i cine \u0219tie dac\u0103 via\u0163a nu este de fapt moarte \u0219i dac\u0103 ceea ce noi numim moarte nu \u00censeamn\u0103 \u00centr-un fel mai ad\u00e2nc via\u0163\u0103. \n", " Ulise iese din vam\u0103 \nWe still have dreams, a\u0219 putea s\u0103 pun, \u0219i Don\u2019t be so shy, lui Mihnea nu \u00cei pl\u0103ceau Scorpions, cum \u00cemi plac mie, dar nu vreau s\u0103 m\u0103 g\u00e2ndesc iar la Mihnea, nici la slujba de pomenire a lui Buni, mai bine s\u0103 revin la oile noastre, care, s\u0103 fi avut cu adev\u0103rat nas, l-ar fi mirosit pe Traian al nostru \u00cenc\u0103 de c\u00e2nd mai orbec\u0103ia prin vam\u0103, \u00cempreun\u0103 cu cei veni\u0163i de la munc\u0103 de Afar\u0103, din Libia/Siria, iar caraliii d\u0103dea iama prin Luxurile \u0219i Kenturile din bagajele lor. Numai c\u0103, doar c\u00e2nd au adulmecat the individual fragrance Tabac Original, ele s-au decis s\u0103-\u0219i dezlipeasc\u0103 fundurile mari de pe canapelele de vinilin albastru pe care \u00cen\u0163epeniser\u0103 de trei ore, tot holb\u00e2ndu-se la t\u0103bli\u0163ele alea cu NEW YORK MOSCOVA BERLIN PRAGA care odat\u0103 fac clipclipclipzurzurzur, se \u00centorc pe dos \u0219i... \u2014 Ce vezi tu acum, Daniel? \u2014 Acum v\u0103d BUDAPESTA ISTANBUL LENINGRAD MADRID\u2026 \u0218i atunci, prin min\u0163ile lor \u00cencleiate de fixativ s-ar putea s\u0103 fi trecut b\u0103nuiala c\u0103 toate aceste nume ciudate, LONDRA BRUXELLES COPENHAGA ROMA, sunt chiar ora\u0219e care exist\u0103 cu adev\u0103rat, deci, dac\u0103 ai putea s\u0103 treci de u\u0219a batant\u0103 \u0219i de \u00cenc\u0103 alte c\u00e2teva u\u0219i, te-ai trezi probabil \u00centr-o carling\u0103 de avion, la prova sau la pupa unui vas. \u2014 Matelo\u0163i, ridica\u0163i p\u00e2nzele! Ancora! V\u00e2ntul ne este prielnic! Direc\u0163ia Vest Vest Vest PARIS MADRID BERLIN ROMA to the heart of Europe and of the world, dragi c\u0103l\u0103tori, v\u0103 rug\u0103m s\u0103 v\u0103 lega\u0163i centurile, v\u0103 ur\u0103m c\u0103l\u0103torie pl\u0103cut\u0103! Dar \u0219i infinitul trebuie s\u0103 aib\u0103 un sf\u00e2r\u0219it, a\u0219a cum ar avea \u0219i aceast\u0103 c\u0103l\u0103torie, a\u0219a c\u0103, dup\u0103 ce ai pl\u0103ti obolul r\u0103ului de mare, r\u0103ului de \u00cen\u0103l\u0163ime, ai cobor\u00ce, fluier\u00e2nd, spre o ciuperc\u0103 de sticl\u0103 \u00cenc\u0103 \u0219i mai baban\u0103 dec\u00e2t a noastr\u0103 \u0219i probabil autobuze c\u00e2t de c\u00e2t asem\u0103n\u0103toare te-ar duce undeva \u00cen centru. Deci chiar ai ajunge la PARIS LONDRA MADRID ROMA \u0219i chiar po\u0163i s\u0103 \u00ce\u0163i \u00cenchipui a\u0219a ceva? * La a\u0219a ceva sunt convins c\u0103 doar eu m-am g\u00e2ndit, \u00cen nici un caz ele, care se holbau mai departe la c\u00e2te un negru, japonez, malaez, chinez. \u0218i, c\u00e2nd \u0103ia disp\u0103reau din colimatorul lor, ele treceau la cercei, coafuri, pisici-c\u00e2ini \u00cen colivie, gata-gata s\u0103 piard\u0103 din vedere s\u0103 mai schimbe \u00centre ele re\u0163ete de pr\u0103jituri, avorturi spontane, cump\u0103r\u0103turi la negru: \u2014 O faci repede, o faci \u00cen cinci minute\u2026 \u2014 Pentru alea cinci minute c\u00e2t am tras, m\u0103 lipseam! \u2014 La mine dureaz\u0103 \u0219i dou\u0103zeci! \u2014 La mine, treizeci! \u2014 Patruzeci! Dou\u0103 ore! Nu mai \u0219tiu cum s\u0103 scap de el, \u00cei spun c\u0103 trebuie s\u0103 merg la baie \u0219i tot nu m\u0103 las\u0103. \u2014 Am o rela\u0163ie la Cocorul\u2026 \u2014 Am pe una la Bucur\u2026 \u2014 Am pe cineva care-mi e obligat\u2026 * \u0218i, de\u0219i respirer c\u2019est juger, uite c\u0103 o dat\u0103 \u00cen via\u0163\u0103 d\u0103duser\u0103 cu ochii de Milena \u0219i uitaser\u0103 s\u0103 o mai \u00centrebe: \u2014 Dar tu, Milena, drag\u0103, ce faci? Nu te mai m\u0103ri\u0163i \u0219i tu odat\u0103? Vezi c\u0103 anii trec, vezi c\u0103\u2026 \u0218i n-o s\u0103 v\u0103 vin\u0103 s\u0103 crede\u0163i, dar \u0219i pe mine uitaser\u0103 s\u0103 m\u0103 mai \u00centrebe: \u2014 \u0218i tu, Daniel, te-ai hot\u0103r\u00e2t unde dai, ce faci anul \u0103sta? Te ia \u00cen armat\u0103? \u2014 G\u00e2nde\u0219te-te din vreme, s\u0103 nu-i mai faci maic\u0103-tii alt necaz! \u2014 Dar nu mai e nici o speran\u0163\u0103 s\u0103 te primeasc\u0103 din nou? \u2014 S\u0103 te fi dus s\u0103 spui tot! S\u0103 spui tot! S\u0103spuitot! \u2014 \u0218i maic\u0103-ta, s\u0103raca! O nenorocire dup\u0103 alta! Dup\u0103 ce a murit Buni, necazul t\u0103u cu facultatea\u2026 \u2014 Tu g\u00e2nde\u0219te-te, oricum, \u00cenainte, s\u0103 nu-i mai\u2026 \u2014 G\u00e2nde\u0219te-te! \u2014 G\u00e2nde\u0219te-te! * \u0218i, uit\u00e2ndu-m\u0103 la ele, mi-am repetat \u00cen g\u00e2nd: les camps d\u2019esclaves sous la banni\u00e8re de la libert\u00e9, citatul l-am cules din cartea lui Camus, pe care Leti\u0163ia Arcan a uitat-o la noi c\u00e2nd a fost ultima oar\u0103, \u0219i ce sperat\u0103 a venit dup\u0103 ea, o adusese b\u0103rba-su, la ultima lui c\u0103l\u0103torie afar\u0103! E un nasol Petru Arcan, marele profesor, dar cel pu\u0163in, dac\u0103 \u0219i-a adus L\u2019Homme revolt\u00e9, po\u0163i fi sigur c\u0103 nu face ca Colonelu\u2019 de ta-su lui Gimmi cu John le Carr\u00e9, Arcan roade tot, cite\u0219te tot, era plin\u0103 cartea de sublinieri, altfel de unde a\u0219 fi ginit eu fraza de mai-nainte? Doar nu eram diliu s\u0103-mi scot ochii cu o poveste f\u0103r\u0103 ac\u0163iune \u0219i f\u0103r\u0103 dialog? * Dar ca dovad\u0103 c\u0103 ce bun sunt e c\u0103 nu \u0219tiam dec\u00e2t fotografia de acum o sut\u0103 de ani \u00cen care are Traian al nostru are aceia\u0219i din\u0163i str\u00e2mbi \u0219i aceia\u0219i ochi creduli ca ai mei \u0219i totu\u0219i am fost primul care l-am recunoscut. \u2014 ...Fii atent\u0103, i-am spus Milenei pe \u0219est, uite, \u00cel vezi? \u0102sta trebuie s\u0103 fie! Pe bune c\u0103 nu era cine \u0219tie ce greu s\u0103 te prinzi c\u0103 e el, de la \u00cenceput m-am g\u00e2ndit c\u0103, dac\u0103 n-au min\u0163it cu pove\u0219tile lor, bune de adormit copiii, despre ce mare figur\u0103 era c\u00e2nd \u00cenc\u0103 mai pierdea vremea pe aici \u00cen \u00cendep\u0103rtata lui copil\u0103rie, o s\u0103 ias\u0103 din vam\u0103 ultimul, penultimul. \u0218i chiar a\u0219a a \u0219i fost! A mai ie\u0219it dup\u0103 el doar una, ar\u0103ta ca \u00cen Vizita b\u0103tr\u00e2nei doamne, m\u0103nu\u0219i, p\u0103l\u0103rie, s-a uitat crunt, \u00cen dreapta, \u00cen st\u00e2nga, era pulbere c\u0103 fanfara ora\u0219ului n-a venit s-o a\u0219tepte. \u0218i hop, apare \u0219i o fa\u0163\u0103 dubioas\u0103, cu un carton mototolit, p\u0103tat, scris de m\u00e2n\u0103, cu litere str\u00e2mbe \u0219i o \u00cenha\u0163\u0103 pe bab\u0103! \u0218i, chiar \u00cen spatele ei, El! Cu ochelarii lui meseria\u0219i \u0219i trenciul aruncat pe-un um\u0103r \u0219i barba tuns\u0103 la fix. \u2014 Pe c\u00e2t c\u0103 e \u0103sta? i-am zis Milenei. * N-am \u00cen\u0163eles de ce ai no\u0219tri n-au putut s\u0103-l repereze din primul moment, de\u0219i umblau cu ochii \u00cen toate p\u0103r\u0163ile buimaci, prin ciuperca de sticl\u0103 a aeroportului, trebuie c\u0103 nici dup\u0103 trei ore, de c\u00e2nd z\u0103ceau \u00cen ea, tot nu se prinseser\u0103 pe unde se iese, pe unde se intr\u0103. Sau se prindeau o dat\u0103 \u0219i pe urm\u0103 iar li se \u00cencurcau toate \u00cen creierul lor op\u0103rit, altminteri ar fi fost la mintea coco\u0219ului, cine altcineva s\u0103 mai fie ultimul, \u00cen afar\u0103 de el? Ultimul b\u0103rbat care s\u0103 mai intre aici, la noi, venind de pe mapamond! Numai c\u0103 ai no\u0219tri, ei-ele, trebuie s\u0103-l fi a\u0219teptat pus la \u0163ol festiv, costum negru, bleumarin, \u00cen dungi, cravat\u0103 cu pic\u0103\u0163ele, baston, c\u00e2rj\u0103, serviet\u0103-diplomat, melon, ce po\u0163i s\u0103 \u0219tii ce e-n mintea lor elegan\u0163a lui pe\u0219te, reprezentarea clasic\u0103 de old-fashionable? \u0218i nici roc\u0103r nu te puteai a\u0219tepta s\u0103 fie! A\u0219a c\u0103, oric\u00e2t s-au benoclat, tot n-au reu\u0219it s\u0103-l detecteze \u0219i chiar c\u00e2nd nu mai aveau de ce s\u0103 aib\u0103 vreun dubiu, chiar atunci c\u00e2nd au \u00cenceput smiling unii la al\u0163ii cu plec\u0103ciuni, \u0163epeni ca ni\u0219te ciocli, \u0219i-\u0219i tot str\u00e2ngeau m\u00e2inile, tot le ie\u0219eau ochii din cap de mirare, tot nu le venea s\u0103 cread\u0103, a\u0219a s\u0103 arate el? El s\u0103 fie \u0103sta? S\u0103 nu fie el? Cu ochelarii lui meseria\u0219i \u0219i hainele albe cu epole\u0163i \u0219i buzunarele de pe m\u00e2nec\u0103 \u0219i fermoarele, doar le charme n\u2019attend pas le nombre des ann\u00e9es! * Dar ce le-a terminat pe ele a fost d\u00e2ra de TABAC original, the successful range for men of the world all over the world after shave lotion amestecat cu \u00cenc\u0103 un parfum viril ce nici p\u00e2n\u0103 la ora aceasta nu a fost detectat \u0219i comunicat agen\u0163iilor noastre de pres\u0103. \u00cen aceast\u0103 privin\u0163\u0103 facem cu pruden\u0163\u0103 unele presupuneri, v\u0103 d\u0103m, dragi ascult\u0103tori, leg\u0103tura cu studiourile noastre, unde se afl\u0103 \u00cen acest moment purt\u0103torul de cuv\u00e2nt al familiei \u00cen cercurile oficiale, mult comentatul Victor. \u2014 \u00cen nici un caz nu ne a\u0219tept\u0103m la un s\u0103pun banal gen rexonaverde sau optoripatruherbfri\u0219 care se g\u0103sesc oric\u00e2nd, pe ceva mango\u0163i, la pia\u0163a neagr\u0103! Suna\u0163i-ne dac\u0103 sunte\u0163i interesa\u0163i! Poate fi o colonie Osovaj sau aft\u0103r\u0219eivpacorabano sau ugobos. A fost \u00cen direct v\u0103rul Victor, agent de v\u00e2nz\u0103ri, valutist cu vechi state. V\u0103 rug\u0103m \u00cens\u0103, fi\u0163i lini\u0219ti\u0163i, imediat ce vom avea date noi, v\u0103 vom transmite. Dup\u0103 Telejurnal, relu\u0103m transmisia la aeroport. \n", " Callypso cu o mie de fe\u0163e \nOricum, \u0219i ele au fost pe faz\u0103, pentru c\u0103, de unde mo\u0163\u0103iau, claie peste gr\u0103mad\u0103, cum au adulmecat d\u00e2ra de Yves Saint Laurent Tabac Original after shave lotion TABAC ORIGINAL, odat\u0103 au f\u0103cut ochi \u0219i au \u00cenceput s\u0103 se foiasc\u0103 pe canapeaua de vinilin albastru. Dar Victor luase deja startul cu florile \u00cen m\u00e2n\u0103. \u2013\u2013 Loc! Loc! Loc! V\u0103 rog, face\u0163i loc! A\u0219a c\u0103 \u0219i ele au \u00cenceput s\u0103 se consulte cu voce tare, ca s\u0103 acopere vuietul trepidant, ultramodern al aeroportului nostru, \u00cen care un avion pleac\u0103/vine la dou\u0103-trei ore. \u2014 D\u0103-te pu\u0163in \u00centr-o parte, s\u0103-l v\u0103d \u0219i eu! \u2014 Deci a\u0219a arat\u0103? \u2014 Care dintre ei spui c\u0103 e? \u2014 Cu costum sport \u0219i ochelari! \u2014 Lentile de contact, geant\u0103 sport pe um\u0103r! \u2014 \u0218i barb\u0103! \u2014 Nemaipomenit! Am fost sigur\u0103 c\u0103 e mai t\u00e2n\u0103r! \u2014 Mai b\u0103tr\u00e2n! \u2014 Mai scund! \u2014 Mai gras! \u2013\u2013 Mai chel! \u2014 Cu totul altfel mi l-am imaginat! Cu p\u0103l\u0103rie de pai, trenchcoat, baston. \u2014 Redingot\u0103, melon, monoclu, umbrel\u0103 neagr\u0103\u2026 \u2014 Smoking! Papillon! * \u2014 Ultima care a ie\u0219it, baba aia, cu m\u0103nu\u0219i, p\u0103l\u0103rie, este sau nu nevasta lui, spune? \u2014 Prezentabil\u0103! \u2014 Oribil\u0103, vrei s\u0103 spui\u2026 \u2014 Pentru v\u00e2rsta ei, o femeie bine.. \u2014 La v\u00e2rsta ei, frumoas\u0103, ur\u00e2t\u0103, nu mai conteaz\u0103! Important este c\u0103 e b\u0103tr\u00e2n\u0103! \u2014 Eu m-a\u0219 fi dus s\u0103 vorbesc cu nevasta, dac\u0103 el nu venea singur\u2026 \u2014 Victor, care e-n coresponden\u0163\u0103 cu el, mi-a spus c\u0103 ar fi un burlac \u00cenr\u0103it\u2026 \u2014 Dimpotriv\u0103! \u0218tiu de la Victor c\u0103 nevasta lui e minor\u0103, alcoolic\u0103, se drogheaz\u0103, \u00cel face de r\u00e2s, de aceea nu poate ie\u0219i cu ea nic\u0103ieri \u00cen lume. \u2014 \u00cen ruptul capului n-a\u0219 fi crezut s\u0103 ajung s\u0103 tr\u0103iesc ziua c\u00e2ndcea mai important\u0103 coresponden\u0163\u0103 a familiei are s-o \u0163in\u0103 Victor! \u2014 Din c\u00e2te am auzit, nevasta lui e o sacrificat\u0103, st\u0103 \u00cen permanen\u0163\u0103 acas\u0103 ca s\u0103 supravegheze copilul. \u2014 Nepotul, ai vrut s\u0103 spui! \u2014 Str\u0103nepotul! \u2014 Asta \u00censeamn\u0103 c\u0103 Buni a \u0219tiut ea ce a \u0219tiut c\u00e2nd a rupt logodna! \u2014 Biletele de avion le-a rupt, \u0219i pa\u0219aportul! \u2014 Si c\u00e2t a mai pl\u00e2ns dup\u0103 el pe urm\u0103! \u2014 Victor mi-a spus c\u0103 Traian al nostru numai datorit\u0103 nevestei a reu\u0219it ce a reu\u0219it acolo, ea i-a pus la dispozi\u0163ie rela\u0163ii, averi, mo\u0219teniri, afaceri\u2026 \u2014 Nevasta lui e bor\u0163oas\u0103 \u0219i doctorul nu i-a permis s\u0103 se deplaseze! \u2014 Nu-i u\u0219or s\u0103 \u0163ii sarcina, c\u00e2nd ai un so\u0163 at\u00e2t de b\u0103tr\u00e2n! \u2014 \u0218tiu de la Victor c\u0103 \u0219i-au serbat nunta de argint de cur\u00e2nd! Nevasta lui e cu 13 ani mai mare ca el, e bogat\u0103, are blazon, castele \u0219i se \u00cen\u0163eleg perfect, o ador\u0103. \u2014 Pentru el e o problem\u0103 s\u0103 ias\u0103 cu nevasta \u00cen lume, \u00cen raport cu el, ea \u0219ocheaz\u0103 \u2014 A, da! Am auzit c\u0103 e infirm\u0103! \u2014 Dimpotriv\u0103! E prea t\u00e2n\u0103r\u0103, prea s\u0103n\u0103toas\u0103 \u0219i oricine \u00cei vede al\u0103turi n-are cum s\u0103 nu se \u00centrebe: ea ce \u00cei e nepoat\u0103? Str\u0103nepoat\u0103? Fiic\u0103? \u2013\u2013 Mania celebrit\u0103\u0163ilor, s\u0103 se \u00censoare t\u00e2rziu \u0219i nepotrivit! \u0162i-aminte\u0219ti filmul \u0103la cu Goethe, c\u00e2te prin\u0163ese, c\u00e2te ducese a avut \u0219i s-a \u00censurat cu menajera? * Deci, culpabilizate de vocea autoritar\u0103 care le amintea f\u0103r\u0103 mil\u0103 c\u0103 nici p\u00e2n\u0103 la v\u00e2rsta asta nu s-au pus \u00cenc\u0103 la curent cu limbile str\u0103ine, n\u0103ucite de hul\u0103, m\u0103turate de colo-colo pe puntea uria\u0219ului transatlantic de sticl\u0103 denumit \u0219i Aeroportul Otopeni, vorbeau toate deodat\u0103. Parc\u0103 luaser\u0103 prizaser\u0103 \u00ce\u0219i injectaser\u0103 \u00cen ven\u0103 Extazy, ha\u0219i\u0219, beladon\u0103, cocain\u0103, superglue, menoctal, parc\u0103 le d\u0103duse\u0219i cu flit, a\u0219a b\u00e2z\u00e2iau. \u2014 G\u00e2nde\u0219te-te c\u0103 a fost de cinci ori \u00censurat! \u2014 Cinci neveste cost\u0103 prea mult, chiar \u0219i la situa\u0163ia lui de-acolo! \u2014 Victor spune c\u0103 nu e \u00censurat, dar tr\u0103ie\u0219te cu cineva cu care (insinuant) \u00cen toate privin\u0163ele se \u00cen\u0163elege\u2026 \u2014 La v\u00e2rsta lui, nu prea \u00cen\u0163eleg, de ce ai nevoie s\u0103 te \u00cen\u0163elegi cu cineva \u00cen toate privin\u0163ele? \u2014 La v\u00e2rsta lui, acolo, te rog s\u0103 m\u0103 crezi c\u0103 se poate tr\u0103i foarte comod \u0219i confortabil singur, de vreme ce ai pensiuni\u2026 \u2014 Ai sex-shopuri, bistrouri, babysitter, dame de companie, bordeluri, droguri\u2026 \u2014 La v\u00e2rsta, la banii, la situa\u0163ia lui de acolo, apas\u0103 pe buton, deschide albumul, face comanda \u0219i \u00cei vine la pat, f\u0103r\u0103 s\u0103 mi\u0219te un deget! \u2014 Ai tot ce vrei acolo, dar n-ai sentimentul familiei! \u2014 N-ai, \u00cen genere, sentimente! Acolo fiecare e pentru el! Chiar \u0219i \u00cen familie, concuren\u0163a e lege! \u2014 Te \u00cen\u0219eli! \u00cen weekend, de pild\u0103, c\u00e2nd ora\u0219ele se golesc \u2013 unde crezi c\u0103 dispar to\u0163i? Dispar \u00cen familie! \u2014 Dar \u0219i \u00cen filmele lor \u2013 nu ai v\u0103zut c\u0103 te atac\u0103 terori\u0219tii, te atac\u0103 huliganii \u00cen metrou \u0219i nu \u00ce\u0163i sare \u00cen ajutor nimeni?! \u2014 Dar el, la v\u00e2rsta, la banii, la situa\u0163ia lui de acolo, n-are de ce c\u0103l\u0103tori cu metroul! \u2026 \u2014 Dac\u0103 \u0219i-ar avea \u0219i ei familiile lor, atunci de ce \u0219i-ar mai lua de la noi neveste? ! \u2014 Acolo s\u0103 \u0219tii c\u0103 e greu s\u0103 dai de ceva ce aici pe toate drumurile se g\u0103se\u0219te, adic\u0103 o nevast\u0103-nevast\u0103, care s\u0103-\u0163i \u0163in\u0103 casa curat\u0103, s\u0103-\u0163i fac\u0103 copii, s\u0103 te spele \u0219i s\u0103 te calce! \u2014 La v\u00e2rsta lui acolo abia \u00cencepi s\u0103 tr\u0103ie\u0219ti\u2026 Ai bani \u00cen cont, la banc\u0103, acum, \u00cen sf\u00e2r\u0219it, po\u0163i s\u0103 c\u0103l\u0103tore\u0219ti, s\u0103 ai hobby-uri, s\u0103 faci sport, c\u0103s\u0103torii, copii \u00cen eprubet\u0103\u2026 \u2014 A\u0219a ceva Papa ar trebui s\u0103 interzic\u0103! * \u2014 Lui Victor i-a m\u0103rturisit c\u0103 are un copil mongoloid pe care \u00cel \u0163ine la etaj. \u2014 La mansard\u0103! \u2014 \u00centr-o arip\u0103 a castelului! \u2014 \u00centr-o m\u0103n\u0103stire benedictin\u0103. \u2014 \u00centr-un sanatoriu special, foarte scump, cincizeci de dolari minutul\u2026 \u2014 I-a r\u0103mas lui pe cap, fiindc\u0103 nevast\u0103-sa a murit \u00centr-un accident de avion. \u2014 De ma\u0219in\u0103! \u2014 De atunci el este distrus! \u00centr-o continu\u0103 letargie, incapabil s\u0103-\u0219i mai revin\u0103\u2026 \u2014 De aceea profesorul Stan l-a invitat la noi s\u0103 se mai relaxeze, s\u0103 se mai destind\u0103. \u2014 Vezi c\u0103 profesorul se g\u00e2nde\u0219te la \u0163ar\u0103. \u2014 La colectiv, la noi, la familie! \u2014 Profesorul Stan se g\u00e2nde\u0219te cum s\u0103 se aranjeze el mai bine! \u2014 Traian totu\u0219i dintre noi a plecat: n-are cum, la v\u00e2rsta lui, s\u0103 nu-i fie greu acolo! \u2014 Dac\u0103 nu i-ar fi greu acolo, n-ar fi stat s\u0103 le r\u0103spund\u0103 la at\u00e2tea scrisori lui Stan, lui Victor. \u2014 Pe loc \u00cei r\u0103spunde, chiar \u00cen ziua c\u00e2nd a primit scrisoarea, am avut ocazia s\u0103 verific. \u2014 Din polite\u0163e, nu de altceva \u00cei r\u0103spunde, to\u0163i sunt politico\u0219i, sunt punctuali, acolo. \u2014 Ei n-au sentimente ca noi, au \u00cen schimb reguli de comportare pe care nu le calc\u0103 nimeni. \u2014 Dar el n-are nevast\u0103, n-are copil! \u2014 N-are c\u0103\u0163el, n-are purcel! \u2014 G\u00e2nde\u0219te-te c\u0103 n-are nic\u0103ieri alte rude! ! \u2014 La v\u00e2rsta lui, te asigur eu c\u0103 \u00ce\u0163i este greu oriunde! \u2014 G\u00e2nde\u0219te-te c\u0103 e singur pe lume! \u2014 G\u00e2nde\u0219te-te, la v\u00e2rsta, la banii, la situa\u0163ia lui, g\u00e2nde\u0219te-te c\u0103 e singur pe lume! * Un biet orfan de 67-77-87-107 ani, la care se repeziser\u0103, care mai de care, s\u0103 \u00cel adopte, gata s\u0103 fac\u0103 incesturi, testamente false, dela\u0163iuni, crime, crize de isterie, pentru el! Puteai s\u0103 fi stat \u0219i \u00cen cap, tot nu g\u0103seai una sub 40, dar, cum v-am mai spus, le charme n\u2019attend point le nombre des ann\u00e9es! A\u0219a c\u0103 el, \u00cen costumul lui sport, cu geanta de voiaj pe um\u0103r \u0219i barba \u00censpicat\u0103, era ultima \u0219ans\u0103 a vie\u0163ii lor s\u0103 se mai simt\u0103 o dat\u0103 tinere copile, cu fusti\u0163a \u00cen br\u00e2u \u0219i obr\u0103jorii rumeni! Ni\u0219te babete libi, care, tot g\u00e2ngurind, \u0219i-au \u00cenghi\u0163it de emo\u0163ie rujul pentru a zecea oar\u0103 \u00cen cursul aceleia\u0219i zile. Iar \u00cen tot acest timp, v\u0103rul Victor, abonatul \u0219opurilor, regele pie\u0163ei negre, care cump\u0103r\u0103 \u0219i vinde informa\u0163ii de o jum\u0103tate de secol, \u00cenota mai departe prin mul\u0163ime cu florile \u00cen m\u00e2n\u0103: \u2014 Loc, loc, loc! V\u0103 rog, face\u0163i loc! Victor sem\u0103n\u00e2nd panic\u0103 \u00cen jur, to\u0163i dispera\u0163i c\u0103 ar putea veni \u00centre timp al\u0163ii care s\u0103 ne chidnapeze musafirul sau c\u0103 \u00censu\u0219i Traian, neobi\u0219nuit s\u0103-\u0219i pierd\u0103 vremea f\u0103r\u0103 nici un folos intelectual, se va \u00centoarce pe c\u0103lc\u00e2ie \u0219i va lua oricare alt avion \u00cen oricare alt\u0103 direc\u0163ie din lume, disp\u0103r\u00e2nd \u00centr-un nor de fum cu spray-urile cafeaua chewing-gumurile \u0219i casetele video pe care se presupune c\u0103 le de\u0163ine. La a\u0219a ceva doar eu m-am g\u00e2ndit, \u00cen nici un caz ei, care \u00cenc\u0103 se mai chinuiau s\u0103-l identifice. \u2014 Dar care dintre ei spui c\u0103 e? \u2014 Uite-l, tu, cu costum sport, geant\u0103 de um\u0103r, geac\u0103. \u2014 N-arat\u0103 r\u0103u pentru v\u00e2rsta lui! \u2014 Hei, casc\u0103 ochii mai bine! Unde te ui\u0163i, c\u0103 nu-i \u0103la! \u0102la e Stan, pe care-l tot vezi la televizor, la Teleenciclopedia! \u2014 La Marea Adunare Na\u0163ional\u0103! \u2014 La Congresul 11 era l\u00e2ng\u0103 \u0219tii tu cine\u2026 \u2014 Nu pot s\u0103 nu m\u0103 mir c\u00e2nd \u00cei v\u0103d pe profesorul Stan cu \u0219leahta lui cum se tot agit\u0103... \u2014 Nu \u00cen\u0163eleg ce caut\u0103 printre ei Victor\u2026 \u2014 Victor \u0219i cu profesorul l-au convins pe Traian s\u0103 vin\u0103 \u00cen \u0163ar\u0103! \u2014 Dar ce interes au avut s\u0103-l cheme? \u2014 Doar n-o s\u0103 stai tu l\u00e2ng\u0103 Traian c\u00e2nd desface valizele \u0219i scoate Wiener Caffee \u0219i Kent! \u2014 Normal c\u0103 n-o s\u0103 stau eu! Doar \u0103sta e locul lui Victor! \u2014 Nu vezi cum se bate Victor cu \u0219oferul lui Stan, care din ei s\u0103 duc\u0103 valizele? \u2014 Totu\u0219i, pentru mine e un mister cum de a reu\u0219it s\u0103 se v\u00e2re pe sub pielea lui tocmai Victor! \u2014 Asta fiindc\u0103 numai Victor \u00cel \u0219tie din copil\u0103rie! \u2014 Ce greu trebuie s\u0103-i fie bietului Victor s\u0103 scrie at\u00e2tea scrisori, tocmai el, care nu se \u00cemp\u0103ca \u00cen \u0219coal\u0103 cu scrisul! \u2014 Uit\u0103-te la profesorul Stan, e ca titirezul \u00cen jurul lui! \u2014 Dac\u0103 te deranjeaz\u0103 c\u0103 profesorul e piua-nt\u00e2i, v\u00e2r\u0103-te-n fa\u0163\u0103 tu, prezint\u0103-te, f\u0103 glume! \u2014 Unde vrei s\u0103 mai \u00cencap de profesorul Stan \u0219i de \u0219leahta lui? \u2014 Ce, s\u0103 m\u0103 duc, s\u0103-\u0219i \u00cenchipuie c\u0103 am vreun interes? S\u0103 spune\u0163i pe urm\u0103 voi c\u0103 m-am dus s\u0103 \u00cel perii? \u2014 Victor l-a v\u0103zut pe bulgari, la televizor, la un meci l\u00e2ng\u0103 regele Spaniei. \u2014 Era \u00cen primul r\u00e2nd, l\u00e2ng\u0103 o para\u0219ut\u0103! * Dar acum nu mai era posibil nici un dubiu, pe ultima ie\u0219it\u0103, b\u0103tr\u00e2na doamn\u0103 cu m\u0103nu\u0219i \u0219i p\u0103l\u0103rie, o \u00cenconjura un grup \u00centreg de tinere copile, iar \u00cen fa\u0163a lor sta singur el, un angelic discoman reformat, cu ochelarii lui meseria\u0219i \u0219i costumul alb plin de buzunare \u0219i fermoare, geanta de voiaj pe um\u0103r, at\u00e2t. Valizele trebuie s\u0103 le fi pierdut deja prin vam\u0103, ca s\u0103 fie \u00cen conformitate cu pove\u0219tile familiei, ca s\u0103-\u0219i schimbe cu adev\u0103rat porecla \u00cen renume. Ba nu, nea Victor tocmai se silea s\u0103 smulg\u0103 o valiz\u0103 din m\u00e2na unuia care ar\u0103ta ca un gradat \u00cenalt, travestit \u00cen civil, cine altcineva putea s\u0103 fie dec\u00e2t \u0219oferul profesorului Stan. \u0218i atunci mi-a c\u0103zut \u0219i fisa de ce nu au putut ei s\u0103-l repereze din primul moment, ca mine. La altceva erau ei aten\u0163i: \u2014 M-a v\u0103zut aia de la sindicat! \u2014 De la munc\u0103 \u0219i salarii! \u2014 Ba de la contabilitate! \u2014 \u0102la de la poart\u0103! Ce-o c\u0103ut\u00e2nd aici, c\u0103 doar n-au rude \u00cen str\u0103\u0103in\u0103tate! \u2014 S\u0103 \u0219tii c\u0103 pe tine te caut\u0103! \u2014 Pe mine! \u2014 Pe cine pot s\u0103-i spun m\u00e2ine c\u0103 am a\u0219teptat la aeroport? \u2014 Pe cine? \u2014 Pe cine? \u2014 Pe cine? \n", " Raport de etap\u0103 \nCe miros \u00cengrozitor! Omul \u0103sta nu s-o sp\u0103la niciodat\u0103? Nu-i de mirare c\u0103 nu mai are familie! Dar Ispas nu l-a dat afar\u0103 pentru c\u0103 \u00cempute birourile, ci pentru c\u0103 prietenul lui de la Cadre i-a trimis turn\u0103toria lui Gherghina! At\u00e2t i-a trebuit, c-a luat foc! Altfel, sunt cam de aceea\u0219i v\u00e2rst\u0103, unul \u00centr-adev\u0103r expirat, iar cel\u0103lalt pe val! Ispas, regele v\u00e2n\u0103torilor Tovar\u0103\u0219ului, n-are nici o problem\u0103, cu \u0219iretenia lui \u0163\u0103r\u0103neasc\u0103 \u0219i \u0219coala de ucenici \u0219i facultatea luat\u0103 la seral, c\u00e2nd r\u0103spundea de \u00cenv\u0103\u0163\u0103m\u00e2nt pe \u0163ar\u0103, este omul acestei epoci! C\u00e2nd a v\u0103zut c\u0103 ru\u0219ii pierd partida, s-a tras \u00centr-o parte \u0219i mereu \u00cen partea c\u00e2\u0219tig\u0103toare! Cum te descurci, dragul meu, cu fiara? \u00centreab\u0103 mama \u00cen fiecare sear\u0103, deocamdat\u0103 este ok, doar trivialit\u0103\u0163ile lui m\u0103 deranjeaz\u0103! Nici nu pot s\u0103 repet \u00cen fa\u0163a ta apelativele pe care mi le d\u0103! Nici s\u0103 nu repe\u0163i, dragule, mitoc\u0103niile \u0103stuia, \u00cel \u0219tiu de-o via\u0163\u0103! * \u2014 Tov c\u0103pitan! \u2026Tovar\u0103\u0219ul c\u0103pitan Gherghina! A\u0163i fost \u00cen echipa de filaj \u0219i chiar dumneavoastr\u0103 v-a\u0163i ocupat de urm\u0103rirea informativ\u0103 a lui Manu Traian. Vre\u0163i s\u0103 \u00cemi enumera\u0163i concluziile investiga\u0163iei \u0219i elementele pe care v\u0103 baza\u0163i? Trebuie s\u0103 redactez raportul pentru tovar\u0103\u0219ul colonel... \u2014 Ce s\u0103 e-nu-meri, javr\u0103? S\u0103 enumeri munca mea, da? Doi cu sapa, cinci cu mapa! Se duce de r\u00e2p\u0103 institu\u0163ia asta dac\u0103 eu, decorat de cinci ori, de la Teohari Georgescu la Tovar\u0103\u0219ul, \u00cen persoan\u0103, am ajuns s\u0103 raportez la un sp\u0103lat pe creieri ca tine! De ce nu te-ai dus tu pe teren, jigodie?! Ca atunci c\u00e2nd a aterizat obiectivul \u0219i te-ai dat mare cu dosarele mele! Ai uitat c\u0103 la \u00cenceput \u00cemi m\u00e2ncai din palm\u0103? Crezi c\u0103 nu mai am spate \u0219i \u00cemi da\u0163i voi un picior \u00cen cur c\u00e2nd vi se scoal\u0103?? O s\u0103 vii s\u0103 te guduri, s\u0103 nu te dau afar\u0103, \u0163ine minte! Ia h\u00e2rtiile, s\u0103 nu zici c\u0103 nu \u0163i le-am dat, am martori, \u0219i \u0219terge-te la cur cu ele! * \u2014 Ce nesim\u0163it! Ce spate mai are alcoolicul \u0103sta, tovar\u0103\u0219ul locotenent, de-\u0219i permite s\u0103 v\u0103 vorbeasc\u0103 a\u0219a? \u2014 Pensia, Nu\u0163i! O s\u0103-\u0219i bea pensia \u0219i o s\u0103-\u0219i \u00cenjure colegii, dac\u0103 nimeni nu intervine! E un individ periculos, care de la \u00cenceput nu avea ce c\u0103uta \u00cen aparat! Speri s\u0103 nu te superi c\u0103 o s\u0103 deschid pu\u0163in fereastra! O s\u0103-\u0163i dictez, c\u0103 are un scris oribil, gre\u0219eli de logic\u0103, de ortografie, dar tu nu schimbi nimic, el trebuia s\u0103 \u00ce\u0163i dea textele lun\u0103!! Raport de filaj, da.tc \"DOSAR SAVANTUL\" La orele 10.30, obiectivu a ie\u0219it de la hotel, av\u00e2nd asupra sa o serviet\u0103 mare, de culoare bej, jos \u00cel a\u0219tepta autoturismul de serviciu nr. B 31255, \u00cen holul hotelului iera \u0219oferu la care obiectivu ia dat m\u00e2na. Ia legat, a\u0219a l-a scris, respect\u0103 grafia lui, Nu\u0163i! S\u0103 vad\u0103 \u0219i tovar\u0103\u0219ul colonel ce ortografie cunoa\u0219te genera\u0163ia asta expirat\u0103, a\u0219a le zice d\u00e2nsul la \u0103\u0219tia din anii \u201950! Au c\u0103l\u0103torit p\u00e2n\u0103 \u00cen sta\u0163ia Gorjului, c\u0103l\u0103torit, auzi (r\u00e2de), dup\u0103 care parcat, obiectivu a ie\u0219it cu \u0219oferu, au traversat Bulevardul \u00cenfr\u0103\u0163irea \u00centre Popoare, p\u00e2n\u0103 la blocul 16, scara C, \u00cen fa\u0163a blocului a venit la el un individ care a\u0219tepta \u00cen fa\u0163a blocului 16, scara A, care scar\u0103, A sau C? Luase ceva la bord c\u0103pitanul Gherghina c\u00e2nd a scris raportul \u0103sta! Tu dactilografiaz\u0103 cum a scris el! A intrat cu obiectivul \u00cen imobil, dar apartamentul nefiind echipat cu tehnica de ascultare, nu se \u0219tie ce s-a discutat. \u00cen discu\u0163iile purtate cu administratora, persoan\u0103 de sprijin, aceasta a afirmat c\u0103 este ginerele primei neveste a obiectivului, care a decedat acum 8 luni, domiciliat\u0103 \u00cen cas\u0103 la curte, acum demolat\u0103. Semnalmentele individului, etate 48-50 ani, statur\u0103 \u00cenalt\u0103, conforma\u0163ia corpului plin\u0103, fa\u0163a oval\u0103 gras\u0103, \u0219aten, nasul rectilin, gura potrivit\u0103! Pentru conformitate etc. etc. Asta-i tot, ap\u0103 de ploaie! \u0218i confuz! C\u00e2nd se \u00centoarce de pe teren, c\u0103 se \u00centoarce sigur, vine s\u0103-\u0219i ia chenzina, \u00cei dai s\u0103 semneze \u0219i o copie o p\u0103strezi pentru dosar, la mine! * S\u0103 sper\u0103m c\u0103 iese transferul la Institutul de Economie Mondial\u0103 \u0219i pe urm\u0103 bursa \u00cen State \u0219i scap din cloaca asta, numai Ispas s\u0103 nu aib\u0103 de ce s\u0103 se aga\u0163e, ce scandal a putut s\u0103 declan\u0219eze la fiecare neconcordan\u0163\u0103 dintre planul de m\u0103suri \u0219i orar! Ce m-a mai alergat! \u0218i doar aranjasem cu be\u0163ivanul \u0103la de Petrea de la Direc\u0163ia l ca obiectivul s\u0103 fie cazat \u00centr-o camer\u0103 cu m\u0103suri speciale, dar, dac\u0103 pe urm\u0103 mi se aduce la cuno\u0219tin\u0163\u0103 c\u0103 nu s-a putut efectua, c\u0103 nu au avut camere disponibile, de ce s\u0103 zbiere la mine despre Tribunalul Militar \u0219i asta \u00cenc\u0103 de fa\u0163\u0103 cu Nu\u0163i? C\u00e2nd Transfugul lui e fi\u0219at or\u0103 de or\u0103! Personal am vorbit la Direc\u0163ia a III-a, ve\u0163i vedea c\u00e2nd vin rapoartele, obiectivul a fost \u00cencadrat 24 de ore din 24 de agentura noastr\u0103, rapoartele informative sunt complete, cele ale persoanelor de sprijin din hotel, directorul, chelnerii, portarul, to\u0163i! i-am spus. Plus sursa B\u0103descu, v\u0103rul obiectivului, \u0219i sursa \u201eEmilian\u201d care s-au deplasat \u00cempreun\u0103 cu obiectivul \u00cen satul natal, C\u0103rbune\u0219ti, iar c\u00e2nd conversa\u0163ia s-a axat pe probleme de ordin familial, sursa B\u0103descu i-a dat informa\u0163ii a\u0219a cum se convenise dinainte despre cum au murit p\u0103rin\u0163ii \u0219i fra\u0163ii s\u0103i. I-am spus toate astea \u0219i c\u0103 voi ata\u0219a la raportul de etap\u0103 notele informatorilor \u0219i \u00cenregistrarea, pentru c\u0103, la \u00centoarcerea de la C\u0103rbune\u0219ti, a avut iar la Hotel Nord camer\u0103 de hotel echipat\u0103 cu m\u0103suri speciale. Iar el nici nu asculta ce spun, urla acela\u0219i lucru: Fii atent cum faci raportul c\u0103 va merge foarte sus! De data asta nu \u00cei mai iert! Nu e prima oar\u0103 c\u00e2nd Direc\u0163ia a III-a \u00ce\u0219i permite s\u0103 ignore solicit\u0103rile noastre! * \u2014 Tovar\u0103\u0219ul locotenent! Nesim\u0163itu\u2019 a mai l\u0103sat dou\u0103 note informative, le facem \u0219i p-astea? \u2014 \u0218tiu \u0219i eu? Cite\u0219te, repede, s\u0103 v\u0103d ce e. Nu\u0163i (cite\u0219te, se mai \u00cempiedic\u0103): Nota informativa asupra numitului Izvoranu Cornel, n\u0103scut \u00cen C\u0103rbune\u0219ti, \u00cen anul 1940, fiul lui Ilie \u0219i al Rodic\u0103i, de na\u0163ionalitate \u0219i cet\u0103\u0163enie rom\u00e2n\u0103, de profesie inginer silvicultor c\u0103s\u0103torit, 1 copil, cu domiciliul \u00cen \u00cenfr\u0103\u0163irea dintre Popoare, nr. 16, scara C, ap. 313. Din investiga\u0163iile efectuate la domiciliul celui \u00cen cauz\u0103 rezult\u0103 c\u0103 cel investigat are atitudini nes\u0103n\u0103toase fa\u0163\u0103 de vecini fiind \u00cencrezut \u0219i sfid\u00cendu-\u0219i at\u00cet vecinii din jur c\u00cet \u0219i elementul muncitor, are manifest\u0103ri ostile la adresa Partidului, fiind nemul\u0163umit de reformele f\u0103cute de c\u0103tre Partid \u0219i Guvern \u0219i ascult\u00cend radio Europa Liber\u0103 \u00cen permanen\u0163\u0103 auzindu-se acest post de radio pe palier. La domiciliu cel \u00cen cauz\u0103 este vizitat de diferite persoane care nu s-au putut identifica datorit\u0103 faptului c\u0103 nu se prezint\u0103, cercul de prieteni este format de ingineri \u0219i diferite persoane \u00censt\u0103rite de pe raza ora\u0219ului Bucure\u0219ti \u0219i nu numai cu care se viziteaz\u0103 \u0219i le face vizite, prime\u0219te coresponden\u0163\u0103 din diverse ora\u0219e, \u00cen special din Bucure\u0219ti, iar din investiga\u0163ii rezult\u0103 c\u0103 ar avea o rud\u0103 \u00cen S.U.A. , dar nu s-a putut stabili gradul de rudenie. Din punct de vedere politic, \u00cenainte de 23 august 1944 nu rezult\u0103 c\u0103 ar fi f\u0103cut parte din vreun partid istoric. C\u0103s\u0103torit cu Izvoranu Clementina, n\u0103scut\u0103 \u00cen anul 1939, 13 august \u00cen Bucure\u0219ti, fiica adoptiv\u0103 a Anei Maria B\u0103dulescu \u0219i a lui \u0219erban B\u0103dulescu, de na\u0163ionalitate \u0219i cet\u0103\u0163enie rom\u00e2n\u0103, profesoar\u0103, au \u00cempreun\u0103 un copil. Cea \u00cen cauz\u0103 este cunoscut\u0103 la domiciliu ca un element necomunicativ, \u00cencrezut fa\u0163\u0103 de vecini c\u00cet \u0219i de societate, fiind o fire \u00cenchis\u0103 nu \u00centre\u0163ine rela\u0163ii cu vecini, av\u00cend prietenie numai cu elemente ca so\u0163i de medici \u0219i diferite persoane care au f\u0103cut parte din bog\u0103ta\u0219i, cu care \u00centre\u0163ine diferite vizite, sfideaz\u0103 elementul muncitor, av\u00cend ca surs\u0103 de trai 2 salarii cu al so\u0163ului. Prime\u0219te coresponden\u0163\u0103 din diferite ora\u0219e ale \u0163\u0103ri, fiind un element rafinat, nu are manifest\u0103ri ostile la adresa Partidului, iar din investiga\u0163ii reiese c\u0103 ar avea o rud\u0103 apropiat\u0103 prin U. S. A. , un frate s-au nepot nu s-a putut preciza pentru c\u0103 nu vrea s\u0103 aib\u0103 rela\u0163ii cu vecinii nici dac\u0103 s-a purtat coresponden\u0163\u0103 cu acesta. Din punct de vedere politic, \u00cenainte de 23 august 1944 nu rezult\u0103 c\u0103 ar fi f\u0103cut parte din vreun partid istoric, \u00cen prezent este ne\u00cencadrat\u0103 politic. \u2014 E scris cu picioarele, dar ar fi ceva elemente, f\u0103-l \u0219i pune-un exemplar \u00cen mapa mea \u0219i pe \u0103sta! \n", " Telemac \u00cen regatul lui Hades \nAm tras perdeaua ajurat\u0103 peste vederea cu plopi, antene de televizor, balcoane pline cu rufe jerpelite, butoaie de varz\u0103 \u0219i mur\u0103turi, tot ce se vede de la etajul \u0219apte al blocului din Militari. Am f\u0103cut o curs\u0103 p\u00e2n\u0103 la cutia de scrisori, nu venise nimic de la Rectorat, de\u0219i Casandra Pis\u0103loag\u0103 i-a dus s\u0103punurile FA \u0219i deodorantul NIVEA secretarei, care a asigurat-o c\u0103 ordinul s\u0103 ne reprimeasc\u0103, pe mine \u0219i pe Gimmi, a fost deja semnat de Rector, Colonelul l-a chemat la ordin. Pe scar\u0103 mirosea \u00cengrozitor a hoit, ieri administratorul a b\u0103gat otrav\u0103 pe ghen\u0103, Verde de Paris, el \u0219tie ce a b\u0103gat, \u0219i \u0219obolanii mor\u0163i au r\u0103mas \u00cen gunoiul neevacuat. M-am \u0163inut de nas p\u00e2n\u0103 m-am v\u0103zut \u00cen camara mea \u0219i am deschis geamul. Am decupat afi\u0219ul t\u0103iat din Paris Match \u0219i l-am lipit pe u\u0219a camerei mele: dou\u0103 trupuri de fete bronzate, mu\u0219chi exersa\u0163i, z\u00e2mbete albe, f\u0103r\u0103 carii. Imagine you\u2019re in Spain. After a delicious breakfast served in your hotel room you\u2019re deciding how to spend the morning. Am stins casetofonul \u0219i m-am \u00centins \u00cen pat, n-aveam stare. Am luat din biblioteca Dana cartea preferat\u0103 a lui, Odiseea, recitase din ea \u00cen casa de la C\u0103rbune\u0219ti, ce s\u0103 mai fie \u0219i asta? Cartea s-a deschis chiar la citatul pe care obi\u0219nuia s\u0103 \u00cel repete el, l-am recunoscut pe loc, ce memorie brici pot s\u0103 am! Mai e ceva mai greu s\u0103 faci, s\u0103rmane/ cum ai putut s\u0103 vii tu pe t\u0103r\u00e2mul lui Pluton/ unde-\u0219i au l\u0103ca\u0219ul mor\u0163ii nesim\u0163itori/ bicisnicile umbre de oameni r\u0103posa\u0163i? \u0218i pe urm\u0103 am mo\u0163\u0103it, dormeam, nu dormeam, nu a\u0219 fi putut spune, cine \u00cemi poate de altfel spune dac\u0103 nu visez \u0219i acum? Dar poate nu am visat, poate doar m-am g\u00e2ndit cum ar ar\u0103ta T\u0103r\u00e2mul acelui Hades, dac\u0103 a\u0219 cobor\u00ce dup\u0103 Mihnea, dup\u0103 Buni, acolo? * Pe fiecare dintre ei am vrut s\u0103-l opresc, \u0219i pe Mihnea, \u0219i pe Buni. Cu fiecare dintre ei am vrut s\u0103 merg acolo, s\u0103 nu ne pierdem unii de al\u0163ii \u0219i ei s\u0103 nu r\u0103m\u00e2n\u0103, pentru totdeauna, \u00cen frig, \u00cen bezn\u0103. \u2014 Al cui e\u0219ti? Al cui e\u0219ti? Al cui e\u0219ti? Al cui e\u0219ti? Cine?... m-ar \u00centreba Caron, lovind cu v\u00e2slele reci, lunecoase, apa at\u00e2t de \u00centunecat\u0103, \u00cenc\u00e2t nu se oglinde\u0219te \u00cen ea nici o umbr\u0103. \u00cen bezn\u0103, a\u0219 auzi doar clipocitul r\u00e2ului fumuriu, sub cerul greu \u0219i jos, de plumb, al subp\u0103m\u00e2ntului. A\u0219 clipi mut, orbit de bezna ca smoala, nu i-a\u0219 vedea nici chipul h\u00e2d \u0219i b\u0103rbos, nici m\u00e2inile reci, \u00cencle\u0219tate pe v\u00e2sle. Nimic altceva \u00cen jur dec\u00e2t clipocitul nev\u0103zut al apei negre, gata s\u0103 smulg\u0103 de l\u00e2ng\u0103 mal luntrea, tocmai c\u00e2nd, \u0219ov\u0103ind, tremur\u00e2nd, a\u0219 \u00centinde piciorul, ca s\u0103 m\u0103 pr\u0103bu\u0219esc \u00cen ad\u00e2ncurile f\u0103r\u0103 fund, umede, \u00cenghe\u0163ate, care au s\u0103 se \u00cenchid\u0103, uleioase, t\u0103cute, deasupra mea, acoperindu-m\u0103, cu frig \u0219i bezn\u0103. Al cui e\u0219ti? Al cui e\u0219ti? Cine? Eu sunt oaia cea pierdut\u0103\u2026 De fapt, nu a\u0219 vrea \u00centr-adev\u0103r s\u0103 vreau s\u0103 merg acolo, doar dac\u0103 ar fi prea nasol \u0219i m-a\u0219 g\u00e2ndi c-o s\u0103 fie \u00cenc\u0103 \u0219i mai \u0219i, atunci \u00cemi aduc aminte de Mihnea \u0219i-mi spun: las\u0103, ai r\u0103bdare, \u00cenghite-o \u0219i p-asta, oric\u00e2nd po\u0163i s\u0103 treci dincolo, \u00cen cinci ori \u00cen treizeci de minute, cum s-a \u00cent\u00e2mplat de fapt cu Mihnea, atunci c\u00e2nd a c\u0103zut de pe balustrad\u0103. N-am povestit nim\u0103nui asta, nici m\u0103car Dianei, \u0219i la ancheta de la Rectorat am r\u0103spuns la \u00centreb\u0103ri, doar at\u00e2ta. Dar de-at\u00e2tea ori am \u00cencercat s\u0103-mi imaginez cum ar fi fost dac\u0103 eram \u00cen locul lui. Deci\u2026 * S\u0103 fii Mihnea, s\u0103 fii matol \u0219i s\u0103-l auzi pe Gimmi cum se d\u0103 mare \u0219mecher, cum poveste\u0219te ce meseria\u0219\u0103 e Lumi \u0219i ce la fix o pun ea \u0219i prietena ei \u00cen cele trei ore c\u00e2t lipse\u0219te din camer\u0103 tocilara de Gabi, \u00cen fiecare miercuri, c\u00e2nd Gabi se duce moart\u0103-coapt\u0103 cu abonamentul ei de Cinematec\u0103. S\u0103 fie g\u0103l\u0103gie \u00cen jur, nimeni, \u00cen afar\u0103 de tine, Mihnea s\u0103 nu-l asculte pe Gimmi cum se d\u0103 mai departe mare \u0219mecher, cu am\u0103nunte la ce se pricep Lumini\u0163a \u0219i prietena ei. \u0218i atunci, \u0163ie, Mihnea, s\u0103-\u0163i vin\u0103 ideea cretin\u0103 s\u0103 mergi pe balustrad\u0103 din camera voastr\u0103 p\u00e2n\u0103 \u00cen balcon la Lumi, s\u0103 te faci omul invizibil: The Invisible Man cu Michael Cretzu, melodia ta preferat\u0103, Mihnea. \u0218i s\u0103 \u00cencepi s\u0103 te dai mare \u0219i tu, cum o s\u0103 ajungi tu, merg\u00e2nd numai pe balustrad\u0103, p\u00e2n\u0103 \u00cen camer\u0103 la Lumi, s\u0103 po\u0163i s\u0103 vezi ce se petrece, azi, pentru c\u0103 e miercuri, zi de Cinematec\u0103. * E\u0219ti Mihnea deci, e\u0219ti matol \u0219i te gr\u0103be\u0219ti, cu limba \u00cempiedicat\u0103, s\u0103 \u00centrebi: \u2014 C\u00e2te camere sunt\u2026 de aici\u2026 p\u00e2n\u0103 la fete? Sunetele se lipesc unele de altele, a\u0219a c\u0103 trebuie s\u0103 repe\u0163i \u2014 \u2026C\u00e2te camere sunt de aici\u2026 p\u00e2n\u0103 la fete? Eu, cel mai bun prieten al t\u0103u, eu, Daniel, venit din Ora\u0219 dup\u0103 un caiet de cursuri, eu am fost singurul care te-am auzit \u0219i \u0163i-am r\u0103spuns: \u2014 Dou\u0103. Mister p\u00e2n\u0103 acum nici m\u0103car de mine prea l\u0103murit cum de am \u0219tiut, nepreafiind la curent cu topografia Complexului. \u0218i pe urm\u0103 tot eu m-am \u00centors c\u0103tre cei c\u00e2\u0163iva care mai erau cu noi, a\u0219adar c\u0103tre corul antic: \u2014 \u2026Nu-i mai turna\u0163i, b\u0103, lui Mihnea, nu vede\u0163i c\u0103-i matol? le-am spus. Din p\u0103cate \u00cens\u0103, era deja t\u00e2rziu, Mihnea d\u0103dea s\u0103 deschid\u0103 u\u0219a dinspre balcon, a\u0219a c\u0103 prima rund\u0103 a \u00cencheiat-o C\u0103t\u0103: \u2014 \u00cenchide-o dracului! Nu \u0163i s-a luat de at\u00e2ta frig? i-a zis \u0219i l-a \u00centors prompt pe col\u0163ul s\u0103u de pat, a\u0219a cum va face de mai multe ori \u00cen cursul serii, p\u00e2n\u0103 se va l\u0103sa la un moment dat \u00cen\u0219elat de bl\u00e2nde\u0163ea \u0219ireat\u0103 a lui Mihnea, uit\u00e2nd c\u0103 bl\u00e2nde\u0163ea \u0219ireat\u0103 a be\u0163ivului ascunde o minte la fel de \u00centunecat\u0103 ca a nebunului \u0219i o perseveren\u0163\u0103 la fel de mare. * Not\u0103 de subsol: Acesta e doar un fragment din cronica posomor\u00e2tului Daniel, \u00cen care au fost consemnate cele mai importante momente ale serii, c\u00e2nd \u00cen 325 D s-au \u00cent\u00e2lnit prieteni \u0219i neprieteni, \u00cent\u00e2mpl\u0103tori \u0219i ne\u00cent\u00e2mpl\u0103tori. Mihnea, cel ce primise un pachet cu haleal\u0103 de-acas\u0103, cronicarul Daniel, venit dup\u0103 un caiet de cursuri, Gimmi, picat nu se \u0219tie de ce, nu se \u0219tie cum, care a adus fiola, C\u0103t\u0103lin, care toat\u0103 seara va \u00cenchide u\u0219a dinspre balcon \u00cen nasul lui Mihnea, \u0219i \u00cenc\u0103 vreo c\u00e2\u0163iva care vor alc\u0103tui corul antic. \u2014 \u2026Cine se duce dup\u0103 Lumi \u0219i prietena ei? Cum o cheam\u0103? Care sunt nedesp\u0103r\u0163ite. Nu \u0219tia nimeni cum o cheam\u0103 pe prietena ei, dar \u0219tiau to\u0163i c\u0103 sunt nedesp\u0103r\u0163ite. Dac\u0103, a\u0219a cum am propus eu, cineva s-ar fi dus la dou\u0103 camere mai \u00cencolo s\u0103 le aduc\u0103 \u0219i pe ele, mai mult ca sigur c\u0103 temerarul Mihnea nu ar mai fi \u00cenc\u0103lecat peste o jum\u0103tate de or\u0103 balconul. Dar Gimmi s-a r\u00e2njit \u00cen felul lui: \u2014 Nu se face s\u0103 le deranja\u0163i tocmai acum, c\u00e2nd tocilara de Gabi a plecat la Aventura lui Antonioni! Fi\u0163i \u0219i voi salon, \u00cenchipui\u0163i-v\u0103 ce activitate frenetic\u0103 trebuie s\u0103 fie acum la ele \u00cen camer\u0103! * Nici m\u0103car \u00cen acel viitor apropiat c\u00e2nd singura activitate, diferen\u0163iat\u0103, bine\u00cen\u0163eles, \u00cen func\u0163ie de ponderea ta\u0163ilor, la care se vor deda cei de fa\u0163\u0103 va consta \u00cen istovitoare anchete \u0219i declara\u0163ii, inspirate de p\u0103rin\u0163i dispera\u0163i \u0219i de foruri competente, sever criticate de \u00cenalte foruri, \u0219i mai competente, \u0219i mai indignate, nu s-a putut stabili dac\u0103 Gimmi, insinuatorul, era sau nu la curent cu rela\u0163ia dintre Mihnea \u0219i Lumi. Momentul important urm\u0103tor, runda a doua, va fi deschis atunci c\u00e2nd, \u00centr-un capac de mu\u0219tar, se va stinge mucul ultimei \u0163ig\u0103ri, f\u0103cut\u0103 po\u0219t\u0103, ajung\u00e2ndu-se astfel la \u00centrebarea de baraj: \u2014 Oare cine \u0219i \u00cen ce camer\u0103 ar mai avea nas s\u0103 mearg\u0103 s\u0103 cear\u0103 o \u0163igar\u0103, dou\u0103? Sau: \u2014 Oare ce bomb\u0103 din jur ar mai putea fi deschis\u0103, la ora asta? O agita\u0163ie cu totul inutil\u0103, orice prognoz\u0103 ar\u0103t\u00e2nd din start c\u0103 func\u0163ia de ambasador al tutunului tot mie, cronicarului Daniel, urma s\u0103-mi revin\u0103, fiind singurul care nu purta uniforma de camer\u0103, \u0219lapi \u0219i c\u0103ma\u0219\u0103 rupt\u0103, pus\u0103 pe dos, ci, dimpotriv\u0103, \u0163inuta banal\u0103 de ora\u0219. * \u2014 \u2026M\u0103 duc eu la Lumi, s\u0103 v\u0103d dac\u0103 nu au ele \u0163ig\u0103ri\u2026 Cred c\u0103 v-a\u0163i dat seama, dragi ascult\u0103tori, c\u0103 ne afl\u0103m \u00cen mijlocul celei de-a doua reprize \u0219i c\u0103 acela care a bolborosit aceast\u0103 fraz\u0103 a fost tot temerarul Mihnea. Rewind. \u2014 M\u0103 duc eu la Lumi s\u0103 v\u0103d dac\u0103 nu au ele \u0163ig\u0103ri\u2026 \u2014 Mai bine te-ai duce \u00cen pat, dac\u0103 d\u0103 portarul peste tine, \u00cen halul \u00cen care e\u0219ti, \u0103ia suntem! \u2014 Ce treab\u0103 am eu cu portarul? Eu o s\u0103 merg din balcon \u00cen balcon, n-a\u0163i v\u0103zut ce lat\u0103 e balustrada? Lacun\u0103 \u00cen text. \u00cen repriza urm\u0103toare, Mihnea prive\u0219te cu nespus regret cutia de carton goal\u0103 \u00cen care s-a aflat m\u00e2ncarea trimis\u0103 de grijuliii lui p\u0103rin\u0163i: cojile de toate felurile, de plastic, de la salamul de var\u0103, de ou\u0103, de la ou\u0103, de rumegu\u0219, de la p\u00e2inea veche de alalt\u0103ieri. La sigur se zg\u00e2ria pe ochi c-a fost at\u00e2t de fraier s\u0103 desfac\u0103 pachetul primit de acas\u0103, pentru toat\u0103 luna asta. De m\u00e2ine, ragazzi di oggi, v\u0103 \u00centoarce\u0163i la ceaiul cu p\u00e2ine \u0219i margarin\u0103, dac\u0103 a\u0163i fost at\u00e2t de abili s\u0103 v\u0103 vinde\u0163i cartela! Poate Mihnea s\u0103 se fi aflat \u00cen aceea\u0219i stare depresiv\u0103 cu care \u00ce\u0219i \u00cencepuse seara, cu care \u00ce\u0219i transmisese invita\u0163iile \u00cent\u00e2mpl\u0103toare, cu care \u00ce\u0219i d\u0103ruise colectivului pachetul de m\u00e2ncare, de\u0219i ar fi trebuit s\u0103 fie mai econom dac\u0103 tot \u00ce\u0219i v\u00e2nduse cartela, din pricina par\u0163ialului ratat. Poate s\u0103 fi fost stresat de sesiunea care se apropie \u0219i de amintirea celeilalte \u00cen care avusese dou\u0103 boabe. Poate nu mai putea s\u0103 adune \u00centr-o singur\u0103 imagine ceea ce lui i se p\u0103ruse c\u0103 ar fi Lumini\u0163a \u0219i ceea ce auzise cu o or\u0103 \u00cenainte de la Gimmi c\u0103 s-ar fi vorbit despre ea. * Degeaba \u00cens\u0103, mi-am amintit triste\u0163ea cu care se uita la cutia goal\u0103, \u00cen multele nop\u0163i care au urmat, c\u00e2nd un insuportabil sentiment de vin\u0103 m\u0103 trezea fix la ora 3 \u00cen noapte, ca \u0219i c\u00e2nd atunci ar fi b\u0103tut o neiert\u0103toare pendul\u0103. \u0218i numai atunci c\u00e2nd, datorit\u0103 fleacurilor turuite de tine, irezistibila mea Diana, mai degrab\u0103 dec\u00e2t datorit\u0103 sedativelor grijuliei mele mame, am \u00cencetat s\u0103-mi mai aud \u00cen mijlocul nop\u0163ii pendula interioar\u0103, tocmai \u00cemi spusesem c\u0103 sentimentul de vin\u0103 ivit atunci c\u00e2nd nu mai po\u0163i face nimic pentru fiin\u0163a apropiat\u0103, dus\u0103 de-acum pe r\u00e2ul fumuriu, sub cerul jos de plumb al subp\u0103m\u00e2ntului, de luntrea ca o umbr\u0103, nu s-ar ivi s\u0103 ne chinuiasc\u0103 pe urm\u0103, dac\u0103 tot timpul ne-am purta unii cu al\u0163ii a\u0219a cum avem de obicei r\u0103bdarea s\u0103 ne purt\u0103m cu cei despre care \u0219tim sigur c\u0103 vor muri peste o zi, dou\u0103. De altminteri, toate declara\u0163iile viitoare ale celor de fa\u0163\u0103 vor consemna c\u0103 de la \u00cenceputul serii Mihnea a fost \u0219uc\u0103rit, de m\u00e2ncat, n-a m\u00e2ncat cine \u0219tie ce, de b\u0103ut, s-a v\u00e2r\u00e2t de la \u00cenceput \u00cen t\u0103rii, foarte repede s-a pilit, drept care a spus numai prostii \u2013 de pild\u0103, ce-i povestise unul care v\u0103zuse nu \u0219tiu ce pe un video. De mai multe ori Mihnea a \u00centrebat c\u00e2te camere sunt de acolo p\u00e2n\u0103 la fete, de\u0219i el era cel mai \u00cen m\u0103sur\u0103 s-o \u0219tie, nu \u0219i-a explicat \u00cens\u0103 inten\u0163iile dec\u00e2t tot deschiz\u00e2nd u\u0219a de la balcon, fapt pentru care colegul lui C\u0103t\u0103lin l-a admonestat, s\u0103 nu mai fac\u0103 \u0219i el frig \u00cen plus, c\u0103 \u0219i a\u0219a se d\u0103 insuficient\u0103 c\u0103ldur\u0103, abia s-a dat c\u0103ldur\u0103. Iar cum foarte pu\u0163ini dintre cei care au locuit Complexul \u00cen istorica lui existen\u0163\u0103 au \u00cencercat s\u0103 treac\u0103 dintr-un balcon \u00centr-altul merg\u00e2nd pe balustrad\u0103, nici unul dintre cei de fa\u0163\u0103 nu \u0219i-a imaginat c\u0103 Mihnea ar fi avut un asemenea plan nebunesc. * De fapt, dup\u0103 ce a privit cu melancolie restul festinului, ca orice b\u0103utor novice, Mihnea a fost apucat de grea\u0163\u0103, izul st\u0103tut de \u0163igar\u0103 c\u0103ldura corpurilor adunate laolalt\u0103 l-au \u00cempins gr\u0103bit spre u\u0219\u0103, doar c\u0103, a\u0219a cum deseori ni se \u00cent\u00e2mpl\u0103 \u00cen via\u0163\u0103, a gre\u0219it direc\u0163ia \u0219i, \u00cen loc s\u0103 porneasc\u0103 spre baie, a luat-o \u00censpre balcon. Numai c\u0103 a fost \u00centors de C\u0103t\u0103, cel cu ochiul ager \u0219i reac\u0163ia prompt\u0103. Din acel moment con\u0219tiinciosul cronicar Daniel, asupra c\u0103ruia c\u0103zuser\u0103 sor\u0163ii s\u0103 plece dup\u0103 \u0163ig\u0103ri, iese din scen\u0103, nu \u00cenainte de a da \u00cen dreapta \u0219i \u00cen st\u00e2nga asigur\u0103ri c\u0103 nu va \u00cent\u00e2rzia mult, c\u0103 nu va merge dec\u00e2t p\u00e2n\u0103 la prima bomb\u0103, c\u0103 are bani suficien\u0163i, chiar \u0219i pentru un Golf. \u0218i ultima fraz\u0103 pe care o mai aude, atunci c\u00e2nd \u00cenchide u\u0219a, o roste\u0219te tot C\u0103t\u0103: \u2014 Hai, Mihnea, las-o moart\u0103! Nu vezi c\u0103 Dani a plecat dup\u0103 \u0163ig\u0103ri? Mergi mai bine \u0219i \u00ce\u0163i v\u00e2r\u0103 capul sub robinetul cu ap\u0103 rece! * Ultima parte a acestei cronici nu va mai fi redactat\u0103 pe baza unor impresii proprii, ci pe relat\u0103rile corului antic, tot at\u00e2t de discontinue, sincopate \u0219i confuze ca \u0219i propriile mele impresii. Din ceea ce am auzit, imaginat, dedus, eu, cronicarul, voi alc\u0103tui ad usum Delphini urm\u0103toarea nara\u0163iune, c\u00e2t de c\u00e2t obiectiv\u0103, pe care la un moment dat m\u0103 tem c\u0103 o voi \u00cenlocui, fie cu propria mea t\u0103cere, fie cu propria mea voce pl\u00e2ng\u0103rea\u0163\u0103. Cur\u00e2nd dup\u0103 plecarea lui Daniel, un observator, C\u0103t\u0103lin, dup\u0103 unele opinii, Gimmi dup\u0103 altele, ar fi atras aten\u0163ia colectivului asupra pericolului pe care Mihnea \u00cel reprezenta pentru ei to\u0163i, at\u00e2t prin mersul lui debusolat, de colo-colo, c\u00e2t \u0219i prin tenta\u0163ia permanent\u0103 de a deschide u\u0219a dinspre balcon. \u2014 Lua\u0163i-l careva p-\u0103sta \u0219i v\u00e2r\u00e2\u0163i-l \u00cen scutece, s\u0103 nu ne v\u00e2re el pe noi \u00cen vreun bucluc! \u2014 Dac\u0103 cineva crede c\u0103 doar dintr-at\u00e2t m-am pilit, a strigat Mihnea, s\u0103 mearg\u0103 cu mine afar\u0103, s\u0103 se conving\u0103 ce excelent pot s\u0103 trec eu din balcon \u00cen balcon, p\u00e2n\u0103 la a doua camer\u0103 de aici, doar merg\u00e2nd pe balustrad\u0103. Vine sau nu cu mine cineva s\u0103 m\u0103 vad\u0103? Are sau nu curaj cineva s\u0103 pun\u0103 prinsoare c\u0103 sunt \u00cen stare s\u0103 ajung de aici p\u00e2n\u0103 \u00cen camer\u0103 la Lumi, merg\u00e2nd doar pe balustrad\u0103? * Se poate presupune c\u0103 p\u00e2n\u0103 \u0219i C\u0103t\u0103lin obosise s\u0103-l tot trimit\u0103 \u00cen \u0219uturi pe recalcitrantul b\u0103utor novice p\u00e2n\u0103 \u00cen col\u0163ul s\u0103u de pat, de aceea, \u00cen g\u0103l\u0103gia din camer\u0103, bolboroselile lui Mihnea nici nu au fost auzite. Iar fumul st\u0103tut de \u0163igar\u0103 \u0219i ora destul de t\u00e2rzie au f\u0103cut ca ultima deschidere a u\u0219ii dinspre balcon s\u0103 par\u0103 o bine-venit\u0103 m\u0103sur\u0103 de aerisire. S\u0103 specific\u0103m \u0219i c\u0103 pu\u0163ina \u00cencredere pe care eu le-o inspir celorlal\u0163i \u00cei convinsese c\u0103 m\u0103 voi \u00centoarce cu m\u00e2na goal\u0103. \u00cen condi\u0163iile amintite, \u0163ig\u0103ri nexam, b\u0103utur\u0103 canci, adunarea p\u0103rea pe v\u0103rsate, deci nimeni nu se mai interesa de reac\u0163iile din jur, de u\u0219ile \u00cenchise-deschise, a\u0219a c\u0103 \u00cemi imaginez c\u0103 tu, Mihnea, ai ie\u0219it pe balcon, convins fiind c\u0103 din urm\u0103 te va \u00centoarce ca \u0219i p\u00e2n\u0103 acum glasul lui C\u0103t\u0103lin: \u2014 Hai, Mihnea, las-o balt\u0103! Las\u0103, c\u0103 ne ar\u0103\u0163i tu m\u00e2ine ce zmeu e\u0219ti \u0219i cum \u0219tii tu s\u0103 zbori p\u00e2n\u0103 \u00cen camera m\u00e2ndrelor! Hai, potole\u0219te-te acum, \u00cenghi\u0163itorule de s\u0103bii! Du-te \u0219i f\u0103 nani, nasolule, c\u0103 toat\u0103 seara nu mi-a tihnit de tine! Alt\u0103dat\u0103 o s\u0103 am grij\u0103 \u0219i coniacul Callypso o s\u0103 \u0163i-l dau cu pipeta! * M\u0103 \u00centorceam, str\u00e2ng\u00e2nd triumf\u0103tor \u0163ig\u0103rile \u00cen pumnul umed, c\u00e2nd tu, drag\u0103 Mihnea \u00cenc\u0103 mai a\u0219teptai s\u0103 vin\u0103 C\u0103t\u0103 s\u0103 te ia de guler \u0219i s\u0103 te arunce \u00cen patul t\u0103u ocrotitor, dar nu \u0163i-a fost dat s\u0103 auzi dec\u00e2t r\u00e2sul lui Gimmi, care iar se d\u0103dea mare \u0219mecher: \u2014 L\u0103sa\u0163i-l, b\u0103, s\u0103 degere pu\u0163in afar\u0103, c\u0103, \u00cen halul \u00cen care e, n-are ce s\u0103-i strice! A\u0219a c\u0103, dorind poate din ce \u00cen ce mai pu\u0163in s\u0103 vezi ce se \u00cent\u00e2mpl\u0103 la Lumini\u0163a \u00cen camer\u0103, cl\u0103tin\u00e2ndu-te, abia st\u0103p\u00e2nindu-te s\u0103 nu vomi\u0163i, tu, drag\u0103 Mihnea, te-ai urcat pe balustrad\u0103 \u0219i, c\u00e2nd te-ai dezmeticit, dup\u0103 c\u00e2\u0163iva pa\u0219i ai descoperit c\u0103 era mult mai \u00cengust\u0103 dec\u00e2t \u00ce\u0163i imaginase\u0219i \u0219i c\u0103 p\u00e2n\u0103 jos distan\u0163a era mult mai mare. Strangers by Night a lui C.C. Catch \u00ce\u0163i umbla prin minte \u0219i, desigur, Like a Hero a lui Modern Talking\u2026 Oric\u00e2t m-am g\u00e2ndit mai t\u00e2rziu, oric\u00e2t m\u0103 voi g\u00e2ndi, niciodat\u0103 nu voi reu\u0219i s\u0103 aflu dac\u0103 erai treaz, erai beat, visai, privind orbit \u00centunericul din jurul Complexului \u0219i, mai departe, \u00centunericul \u00cen care presim\u0163eai Ora\u0219ul In the Heat of the Night, bine\u00cen\u0163eles, cu Sandra. \u0162i-era frig, \u0163i-era grea\u0163\u0103, \u00ce\u0163i disp\u0103ruse orice ner\u0103bdare, orice curiozitate, deloc, dar absolut deloc nu mai \u0163ineai s\u0103 vezi, ca omul invizibil, ce se petrecea \u00cen clipa aceea \u00cen camer\u0103 la Lumi. * Deci \u00cen\u0103untru s\u0103 fie fum, g\u0103l\u0103gie, mirosuri acre, r\u00e2sete, bancuri, ei s\u0103 se termine de r\u00e2s \u0219i tu s\u0103 p\u0103\u0219e\u0219ti tot mai tem\u0103tor, afar\u0103, pe balustrada ta \u00cengust\u0103, \u00cen frig, \u00cen bezn\u0103. R\u00e2setele, glasurile lor s\u0103 le auzi tot mai de departe \u0219i ultima fraz\u0103 care s\u0103 mai ajung\u0103 p\u00e2n\u0103 la tine, clar repetat\u0103 mereu, s\u0103 fie cea a marelui \u0219mecher de Gimmi: \u2014 L\u0103sa\u0163i-l, b\u0103, s\u0103 degere pu\u0163in afar\u0103, \u00cen halul \u00cen care e, nu-i stric\u0103! S\u0103-\u0163i fie frig, s\u0103-\u0163i fie grea\u0163\u0103 \u0219i totu\u0219i s\u0103 mergi mai departe cu \u00cenc\u0103p\u0103\u0163\u00e2nare, ca s\u0103 nu pierzi pariul pe care n-ai avut cu cine altcineva s\u0103-l faci dec\u00e2t cu tine. S\u0103 nu te po\u0163i \u00centoarce \u00cen camer\u0103, \u00cenvins, risc\u00e2nd ca nimeni s\u0103 nici nu fi observat c-ai intrat \u00cenapoi, a\u0219a cum aproape nimeni nu a observat nici c-ai ie\u0219it. S\u0103-\u0163i fie frig, s\u0103-\u0163i fie somn, s\u0103 nu mai ai nici un chef s\u0103 vezi, ca omul invizibil, ce se petrece \u00cen camer\u0103 la Lumi. \u0218i de altfel acolo nici s\u0103 nu se petreac\u0103 nimic, Lumini\u0163a s\u0103 se afle \u00cen vizit\u0103 la o m\u0103tu\u0219\u0103, c\u00e2t despre prietena ei nedesp\u0103r\u0163it\u0103, nimeni nu \u0219tie cum o cheam\u0103, unde altundeva s\u0103 fie dec\u00e2t la gargar\u0103, \u00centr-o camer\u0103 vecin\u0103. \u0218i totu\u0219i, tu s\u0103 mergi \u00cenainte, cl\u0103tin\u00e2ndu-te, tot mai treaz, tot mai \u00cenghe\u0163at, pentru c\u0103, dup\u0103 ce ai f\u0103cut c\u00e2\u0163iva pa\u0219i, pe o balustrad\u0103 at\u00e2t de \u00cengust\u0103, devine la fel de greu s\u0103 te \u00centorci pe c\u00e2t de greu e s\u0103 mergi \u00cenainte. S\u0103 fii tot mai treaz, tot mai singur, \u00cen \u00centunericul halucinant, luminat de c\u00e2teva becuri. S\u0103 mergi, respir\u00e2nd rar \u0219i ad\u00e2nc, ca s\u0103 \u00ce\u0163i mai am\u00e2ni o secund\u0103 voma, s\u0103 te tot clatini, merg\u00e2nd, dar s\u0103 mergi, \u00cenc\u0103 un pas, \u00cenc\u0103 un pas, \u00cenc\u0103 unul. Tot mai \u00cenghe\u0163at, tot mai \u00cengrozit, cl\u0103tin\u00e2ndu-te, g\u00e2ndind ce? Sim\u0163ind ce? Oric\u00e2t m\u0103 voi str\u0103dui toat\u0103 via\u0163a de acum \u00cenainte, tot nu voi reu\u0219i s\u0103 aflu. \u0218i pasul gre\u0219it s\u0103-l faci chiar \u00cenainte s\u0103 p\u0103\u0219e\u0219ti \u00cen balconul de la camera Lumini\u0163ei\u2026 * L-a\u0219 fi putut striga, l-a\u0219 fi tras de pe balustrad\u0103, jos, pe balcon, \u0219i, dac\u0103 ne-am fi \u00cenc\u0103ierat, ceilal\u0163i ar fi s\u0103rit s\u0103 ne despart\u0103. A trebuit s\u0103-i ascult, de ce? S\u0103 m\u0103 duc dup\u0103 \u0163ig\u0103ri, de ce fac asta \u00centotdeauna? \u0218i, c\u00e2nd mi-am f\u0103cut loc printre cei str\u00e2n\u0219i \u00cen jurul lui, cu lum\u00e2n\u0103ri, lanterne, n-am mai avut nimic altceva de f\u0103cut dec\u00e2t s\u0103 m\u0103 uit, fire\u0219te, tot nu venise Salvarea. \u2014 Te doare? Vroiam s\u0103-l \u00centreb, dar n-am f\u0103cut nimic dec\u00e2t s\u0103 m\u0103 uit. Nu-mi d\u0103deam seama de unde vine \u0219uieratul neomenesc prin gura deschis\u0103 \u0219i \u0219uvi\u0163ele de s\u00e2nge preling\u00e2ndu-se din col\u0163ul buzelor, din n\u0103ri \u0219i ochii care \u00cenc\u0103 mai priveau din fa\u0163a \u00cencremenit\u0103. \u2014 Te doare? Te doare? Te doare? \u0218i, undeva, \u00cenc\u0103 mai sclipind, \u00cen\u0163eleg\u0103toare, lumina c\u00e2t un v\u00e2rf de ac. \u00cenc\u0103 mai lic\u0103rind, fumegos, pupila str\u00e2ns\u0103, concentrat\u0103, ca un v\u00e2rf de ac. Te doare? Te doare? s\u0103 strig. \u0218i lumina, c\u00e2t un v\u00e2rf de ac, p\u00e2lp\u00e2ind deodat\u0103 intens, ce altceva s\u0103-mi r\u0103spund\u0103 dec\u00e2t: \u2014 Eu m\u0103 duc sub p\u0103m\u00e2nt \u0219i tu ai s\u0103 mergi sub soare\u2026 \u0218i nimic altceva dec\u00e2t s\u0103 m\u0103 aplec \u0219i s\u0103 strig: \u2014 Al cui e\u0219ti? Al cui e\u0219ti? Al cui e\u0219ti? Te doare? \u2014 J\u2019irai sous la terre et toi tu marcheras dans le soleil. \u0218i pe urm\u0103 nimic altceva dec\u00e2t ghemotoacele de vat\u0103 pe care le \u00cempingeam \u00cen n\u0103rile galbene, \u00cencremenite prin care se prelinge, necontenit, mort, s\u00e2ngele, necontenit, mort, s\u00e2ngele, necontenit, mort\u2026 * Ajunge! Pis\u0103loaga Casandra sun\u0103 de cinci minute la u\u0219\u0103, iar \u0219i-a uitat acas\u0103 cheia: \u2014 Daniel! Deschide, Daniel! Deschide, c\u0103 am scrisoarea! Am scrisoarea de la Rectorat! M-am \u00cent\u00e2lnit jos cu posta\u0219ul\u2026 Imagine you\u2019re in Spain. After a delicious breakfast served in your hotel room you\u2019re deciding how to spend the morning. On sand or grass? It\u2019s so hard to choose. \u0218i cine \u0219tie oare dac\u0103 via\u0163a nu este de fapt moarte \u0219i dac\u0103 ceea ce noi numim moarte nu \u00censeamn\u0103, \u00centr-un fel mai ad\u00e2nc, via\u0163\u0103? \n\nPartea a treia Sfaturi pentru Telemac ", " Ulise adolescent \nParterul unei case-tip din Sudul anilor \u201930, construit\u0103 cu banii unor emigran\u0163i \u00centor\u0219i din America \u0219i ref\u0103cut\u0103 acum zece ani. Teras\u0103 la ultimul etaj, ferestre mici cu rufe colorate at\u00e2rnate, \u00centre ele, pe fr\u00e2nghii. Prin u\u0219a deschis\u0103 se v\u0103d copacii b\u0103tr\u00e2ni din curte cum fream\u0103t\u0103: bate un v\u00e2nt cald, sub\u0163ire, aici e \u00cenc\u0103 var\u0103. Un living imens, pe jos gresie \u00cen culori \u0219terse, \u00cen cap\u0103t buc\u0103t\u0103ria cu pere\u0163ii acoperi\u0163i de faian\u0163\u0103 \u00cenvechit\u0103, afi\u0219e \u0219i calendare lipite pe frigider \u0219i pe masca chiuvetei. Tinerii c\u0103s\u0103tori\u0163i al\u0103tur\u0103 dou\u0103 mese \u0219i \u00centind peste ele o fa\u0163\u0103 de mas\u0103 de h\u00e2rtie, \u00cen carouri alb-ro\u0219ii, profesorul inspecteaz\u0103 c\u0103r\u0163ile de pe rafturile de lemn nevopsit, so\u0163ia lui se uit\u0103, z\u00e2mbind, la fotografiile de la biseric\u0103. \u2014Ierta\u0163i-m\u0103, dragii mei colegi, c\u0103 am lipsit de la nunta voastr\u0103! Da, da, colegi, ce altceva!? Ei, Doamne, subalterni! P\u00e2n\u0103 acum un an studen\u0163ii mei eminen\u0163i \u0219i acum colegi! Tinerii protesteaz\u0103, profesorul insist\u0103. \u0218tie c\u0103 pentru el vor r\u0103m\u00e2ne copiii pe care nu s-a \u00cent\u00e2mplat s\u0103-i aib\u0103, nu \u0219tie \u00cens\u0103 c\u00e2t timp vor mai vrea ei s\u0103 investeasc\u0103 aten\u0163ie \u0219i energie \u00cen rela\u0163ia cu el. \u2014 \u2026Crede\u0163i-m\u0103 c\u0103 \u00cemi regret absen\u0163a cu at\u00e2t mai mult cu c\u00e2t c\u0103l\u0103toriile \u00cemi aduc de la un timp, dragii mei, tot mai pu\u0163ine surprize pl\u0103cute \u0219i tot mai multe nepl\u0103ceri cu s\u0103n\u0103tatea. La a\u0219a ceva nu exist\u0103 un medicament mai bun dec\u00e2t renun\u0163area \u0219i \u00cen ultima vreme am refuzat destule invita\u0163ii\u2026 Z\u00e2mbetul ironic al Christei \u0219i ridurile fine din col\u0163ul gurii sub\u0163iate plutesc deasupra bluzei chemisier, \u00cenchis\u0103 p\u00e2n\u0103 la ultimul nasture. El prefer\u0103 s\u0103 \u00cel ignore \u00cens\u0103 \u0219i s\u0103 continue: \u2014 \u2026Ce altceva faci, de fapt, merg\u00e2nd dintr-un loc \u00centr-altul? Schimbi, doar, \u00centre ele c\u00f3pii, din ce \u00cen ce mai ieftine, ale aceluia\u0219i decor! Tokio seam\u0103n\u0103 cu New York, cu Los Angeles, Rio de Janeiro cu San Francisco, m\u00e2ine chiar \u0219i Pekinul poate ajunge la fel! Lumea noastr\u0103 se uniformizeaz\u0103, periferiile copiaz\u0103, cum pot, centrul. Dar poate c\u0103 v\u00e2rsta m\u0103 \u00cempinge s\u0103 v\u0103d peste tot degradarea \u0219i plictiseala \u0219i pentru voi altfel arat\u0103 chiar \u0219i cea mai banal\u0103 c\u0103l\u0103torie\u2026 * \u2014 Vre\u0163i s\u0103 spune\u0163i, domnule profesor, c\u0103 aceasta a fost o c\u0103l\u0103torie banal\u0103? Vocea t\u00e2n\u0103rul sun\u0103 insinuant, dar el nu-\u0219i ridic\u0103 ochii, toarn\u0103 mai departe, cu aten\u0163ie, vinul de Chianti direct din micu\u0163a damigean\u0103 acoperit\u0103 cu rafie \u00cempletit\u0103 \u00cen paharele de plastic, \u2014 A, nu! Orice a\u0219 putea s\u0103 spun, dragul meu Antonio, dar nu \u0219i c\u0103 a fost o c\u0103l\u0103torie banal\u0103! Doar acolo mi-am \u00cenceput via\u0163a! Acolo mi-au r\u0103mas p\u0103rin\u0163ii, fra\u0163ii, fata de care eram \u00cendr\u0103gostit. Pietroas\u0103, aspr\u0103-i Ithaca, dar ca mam\u0103 bun\u0103 cre\u0219te feciori voinici./ \u0218i-apoi nimic mai dulce ca \u0163ara ei nu pot vedea pe lume\u2026 Profesorul recit\u0103, gesticuleaz\u0103, se simte largul lui \u00cen fa\u0163a auditoriului t\u00e2n\u0103r, a doua lui familie. Sau chiar prima, cum \u00cei repro\u0219eaz\u0103 Christa? \u2014 \u2026\u0218ti\u0163i, dragii mei, desigur, de unde este citatul\u2026 S-a f\u0103cut lini\u0219te, ca \u00cen clas\u0103. Cariera lor \u0219tiin\u0163ific\u0103 a avut nevoie de matematic\u0103, chimie \u0219i mult\u0103 biologie, nu de sunetele bizare ale unei limbi moarte. \u2014Odiseea! Cartea dumneavoastr\u0103 favorit\u0103, domnule profesor! Fire\u0219te, numai ea putea r\u0103spunde. Giulia a prins totul din zbor, de\u0219i f\u0103cea curse spre cap\u0103tul livingului ca s\u0103 aduc\u0103 platourile cu paste, cu legume \u0219i fripturele mici, r\u0103sucite, prinse cu o scobitoare. Dac\u0103 nu \u0219tie mai mult\u0103 greac\u0103 veche dec\u00e2t Antonio, \u00cen schimb a \u00cenregistrat, cu mai mult\u0103 aten\u0163ie, obsesiile profesorului. \u2014 Odiseea este \u00centr-adev\u0103r cartea mea favorit\u0103, a\u0219a cum bine a observat ochiul t\u0103u perspicace! Ulise fermecat de gra\u0163ia Nausic\u0103i, asta ar declama Christa acum, dac\u0103 n-ar fi detestat \u00cen liceu greaca veche \u0219i dac\u0103 schimbul de amabilit\u0103\u0163i dintre cei doi n-ar irita-o. Ro\u0219ind de emo\u0163ia succesului, Giulia \u00centreab\u0103 cu vocea alintat-copil\u0103reasc\u0103a fetelor timide care \u00ce\u0219i descoper\u0103 puterea \u00cen fa\u0163a b\u0103rba\u0163ilor v\u00e2rstnici: \u2014 Totu\u0219i! Cum de v-a pl\u0103cut at\u00e2t de mult Odissea? Trebuie s\u0103 fi fost, ca \u0219i noi, obligat s-o \u00cenv\u0103\u0163a\u0163i \u00cen \u0219coal\u0103! \u2014 Am citit de at\u00e2tea ori Odiseea, \u00cenc\u00e2t o \u0219tiam, de mic, pe dinafar\u0103 \u0219i vede\u0163i c\u0103 o \u0219tiu \u0219i acum! De ce \u00cemi pl\u0103cea? Poate s\u0103 o fi preferat Iliadei, pentru c\u0103 avea ceea ce voi numi\u0163i happy-end. \u0218i, fire\u0219te, ca orice adolescent, visam c\u0103l\u0103torii \u00cen \u0163inuturi \u00cendep\u0103rtate. Dar mai era un motiv, mai prozaic: eram foarte bun, str\u0103lucit chiar, la greac\u0103 \u0219i latin\u0103, pentru c\u0103 \u00cen ele vedeam singura mea salvare! Tat\u0103l meu m\u0103 \u00censcrisese cu for\u0163a la seminarul teologic, unde nu se pl\u0103teau taxe, dar eu \u0219tiam c\u0103 nu am voca\u0163ie de preot \u0219i pe la \u0219aisprezece-\u0219aptesprezece ani am \u00cenceput s\u0103 visez s\u0103-mi dau diferen\u0163ele la un liceu de limbi clasice \u0219i s\u0103 ajung profesor. * Christa ascult\u0103 superior plictisit\u0103, \u0219tie povestea care o s\u0103 urmeze, numai c\u0103 protocolul o oblig\u0103 s\u0103 aib\u0103 r\u0103bdare. Doar ea este cea care va monitoriza momentul toasturilor \u0219i ora c\u00e2nd se vor ridica s\u0103 plece, pentru c\u0103 m\u00e2ine, \u00cenainte s\u0103 ia drumul lung spre cas\u0103, \u00cei a\u0219teapt\u0103 un matineu: la castel concerteaz\u0103 o violonist\u0103 din Rusia sau Polonia, remarcabil\u0103, s-ar p\u0103rea, a\u0219a cum sunt unele talente ciudate care apar, c\u00e2nd \u0219i c\u00e2nd, din Estul s\u0103lbatic. Ca \u0219i acest ultim b\u0103rbat din via\u0163a ei, Traian Manu, care iat\u0103-l cum \u00ce\u0219i d\u0103ruie\u0219te amintirile, \u0163inute ascunse at\u00e2ta vreme fa\u0163\u0103 de ea. Iar juna, ca s\u0103 \u00cel \u00cencurajeze, nu-\u0219i desprinde ochii de el, de\u0219i ar trebui s\u0103 \u00cei \u00cendemne, chiar \u0219i pe mute\u0219te, pe ceilal\u0163i s\u0103 \u00ce\u0219i pun\u0103 ce vor \u00cen farfuriile de plastic, ea, Christa, a\u0219a ar face, dar la ce s\u0103 te a\u0219tep\u0163i de la aceste noi genera\u0163ii, f\u0103r\u0103 nici o educa\u0163ie? \u2014 \u2026Greaca veche \u0219i latina mi-au fost de mare ajutor. \u00cen primul r\u00e2nd am \u00cenceput s\u0103 c\u00e2\u0219tig ceva bani de buzunar cu ele. Spre deosebire de colegii mei, eu nu primeam nimic de-acas\u0103, iar adolescen\u0163a este o v\u00e2rst\u0103 grea, \u00cen sine, dar \u0219i mai grea este atunci c\u00e2nd e\u0219ti s\u0103rac. Am c\u0103p\u0103tat notorietate \u00cen seminar cu juxtele mele, traduceri cu care unii din anii mari \u0219i-au luat examenele f\u0103r\u0103 s\u0103 s\u0103 \u0219tie o iot\u0103de greac\u0103 veche! Pe urm\u0103 am \u00cenceput s\u0103 dau medita\u0163ii \u0219i a\u0219a mi-am f\u0103cut un amic, pe Anton. Iat\u0103, descop\u0103r c\u0103 avea acela\u0219i nume ca \u0219i tine, dragul meu Antonio! * Era gata s\u0103 rosteasc\u0103 dictonul lui favorit: nu toate coinciden\u0163ele sunt \u00cent\u00e2mpl\u0103ri, dar ce bine c\u0103 s-a oprit la vreme! Ce prezicere rea i-ar fi f\u0103cut t\u00e2n\u0103rului! Nu numai rea, ci \u0219i improbabil\u0103. Vorbe\u0219te \u00centors spre t\u00e2n\u0103r, dar i se adreseaz\u0103 mai degrab\u0103 proaspetei lui so\u0163ii, care \u00cel ascult\u0103, ca totdeauna, cu ochii sclipind de o discret\u0103 inteligen\u0163\u0103. Probabil \u00cen astfel de momente a fost absorbit \u0219i t\u00e2n\u0103rul de aura erotic\u0103 a t\u0103cerii, de transparen\u0163a ei, pentru c\u0103 \u00cen restul timpului e \u0219tears\u0103, uneori chiar ur\u00e2\u0163ic\u0103. Dar Traian Manu a tr\u0103it destul ca s\u0103 fi \u00cenv\u0103\u0163at c\u0103 \u00cenc\u0103rc\u0103tura erotic\u0103 nu are nici o leg\u0103tur\u0103 cu \u00cenzestrarea fizic\u0103. \u2014 Anton Dobrot\u0103 ajunsese \u0219i el, f\u0103r\u0103 voie, la \u201e\u0219coala de popi\u201d, dar din motive diferite dec\u00e2t ale mele. A\u0219 spune chiar opuse. Eu venisem din pricina s\u0103r\u0103ciei p\u0103rin\u0163ilor, el fusese exmatriculat dintr-un liceu select, f\u0103r\u0103 drept de re\u00censcriere, pentru genul de boroboa\u0163e pe care de obicei le fac copiii r\u0103sf\u0103\u0163a\u0163i din familii avute. \u00cen ciuda numeroaselor sale rela\u0163ii, tat\u0103l lui, politician influent, prefect al jude\u0163ului, nu mai g\u0103sise o alt\u0103 \u0219coal\u0103 dispus\u0103 s\u0103 \u00cel primeasc\u0103. Sau cine \u0219tie? Poate a sperat c\u0103 disciplina seminarului \u00cel va mai domoli pe fiul preferat\u2026 E at\u00e2t de prins de amintirile lui, \u00cenc\u00e2t nu observ\u0103 c\u0103 ceilal\u0163i nu \u00cendr\u0103znesc s\u0103 \u00cenceap\u0103 s\u0103 m\u0103n\u00e2nce. Dar, slav\u0103 Domnului, se afl\u0103 aici Christa, care intervine cu tact, ridic\u00e2nd paharul. Traian are s\u0103 \u00ce\u0219i continue povestea dup\u0103 ce ea va face, \u00cen numele lor am\u00e2ndurora, ur\u0103ri de fericire \u0219i via\u0163\u0103 lung\u0103 tinerilor c\u0103s\u0103tori\u0163i, auguri! \n* \u2014 \u2026Mergeam de dou\u0103 ori pe s\u0103pt\u0103m\u00e2n\u0103 \u00cen somptuoasa, pentru mine, cas\u0103 Dobrot\u0103 ca s\u0103 \u00cel meditez pe Anton la latin\u0103 \u0219i greac\u0103 veche. Treptat ne-am \u00cemprietenit. Sau, cel pu\u0163in, mie a\u0219a mi se p\u0103rea, s-ar putea ca el s\u0103 fi f\u0103cut parte din acea categorie de oameni care nu pot avea cu adev\u0103rat prieteni, pentru c\u0103 sunt prea preocupa\u0163i de ei \u00cen\u0219i\u0219i. Mie Anton mi se p\u0103rea \u00cenzestrat cu ceea ce credeam eu pe atunci c\u0103 sunt calit\u0103\u0163ile b\u0103rbatului matur, \u0219i, de fapt, chiar a\u0219a era. Dar tu, tu po\u0163i \u00centr-adev\u0103r s\u0103 ai prieteni? Te ui\u0163i cu str\u00e2ngere de inim\u0103 la bra\u0163ul lui bronzat care izbe\u0219te mingea alb\u0103 de tenis de podeaua \u00centunecat\u0103, \u00cel invidiezi? \u00cel admiri? N-ai \u0219ti ce s\u0103 spui, dar \u0163i-ai dori s\u0103 r\u00e2zi at\u00e2t de lipsit de griji ca el, dezvelindu-\u0163i din\u0163ii s\u0103n\u0103to\u0219i \u0219i la\u0163i, \u0219i h\u0103l\u0103ciuga ta de p\u0103r blond \u0219i cre\u0163 s\u0103 fie p\u0103rul lui negru, des, \u00cembl\u00e2nzit de briantina fin\u0103 \u0219i dat ascult\u0103tor peste cap. Ce n-ai da s\u0103 fii tu cel mai aplaudat pilot acrobat de Ziua Avia\u0163iei, care \u00ce\u0219i pierde \u00cen vestiarul terenului de tenis scrisorile roz, parfumate de la Riri, mica balerin\u0103 care ador\u0103 rafinamentele \u00cen pat \u0219i ciocolata, dup\u0103 cum poveste\u0219te chiar faimosul aviator, l\u0103s\u00e2ndu-i cu gura plin\u0103 de bale de poft\u0103 \u0219i venin pe seminari\u0219tii cu uniformele impregnate de duhorile internatului! Ai accepta chiar \u0219i ghinionul lui Anton la partidele de poker jucate p\u00e2n\u0103 la ziu\u0103, cu condi\u0163ia ca la sf\u00e2r\u0219itul orelor s\u0103 te a\u0219tepte mereu, vizavi de \u0219coal\u0103, tr\u0103sura cu co\u0219ul tras, \u00cen\u0103untru micu\u0163a Riri, cu blana alb\u0103, pufoas\u0103 pus\u0103 doar peste ciorapii negri cu jartiere \u00cenflorate, ron\u0163\u0103ind, r\u0103bd\u0103toare, alunele trase \u00cen cea mai fin\u0103 ciocolat\u0103. \u2014 ...Amicului Anton \u00cei datorez decizia s\u0103 \u00cemi iau via\u0163a \u00cen m\u00e2ini \u0219i s\u0103 renun\u0163 la seminar! Atunci c\u00e2nd a ob\u0163inut, prin rela\u0163iile tat\u0103lui, fire\u0219te, iertarea vechilor p\u0103cate \u0219i dreptul s\u0103 \u00ce\u0219i dea examenele de diferen\u0163\u0103, l-am meditat \u0219i am dat examenele, \u00cen aceea\u0219i zi, la acela\u0219i liceru, am\u00e2ndoi. Am reu\u0219it, el mai la coad\u0103, eu \u00cen capul listei, astfel \u00cenc\u00e2t am primit burs\u0103 de \u00centre\u0163inere, am urmat apoi dou\u0103 facult\u0103\u0163i deodat\u0103, am primit o bursa \u00cen str\u0103in\u0103tate\u2013 cum vede\u0163i, un parcurs academic standard. N-a fost u\u0219or, dar p\u00e2n\u0103 la urm\u0103 am ajuns aici, unde suntem cu to\u0163ii. Iar dac\u0103 r\u0103m\u00e2neam acolo, a\u0219 fi avut probleme, ca preot, \u00centr-un regim declarat ateu, \u0219i a\u0219 fi murit de foame cu studiile clasice, atunci, imediat dup\u0103 r\u0103zboi, c\u00e2nd s-au desfiin\u0163at nu numai catedrele de latin\u0103 \u0219i greac\u0103, ci \u0219i cele de englez\u0103 ori francez\u0103, iar copiii trebuiau s\u0103 \u00cenve\u0163e doar rusa, limba ocupantului. De aceea \u00cei voi r\u0103m\u00e2ne pe veci recunosc\u0103tor lui Anton\u2026 \u00cei faci temele, \u00cei preg\u0103te\u0219ti juxtele pentru traducerea din greaca veche, \u00cenveninat de amestecul indicibil de adora\u0163ie \u0219i invidie, de fiecare dat\u0103 c\u00e2nd \u00cenchizi \u00cen urma ta u\u0219a grea a casei Dobrot\u0103, \u00ce\u0163i dore\u0219ti s\u0103 fii el, dar s\u0103 r\u0103m\u00e2i tu. \u0218i nici m\u0103car nu b\u0103nuie\u0219ti c\u0103 Menadele \u00cei vor d\u0103rui ani grei de \u00cenchisoare, tortur\u0103, infirmitate, c\u0103 dup\u0103 evadare va fi prins \u0219i \u0163inut descul\u0163, \u00cen carcera plin\u0103 de ap\u0103 \u00cenghe\u0163at\u0103, piciorul cangrenat, amputat, f\u0103r\u0103 anestezie\u2026 \u2014 \u2026Sf\u00e2r\u0219itul pove\u0219tii lui Anton este at\u00e2t de trist, \u00cenc\u00e2t n-are sens s\u0103 vi-l povestesc \u00centr-o asemenea sear\u0103 festiv\u0103. L-am aflat \u00cen aceast\u0103 c\u0103l\u0103torie de la fratele lui, Cristian Dobrot\u0103. Dintre cei doi fra\u0163i, Anton avea o personalitate puternic\u0103, Cristian era total \u0219ters \u0219i, de\u0219i doar cu c\u00e2\u0163iva ani mai mic, nu era b\u0103gat mai niciodat\u0103 \u00cen seam\u0103. Anton \u0219i-a pl\u0103tit celebritatea ca pilot de r\u0103zboi cu ani grei \u00centr-o \u00cenchisoare din care, aici \u00cel recunosc, este singurul care a evadat, dar a fost prins. Din ce am \u00cen\u0163eles, familia a pl\u0103tit din greu ceea ce ei, acolo, numesc, cu un termen teologic, \u201ep\u0103catele politice\u201dale lui Anton. * Giulia str\u00e2nge farfuriile soioase, cu resturi de sosuri \u0219i d\u00e2re de gr\u0103sime, \u0219i le stivuie\u0219te \u00cen punga de plastic pe care Antonio are s-o arunce. Usc\u0103\u0163iv\u0103, chiar ur\u00e2\u0163ic\u0103, atr\u0103g\u0103toare, c\u00e2teodat\u0103, \u00cen feminitatea ei fragil\u0103, de care nu este con\u0219tient\u0103, pentru c\u0103 mintea \u00cei este mult mai intens\u0103 dec\u00e2t sim\u0163urile. Car\u0103 alte farfurii curate, salata, br\u00e2nzeturile, fructele, \u00cenghe\u0163ata, se mi\u0219c\u0103 repede \u0219i \u00cei face lui Antonio semn s\u0103 stea lini\u0219tit, ea o s\u0103 se descurce singur\u0103, nu se d\u0103 \u00cen l\u0103turi dec\u00e2t dac\u0103 \u00cel simte pe el c\u0103 ar vrea s\u0103 ias\u0103 \u00cen fa\u0163\u0103. \u0218tiu to\u0163i c\u0103, de fapt, ea este cea mai bun\u0103, memorie fenomenal\u0103, minte asociativ\u0103, o \u0219tie \u0219i el, mirele, dar se repede s\u0103 i-o ia \u00cenainte \u0219i a\u0219a va face mereu. Iar ceilal\u0163i, peste c\u00e2\u0163iva ani, au s\u0103 uite c\u0103 ea a fost cea mai bun\u0103 din c\u00e2teva serii de studen\u0163i, pentru c\u0103 singur\u0103 a ales s\u0103 se mic\u0219oreze. Pentru c\u0103 \u00ce\u0219i dore\u0219te s\u0103 fie o femeie obi\u0219nuit\u0103 \u0219i p\u00e2n\u0103 la urm\u0103 chiar a\u0219a va ajunge. Speran\u0163a ei p\u0103tima\u0219\u0103 c\u0103, dac\u0103 \u00ce\u0219i va nega inteligen\u0163a, o s\u0103 poat\u0103 tr\u0103i mult visata via\u0163\u0103 de femeie obi\u0219nuit\u0103 \u00cei va face pe to\u0163i s\u0103 uite to\u0163i c\u0103 ea era cea mai bun\u0103 din c\u00e2teva serii \u00centregi de studen\u0163i. Pe to\u0163i, \u00cen afar\u0103 de profesorul ei, al c\u0103rui ochi exersat, chiar \u00cence\u0163o\u0219at de cataract\u0103, prevede evolu\u0163ia fiec\u0103ruia, schimb\u0103rile care, p\u00e2n\u0103 la 33 de ani, travestesc \u00cemb\u0103tr\u00e2nirea \u00cen \u00cenflorire. Profesorul Manu se uit\u0103 cu triste\u0163e la Giulia Mazzoni, studenta lui favorit\u0103, care a ales singur\u0103 s\u0103 plimbe farfurii de plastic \u0219i el nu va avea cum s-o mai ajute. \u0218tie de-acum \u0219i clipa c\u00e2nd, prea t\u00e2rziu, ea are s\u0103 regrete c\u0103 \u0219i-a ascuns str\u0103lucirea min\u0163ii pentru bucuriile \u00cen\u0219el\u0103toare ale unei vie\u0163i mediocre. I se str\u00e2nge inima at\u00e2t de tare pentru c\u0103 se g\u00e2nde\u0219te la Ana Maria, care, probabil, nici nu a avut de ales? \u2014 \u2026Anton era v\u0103rul fetei de care eram \u00cendr\u0103gostit, o orfan\u0103 de r\u0103zboi, cu c\u00e2\u0163iva ani mai mare ca noi, rud\u0103 dep\u0103rtat\u0103 a familiei Dobrot\u0103, care o adoptase. Vizitele \u00cen casa lor erau un chin dorit, a\u0219teptat cu spaim\u0103. \u00cen ora liber\u0103 dintre lec\u0163iile cu Anton, care se plictisea repede, \u0219i cina unde eram invitat, intram tiptil \u00cen salonul unde Ana Maria exersa la pian. Tocmai \u00ce\u0219i \u00cencepuse cariera de pianist\u0103\u2026 Voaleta neagr\u0103 cu bobi\u0163e cochete te-ar \u00cempiedica s\u0103 vezi c\u00e2te riduri a f\u0103cut \u00centre timp, dar glasul muzical poate s\u0103 \u00cei fi r\u0103mas acela\u0219i. Dup\u0103 o desp\u0103r\u0163ire at\u00e2t de lung\u0103 ai fi preferat s\u0103 fi stat am\u00e2ndoi de vorb\u0103, dar nu ai putut dec\u00e2t s\u0103 ajungi cu ma\u0219ina profesorului Stan pe strada plin\u0103 de blocuri hidoase unde, p\u00e2n\u0103 acum c\u00e2teva luni, ea st\u0103tea, ore \u0219i ore, la coad\u0103 pentru pui vine\u0163i, \u00cenghe\u0163a\u0163i. \u2014 Dac\u0103 nu ar fi venit r\u0103zboiul, care le-a permis ru\u0219ilor s\u0103 ocupe at\u00e2tea \u0163\u0103ri, iar Churchill s-a trezit abia peste c\u00e2\u0163iva ani s\u0103 vorbeasc\u0103 despre Cortina de Fier ce s-a l\u0103sat peste partea de Est a Europei, poate Ana Maria ar fi ajuns \u0219i aici cu concertele ei! C\u00e2nd am plecat eu la Montpellier, vorbiser\u0103m s\u0103 ne \u00cent\u00e2lnim la Paris, unde vroia s\u0103 studieze, nu \u0219tiu de ce a am\u00e2nat, Parisul a fost ocupat, era peste tot r\u0103zboi, s-a circulat tot mai greu, a urmat ocupa\u0163ia ruseasc\u0103, ea a fost dat\u0103 afar\u0103 de la Filarmonic\u0103 \u0219i s-a devotat familiei. Dar, a\u0219a cum s-au petrecut lucrurile, decenii \u00centregi nu am mai \u0219tiut nimic despre ea \u0219i despre nici unul dintre cei dragi de-acolo. \u00cen aceast\u0103 c\u0103l\u0103torie am aflat c\u0103 murise, nu cu mult \u00cenainte de venirea mea. \u0218i mai trist e c\u0103, din ce mi s-a spus, putea fi salvat\u0103, numai c\u0103 acolo oamenii de v\u00e2rsta mea \u0219i a ei nu mai primesc \u00cengrijire medical\u0103. Spitalele sunt de altfel \u00centr-o stare deplorabil\u0103, ma\u0219inile de salvare \u00cent\u00e2rzie ore \u0219i ore. S-ar p\u0103rea c\u0103 f\u0103cuse de mai multe ori cerere s\u0103 c\u0103l\u0103toreasc\u0103 \u00cen Vest, dar\u2026 O iube\u0219ti, pentru c\u0103 n-a mai ajuns la Paris, a\u0219a cum pl\u0103nuia\u0163i am\u00e2ndoi, ci a colindat ora\u0219ul pentru lec\u0163ii de pian particulare, cinci lei ora, \u0219i s-a \u00cengrijit de fata adoptat\u0103 a vecinilor, aresta\u0163i, am\u00e2ndoi, \u00centr-o noapte, de vorb\u0103rea\u0163a\u2026 cum o chema? Clementina, parc\u0103. O iube\u0219ti pentru c\u0103 degetele ei \u00cengro\u0219ate de reumatism, dar cu pieli\u0163ele unghiilor \u00cengrijit t\u0103iate au s\u0103 \u00cemping\u0103 timide banii gre\u0219it num\u0103ra\u0163i pe tejgheaua slinoas\u0103 \u00cen fa\u0163a v\u00e2nz\u0103toarei dispre\u0163uitoare, iar aprobarea de pa\u0219aport pentru o c\u0103l\u0103torie \u00cen Bulgaria, prima ei c\u0103l\u0103torie afar\u0103, \u00cei va veni la o s\u0103pt\u0103m\u00e2na dup\u0103 ce spitalul a refuzat s-o interneze, l\u0103s\u00e2nd-o s\u0103 moar\u0103 acas\u0103. * \u2014 \u2026C\u00e2nd pleci dintre ai t\u0103i, dragii mei, \u00cen tinere\u0163e, r\u0103m\u00e2i s\u0103 te lup\u0163i pe via\u0163\u0103 cu nostalgia! De c\u00e2nd am plecat, am continuat, \u00cen to\u0163i ace\u0219ti ani, s\u0103 m\u0103 visez noaptea \u00cen ora\u0219ul acela patriarhal cu duzi, uite c\u00e2t de gro\u0219i. Duzii sunt prea pu\u0163in b\u0103ga\u0163i \u00cen seam\u0103 aici, dar acolo mergi pe strad\u0103 \u0219i dudele, ni\u0219te fructe s\u0103m\u00e2n\u0163oase, cu mare trecere \u00cen copil\u0103ria mea s\u0103rac\u0103, umpleau tot caldar\u00e2mul, c\u0103deau \u00cen p\u0103l\u0103riile domnilor ce coborau, pu\u0219i la punct, din ma\u0219in\u0103. M\u0103 visam \u00cen camerele comode de atunci, cu mobile amestecate, ca \u0219i stilurile caselor, ca \u0219i limbile de conversa\u0163ie. Cu c\u00e2t trecea timpul, cu at\u00e2t mai clar \u00cemi ap\u0103reau \u00cen vis p\u0103rin\u0163ii, fra\u0163ii, despre care nici nu aflasem dec\u00e2t c\u0103 la un moment dat s-au stins, dar nu puteam de fapt \u00cen\u0163elege, crede. M\u0103 visam mereu al\u0103turi de oamenii care \u00censemnaser\u0103 pentru mine at\u00e2t, \u00cenc\u00e2t p\u00e2n\u0103 la aceast\u0103 c\u0103l\u0103torie nu am vrut s\u0103 cred c\u0103 ei nu mai exist\u0103. Acum, doar acum, \u00cen doar dou\u0103 s\u0103pt\u0103m\u00e2ni, s-au distrus iremediabil \u00cen mintea mea chipuri pe care le p\u0103strasem intacte aproape o jum\u0103tate de secol... Dac\u0103 m-a\u0219 fi g\u00e2ndit ra\u0163ional, erau slabe speran\u0163ele s\u0103-i mai \u00cent\u00e2lnesc pe cei iubi\u0163i, o simpl\u0103 opera\u0163ie de logic\u0103\u0219i aritmetic\u0103 mi-ar fi spus c\u0103, m\u0103sur\u00e2nd timpul care s-a scurs de c\u00e2nd am plecat, a\u0219 fi v\u0103zut c\u0103 nu mai au, bie\u0163ii, multe \u0219anse de supravie\u0163uire, \u00cen via\u0163a grea de acolo\u2026 Socoti\u0163i \u0219i voi\u2026 \u2014Ca s\u0103 socotim, ar trebui s\u0103 \u0219tim anul c\u00e2nd a\u0163i plecat, domnule profesor\u2026 \u2014\u2026Bun\u0103 \u00centrebare, dragul meu! C\u00e2nd am plecat, aveam v\u00e2rsta voastr\u0103, iar acum\u2026 \u2014 Sper s\u0103 nu descopere discipolii t\u0103i c\u0103 tu, care ai o asemenea memorie prodigioas\u0103 a cifrelor, nu \u0219tii c\u00e2\u0163i ani ai f\u0103cut la ultima mare aniversare, s\u0103rb\u0103torit\u0103 cu discursuri \u0219i volume! Noroc cu interven\u0163ia acestui t\u00e2n\u0103r ambi\u0163ios care a t\u0103iat, ca o lam\u0103 rece de cu\u0163it, confesiunea \u00cen care Traian se r\u0103t\u0103cise. Christa prinde momentul ca s\u0103 \u00centoarc\u0103 spre teme mai u\u0219oare conversa\u0163ia. O irita de mult curiozitatea indiscret\u0103 din ochii tineriaduna\u0163i \u00cen jurul mesei: inutil curio\u0219i, inutil aten\u0163i, pentru c\u0103 nu vor \u00cen\u0163elege niciodat\u0103 nimic. Pentru c\u0103 nu pot concepe c\u0103 \u0219i altcineva dec\u00e2t ei a mai tr\u0103it vreodat\u0103 arogan\u0163a oarb\u0103, fericit\u0103 a tinere\u0163ii \u2014Bine\u00cen\u0163eles c\u0103 nu-mi \u0219tiu anii pe dinafar\u0103, pentru c\u0103 nici nu vreau s\u0103-i \u0219tiu! C\u00e2nd am v\u0103zut c\u0103 s-au adunat prea mul\u0163i, am evitat s\u0103 \u00cei mai num\u0103r\u2026 O sclipire provocatoare a \u00centinerit privirea lui Traian Manu. Sub bl\u00e2nde\u0163ea obosit\u0103 a privirii \u2013 a\u0219teptarea, nelini\u0219tea. Pupila \u00cei p\u00e2lp\u00e2ie o secund\u0103, nesigur\u0103, apoi \u00centreaga fa\u0163\u0103 i se destinde: r\u00e2setele s-au gr\u0103bit s\u0103 izbucneasc\u0103. \u2014Mi-e team\u0103 s\u0103 nu fi trecut chiar o jum\u0103tate de secol de c\u00e2nd am plecat de acolo ca s\u0103-mi \u00cencep via\u0163a aici! \u0218i, c\u00e2nd te \u00centorci, totdeauna mergi ca \u00cen vis: acelea\u0219i case, acelea\u0219i str\u0103zi, numai c\u0103 mic\u0219orate, chircite. S-au degradat \u00centre timp \u0219i ele, a\u0219a cum \u0219i trupul t\u0103u s-a degradat. \u00cen copil\u0103rie to\u0163i din jur erau, dac\u0103 nu tineri, m\u0103car plini de via\u0163\u0103, puternici\u2026 Lumea \u00centreag\u0103 era nou\u0103, proasp\u0103t\u0103, pentru c\u0103 ochiul copilului transfer\u0103 asupra celor din jur nevoia de protec\u0163ie a f\u0103pturii lui neputincioase\u2026Voi \u00cens\u0103, dragii mei, sunte\u0163i prea tineri ca s\u0103 \u00cen\u0163elege\u0163i ce v\u0103 spun\u2026 Voi nici nu ave\u0163i unde s\u0103 v\u0103 \u00centoarce\u0163i \u0219i pe toate le \u0219ti\u0163i la perfec\u0163ie, dar numai din c\u0103r\u0163i! \u2014S\u0103 \u00cen\u0163eleg c\u0103 ne repro\u0219a\u0163i tinere\u0163ea noastr\u0103, domnule profesor!? E acela\u0219i. Mereu \u0219i mereu acela\u0219i. Proasp\u0103tul c\u0103s\u0103torit. Ultimul lui asistent. Cel mai recent, cel mai ambi\u0163ios. Viitorul \u0219ef de laborator. Viitorul director. Dorin\u0163a lui dintotdeauna s\u0103 ias\u0103 \u00cen fa\u0163\u0103. S\u0103 se afirme mai repede dec\u00e2t colegii lui. \u2014\u2026S\u0103 v\u0103 repro\u0219ez? Ei, Doamne, Dumnezeule, nici g\u00e2nd! Nu v\u0103 repro\u0219ez, dimpotriv\u0103, v\u0103 invidiez pentru c\u0103 nu ave\u0163i cum \u0219i nici unde s\u0103 v\u0103 \u00cent\u00e2lni\u0163i cu trecutul! Am spus c\u0103 v\u0103 invidiez, de\u0219i, dac\u0103 ar trebui s\u0103 o iau de la cap\u0103t, dac\u0103 mi s-ar oferi s\u0103 m\u0103 \u00centorc la \u00cenceput, nu \u0219tiu dac\u0103\u2026 Prea obositor\u2026 \u0219i at\u00e2t de mare plictiseala c\u00e2teodat\u0103! \u2014V-a\u0163i plictisit \u0219i \u00cen aceast\u0103 c\u0103l\u0103torie, domnule profesor? \u2014Ei, sigur c\u0103 m-am plictisit \u0219i aici! Cum altfel? Nici cine \u0219tie ce \u00cent\u00e2mpl\u0103ri ie\u0219ite din comun nu s-au petrecut, cum te a\u0219teptai tu, draga mea\u2026 \u2014M\u0103 a\u0219teptam?! Privirea demn\u0103, ultragiat\u0103 a Christei \u00cel va face s\u0103 dea \u00cenapoi. \u2014\u2026Am fost oarecum nelini\u0219tit\u0103 \u0219i continui s\u0103 cred c\u0103 aveam de ce\u2026 \u0218tii doar \u00cen ce condi\u0163ii te-ai \u00centors\u2026 \u2014\u00centoarcerea, \u00centr-adev\u0103r\u2026 Felul cum au decurs lucrurile c\u00e2nd m-am \u00centors, \u00centr-adev\u0103r\u2026 Nu mai are altceva de f\u0103cut dec\u00e2t s\u0103 \u00cenceap\u0103 cu \u00centoarcerea. \n", " \u00centoarcerea \ttc \"Capitolul 33\"tc \"CIRCULA\u00deIE OPRIT\u00c3\" \nGiulia serve\u0219te \u00cenghe\u0163ata \u0219i fructele, aduce tava cu R\u00e9my Martin \u0219i Amaro Lucano, coniacul \u0219i digestivul preferate ale profesorului, \u0219i se a\u0219az\u0103 s\u0103 asculte, cu m\u00e2inile \u00cen poal\u0103, ca o feti\u0163\u0103 cuminte. \u2014 N-o s\u0103 v\u0103 vin\u0103 s\u0103 crede\u0163i, dar, atunci c\u00e2nd \u0219eful statului pleac\u0103 sau vine \u00centr-o vizit\u0103 oficial\u0103, zborurile, de orice fel, inclusiv cele interna\u0163ionale, sunt oprite, pe nea\u0219teptate, ore \u00centregi! Habar n-am ce \u0219tie personalul aeroportului, dar c\u0103l\u0103torilor nu li se comunic\u0103 nimic. M\u0103 ve\u0163i \u00centreba de ce nu sunt incluse \u00cen orar aceste \u00cent\u00e2rzieri \u0219i r\u0103spunsul nu poate fi dec\u00e2t c\u0103 acest \u0219ef de stat nu se simte iubit de popor \u0219i \u00ce\u0219i ia cele mai extravagante m\u0103suri de protec\u0163ie. \u2014 Dar companiile aeriene interna\u0163ionale trebuie s\u0103 piard\u0103 bani, nu glum\u0103, cu astfel de perturb\u0103ri de orar! strig\u0103 Antonio. \u2014 Dar po\u0163i s\u0103 \u00cen\u0163elegi de ce un asemenea personaj burlesc este invitat cu fast \u00cen Anglia? \u00cen America? Cred c\u0103 \u0219i aici i s-au oferit distinc\u0163ii dintre cele mai prestigioase, nu?\u2026 Christa clatin\u0103 nemul\u0163umit\u0103 din cap, \u00centinde m\u00e2na dup\u0103 po\u0219et\u0103, scoate cu mi\u0219c\u0103ri febrile port\u0163igaretul \u0219i bricheta \u0219i \u00ce\u0219i aprinde \u0163igara, f\u0103r\u0103 s\u0103 ia \u00cen seam\u0103 privirile mustr\u0103toare ale so\u0163ului ei \u0219i f\u0103r\u0103 s\u0103 cear\u0103 voie. \u00cen timp ce ea trage repede primele fumuri \u0219i pe urm\u0103 tot mai rar, tot mai ad\u00e2nc, pe celelalte, Antonio se ridic\u0103 s\u0103 \u00cei aduc\u0103 o scrumier\u0103 \u0219i pe urm\u0103, oft\u00e2nd, u\u0219urat, scoate \u0219i el pachetul lui de \u0163ig\u0103ri \u0219i \u00cel tr\u00e2nte\u0219te, victorios, pe mas\u0103. * \u2014 \u2026Dar v\u0103 pute\u0163i imagina, dragii mei, ce \u00censeamn\u0103 s\u0103 stai ore \u00centregi, \u00cen\u0163elege\u0163i? Ore \u00centregi, \u00centr-un aeroport, f\u0103r\u0103 s\u0103 ai habar de ce? Mi-au trecut atunci prin mintecele mai incredibile explica\u0163ii: c\u0103 a \u00cenceput al treilea r\u0103zboi mondial, c\u0103, f\u0103r\u0103 \u0219tirea mea, a fost cutremur, revolu\u0163ie, c\u0103 urmeaz\u0103 s\u0103 fiu arestat, condamnat la moarte \u0219i executat! Am intrat \u00cen panic\u0103, dar nu puteam s\u0103 fac nimic altceva dec\u00e2t s\u0103 stau cu ochii pe orarul electronic \u00cen\u0163epenit \u0219i s\u0103 \u00cenghit citronade cu un sup\u0103r\u0103tor gust chimic \u0219i sendvi\u0219uri cu o p\u00e2ine umed\u0103 \u0219i \u0219unc\u0103 de cauciuc! \u0218i \u00centr-o c\u0103ldur\u0103 sufocant\u0103, de etuv\u0103! Instala\u0163ia de aer condi\u0163ionat nu func\u0163iona sau nu exista, iar geamurile nu se deschideau. Eram ca un \u0219oarece, ca un \u0219obolan prins \u00cen curs\u0103! \u0218i \u0219ti\u0163i prea bine, dragii mei, din cea mai banal\u0103 experien\u0163\u0103, c\u0103 un \u0219obolan face ulcer dup\u0103 24 de ore de captivitate! Dar eu, ros de bolile mele cronice \u0219i ajuns la v\u00e2rsta la care Cel de Sus mi-a \u00ceng\u0103duit s\u0103 ajung, la ce m\u0103 puteam a\u0219tepta?! La un anumit moment, am dat cu ochii de mine \u00centr-o oglind\u0103 \u0219i m-am \u00cengrozit de cum ar\u0103tam: stacojiu \u0219i transpirat, cu p\u0103rul lipit de frunte, cu c\u0103ma\u0219a ud\u0103, cu haina \u0219i pantalonul mototolite. \u0218i respir\u00e2nd ca un pe\u0219te aruncat pe uscat, cu gura deschis\u0103 \u0219i ochii sco\u0219i din orbite! \u0218i \u0163iuitul acela ne\u00centrerupt care m-a \u00censo\u0163it toat\u0103 c\u0103l\u0103toria! S\u0103 fi fost apa de la toaletele aflate \u00centr-o stare deplorabil\u0103? S\u0103 fi fost oscila\u0163iile mele de tensiune,ce crezi tu, draga mea? Sau aparatele care \u00cenregistreaz\u0103 acolo tot, tot, tot, a\u0219a cum sunt convin\u0219i cei de acolo? \u0218i nici m\u0103car nu aveam cum s\u0103 dau un telefon la o ambasad\u0103, la Amnesty International, la Helsinki Watch, la orice asocia\u0163ie de salvare a celor afla\u0163i \u00cen primejdie! S\u0103 vin\u0103 cineva \u0219i, habar n-am cum, s\u0103 m\u0103 scoat\u0103 de-acolo! Obi\u0219nuin\u0163\u0103 didactic\u0103: pauza de destindere. \u00ce\u0219i plimb\u0103 z\u00e2mbetul bl\u00e2nd, \u00cencurajator, pe fe\u0163ele z\u00e2mbitoare din jur. Nu va re\u00cencepe s\u0103 vorbeasc\u0103 dec\u00e2t dup\u0103 ce r\u00e2setele se vor opri \u0219i se va stinge \u0219i ultima vibra\u0163ie a aerului. O m\u00e2n\u0103 econoam\u0103 are s\u0103 adune grijulie firimiturile aten\u0163iei celorlal\u0163i: sub bonomia generoas\u0103 \u00cenc\u0103 mai pulseaz\u0103 vechea nesiguran\u0163\u0103 de sine pe care Giulia o recunoa\u0219te \u00cen\u0103untrul ei. * \u2014 G\u00e2nde\u0219te-te, numai, \u00cen ce tensiune am putut s\u0103 fiu, draga mea, \u0219tiind c\u0103 tu faci sute de kilometri ca s\u0103 m\u0103 a\u0219tep\u0163i \u00cen aeroport \u0219i eu neav\u00e2nd nici o posibilitate s\u0103 te anun\u0163 de \u00cent\u00e2rziere\u2026 Mi-am amintit toate avertismentele tale \u0219i am regretat c\u0103 nu te ascultasem! Mutra lui penitent\u0103 \u00cei face pe tineri s\u0103 r\u00e2d\u0103, dar Christa d\u0103 nep\u0103s\u0103toare din m\u00e2n\u0103, las\u0103 clovneriile, te \u0219tiu eu prea bine, \u0219i \u00centinde m\u00e2na dup\u0103 scrumier\u0103, doar n-o s\u0103 scuture scrumul ca prost crescutul de Antonio \u00cen farfurioara de fructe, Giuliei n-o s\u0103 \u00cei fie deloc u\u0219or cu el. \u2014 \u2026Nu, nu sunt un fricos, dar nu v\u0103 doresc s\u0103 v\u0103 sim\u0163i\u0163i sco\u0219i dintr-odat\u0103 \u00cen afara regulilor ocrotitoare ale lumii noastre! \u0218i, cunosc\u00e2ndu-mi toate reac\u0163iile, eram perfect con\u0219tient c\u0103 pericolul de a se petrece ceva fatal cre\u0219tea \u00cen fiecare secund\u0103. Iar atunci c\u00e2nd m-am v\u0103zut \u00cen avion, prima mea grij\u0103 a fost s\u0103-mi caut pastilele de tensiune \u0219i s\u0103-i cer stewardesei un pahar cu ap\u0103. Un Vitello, drag\u0103 domni\u0219oar\u0103, un Pernod, chiar \u0219i ap\u0103 de la robinet, orice, s\u0103 \u00cemi iau mai repede medicamentul! M\u0103rite al lui Laerte fiu, Ulysse,/ Prea iscusite, de ce-ai l\u0103sat, s\u0103rmane,/ A soarelui lumin\u0103 \u0219i ai venit/ S\u0103-i vezi pe mor\u0163i \u0219i jalnica lor \u0163ar\u0103? Pui pastila pe limb\u0103, \u00cenghi\u0163i \u00cencet, cu icnituri apa care \u00ce\u0163i frige gura uscat\u0103, dedesubt, macheta unui ora\u0219-juc\u0103rie \u00cen care \u00ce\u0163i juri s\u0103 nu te mai \u00centorci vreodat\u0103. \u00cen scaunul de al\u0103turi fa\u0163a nemi\u0219cat\u0103, negricioas\u0103, bine hr\u0103nit\u0103, triste\u0163ea fe\u0163elor nemi\u0219cate care \u00ce\u0219i ascund mul\u0163umirea-nemul\u0163umirea. Dar nici tu n-ai strigat: deschide\u0163i odat\u0103 geamurile ca s\u0103 intre aer, de ce s\u0103 m\u0103 sufoc, \u00cempreun\u0103 cu voi, \u00cen aceast\u0103 cutie etan\u0219\u0103? Cu o m\u00e2n\u0103 nesigur\u0103 \u00ce\u0163i a\u0219ezi \u00cen buzunarul de sus al hainei cutia de pastile, nu, mul\u0163umesc, nu mai am nevoie de nimic, drag\u0103 domni\u0219oar\u0103, te ui\u0163i suspicios la ea, a\u0219a cum st\u0103, \u0163eap\u0103n\u00cendatoritoare, nu-i cumva tot cea care ap\u0103rea mereu la u\u0219a camerei de hotel, seara, s\u0103-\u0163i cear\u0103 o brichet\u0103, un chibrit, un foc? N-are cum s\u0103 fie tot aia, e alta \u0219i toate la fel, e o jum\u0103tate de secol de c\u00e2nd n-am mai atins o compatrioat\u0103, dar ultima nebunie ar fi s\u0103 te las s\u0103 intri la mine \u00cen camer\u0103! Fardul verde, gros, sup\u0103r\u0103tor de verde sub spr\u00e2nceana smuls\u0103 nemilos pe pleoapa fanat\u0103, deasupra genelor \u00cencleiate gros, sup\u0103r\u0103tor de negre, culorile, mereu, ele fac prima diferen\u0163\u0103 \u00centre lumea ta \u0219i lumea lor! L\u00e2ng\u0103 hublou, fa\u0163a uscat\u0103, g\u0103lbuie a femeii care mestec\u0103 religios, repede, lic\u0103rul dintelui de vipl\u0103 \u00cen gura lacom\u0103, larg deschis\u0103, farfurioara roz de plastic a \u0219i r\u0103mas goal\u0103, dincolo de hublou, albul orbitor, catifelat, dedesubt, macheta minuscul\u0103 a unui alb ora\u0219-juc\u0103rie, a alunecat prea repede sub aripa avionului? Ai \u00cenchis ochii, s\u0103 nu-l mai vezi, nu \u0219tiu cine sunte\u0163i \u0219i nu m\u0103 intereseaz\u0103, ai vrea s\u0103 strigi, am at\u00e2ta de lucru \u0219i vreau s\u0103 m\u0103 \u00centorc mai repede la mine acas\u0103, nu vreau \u0219i nici nu pot s\u0103-mi pierd vremea, \u00cencerc\u00e2nd s\u0103 \u00cen\u0163eleg ceea ce nu e de \u00cen\u0163eles, atunci de ce ai mai venit, str\u0103ine, aici, pe cea\u0163\u0103 \u0219i pe \u00centuneric? Privirea lui \u2013 opac\u0103, absent\u0103 \u2013, \u00centoars\u0103 spre amintirile din interiorul lui, a r\u0103mas pironit\u0103 pe afi\u0219ul colorat de pe frigider. A uitat chiar \u0219i de privirea Christei: ocrotitoare, ironic\u0103, sigur\u0103 c\u0103 \u00cel \u00cen\u0163elege mai bine dec\u00e2t se \u00cen\u0163elege singur. * \u2014\u2026\u00centoarcerea a fost, \u00centr-adev\u0103r, un co\u0219mar, dragii mei. E drept c\u0103 eram obosit \u0219i nervos \u00cenc\u0103 de c\u00e2nd am plecat spre aeroport, pentru c\u0103 mi-am f\u0103cut bagajele \u00centr-o agita\u0163ie insuportabil\u0103! \u00cen jurul meu era un du-te-vino, o foial\u0103 ca \u00centr-o sal\u0103 de a\u0219teptare! Fiecare mai ap\u0103rea cu c\u00e2te ceva \u00cen m\u00e2n\u0103 \u0219i foarte repede camera mea de la hotel a \u00cenceput s\u0103 semene cu altarul unui idol pe care se \u00cengr\u0103m\u0103deau ofrandele. C\u00e2nd am \u00cenceput s\u0103 le c\u00e2nt\u0103resc din ochi, m-am \u00cengrijorat de c\u00e2t aveau s\u0103-mi \u00cengreuneze valiza toate acele obiecte de lemn, metal, piele \u0219i mai \u0219tiu eu ce! Nu mai vorbesc de c\u0103r\u0163ile pe c\u00e2t de groase, pe at\u00e2t de ur\u00e2te, total neinteresante! C\u00e2t de dr\u0103muit este timpul care ne mai r\u0103m\u00e2ne de citit \u00cen afar\u0103 de stricta noastr\u0103 specialitate, \u0219ti\u0163i foarte bine! \u201eDar voi vre\u0163i s\u0103 m\u0103 omor\u00e2\u0163i, dragii mei\u201d, le-am spus la un moment dat. \u201eVoi vre\u0163i, pur \u0219i simplu, s\u0103 sc\u0103pa\u0163i de mine! G\u00e2ndi\u0163i-v\u0103 c\u0103 nu mai sunt t\u00e2n\u0103r, nici \u00cen putere, sf\u0103tui\u0163i-v\u0103 fr\u0103\u0163e\u0219te \u00centre voi \u0219i vede\u0163i cum ar fi mai bine s\u0103 face\u0163i!\u201d Ce s\u0103 se sf\u0103tuiasc\u0103 fr\u0103\u0163e\u0219te?! Ei se certau la \u00cenceput \u00cen \u0219oapt\u0103, pe urm\u0103 din ce \u00cen ce mai tare \u0219i veneau s\u0103 se pl\u00e2ng\u0103 la mine unul de altul. De altminteri, f\u0103cuser\u0103 asta tot timpul, un spectacol c\u00e2t se poate de dezagreabil. \u0218i continuau s\u0103 stea to\u0163i gr\u0103mad\u0103 \u00cen jurul valizei mele, care ajunsese un adev\u0103rat teatru de lupt\u0103: fiecare \u00cencerca s\u0103 dea la o parte celelalte pachete ca s\u0103 \u0219i-l v\u00e2re pe al lui. Pe unul dintre ei l-am surprins \u00cen timp ce scotea pe furi\u0219 trusa mea de voiaj, ca s\u0103 v\u00e2re \u00cen locul ei, ce crede\u0163i? Ni\u0219te linguri de lemn! Atunci m-am enervat cel mai tare \u0219i-am strigat la nefericit, dar \u0219ti\u0163i ce r\u0103spuns mi-a dat? Stupefiant! \u201eVere drag\u0103\u201d, mi-a spus omul acesta, pe care nu-l v\u0103zusem niciodat\u0103 \u00cenainte s\u0103 fi ajuns acolo, nici pe el, nici pe vorb\u0103rea\u0163a lui nevast\u0103, nici pe fiul lor, un pu\u0219ti care se tot \u00cenv\u00e2rtea prin jurul meu, \u0103sta, \u00cen schimb, nu scotea o vorb\u0103. Fac o parantez\u0103 pentru apelativul \u201evere\u201d, care m\u0103 scoate din s\u0103rite, el desemneaz\u0103 o rela\u0163ie social\u0103 de complicitate, pornit\u0103 dintr-una gentilic\u0103, v\u0103rul nu este fratele, dar nu este nici str\u0103inul. \u201eVere drag\u0103, domnule Traian\u201d, a ad\u0103ugat, probabil realiz\u00e2nd c\u0103 sunt nemul\u0163umit, \u201enu te sup\u0103ra, domnule Traian! Am fost sigur c\u0103 periu\u0163a \u0219i spray-urile \u0219i s\u0103punul \u0219i toate obiectele astea de b\u0103rbierit \u0219i sp\u0103lat, multe de parc\u0103 e\u0219ti femeie, nu b\u0103rbat, at\u00e2ta te \u00cengrije\u0219ti diminea\u0163a, o s\u0103-\u0219i g\u0103seasc\u0103 un loc undeva \u00cen valiza dumitale! N-o s\u0103 pleci dumneata f\u0103r\u0103 ele! Pe c\u00e2nd ceea ce \u0163i-am adus eu, setul \u0103sta de obiecte de lemn, f\u0103cute la mama lor, doar c\u00e2nd o s\u0103 le vezi acolo la tine, \u00cen buc\u0103t\u0103rie, o s\u0103-\u0163i dai seama ce bine au s\u0103-\u0163i prind\u0103!\u201d. \u0218i a urmat o \u00centreag\u0103 poveste despre lungile lui c\u0103l\u0103torii prin \u0163ar\u0103, parc\u0103 spunea c\u0103 este inginer silvic, un om st\u00e2ngaci, muncit, ve\u0219nic obosit, care transpira vorbind, se vede c\u0103 nu prea avea obi\u0219nuin\u0163a s\u0103 scoat\u0103 dou\u0103 vorbe\u2026 * R\u00e2sul ironic al Christei. \u2014 \u2026St\u00e2ngaci, st\u00e2ngaci, dar perseverent! Pentru c\u0103 lingurile lui, din geamantanul greu, cu care te-ai c\u0103ptu\u0219it acolo, vor ajunge \u00cen buc\u0103t\u0103ria noastr\u0103! \u0218i avea dreptate, bietul inginer de p\u0103duri, setul lui de buc\u0103t\u0103rie e muzeistic, un asemenea model arhaic \u00cel g\u0103se\u0219ti doar la t\u00e2rgurile speciale! Ultima genera\u0163ie de me\u0219teri folclorici, f\u0103r\u0103 urma\u0219i!\u2026 De el r\u00e2d oare, r\u00e2z\u00e2nd de lumea arhaic\u0103 din care a ie\u0219it? Dar el nici nu a avut timp s\u0103 apar\u0163in\u0103acelei lumi primitive! Vocea enervat\u0103 cu care \u00cei r\u0103spunde Christei se datoreaz\u0103 amintirilor nepl\u0103cute sau nemul\u0163umirii fa\u0163\u0103 de felul \u00cen care, simte el, chiar dac\u0103 se face c\u0103 nu observ\u0103, \u00cel vede ea? \u2014 Poate c\u0103 lingurile au valoare muzeistic\u0103, numai c\u0103 a\u0219a trebuie s\u0103 fi r\u0103mas \u00cen camera de hotel \u0219i aparatul meu de luat tensiunea! \u0218i, \u00cen schimb, m-am trezit \u00cenc\u0103rcat cu alimente perisabile sau picante \u0219i cu b\u0103uturi autohtone pentru care doctorul \u00cemi pusese de ani de zile un veto absolut. \u201eMai bine, dragii mei\u201d, le-am spus, \u201ep\u0103stra\u0163i-le aici! Au s\u0103 v\u0103 prind\u0103 mult mai bine vou\u0103 dec\u00e2t mie, pot s\u0103 v\u0103 asigur!\u201d. Pentru c\u0103, n-o s\u0103 v\u0103 vin\u0103 s\u0103 crede\u0163i, dar, \u00cen \u0163ara aceea, oamenii stau la cozi de alimente ca pe timp de r\u0103zboi! Dar apelurile mele au fost zadarnice \u0219i eu nu am fost capabil s\u0103 g\u0103sesc o solu\u0163ie diplomatic\u0103 la toat\u0103 situa\u0163ia. S\u0103 fi dat doar unele \u00cenapoi \u0219i s\u0103 p\u0103strez altele ar fi \u00censemnat s\u0103-i \u00cenvr\u0103jbesc \u0219i mai mult \u00centre ei. S\u0103 le fi dat, pur \u0219i simplu, pe toate, mi-a fost team\u0103 c\u0103 \u00cei jignesc \u00cen bloc. Dar cel pu\u0163in i-am avertizat: \u201eFi\u0163i aten\u0163i\u201d, le-am spus, \u201ear fi o curat\u0103 nenorocire dac\u0103 sf\u00e2r\u0219i\u0163i prin a rupe p\u00e2n\u0103 la urm\u0103 fermoarul valizei!\u201d.Parc\u0103 a\u0219 fi avut gura blestemat\u0103! Peste nici zece minute, aud \u0219oapte furioase. C\u00e2nd am \u00centors capul, s-a f\u0103cut deodat\u0103 lini\u0219te: fiecare \u00cencerca s\u0103 se retrag\u0103 c\u00e2t mai discret de l\u00e2ng\u0103 valiza mea. \u00cei rupseser\u0103 \u00centr-adev\u0103r fermoarul \u0219i numai Cel de Sus ar mai fi fost \u00cen stare s\u0103 spun\u0103 ce apucaser\u0103 s\u0103 v\u00e2re \u00cen\u0103untru \u0219i ce r\u0103m\u0103sese pe afar\u0103: pe scaune, pe pat, pe noptier\u0103, chiar pe mochet\u0103, erau \u00cengr\u0103m\u0103dite, unele peste altele, pachete \u0219i pache\u0163ele. Iar ei au prins \u00cencet-\u00cencet glas \u0219i au \u00cenceput s\u0103 se \u00cenvinuiasc\u0103 unii pe al\u0163ii, \u00cen \u0219oapt\u0103. \u2014 Dac\u0103 \u00cen\u0163eleg bine situa\u0163ia, acela era momentul c\u00e2nd trebuia s\u0103 v\u0103 fi c\u0103utat aparatul de tensiune! r\u00e2de Antonio. \u0218i imediat, cu un ton sever: \u2014 Ar fi trebuit s\u0103 le cere\u0163i la to\u0163i s\u0103 ias\u0103 din camer\u0103 \u0219i s\u0103 fi scos toate pachetele str\u0103inedin valiz\u0103! \u2014 Dar ce m\u0103 f\u0103ceam cu fermoarul rupt? Oricum, trebuie s\u0103 recunosc c\u0103 \u00cemi pierdusem s\u00e2ngele rece, mai ales c\u0103 \u0219i ma\u0219ina de serviciu \u00cent\u00e2rzia. Dac\u0103 profesorul Stan, \u00cel \u0219tii, draga mea, \u00cengerul meu p\u0103zitor, ar fi fost acolo, nu a\u0219 fi avut nici o problem\u0103 practic\u0103 de rezolvat, numai c\u0103 el trebuise s\u0103 plece precipitat \u00centr-o deplasare urgent\u0103 la Moscova sau \u00cen Berlinul de Est, nu \u00cemi aduc exact aminte. Am rugat s\u0103 se sune dup\u0103 un taxi, dar num\u0103rul era \u00centruna ocupat. Nu sunt foarte multe comenzi, mi s-a spus, pentru c\u0103 taxiul este un lux fa\u0163\u0103 de veniturile lor obi\u0219nuite, dar, pe de alt\u0103 parte, nu exist\u0103 dec\u00e2t o companie, cea de stat. A\u0219a cum al statului este tot ce exist\u0103 acolo\u2026 \u2014 Cine vrea ceai? Ce fel? Cafea? Cu, f\u0103r\u0103 cofein\u0103? \u0219opte\u0219te Giulia. Sssst, o mustr\u0103 proasp\u0103tul ei so\u0163, dar profesorul o a\u0219teapt\u0103 r\u0103bd\u0103tor ca ea s\u0103-\u0219i termine num\u0103r\u0103toarea, s\u0103 pun\u0103 apa la fiert pentru ceai \u0219i cafea \u00cen aparatul de filtru. \u0218i doar atunci c\u00e2nd ce\u0219tile aburinde sunt pe mas\u0103 \u0219i Giulia \u00cen postura ei obi\u0219nuit\u0103, cu m\u00e2inile \u00cen poal\u0103, str\u00e2nse una \u00centr-alta, ca o feti\u0163\u0103 de la \u0163ar\u0103, continu\u0103. * \u2014 Sincer, draga, mea, nu \u0219tiu ce m-a\u0219 fi f\u0103cut dac\u0103 atunci nu s-ar fi apropiat de mine Victor, un v\u0103r adev\u0103rat, acum \u00cemi repro\u0219ez c\u0103 tocmai pe el m-am g\u0103sit s\u0103 \u00cemi v\u0103rs nervii. Dar el, trebuie s\u0103 recunosc, a fost foarte \u00cen\u0163eleg\u0103tor. \u201eDe ce e\u0219ti at\u00e2t de nervos?\u201d, mi-a spus \u0219i m-a b\u0103tut, a\u0219a, pe um\u0103r. \u201e\u00cemi \u00cenchipui c\u0103 a\u0219a te-ai \u00cenv\u0103\u0163at acolo, s\u0103 nu-\u0163i permi\u0163i s\u0103 pierzi nici un minut, pentru c\u0103 la voi timpul \u00censeamn\u0103 bani. Dar, \u0219i dac\u0103 te enervezi, spune-mi ce o s\u0103 c\u00e2\u0219tigi? Potole\u0219te-te! Vino-\u0163i \u00cen fire! O s\u0103 punem to\u0163i m\u00e2n\u0103 de la m\u00e2n\u0103 \u0219i \u00cen c\u00e2teva minute bagajul t\u0103u are s\u0103 fie gata! Ce nu \u00cencape \u00cen valize v\u00e2r\u00e2m frumu\u0219el \u00cen pungi! Avem pungi, las\u0103, nu ne purta tu de grij\u0103! Pe urm\u0103 o s\u0103 leg\u0103m c\u00e2t se poate de artistic \u0219i valiza cu fermoarul rupt! Ai s\u0103 vezi c\u0103 nici n-o s\u0103 se observe \u0219i oricum nu vei mai umbla \u00cen ea \u00cenainte s\u0103 ajungi la tine acas\u0103, nu? \u0218i gata! Mai e ceva? Ma\u0219ina? Apare ea, ai s\u0103 vezi c\u0103 \u00cen ultimul moment apare \u0219i ma\u0219ina! Sau, dac\u0103 nu, c\u00e2nd o s\u0103 crezi c\u0103 totul e pierdut, prindem tocmai atunci liber la telefon \u0219i comand\u0103m taxiul. Ori, dac\u0103 nu, cobor\u00e2m \u00cen strad\u0103 \u0219i pe loc g\u0103sim un particular care o s\u0103 ne duc\u0103 la fel de repede \u0219i nu neap\u0103rat cu mai mul\u0163i bani.\u201d \u201eNu cred c\u0103 o s\u0103 g\u0103sim \u00cen \u0163ara asta un om dispus s\u0103 fac\u0103 a\u0219a ceva!\u201d, am strigat eu. \u201e\u00cel g\u0103sim, \u00cel g\u0103sim, doar n-o s\u0103 fim chiar at\u00e2t de ghinioni\u0219ti! \u0218i-o s\u0103 g\u0103sim \u0219i un geamantan ca lumea! Mai ceva ca valiza ta! Marf\u0103! S\u0103 \u0219tii c\u0103 o solu\u0163ie mai exist\u0103 \u00centotdeauna! Dac\u0103 r\u0103m\u00e2i lini\u0219tit \u0219i a\u0219tep\u0163i, p\u00e2n\u0103 la urm\u0103 lucrurile tot se aranjeaz\u0103, de la sine. Adev\u0103rul este c\u0103 \u0219i tu ai avea ceva de \u00cenv\u0103\u0163at de la noi! \u00cen primul r\u00e2nd: s\u0103 nu-\u0163i faci nervi degeaba!\u201d \u201eDar bine, dragul meu\u201d, i-am strigat exasperat, \u201enu \u00cemi spui nici o noutate! Eu de aici am plecat \u0219i o via\u0163\u0103 \u00centreag\u0103 m-am str\u0103duit din toate puterile s\u0103 uit felul acesta de a g\u00e2ndi! Nu-i vorba doar de mine, dar eu reprezint o institu\u0163ie! O provincie \u00centreag\u0103! O \u0163ar\u0103! Nu pot s\u0103 apar \u00cen lume \u00cenc\u0103rcat cu pungi de plastic \u0219i cu o valiz\u0103 legat\u0103 cu sfoar\u0103!\u201d. \u201eLas\u0103, drag\u0103\u201d, mi-a r\u0103spuns, \u201ece at\u00e2ta tevatur\u0103! O s\u0103 facem noi \u00centr-un fel\u201d. A cobor\u00e2t imediat \u0219i \u00cen cinci minute s-a \u00centors cu un geamantan nou. Are un design oribil, dar e mai \u00cenc\u0103p\u0103tor \u0219i se \u00cenchide foarte bine. Mi-e imposibil s\u0103 \u00cen\u0163eleg cum de l-a g\u0103sit at\u00e2t de repede \u0219i cum de a ap\u0103rut imediat \u0219i ma\u0219ina\u2026 \u0218tiu, draga mea, c\u0103 \u0163ie Victor nu-\u0163i este prea simpatic, dar n-ai dreptate, s\u0103 \u0219tii, dup\u0103 c\u00e2te a f\u0103cut pentru mine. El este omul faptelor, nu al vorbelor. \n", "tc \"Capitolul 35\" Discursul CasandreiTC \"PHILEMON \u0218I BAUCIS\" \nFusese toat\u0103 tevatura aia cu fermoarul rupt\u2026 C\u00e2nd am auzit chir\u0103ieli \u0219i \u0219u\u0219oteli, am fost sigur c\u0103 s-a petrecut catastrofa pe care doar el, cu ochiul lui rece de cet\u0103\u0163ean vestic, aterizat dintr-un performant OZN, \u0219i cu calculul lui de futurolog acerb, o prev\u0103zuse, atunci c\u00e2nd le spusese: \u2014 Fi\u0163i aten\u0163i dragii mei! Nu v\u0103 mai \u00cendesa\u0163i toate darurile \u00cen valiz\u0103, c\u0103 n-o s\u0103 se mai \u00cenchid\u0103! \u0218i ar fi o adev\u0103rat\u0103 nenorocire s\u0103 se rup\u0103 fermoarul! A\u0219a c\u0103, f\u0103r\u0103 s\u0103 m\u0103 mai uit la ghemul negru de vinova\u0163i care se r\u0103sfira, vocifer\u00e2nd: \u201e\u0162i-am spus c\u0103 nu!\u201d \u201eDar \u0163i-am spus, te-am rugat...\u201d \u201eTrebuia tu s\u0103\u2026\u201d \u201eAcum ce?\u201d \u201e\u00centotdeauna!\u201d \u201e\u0162i-a\u0219 zice eu, dac\u0103 n-ar fi El aicea!, am \u0219tiut c\u0103 ghinionistul perfect se va dovedi \u0219i de aceast\u0103 dat\u0103 tot tata. \u0218i, tot f\u0103r\u0103 s\u0103 m\u0103 uit, l-am v\u0103zut \u00cenghi\u0163ind repede pastila de Rudotel pe care i-a dat-o Victor, care o are de la profesorul Alexandru, v\u0103rul pis\u0103loagei Casandra, ce \u00cenghite \u00centotdeauna c\u00e2nd are \u0219edin\u0163\u0103 la Cece, la Marea Adunare Na\u0163ional\u0103, ca s\u0103 fie fotogenic atunci c\u00e2nd o s\u0103 \u00cel vedem la televizor: \u2014 Uite-l \u0219i pe profesorul Alexandru l\u00e2ng\u0103.. \u2014 Nu i-o fi ru\u0219ine s\u0103 stea acolo, l\u00e2ng\u0103\u2026 \u2014 Uite-l cum st\u0103 l\u00e2ng\u0103, ptiu\u2026 \u2014 De ce s\u0103-i fie ru\u0219ine? St\u0103 o zi \u0219i profit\u0103 o via\u0163\u0103 \u00centreag\u0103! E mai bine cum tragem noi m\u00e2\u0163a de coad\u0103? \u0218i, ca \u0219i c\u00e2nd nu era de-ajuns, dup\u0103 ce a \u00cenghi\u0163it pre\u0163iosul Rudotel, l-am v\u0103zut pe bietul babac duc\u00e2ndu-se direct spre \u00cenaltul oaspete \u0219i \u2013 incredibil, incredibil, incredibil! \u2013 spun\u00e2ndu-i: \u2014 \u2026Vere Traiane\u2026 \u0218i pe urm\u0103, \u00cengrozit de ce vedea pe fa\u0163a Musafirului \u0219i amintindu-\u0219i, ca totdeauna, prea t\u00e2rziu sfaturile Casandrei, s-a corectat: \u2014 Domnule Manu\u2026 drag\u0103 domnule Traiane\u2026 \u0218i restul nu am mai vrut s\u0103 aud, s\u0103 v\u0103d nimic, am ie\u0219it afar\u0103 \u0219i-am tras o du\u0219c\u0103 \u0219i-am pipat o \u0163igar\u0103. * \u0218i a\u0219a am ajuns la momentul c\u00e2nd Traian se preg\u0103tea s\u0103 intre \u00cen vam\u0103 cu geamantanul pe care Victor l-a scos, el \u0219tie de unde, cu o vitez\u0103 incredibil\u0103, \u0219i, oric\u00e2t nu-mi venea s\u0103 cred, era pe picior de plecare, de\u0219i nu reu\u0219isem nici m\u0103car o dat\u0103 s\u0103 st\u0103m am\u00e2ndoi de vorb\u0103, oric\u00e2t am \u00cencercat s\u0103 m\u0103 apropii. Marea ratare a fost atunci c\u00e2nd el a venit la noi acas\u0103 \u0219i eu eram la Secretariat, la \u0218coal\u0103, iar se ref\u0103cea ancheta mor\u0163ii lui Mihnea, se \u00centorseser\u0103 babacii lui Gimmi de-afar\u0103 \u0219i presau s\u0103 se rezolve odat\u0103, s\u0103 ne reprimeasc\u0103 \u00cen facultate, c\u0103 nu-i vina noastr\u0103 c\u0103 s-a pilit Mihnea \u0219i a c\u0103zut de pe balustrad\u0103. Penibil, penibil s\u0103 ajung s\u0103 m\u0103 bucur c\u0103 preseaz\u0103 babacii lui Gimmi, dar asta trebuie s\u0103 recunosc, sunt un pigmeu, un nimenea, un nimic, chiar am a\u0219teptat cu inima c\u00e2t un purice r\u0103spunsul de la Rectorat, poate \u00cen toamn\u0103 intr\u0103m cu restan\u0163ierii \u0219i nu pierdem anul. Numai c\u0103, dac\u0103 a\u0219 fi fost atunci acas\u0103, puteam s\u0103 \u00cel conduc la plecare p\u00e2n\u0103 la ma\u0219in\u0103, puteam s\u0103 fi stat \u0219i noi doi de vorb\u0103! Ce l-o fi apucat atunci s\u0103 vin\u0103, nu \u0219tiu, mama spune c\u0103 a vrut doar s\u0103 vad\u0103 unde a locuit Buni, 27 de ani, dup\u0103 ce l-au s\u0103ltat pe b\u0103rba-su \u0219i au scos-o \u0219i pe ea din cas\u0103 \u0219i-au aruncat-o \u00cen comuna Militari. Oricum, de atunci p\u00e2n\u0103 la plecare, Traian a fost \u00cenc\u0103 \u0219i mai inabordabil, flancat de profesorul Stan \u0219i de toat\u0103 \u0219leahta de nehali\u0163i, de urechi\u0219ti din jurul lui, plus nelipsitul Victor cu valuta lipit\u0103 de degete \u0219i ochii rotindu-i-se \u00cen cap ca un girofar. Culmea nebuniei e c\u0103, din cauza fermoarului, dintre noi trei, cel mai mult Traian a stat de vorb\u0103 cu tata, de\u0219i bine ar fi fost s\u0103 nu fi avut ocazia asta! Acum nu ar mai c\u0103ra dup\u0103 el ditamai monstru de geamantan \u0219i tata n-ar mai \u00cenghi\u0163i Extraveral, Valium \u0219i Distonocalm, de c\u00e2te ori \u00ce\u0219i aminte\u0219te. * A\u0219a c\u0103 st\u0103team cu un ochi la Traian, care se preg\u0103tea s\u0103 intre \u00cen vam\u0103, cu un ochi la uria\u0219ul ceas electronic \u0219i ascultam vocile b\u0103rb\u0103te\u0219ti ale corului antic, iar ei \u00ce\u0219i tot repetau \u00cendemnurile reciproce, \u00censo\u0163ite de b\u0103t\u0103i prietene\u0219ti pe um\u0103r, de mici bancuri libidinoase la care coborau glasul, al\u0103tur\u00e2ndu-\u0219i bur\u0163ile de toate m\u0103rimile, cheliile, negii, z\u00e2mbetele pref\u0103cute, lingu\u0219itoare, la\u0219e, din\u0163ii de acrilat, m\u0103selele de vipl\u0103, servietele-diplomat, mapele roase, \u00cen\u0163elepciunea maturit\u0103\u0163ii. \u0218i, odat\u0103 bancul sf\u00e2r\u0219it, aceea\u0219i privire \u00cengrijorat\u0103 \u00cen jur, cine i-a putut auzi, cine i-a v\u0103zut, \u0103la de la poart\u0103, secretarul de partid, aia de la contabilitate, securistul nostru? Ai fi putut s\u0103 \u00cei iei pachet cu Salvarea, dou\u0103zeci \u0219i \u0219apte cu dou\u0103zeci tensiune, dar ei erau \u00cenc\u0103 vii, ei \u00centorceau automat, \u00cen mare vitez\u0103, capul, la st\u00e2nga, la dreapta, s\u0103 vad\u0103 cine \u00cei vede, nu-i vede? \u0218i pe urm\u0103, pericolul trecut, abia respir\u00e2nd, \u00ce\u0219i repetau unii spre al\u0163ii \u00cendemnurile, sfaturile \u00censo\u0163ite de b\u0103t\u0103i prietene\u0219ti pe um\u0103r: \u2014 S\u0103 st\u0103m cu to\u0163ii aici! \u2014 S\u0103 nu ne pierdem unii de al\u0163ii! \u2014 S\u0103 nu cumva s-o ia unul \u00cenainte! \u2014 S\u0103-i ie\u0219im \u00cenainte lui acum, c\u00e2nd intr\u0103 \u00cen vam\u0103! \u2014 Ar fi mai bine s\u0103 nu \u00cei ie\u0219im \u00cenainte! \u2014 Dar poate la subsol e veceul! \u2014 Dar poate la subsol e bufetul! \u2014 Dar poate la subsol sunt \u0163ig\u0103ri, cafea amestec, nechezol! \u2014 Ness veritabil! \u2014 Dar poate\u2026 \u2014 Dar poate\u2026 * Iar mama tr\u0103ia toate panicile tatei \u0219i \u00cen acela\u0219i timp punea la punct strategia viitoare pentru a facilita o \u00cent\u00e2lnire confiden\u0163ial\u0103 la nivel \u00cenalt cu musafirul deja plecat spre vam\u0103. Cu darul improvizatoric al lui Miles Davies, mama \u00cengr\u0103m\u0103dea schi\u0163ele unor scenarii ratate, cum va merge ea \u00cen al treisprezecelea ceas s\u0103-i spun\u0103 Musafirului tot ceea ce nimeni n-are de g\u00e2nd s\u0103-i spun\u0103. Eu sunt fiica lui Buni, ar fi strigat Pis\u0103loaga Casandra, pe mama mea o chema Ana Maria, at\u00e2t de tare, \u00cenc\u00e2t caralii care scorbeleau haina plin\u0103 de buzunare a lui Traian, c\u0103ut\u00e2ndu-l de scrisori pentru Europa Liber\u0103, \u0219i treceau prin aparatura Roengen lingurile de lemn ale tatei \u0219i-ar fi bran\u0219at imediat aparatura pe \u00cenregistrare. Iar el \u00censu\u0219i, celebrul profesor, logodnicul de-a pururi al neuitatei Buni, ar fi devenit dintr-odat\u0103 atent \u0219i ar asculta-o pios, cu un picior deja pe scara OZN-ului \u0219i cu ochii dup\u0103 geamantanul lui Victor. Eu sunt fiica ei, singura ei fiic\u0103, ar vrea s\u0103 strige mama, pl\u00e2ng\u00e2nd, Buni m-a crescut, dar eu am l\u0103sat-o s\u0103 moar\u0103 \u0219i \u00cemi fac repro\u0219uri \u00cen fiecare diminea\u0163\u0103, c\u00e2nd deschid ochii. So\u0163ul meu, care e un om bun, de\u0219i a rupt fermoarul valizei tale, \u00cencearc\u0103 s\u0103 m\u0103 lini\u0219teasc\u0103, a\u0219a a fost s\u0103 fie, \u0103sta era destinul ei, las\u0103, Clementina, c\u0103 nici noi nu vom \u00cemp\u0103r\u0103\u0163i p\u0103m\u00e2ntul, o s\u0103 ne \u00cent\u00e2lnim Dincolo cu to\u0163ii, \u00cemi spune. Eu, c\u00e2nd am dus-o \u00cen spital, era doar \u00cen precom\u0103, dar ei nu au mai vrut s-o primeasc\u0103 pentru c\u0103 trecuse de \u0219aizeci \u0219i cinci de ani \u0219i n-aveau paturi libere, nici medicamente, nici vat\u0103\u2026 Sunt fiica Anei Maria, se preg\u0103te\u0219te mama s\u0103 strige c\u00e2t poate de tare, s\u0103 se aud\u0103 \u00cen tot aeroportul, dar sunt adoptat\u0103, \u0163in certificatul \u00centr-un pachet cu poze vechi, era\u0163i \u0219i dumnevoastr\u0103, domnule Traian Manu, acolo sau era cel\u0103lalt, care a murit pe front, la Stalingrad, sau la Sighet, nu mai \u0163in minte unde. Asta ar striga mama \u0219i, profit\u00e2nd de n\u0103uceala \u00cenaltului Oaspete, i-ar cere repede un fleac pentru mine, m\u0103car ni\u0219te adida\u0219i, ni\u0219te blugi presp\u0103la\u0163i, un medicament pentru tata \u0219i pentru ea nimic, nimic, nimic, dec\u00e2t datoria sf\u00e2nt\u0103 de a sp\u0103la, m\u0103tura, cur\u0103\u0163a, c\u0103lca, c\u00e2rpi, bomb\u0103nind \u00cen urma noastr\u0103. * Deci mama ar ezita \u00centre aceste excitante proiecte \u0219i teama c\u0103 tata ar putea s\u0103 observe tentativele ei disperate de ultim\u0103 or\u0103, ceea ce l-ar determina s\u0103 devin\u0103 pe loc acel om str\u0103in \u0219i antipatic pe care ea \u00cel \u00cent\u00e2lne\u0219te tot timpul \u00cen halucina\u0163iile ei cele mai rele \u0219i i-ar auzi vocea insuportabil\u0103 strig\u00e2ndu-i: \u2014 \u0162i-am interzis s\u0103-i ceri orice! \u0162i-am interzis s\u0103 ne umile\u0219ti, cer\u00e2ndu-i! \u0162i-am interzis s\u0103 ceri ceva, orice, orice, orice! Pe loc, tata ar putea s\u0103 devin\u0103 unul dintre acei oameni cu at\u00e2t mai greu de suportat c\u00e2nd se enerveaz\u0103 cu c\u00e2t de obicei se strig\u0103 la ei, sunt \u00cempin\u0219i, repezi\u0163i, bruftului\u0163i de toat\u0103 lumea \u0219i \u00cen tot acest timp ei sur\u00e2d, fac glume, \u00ce\u0219i cer singuri scuze \u0219i, c\u00e2nd se dovede\u0219te a fi mai pu\u0163in cazul, \u00cencep dintr-odat\u0103 s\u0103 urle cu glas r\u0103gu\u0219it, pi\u0163ig\u0103iat, m\u00e2inile tremur\u00e2ndu-le, obrajii congestion\u00e2ndu-li-se: \u2014 Cum ai putut s\u0103 faci o asemenea neghiobie? C\u00e2nd mi-ai spus c\u0103 ai de g\u00e2nd s\u0103 vorbe\u0219ti cu el \u0219i s\u0103-i ceri ceva, \u0163i-am interzis, e adev\u0103rat, spune? Deci, \u00cen momentul imaginat, sufletul p\u0103tima\u0219 al mamei-Casandra se va leg\u0103na \u00centre dorin\u0163a ei normal\u0103 de femeie-furnic\u0103-soldat de a c\u0103ra \u00cen cuib-mu\u0219uroi ceea ce soarta i-a aruncat \u00cen fa\u0163\u0103 \u0219i obi\u0219nuin\u0163a petrificat\u0103 \u00cen cinci milenii de convie\u0163uire de a considera orice interdic\u0163ie a tatei ca func\u0163ion\u00e2nd sub regim de lege mar\u0163ial\u0103, \u00cenc\u0103lcarea ei neput\u00e2nd s\u0103 poarte alt nume dec\u00e2t VIN\u0102. It\u2019s so hard to choose. Deci prima pornire ar fi fost s\u0103 m\u0103 duc, m\u0103car \u00cen al treisprezecelea ceas, s\u0103 stau de vorb\u0103 cu el, s\u0103 \u00cel \u00centreb c\u00e2nd vine, dac\u0103 mai vine. \u00cemi b\u0103tea inima, \u00cemi transpirau m\u00e2inile, eram Buni, care \u00cel a\u0219teptase f\u0103r\u0103 o scrisoare, f\u0103r\u0103 o vorb\u0103, o jum\u0103tate de secol, \u0219i acum vedea c\u0103 el pleac\u0103 \u00cenainte ca ei mai aib\u0103 vreo \u0219ans\u0103 s\u0103 se \u00cent\u00e2lneasc\u0103. Eram tata, un \u0219arpe neiert\u0103tor \u00cemi mu\u0219ca stomacul \u0219i m\u0103 \u00cencovoiam de durere, z\u00e2mbind fericit, din minut \u00cen minut avea s\u0103 vin\u0103 izb\u0103virea, revan\u0219a propriilor mele reu\u0219ite-nereu\u0219ite. Eram mama, iat\u0103 rolul meu cel mai u\u0219or, nu-i deloc greu s\u0103 \u00cemi \u00cenchipui ce i-ar spune mama, pis\u0103loaga Casandr\u0103, Musafirului. * Mama ar intra pe loc \u00cen priz\u0103, ochii ei s-ar decolora pe loc de panic\u0103 \u0219i, str\u00e2ng\u00e2nd cu \u00cend\u00e2rjire toarta po\u0219etei, ar repeta \u00cen g\u00e2nd, cu pasiunea cu care o bigot\u0103 roste\u0219te rug\u0103ciunea, cuvintele demne al c\u0103ror scop ascuns va fi s\u0103 cear\u0103, a\u0219a cum am mai spus, ni\u0219te blugi sau o geac\u0103 sau ni\u0219te adida\u0219i veritabili, pentru copil, f\u0103r\u0103 s\u0103 \u0219tie so\u0163ul meu, te rog. Ceva ce, de\u0219i ne-am str\u0103duit, ne str\u0103duim mereu, nu s-a putut p\u00e2n\u0103 acum, ceea ce nu \u00censeamn\u0103 c\u0103 ne pl\u00e2ngem. Slav\u0103 Domnului, o ducem ca toat\u0103 lumea, o ducem cum o ducem. Doar c\u0103 nu po\u0163i \u0219i tu s\u0103 \u00ce\u0163i permi\u0163i ceea ce al\u0163ii ca tine \u00ce\u0219i pot permite. Dar e\u0219ti om \u00cen toat\u0103 firea, \u00cen\u0163elegi c\u0103 acum nu se poate mai mult, o s\u0103 se poat\u0103 mai mult atunci c\u00e2nd o s\u0103 se poat\u0103. Asta ca s\u0103 nu cumva s\u0103 \u00ce\u0163i faci o impresie despre noi, mai ales c\u0103 so\u0163ul mi-a interzis s\u0103 \u00ce\u0163i cer orice fleac. Dup\u0103 p\u0103rerea mea \u00cens\u0103, el este exagerat, pentru c\u0103 nici p\u00e2n\u0103 la v\u00e2rsta asta nu a \u00cenv\u0103\u0163at pe ce lume tr\u0103ie\u0219te! Parc\u0103 face dinadins ca s\u0103 \u00ce\u0219i creeze necazuri singur, la so\u0163 m\u0103 refer, care, \u00cencolo, este un om corect, muncitor \u0219i \u00cen privin\u0163a dumneavoastr\u0103 \u00cemi tot spune: \u2014 S\u0103 nu ne pui \u00cen situa\u0163ias\u0103 ne umile\u0219ti, cer\u00e2ndu-i! Mai bine noi s\u0103-i oferim! S\u0103-\u0163i oferim, dar ce? Ce s\u0103 faci tu cu ce avem noi aici? \u0218i setul \u0103la de linguri de lemn al lui Cornel, ce prostie! Eu i-am spus las-o balt\u0103, ce-i trebuie lui a\u0219a ceva?! Pun m\u00e2na \u00cen foc c\u0103 nevasta lui Traian, cine o fi, cum o fi, dar nu st\u0103 ca mine, la buc\u0103t\u0103rie\u2026 * De altfel, nu \u0219tiu cum ar fi mai potrivit s\u0103 \u00ce\u0163i spun, tu, dumneata, dumneavoastr\u0103?! Mare diferen\u0163\u0103 de v\u00e2rst\u0103 tot nu ar fi, pentru c\u0103 nici noi nu mai suntem tineri, dar dumneavoastr\u0103 sunte\u0163i un om important \u0219i noi nu suntem nimeni. La cadre scriem de ani de zile c\u0103 nu avem rude \u00cen str\u0103in\u0103tate, nu purt\u0103m coresponden\u0163\u0103, tragem linie! Iar rude prin alian\u0163\u0103, asta ce s\u0103 mai \u00censemne? A\u0219a c\u0103, dac\u0103 era pe rudenie, nu mi-a\u0219 mai fi creat o b\u0103taie de cap \u00cen plus, s\u0103 m\u0103 dau peste cap s\u0103 prind un moment c\u00e2nd suntem singuri. A\u0219 vrea doar s\u0103 \u0219tii ce ai \u00censemnat pentru mama, pentru b\u0103iatul meu, el niciodat\u0103 nu o s\u0103 fie \u00cen stare s\u0103-\u0163i spun\u0103 singur, iar ea, cum \u0219tii, a murit. P\u0103rin\u0163ii mei buni au f\u0103cut o prostie pe care am pl\u0103tit-o eu, ani de zile, \u0219i-au pl\u0103tit-o \u0219i ei, din greu. I-au ascuns pe unii care erau partizani \u00cen mun\u0163i \u0219i-au intrat am\u00e2ndoi \u00cen pu\u0219c\u0103rie \u0219i nu i-a mai v\u0103zut de atunci nimeni. A\u0219a c\u0103 pe mine m-a adoptat Buni, \u00cei spun Buni, pentru c\u0103 a\u0219a \u00cei spune toat\u0103 lumea, dar ea a fost pentru mine ca o mam\u0103. Buni m-a trimis la seral, la \u0219coal\u0103, c\u0103 la zi nu m\u0103 primise, a stat cu copilul meu c\u00e2nd eu eram la \u00cenv\u0103\u0163\u0103m\u00e2nt politic, la cartofi, la porumb, la \u0219edin\u0163\u0103, la miting. Cred c\u0103 se g\u00e2ndea la dumneata \u00cen clipele ei cele mai grele, care au fost destule, dar n-a scos o vorb\u0103. Dac\u0103 el, printre str\u0103ini, a reu\u0219it, \u00centr-o lume str\u0103in\u0103, dar tu aici? \u00cei spunea Buni lui Daniel. Dar m\u0103 tem c\u0103, dac\u0103 nu apuc s\u0103-\u0163i spun p\u00e2n\u0103 pleci toate astea, n-are s\u0103 \u0163i le mai spun\u0103 nimeni\u2026 * Daniel r\u00e2de de mine c\u0103 sunt o Casandr\u0103 pis\u0103loag\u0103 \u0219i, \u00centr-adev\u0103r, unele lucruri le \u0219tiu dinainte cum au s\u0103 se \u00cent\u00e2mple. De exemplu, \u0219tiu c\u0103 ai s\u0103 continui s\u0103 ai mai departe \u00cencredere \u00cen Victor. Cu noi ai s\u0103 fii prea sever c\u00e2teodat\u0103, cu el ai s\u0103 fii prea \u00ceng\u0103duitor \u00cens\u0103. Iar so\u0163ul meu oricum n-ar deschide gura, \u00centotdeauna m-a deranjat la el c\u00e2t de u\u0219or renun\u0163\u0103, un fel de a fi care totu\u0219i te incomodeaz\u0103 cu timpul. El nu-i \u00cenfig\u0103re\u0163 ca Victor, nici rela\u0163ii \u00cen dreapta \u0219i-n st\u00e2nga nu \u0219i-a f\u0103cut, nici bani de stat prin c\u00e2rciumi nu are, el detest\u0103 s\u0103 ai \u00cencurc\u0103turi la serviciu cum are Victor, cadouri, bani da\u0163i, lua\u0163i, sc\u0103pat basma curat\u0103 datorit\u0103 cuno\u0219tin\u0163elor sale, oameni grei\u2026 Din cauza grabei, mi-e team\u0103 c\u0103 m\u0103 repet, din clip\u0103 \u00cen clip\u0103 poate s\u0103 apar\u0103 Victor \u0219i s\u0103 m\u0103 dea la o parte cu o glum\u0103 prosteasc\u0103 de-a lui. \u2014 Clementina n-are sim\u0163ul umorului, obi\u0219nuie\u0219te s\u0103 spun\u0103. \u2014 Ce s\u0103 fac, \u00cei zic, dac\u0103 mie nu mi se par at\u00e2t de multe lucruri de r\u00e2s ca vou\u0103! Mie nici oamenii prea veseli, ca Victor, nu-mi plac, cum o tot duce el, din glum\u0103 \u00cen glum\u0103, din taxi \u00cen vagonul-restaurant, de g\u00e2t, ba cu cine \u0219tie ce om important, ba cu to\u0163i bi\u0219ni\u0163arii, \u0219i plimb\u0103 de colo-colo zvonuri, b\u00e2rfe, pove\u0219ti jum\u0103tate adev\u0103r, jum\u0103tate minciun\u0103, nici una spus\u0103 la \u00cent\u00e2mplare. Victor, abonatul \u0219opurilor, regele pie\u0163ei negre, cump\u0103r\u0103 \u0219i vinde de peste tot informa\u0163ii de o jum\u0103tate de secol, spune Daniel despre el. M\u0103 \u0219i mir c\u0103 n-a ap\u0103rut \u00centre timp, s\u0103 nu mai am ocazia s\u0103 spun ce vreau dec\u00e2t tot la cumnate, veri\u0219oare, nepoate, m\u0103tu\u0219i, cum a fost \u0219i \u00cen casa de la C\u0103rbune\u0219ti, unde m-am ales doar cu \u0219optitul la buc\u0103t\u0103rie. * Dar poate e mai bine a\u0219a, pentru c\u0103, dac\u0103 m-ai auzi, s-ar putea s\u0103 m\u0103 dai de gol la ai mei, ei \u0219i-a\u0219a \u00cemi repro\u0219eaz\u0103 mereu c\u0103 nu sunt discret\u0103, c\u0103 m\u0103 bag ne\u00centrebat\u0103 \u00cen vorb\u0103. \u00cen casa noastr\u0103 rareori sunt certuri, dar pe motivul \u0103sta recunosc \u00cens\u0103 c\u0103 au fost discu\u0163ii. \u00cen tinere\u0163e eram mai t\u0103cut\u0103, mai t\u00e2rziu \u00cens\u0103 am observat c\u0103, dac\u0103 taci, ceilal\u0163i n-au habar ce ai tu \u00cen minte. Doar \u00cen romane oamenii \u00ce\u0219i citesc g\u00e2ndurile unul la altul, \u00cen via\u0163a adev\u0103rat\u0103, cu c\u00e2t taci, cu at\u00e2t intri \u00cen mai multe \u00cencurc\u0103turi, \u0163ine minte. Dar s\u0103 nu crezi c\u0103 Daniel m-a trimis s\u0103-\u0163i cer ceva, lui dac\u0103 \u00cei dai ceva e bine, dac\u0103 nu \u00cei dai nimic e acela\u0219i lucru. Numai c\u0103 a\u0219 fi vrut s\u0103 \u00cei fac o bucurie, c\u00e2nd al\u0163ii sunt \u00cempin\u0219i, ajuta\u0163i, dopa\u0163i, el s\u0103 intre la facultate, singur, cum a intrat, \u0219i doar dup\u0103 c\u00e2teva luni s\u0103 \u00cel dea afar\u0103?! Ghinion c\u0103 s-a dus tocmai atunci la Complex dup\u0103 un caiet de cursuri \u0219i un prieten tocmai primise un pachet de acas\u0103, altul a adus b\u0103utura, nu pot s\u0103 spun c\u0103 a fost petrecere sau agap\u0103, a fost o prostie! \u0218i a ie\u0219it unul dintre ei pe balcon \u0219i-a c\u0103zut de acolo, ce c\u0103uta pe balcon, asta nu mai \u0219tiu, \u00ce\u0219i c\u0103uta moartea, vezi bine. Mie \u00cens\u0103 mi se pare c\u0103 Domnul i-a dat o pedeaps\u0103 prea mare, s\u0103 fii t\u00e2n\u0103r, s\u0103 te \u00cembe\u0163i o dat\u0103 \u0219i dintr-at\u00e2ta s\u0103 mori \u0219i \u00cen jur, c\u00e2nd te ui\u0163i, at\u00e2\u0163ia tic\u0103lo\u0219i care o duc bine! * \u0218i Daniel n-a scos pe urm\u0103 o vorb\u0103, luni \u0219i luni de zile, iar doctorul mi-a spus: \u2014 Pe c\u00e2t po\u0163i, \u00cencearc\u0103 s\u0103 \u00cei faci o bucurie\u2026 \u0218i-am f\u0103cut memorii peste memorii s\u0103 \u00cel reprimeasc\u0103, doar el n-avea nici o vin\u0103, am insistat, am trimis, am rugat, dar nu am primit nici un r\u0103spuns at\u00e2ta vreme. Eu am zis c\u0103 asta e mai degrab\u0103 de bine, \u00censeamn\u0103 c\u0103 mai e loc de sperat \u0219i iat\u0103 c\u0103 am avut dreptate, cum am totdeauna, numai c\u0103 nu m\u0103 crede nimeni. Iat\u0103 c\u0103 s-a f\u0103cut o excep\u0163ie pentru unul dintre ei, unul, Gimmi, culmea c\u0103 e tocmai \u0103la care a adus b\u0103utura, dar ta-su e mare colonel, cum zicem noi, cu ochi alba\u0219tri, toat\u0103 ziua pe afar\u0103, \u0219i maic\u0103-sa \u0219i ea lucreaz\u0103 tot pe-acolo, e bine c\u0103 s-au descurcat ai lui Gimmi, am zis eu, c\u0103 o s\u0103-i reprimeasc\u0103 \u0219i pe ceilal\u0163i dup\u0103 el \u0219i uite c\u0103 a venit de la Rectorat scrisoarea s\u0103 vin\u0103 s\u0103 se re\u00censcrie\u2026 Numai Buni trebuie s\u0103 fi f\u0103cut asta, de-acolo de unde e, draga de ea, pentru c\u0103 eu sunt convins\u0103 c\u0103 trebuie s\u0103 mai existe \u0219i pentru noi cineva care s\u0103 ne ajute, dac\u0103 nu aici, m\u0103car \u00cen cealalt\u0103 lume\u2026 * It\u2019s so hard to choose. Iar eu tot nu alesesem nimic, eu stam cu spatele la familie, cu fa\u0163a spre cei care ie\u0219eau din vam\u0103. Pe de o parte, vroiam s\u0103 m\u0103 reped m\u0103car acum s\u0103-l \u00centreb: \u2014 Spune, c\u00e2nd ai s\u0103 te \u00centorci? Spune, c\u00e2nd ai s\u0103 vii iar \u00cen \u0163ar\u0103? Spune, c\u00e2nd ai s\u0103 m\u0103 chemi la tine, Dincolo, \u00cen cealalt\u0103 lume? Pe de alta, vroiam s\u0103 ies din aeroport \u0219i s\u0103 plec, \u0219tiind c\u0103 oricum o s\u0103 \u00cel a\u0219tept \u00cen continuare, a\u0219a cum \u00cel a\u0219teptam de c\u00e2nd m\u0103 \u0219tiu. Poate \u00cel a\u0219teptasem at\u00e2t pentru c\u0103 pe el nu-l v\u0103zusem cum se \u00centoarce \u00cen fiecare zi, t\u00e2r\u00e2ndu-\u0219i picioarele, t\u00e2r\u00e2ndu-\u0219i servieta, t\u00e2r\u00e2ndu-se, de la Servici, nervos, istovit, neras, mototolit, autointoxicat de propriile lui dorin\u0163e, neputin\u0163e, invidii, resentimente prelungite. Poate \u00cel a\u0219teptam pentru c\u0103 pe el nu-l v\u0103zusem, nu-l auzisem \u0219u\u0219otind, cap \u00cen cap cu mama, sear\u0103 de sear\u0103, calcul\u00e2ndu-\u0219i banii \u00cemprumuta\u0163i, da\u0163i, lua\u0163i. Lui nu-i z\u0103risem \u00cen ochi panica din zilele c\u00e2nd se \u00centorcea alarmat: \u2014 \u2026M-au chemat la director s\u0103-mi spun\u0103\u2026 \u2014 \u2026M-au chemat la munc\u0103 duminic\u0103\u2026 \u2014 \u2026M-au chemat la munc\u0103 \u0219i salarii\u2026 \u2014 \u2026M-au chemat deoparte s\u0103 \u00cemi spun\u0103 ce se spune despre mine! Mi-au spus c\u0103 se a\u0219teapt\u0103 o unificare, o mare schimbare. * St\u0103team deci cu ochii la cei care f\u0103ceau check-in-ul \u0219i plecau spre vam\u0103 \u0219i cu spatele la familie, dar printre r\u00e2setele de pe banchet\u0103 auzeam mereu fraza care m\u0103 scoate din s\u0103rite: \u2014 Sper c\u0103 Daniel va mo\u0219teni succesul tat\u0103lui s\u0103u la doamne \u0219i domni\u0219oare! \u0218i, f\u0103r\u0103 s\u0103 \u00centorc capul, \u00cei z\u0103ream ochii veseli \u00cen obrazul p\u0103m\u00e2ntiu \u0219i trupul coc\u00e2rjat de durere \u00cen hainele care s-au mototolit \u0219i s-au p\u0103tat imediat ce le-a pus pe el, anihil\u00e2nd pe loc dup\u0103-amiaza c\u00e2nd mama i le-a periat, lustruit, cusut, cur\u0103\u0163at, strecur\u00e2ndu-i \u00cen acela\u0219i timp necontenite bomb\u0103neli \u0219i sfaturi. \u0218i, tot st\u00e2nd mai departe cu spatele la ei, \u00cel puteam vedea cum scoate un pumn \u00centreg de pastille, \u00cenf\u0103\u0219urate atent de mama \u00cen h\u00e2rtiu\u0163e \u0219i amestecate neglijent de el cu firimituri uscate de p\u00e2ine, bilete de tramvai, clame de birou \u0219.a.m.d. \u0218i, \u00cen timp ce le despacheta \u0219i le \u00cenghi\u0163ea cu non\u0219alan\u0163\u0103, cu noduri, arunca o privire nelini\u0219tit\u0103 spre uria\u0219ul ceas electronic \u0219i o alt\u0103 glum\u0103 tandr\u0103, o tachin\u0103rie galant\u0103 veri\u0219oarelor, m\u0103tu\u0219ilor, surorilor, cumnatelor, de pe eterna canapea de vinilin albastru, \u00cen acel fel al lui inimitabil de a face pe grozavul, ironiz\u00e2ndu-se, umilindu-se singur. \u0218i imediat s-a auzit \u0219i glasul de mezzosopran\u0103 al mamei. Pis\u0103loaga Casandra prezenta sfaturi medicale laolalt\u0103 cu buletinul de s\u0103n\u0103tate al so\u0163ului ei, \u00centrerupte de mici am\u0103nunte revelatoare privind obiceiurile familiei noastre \u0219i de prognoze funeste. * \u2014 Ce faci, Cornele? Doar \u0219i un copil \u0219tie c\u0103 nu e voie s\u0103 \u00ce\u0163i iei pastilele f\u0103r\u0103 ap\u0103! Parc\u0103 \u0163ii cu tot dinadinsul s\u0103 \u00ce\u0163i faci singur r\u0103u! Parc\u0103 \u0163ii cu tot dinadinsul s\u0103 pleci pe lumea cealalt\u0103, ca s\u0103 \u00cemi faci mie \u00cen necaz! Ca s\u0103 r\u0103m\u00e2n eu pe cap cu toate! Eu nu spun s\u0103 nu le iei, dac\u0103 te doare stomacul, rinichiul, ficatul, bila, ia-le, dar nu le lua brambura! Ia-le la ora la care trebuie, ia-le din or\u0103 \u00cen or\u0103, din minut \u00cen minut. Oi fi eu s\u0103lbatic\u0103, a\u0219a cum zici, pentru c\u0103 detest medicamentele, dar s\u0103 \u0219tii c\u0103 exist\u0103 o medicin\u0103 alternativ\u0103, exist\u0103 acupunctur\u0103, naturist\u0103, cite\u0219te \u00cen Flac\u0103ra! Cite\u0219te-l pe P\u0103unescu! Altfel, ai s\u0103 vezi \u00centr-o zi ce-o s\u0103 se \u00cent\u00e2mple: au s\u0103 \u0163i se blocheze rinichii! \u0218i el, dintr-odat\u0103 \u00cencremenind: \u2014 Ssssssssst! \u0218i ea, speriat\u0103 de panica din ochii lui umfla\u0163i, dar \u00cen\u0163eleg\u00e2nd pe loc ce \u00censeamn\u0103 asta: ssssssssssst! Pentru c\u0103, de cinci milenii de c\u00e2nd stau \u00cempreun\u0103, s-au rodat, s-au sincronizat, au \u00cenv\u0103\u0163at cel mai bine s\u0103-\u0219i transmit\u0103 alarma: atunci c\u00e2nd unul dintre ei, totdeauna el, se va pl\u00e2nge de hiperaciditate, melen\u0103, ma\u0219ina\u0163ii, mic\u0163iuni, manevre, m\u00e2nc\u0103torii infernale, f\u0103cute pe la spate, infec\u0163ii cu colibacili, \u0219edin\u0163e nesf\u00e2r\u0219ite, coali\u0163ii \u00cendreptate \u00cempotriva lui de indivizi r\u0103uvoitori, g\u0103\u0219ti, grupuri de terori\u0219ti, gangsteri. A\u0219a c\u0103, de obicei nici nu mai e nevoie de vreo vorb\u0103 e suficient un ssssst, un n\u0163\u0163\u0163\u0163\u0163\u0163\u0163\u0163, un hmmmmmmm, un ridicat din umeri, o cut\u0103 pe obrazul lui, tot mai p\u0103m\u00e2ntiu, tot mai cutat. Iar acum ssssssssst! \u00censemna WARNING! Cineva i-a v\u0103zut a\u0219tept\u00e2nd, conduc\u00e2nd pe cineva la aeroport, pe cine? Pe cine ar putea spune c\u0103 a\u0219teapt\u0103, conduce etc. Ceea ce eu niciodat\u0103 nu am s\u0103 accept: s\u0103 \u00cempart cu altcineva durerile de ficat, de colon, de din\u0163i, resentimentele, constipa\u0163ia, umilin\u0163a, diareea, b\u0103tr\u00e2ne\u0163ea. Nu, niciodat\u0103 n-am s\u0103 accept s\u0103 ajung o fiin\u0163\u0103 simbiotic\u0103, a\u0219a cum n-am s\u0103 accept s\u0103 ajung un bo\u0219o. \n", " Ghicitoarea lui Ulise \u2014 \u2026Am, \u00centr-adev\u0103r, rezervele mele fa\u0163\u0103 de scrisorile acestui v\u0103r care au \u00cenceput, la un moment dat, s\u0103 soseasc\u0103 at\u00e2t de des, dup\u0103 ce, decenii \u00centregi, posta\u0219ul nu \u0163i-a adus nimic din \u0163ara ta. Dar el nu are cum s\u0103-mi fie nici antipatic, nici simpatic, de vreme ce nu-l cunosc\u2026 S-ar putea s\u0103 am totu\u0219i ocazia, aici\u2026 Poate o s\u0103 te roage s\u0103 \u00cei trimi\u0163i o invita\u0163ie\u2026 \u2014 De ce trebuie s\u0103 z\u00e2mbe\u0219ti ironic, draga mea? Tocmai fiindc\u0103 e\u0219ti at\u00e2t de suspicioas\u0103, mi-ar pl\u0103cea s\u0103 \u00cel \u00cent\u00e2lne\u0219ti. \u00centr-o asemenea lume f\u0103r\u0103 legi, birocratizat\u0103 la maximum, a\u0219a cum este cea de acolo n-ai idee ce bine poate s\u0103 \u00ce\u0163i prind\u0103 s\u0103 ai l\u00e2ng\u0103 tine pe cineva capabil s\u0103 rezolve infinitele chi\u0163ibu\u0219uri administrative de care te \u00cempiedici la fiecare pas. Victor \u0219tie cum s\u0103-l ia pe fiecare, \u0219tie ce s\u0103-i dea fiec\u0103ruia. \u0218i ai putea s\u0103 m\u0103 crezi c\u00e2nd \u00ce\u0163i spun c\u0103 a intervenit \u00cen toate momentele dificile pentru mine\u2026 \u2014 B\u0103nuiesc c\u0103 n-au fost doar gesturi gratuite\u2026 \u2014 Ei, uite c\u0103 aici te \u00cen\u0219eli! A\u0219 spune chiar c\u0103 eu l-am costat! De\u0219i acolo se tr\u0103ie\u0219te at\u00e2t de prost, el a reu\u0219it s\u0103 se descurce. Este foarte activ, conduce un mic atelier, de stat, fire\u0219te, dar unde este privit ca adev\u0103ratul patron. \u0218i, pentru c\u0103 \u0219tie din instinct cum s\u0103 se poarte cu fiecare, se \u00cen\u0163elege bine cu \u0219efii. Din c\u00e2te mi-a dat s\u0103 \u00cen\u0163eleg, a mai \u0219i fost \u00cenchis pentru unele elud\u0103ri ale legii, \u0219i-a revenit \u00cens\u0103, de fiecare dat\u0103. Postul lui are o anumit\u0103 importan\u0163\u0103 \u00cen or\u0103\u0219elul nostru, dar l-am v\u0103zut c\u0103 se simte ca pe\u0219tele \u00cen ap\u0103 \u0219i \u00cen capital\u0103! Ca s\u0103 \u00cen\u0163elegi c\u0103 nu e un profitor, cum \u00ce\u0163i imaginezi, trebuie s\u0103-\u0163i spun c\u0103 \u00cen nu \u0219tiu c\u00e2te ocazii s-a oferit s\u0103 pl\u0103teasc\u0103 el: \u201eLas\u0103, drag\u0103\u201d, parc\u0103 \u00cel aud, \u201eaici banii mei sunt mai buni dec\u00e2t sunt ai t\u0103i!\u201d. \u0218i, \u00centr-adev\u0103r, de c\u00e2te ori deschidea portofelul, am v\u0103zut c\u0103 era plin. Vocea lui: \u00cenfundat\u0103, joas\u0103, \u00cencerc\u00e2nd s\u0103 conving\u0103, al\u0103turi de mi\u0219c\u0103rile ochilor \u00cencrez\u0103tori, ale m\u00e2inilor cu palmele generos desf\u0103cute, o asisten\u0163\u0103 derutat\u0103, care b\u0103nuie c\u0103 alte motive, ascunse, stau la baza disputei dintre \u201eb\u0103tr\u00e2ni\u201d. \u2014 Cu banii lui, Victor mi-a cump\u0103rat geamantanul, atunci, la plecare. Mi-am amintit acest lucru prea t\u00e2rziu, \u00cen orele c\u00e2nd am a\u0219teptat \u00cen aeroport degeaba. Dar oricum, \u0219tiind c\u0103 plec, cheltuisem tot ce aveam schimbat. A\u0219a c\u0103, \u0219i dac\u0103 mi-a\u0219 fi amintit la vreme, a\u0219 fi avut o re\u0163inere s\u0103 \u00cei fi dat valut\u0103, pentru c\u0103 legea de acolo nu permite a\u0219a ceva. El s-a oferit la un moment dat s\u0103 m\u0103 ajute s\u0103 schimb bani la negru, dac\u0103 am nevoie, dar am preferat schimbul oficial, teribil de dezavantajos, numai ca s\u0103 nu-l t\u00e2r\u0103sc \u00cen cine \u0219tie ce \u00cencurc\u0103turi. Pentru c\u0103 supraveghere trebuie s\u0103 fi existat, chiar dac\u0103 eu nu am sim\u0163it-o. A\u0219a c\u0103 a r\u0103mas nepl\u0103tit geamantanul, iar bietul Victor, cu onestitatea care \u00cel caracterizeaz\u0103, m\u0103 avertizase: \u201eS\u0103 \u0219tii c\u0103 pe drum n-are s\u0103-\u0163i fie comod. \u0218i gol at\u00e2rn\u0103 greu, darmite c\u00e2nd o fi plin! Valiza cu fermoarul rupt o p\u0103strez ca s-o repar. Te a\u0219teapt\u0103 aici s\u0103 te \u00centorci s-o iei\u201d, mi-a spus la plecare. \u2014 Doar nu \u00ce\u0163i trece prin cap s\u0103 te mai \u00centorci acolo! Christa \u00centinde m\u00e2na nervoas\u0103 dup\u0103 port\u0163igaret: alt\u0103 \u0163igar\u0103. \u2014 Nu se mai \u00centoarce dec\u00e2t \u00cempreun\u0103 cu noi! Iar eu voi fi bodyguardulprofesorului! Am de g\u00e2nd s\u0103 iau, \u00cencet-\u00cencet, locul v\u0103rului Victor! strig\u0103 Antonio. \u2014 Nu prea te v\u0103d \u00cen stare! Mai ales c\u00e2nd o s\u0103 vin\u0103 nota de plat\u0103la restaurant! r\u00e2de Giulia. R\u00e2de \u0219i profesorul, Christa z\u00e2mbe\u0219te, dar tortul? \u00centreab\u0103. C\u00e2nd vine tortul? * \u2014 \u2026Banii de acolo au valoare doar \u00cen lumea lor! \u0218i cum bietul Victor, din ce mi-a spus, nu a ie\u0219it niciodat\u0103 din \u0163ara aceea\u2026 \u2014Dup\u0103 \u00cent\u00e2lnirea cu tine \u00cens\u0103, nu-i exclus s\u0103 aib\u0103 ocazia s\u0103 ias\u0103! insist\u0103, strepezit, Christa. \u2014\u0218i ce ar fi r\u0103u \u00cen asta? Dup\u0103 o via\u0163\u0103 de munc\u0103 \u0219i suferin\u0163\u0103, pentru c\u0103 s\u0103 tr\u0103ie\u0219ti acolo \u00censeamn\u0103 s\u0103 suferi de diminea\u0163\u0103 p\u00e2n\u0103 seara, mi-ar pl\u0103cea s\u0103 vad\u0103 \u0219i el alt\u0103 lume. Doar de la aeroport am sim\u0163it c\u0103 \u00cen Victor pot s\u0103 am aceea\u0219i \u00cencredere deplin\u0103 ca \u0219i \u00cen profesorul Stan! Cine crezi c\u0103 ar mai fi fost \u00cen stare s\u0103 fac\u0103 ce a f\u0103cut el pentru un str\u0103in? Pentru c\u0103, s\u0103 fim drep\u0163i: a\u0219a cum i-am sim\u0163it eu pe cei de acolo, a\u0219a trebuie s\u0103 m\u0103 fi sim\u0163it \u0219i ei pe mine. Adic\u0103 tot ca pe un str\u0103in, nu ca pe o rud\u0103! De ce, cu c\u00e2t i-l laud\u0103 mai mult, cu at\u00e2t \u00cei este mai antipatic? Din spiritul de contradic\u0163ie pe care Christei, de mic\u0103, i l-au detectat p\u0103rin\u0163ii? Sau pentru c\u0103 \u00cei aminte\u0219te de patronul \u0219chiop al cofet\u0103riei de pe Hauptstrasse \u0219i de \u00cencerc\u0103rile lui, mereu re\u00cennoite, mereu e\u0219uate de a c\u00e2\u0219tiga bun\u0103voin\u0163a ei \u2013 sora cea mic\u0103, \u0219tears\u0103, dar harnic\u0103 a str\u0103lucitoarei Klara? Pachetele de pr\u0103jituri, invita\u0163iile la cofet\u0103rie\u2026 Cu o str\u00e2mb\u0103tur\u0103 de dezgust, Christa d\u0103 la o parte farfurioara cu tort. Savur\u00e2nd, cu ochii \u00cenchi\u0219i, prima linguri\u0163\u0103, Traian Manu e cu g\u00e2ndul tot la v\u0103rul Victor: cum oare s\u0103 \u00cenving\u0103 rezisten\u0163a Christei? \u2014Dat\u0103 fiind v\u00e2rsta lui, sigur c\u0103 a tr\u0103it sub mai multe st\u0103p\u00e2niri, dar politica nu-l intereseaz\u0103. Asta mi-a declarat-o de la \u00cenceput \u0219i mi-a crescut \u00cencrederea \u00cen el, pentru c\u0103 este un lucru neobi\u0219nuit \u00centr-o asemenea \u0163ar\u0103. Pe el nu-l intereseaz\u0103 dec\u00e2t m\u00e2ncarea, b\u0103utura \u0219i prietenii, asta o spune \u0219i o repet\u0103. \u00cel l\u0103sasem un copilandru. Acum era un munte de om, cu fa\u0163a ro\u0219ie, c\u0103rnoas\u0103, o figur\u0103 rabelaisian\u0103. Ve\u0219nic avea ceva de f\u0103cut, ve\u0219nic era cu o glum\u0103 pe buze \u0219i cu paharul \u00cen m\u00e2n\u0103! De la \u00cenceput, el mi-a spus pe \u0219leau: \u201eDrag\u0103, te rog s\u0103 apelezi la mine ori de c\u00e2te ori ai nevoie de ceva\u201d. Chiar \u0219i for\u0163a lui fizic\u0103 neobi\u0219nuit\u0103 m\u0103 f\u0103cea s\u0103 m\u0103 simt \u00cen siguran\u0163\u0103 l\u00e2ng\u0103 el\u2026 Un om simplu, dar tu \u0219tii p\u0103rerea mea: de multe ori un om simplu valoreaz\u0103 mai mult dec\u00e2t un om cu carte\u2026 \u2014De multe ori? Nu totdeauna? se str\u00e2mb\u0103 Christa. \u2014Tu, cu ironiile tale, fire\u0219te! Este un adev\u0103rat personaj din romanele ruse\u0219ti\u2026 e drept c\u0103 tu nu prea te omori cu ele\u2026 Mie nu-mi place stilul francez de gr\u0103din\u0103rit \u0219i barocul, \u0163ie nu \u00ce\u0163i place Dostoievski. Dar aici nu este vorba despre pl\u0103cut, ci despre util\u2026 E, desigur, rolul gazdei s\u0103 modereze astfel de momente, \u00cen care discu\u0163ia se \u00centoarce mereu \u00cen acela\u0219i loc, o disput\u0103 \u00centre profesor \u0219i so\u0163ia lui care sigur \u0163ine de altceva dec\u00e2t de acest personaj, total neinteresant. \u0218i Antonio o face \u00cen stilul s\u0103u obi\u0219nuit, care evit\u0103 sentimentele; sau nu are acces la ele. De fapt care au fost deosebirile \u00centre lumea noastr\u0103 \u0219i lumea din acea partecare l-au izbit \u00cen primul r\u00e2nd? \u00cel \u00centreab\u0103 pe Traian Manu. * Stratul catifelat de moloz \u0219i praf de pe frunza decolorat\u0103, zidurile cenu\u0219ii, cu d\u00e2re \u0219i mai cenu\u0219ii de ploi, verdea\u0163a alburie, p\u00e2nza ro\u0219ie, at\u00e2rn\u00e2nd moale, \u00cencremenit\u0103 pe zidul striat cenu\u0219iu de poluare \u0219i ploi. \u2014\u2026Exist\u0103 \u0219i o alt\u0103 ambian\u0163\u0103 sonor\u0103, altfel de zgomote\u2026 Pentru c\u0103 \u0219i lini\u0219tea de acolo e alta. De\u0219i parc\u0103 tot timpul \u0163iuia, parc\u0103 tot timpul \u0163\u00e2r\u00e2ia ceva\u2026 Surprinde mimica persiflant\u0103 a Christei \u0219i \u00cei opre\u0219te prompt replica, z\u00e2mbind bonom-curtenitor: \u2014 \u0218tiu, draga mea, \u0219tiu ce vrei s\u0103 spui: c\u0103 \u0163iuitul acela continuu trebuie s\u0103 fi venit de la oscila\u0163iile mele de tensiune! Poate! Vezi c\u0103 nu vreau s\u0103 te contrazic cu orice pre\u0163! Dar \u0219ocul esen\u0163ial acolo \u0163i-l dau culorile, este o diferen\u0163\u0103 flagrant\u0103 de culori, de cum intri acolo. \u0218i nu mi-am dat seama de lucrul acesta dec\u00e2t dup\u0103 \u00centoarcerea mea aici, de\u0219i probabil, de \u00cenregistrat, atunci l-am \u00cenregistrat. Abia aici \u00cens\u0103 m-am dumirit c\u0103 impresia de alt\u0103 lume, de altceva pe care o ai \u00cenainte de a apuca s\u0103 vezi cu adev\u0103rat ceva \u0163i-o dau culorile. \u0218i nu m\u0103 refer \u00cen primul r\u00e2nd la hainele celor de-acolo, la felul trist \u0219i caraghios cum erau \u00cembr\u0103ca\u0163i\u2026 M\u0103 refer la un univers \u00cen culori \u0219terse \u0219i \u00centunecate, ca un film alb/negru\u2026 Sosind la cap\u0103tul de dincolo al apelor, la poporul cimerian, pururi \u00cenvelit \u00cen cea\u0163\u0103 \u0219i \u00centuneric \u0219i pe care \u00cen veci nu-l vede soarele\u2026 * Fe\u0163ele lor neclintite de tineri bine-crescu\u0163i: ca \u0219i c\u00e2nd glasul lui, dintr-odat\u0103 patetic, \u0219i sunetele ciudate ale acestei limbi de mult moarte nu \u00cei \u00cendeamn\u0103 \u00cen nici un fel s\u0103 r\u00e2d\u0103. El se scuz\u0103, r\u00e2z\u00e2nd: \u2014 Odiseea, tot ea! La lucrarea, foarte exigent\u0103, de an, de la seminarul teologic, mi-am ales s\u0103 refac traseul c\u0103l\u0103toriei \u00cen lumea de dincolo pe baza informa\u0163iilor existente \u00cen literatura greac\u0103, lectura de baz\u0103 fiind Odiseea\u2026 \u2014 Dar cum de a\u0163i fost atras la v\u00e2rsta aceea de o asemenea tem\u0103, domnule profesor? Traian Manu \u0219ov\u0103ie cu privirea \u00cen privirea ascu\u0163it\u0103 a Giuliei p\u00e2n\u0103 c\u00e2nd, brusc, \u00ce\u0219i d\u0103 seama c\u0103 a \u0219ov\u0103it prea mult \u0219i renun\u0163\u0103. Ochii lui, privind spre ceilal\u0163i ochi, \u00centreb\u0103tori. \u2014 \u2026Da, asta e o \u00centrebare, dar nu mi-am pus-o p\u00e2n\u0103 acum. Trebuie s\u0103 fi fost curiozitatea morbid\u0103 a adolescen\u0163ei, cea b\u00e2ntuit\u0103 de ideea sinuciderii \u0219i de tot soiul de \u00centreb\u0103ri definitive, care s\u0103 m\u0103 fi \u00cempins s\u0103 caut peregrinarea spre t\u0103r\u00e2mul lui Hades. Dar s\u0103r\u0103cia relat\u0103rilor despre t\u0103r\u00e2mul subp\u0103m\u00e2ntean avea s\u0103 m\u0103 dezam\u0103geasc\u0103. \u0218i ce promi\u0163\u0103tor \u00cencepe! Sunt versuri care \u00cemi revin \u00cen minte \u00cen cele mai nea\u0219teptate momente \u0219i uneori f\u0103r\u0103 nici o leg\u0103tur\u0103 cu ce e \u00cen jur, de pild\u0103: mai e ceva mai greu s\u0103 faci, s\u0103rmane?/ cum ai putut s\u0103 vii tu pe t\u0103r\u00e2mul lui Pluton/ unde-\u0219i au l\u0103ca\u0219ul mor\u0163ii, bicisnicele umbre? A\u0219a \u00cencepe relatarea c\u0103l\u0103toriei, dar continu\u0103 cu povestea lui Tyro, a Alcmenei, a Ifimediei, pove\u0219ti ale vie\u0163ii, de fapt. Nici un detaliu concret despre regatul Proserpinei\u2026 Lumea umbrelor, lumea de dincolo, nu poate fi nici \u00cen\u0163eleas\u0103, nici povestit\u0103\u2026 Cum de am ajuns \u00cens\u0103 aici? Lic\u0103rul din ce \u00cen ce mai panicat al pupilei. Nu m\u0103 l\u0103sa\u0163i aici s\u0103 m\u0103 afund \u00cen nisipurile mi\u0219c\u0103toare, \u00centinde\u0163i-mi o m\u00e2n\u0103 de ajutor! Nu vede\u0163i cum m\u0103 cufund p\u00e2n\u0103 la genunchi, p\u00e2n\u0103 la br\u00e2u? Arunca\u0163i-mi o fr\u00e2nghie! Acum, acum apa \u00cemi ajunge p\u00e2n\u0103 la gur\u0103! Acum, acum nisipul are s\u0103 \u00cemi astupe ochii! R\u0103t\u0103cesc de at\u00e2ta timp prin \u00centuneric \u0219i nu mai \u0219tiu cum s\u0103 m\u0103 \u00centorc! Tu, draga mea, nu se poate s\u0103 m\u0103 la\u0219i, lumineaz\u0103 tu h\u0103\u0163i\u0219urile \u00cen care m-am pierdut. \u2014 Giulia te-a \u00centrebat de ce \u0163i-ai ales la adolescen\u0163\u0103 o tem\u0103 morbid\u0103, spune calm Christa, \u00centinz\u00e2nd m\u00e2na dup\u0103 o portocal\u0103. \u0218i dac\u0103 mai are \u0219i altceva s\u0103 te \u00centrebe, ea sau Antonio, ar fi bine s\u0103 se gr\u0103beasc\u0103 pentru c\u0103 de-acum \u00cenainte ar trebui s\u0103 ne uit\u0103m la ceas \u0219i s\u0103 plec\u0103m la hotel\u2026 Ziua de m\u00e2ine se anun\u0163\u0103 lung\u0103 \u0219i tu e\u0219ti evident istovit. De\u0219i, dac\u0103 m\u0103 g\u00e2ndesc la stresul prin care ai trecut \u0219i la oboseala pe care ai acumulat-o, a\u0219 zice c\u0103 ai rezistat foarte bine\u2026 * \u2014Ne-a\u0163i povestit \u00centoarcerea, domnule profesor! Dar sosirea?! Tot at\u00e2t de dramatic\u0103? O not\u0103 de ironie s-a strecurat \u0219i \u00cen vocea asistentului, dar profesorul n-a sesizat-o, crede Christa. Sau a ales s\u0103 nu o bage \u00cen seam\u0103, crede Giulia, care, ca \u0219i alt\u0103dat\u0103, ca \u0219i \u00cen multe alte d\u0103\u0163i viitoare, se simte \u00cemp\u0103r\u0163it\u0103 \u00centre dorin\u0163a de a-i fi fidel\u0103 \u00centru totul so\u0163ului ei \u0219i mintea ei vie, care \u00cei spune altceva. \u2014Sosirea?! De\u0219i eram evident a\u0219teptat \u2013 sau poate chiar din acest motiv \u2013, sosirea mea acolo a fost \u0219i ea dificil\u0103. G\u00e2ndi\u0163i-v\u0103, doar, c\u0103 din prima clip\u0103 c\u00e2nd am intrat \u00cen aeroport mi-au defilat prin fa\u0163\u0103 fel de fel de figuri \u2013 toate \u00cen mod egal de necunoscute. Eu \u00cens\u0103 ar fi trebuit s\u0103 recunosc \u00cen fiecare dintre ele pe c\u00e2te cineva. Teoretic, erau fiii, fiicele, nepo\u0163ii, str\u0103nepo\u0163ii fiin\u0163elor care \u00cemi fuseser\u0103 apropiate \u00cen prima parte a vie\u0163ii mele. Sau poate mai exact ar fi s\u0103 spun \u201e\u00cen prima mea via\u0163\u0103\u201d. Majoritatea celor care m\u0103 a\u0219teptau erau n\u0103scu\u0163i sau crescuser\u0103 dup\u0103 plecarea mea. Trebuia deci, c\u00e2t mai repede posibil, s\u0103 \u0163in minte fiecare nume, \u00cempreun\u0103 cu chipul \u0219i povestea lui. \u0218i memoria mea care func\u0163ioneaz\u0103 tot mai prost de la o vreme\u2026 \u2014Nu v\u0103 sup\u0103ra\u0163i c\u0103 v\u0103 \u00centrerup, dar\u2026 Totu\u0219i\u2026 De ce a\u0163i folosit cuv\u00e2ntul teoretic, domnule profesor? \u201eTeoretic, erau fiii, fiicele, nepo\u0163ii, str\u0103nepo\u0163ii...\u201d Doar ea putea pune aceast\u0103 \u00centrebare cu aceast\u0103 voce clar\u0103, catifelat\u0103, aparent \u0219ov\u0103itoare. Doar mintea rapid\u0103, exact\u0103 a proaspetei mirese putea prinde ceea ce \u00cen mintea b\u0103tr\u00e2nului ei profesor r\u0103m\u00e2ne \u00cenc\u0103 \u00cenf\u0103\u0219urat \u00centr-un halou de cea\u0163\u0103. \u2014Nota maxim\u0103 pentru perspicacitate, draga mea! Poate o s\u0103 vi se par\u0103 o simpl\u0103 fantezie, dar \u0219tiu c\u0103 atunci, \u00cen clipa aceea, mi-a trecut prin minte prima oar\u0103 un g\u00e2nd care mi-a tot revenit\u2026 Oare cine sunt to\u0163i ace\u0219ti oameni? m-am \u00centrebat. Cu cine stau eu, de fapt, de vorb\u0103? Sunt oare chiar urma\u0219ii celor care mi-au fost c\u00e2ndva apropia\u0163i \u2013 la fel de apropia\u0163i cum mi-a\u0163i devenit voi? Sau sunt doar ni\u0219te str\u0103ini, preg\u0103ti\u0163i s\u0103 joace acest rol? Ochii lui, plimb\u00e2ndu-se \u00centreb\u0103tori, de la una la alta, pe fe\u0163ele tinere care \u00cel \u00cenconjoar\u0103. E t\u0103cerea unor tineri bine educa\u0163i, politico\u0219i, \u00cen fa\u0163a profesorului temut-iubit, \u00centr-o patriarhal\u0103 sal\u0103 de clas\u0103? Sau e t\u0103cerea unor adolescen\u0163i care jinduiesc p\u0103m\u00e2ntul s\u0103lbatic unde \u00cencol\u0163e\u0219te aventura? * \u2014Ooo, ce roman poli\u0163ist ai \u00cenceput! \u0218i tocmai acum, c\u00e2nd ne preg\u0103tim de plecare! Vocea Christei: bl\u00e2nd\u0103, prevenitoare la \u00cenceput, pe urm\u0103 tot mai \u00cenalt\u0103, ca o lam\u0103 flexibil\u0103 a unui cu\u0163it de calitate, pe care \u00cel \u0163ii \u00cendoit \u00cen m\u00e2n\u0103 \u0219i \u00cei dai, \u00cencet-\u00cencet, drumul. \u2014 Dar nu v\u0103 l\u0103s\u0103m s\u0103 pleca\u0163i p\u00e2n\u0103 nu ne termina\u0163i povestea sosirii! insist\u0103 Antonio cu aceea\u0219i und\u0103 de ironie \u00cen glas care o face pe Giulia s\u0103 se simt\u0103 jenat\u0103. Cel mai dificil moment a fost a\u0219adar atunci c\u00e2nd v-a\u0163i \u00cent\u00e2lnit rudele\u2026 sau a\u0219a-zisele rude? \u2014 Nu, categoric nu! Acela a fost momentul derutant. Dar momentul cel mai nepl\u0103cut a fost la vam\u0103. St\u0103team, din ce \u00cen ce mai obosit, din ce \u00cen ce mai nervos, \u0219i a\u0219teptam s\u0103 \u00cemi vin\u0103 r\u00e2ndul la control. Acolo s\u0103 vede\u0163i control, dragii mei, pentru c\u0103 cite\u0219ti \u00cen privirile poli\u0163i\u0219tilor, \u00cenainte s\u0103 \u00ce\u0163i deschid\u0103 geamantanul, c\u0103 e\u0219ti un infractor: decizia e luat\u0103, condamnarea f\u0103cut\u0103, vor g\u0103si ei \u0219i probele! St\u0103team deci la coad\u0103 \u0219i dura, \u0219i dura! A fost prima, dar nu singura dat\u0103 c\u00e2nd, draga mea, \u0163i-am dat dreptate, pentru c\u0103 ai fost contra acestei c\u0103l\u0103torii\u2026 O adev\u0103rat\u0103 Callypso! A\u0219adar, vrei acum s\u0103 pleci acas\u0103, \u00cen \u0163ara ta? Mergi cu bine! De-ai \u0219ti tu \u00cens\u0103 c\u00e2t ai s\u0103 mai suferi... E drept, dura at\u00e2t \u0219i pentru c\u0103 din geamantanele celor de dinaintea mea ie\u0219eau c\u0103ciuli de blan\u0103, \u00cen plin\u0103 var\u0103, p\u0103turi, casetofoane, pachete de cafea \u0219i \u0163ig\u0103ri Kent. Numai \u0219i numai Kent par s\u0103 fumeze oamenii cu ceva stare din \u0163ara aceea, mi-e greu s\u0103 v\u0103 explic de ce\u2026 Geamantane burdu\u0219ite, oameni transpira\u0163i, poli\u0163i\u0219ti crun\u0163i, cu figuri de b\u0103t\u0103u\u0219i, \u00cenjur\u0103turi cum nu-mi aminteam s\u0103 fi existat alt\u0103dat\u0103 \u00cen aceast\u0103 limb\u0103\u2026 \u00cenjur\u0103turile \u00cencepeau, fire\u0219te, dup\u0103 ce c\u0103l\u0103torul pleca de acolo cu valiza deschis\u0103, cu s\u0103punuri \u0219i spray-uri \u0219i \u0163ig\u0103ri curg\u00e2nd din ghemotoacele de lenjerie. Am \u00cen\u0163eles pe urm\u0103 c\u0103 se \u00centorceau cei care lucraser\u0103 cu contracte \u00cen \u0163\u0103rile arabe \u0219i controlul era menit s\u0103-i determine s\u0103 le lase vame\u0219ilor o \u0219pag\u0103 c\u00e2t mai mare\u2026 Fire\u0219te c\u0103 acela ce \u00cemi va explica pe urm\u0103 aceste lucruri va fi tot v\u0103rul Victor. Dar deocamdat\u0103 eram sc\u00e2rbit \u0219i obosit. Din fericire, tocmai atunci a ap\u0103rut, ca un \u00cenger salvator, Alexandru, fostul meu coleg de studii, director de Institut, academician, deputat \u00cen Marea Adunare Na\u0163ional\u0103 \u0219i \u00cenc\u0103 alte \u00cenalte func\u0163ii. Controlorii, vame\u0219ii au dus cu respect m\u00e2na la chipiu \u0219i \u00centr-o secund\u0103 a\u0219teptarea mea a luat sf\u00e2r\u0219it. Profesorul Stan nu a rostit atunci dec\u00e2t vorbele de circumstan\u0163\u0103: c\u0103 se bucur\u0103 de revedere, c\u0103 a\u0219teapt\u0103 cu interes s\u0103 m\u0103 aud\u0103 la conferin\u0163\u0103\u2026 * Christa r\u00e2de. \u2014A\u0219teapt\u0103 cu interes \u0219i s\u0103 te revad\u0103 \u0219i aici\u2026 Sunt aproape sigur\u0103 c\u0103 ai s\u0103 prime\u0219ti c\u00e2t de cur\u00e2nd un telefon: tocmai a sosit \u0219i vrea s\u0103 te vad\u0103. Poate po\u0163i s\u0103-l aju\u0163i cu o recomandare pentru el \u0219i pentru pe fiica lui, pe care s-o introduci\u2026 Christa r\u00e2de, Traian, nu. Tinerii sur\u00e2d, nedumeri\u0163i. El nu r\u00e2de pentru c\u0103 nu-l amuz\u0103 dec\u00e2t setul lui de glume didactice? Nu r\u00e2de pentru c\u0103 are sim\u0163ul umorului educat pentru alt tip de umor? Glumele ei vor r\u0103m\u00e2ne pentru el glumele unei limbi str\u0103ine. \u0218i dup\u0103 at\u00e2\u0163ia ani de via\u0163\u0103 comun\u0103, \u00cenc\u0103 i se \u00cent\u00e2mpl\u0103 s\u0103 nu disting\u0103 bine cum sun\u0103 glasul ei: serios sau a glum\u0103? Dar el continu\u0103 s\u0103 explice. \u2014\u00centr-adev\u0103r, ultima oar\u0103 c\u00e2nd ne-am v\u0103zut, profesorul Stan mi-a sugerat c-o s\u0103 m\u0103 caute aici, c\u00e2t de cur\u00e2nd. Insistase s\u0103 \u00cei fac o vizit\u0103 la Institut, \u00cenainte de plecarea lui, la Moscova sau Var\u0219ovia. A fost o simpl\u0103 formalitate, a durat un sfert de or\u0103, a ie\u0219it din biroul lui \u0219i m-a condus p\u00e2n\u0103 afar\u0103, unde m\u0103 a\u0219tepta ma\u0219ina. Fire\u0219te, protocolul nu-i dicta a\u0219a ceva, dar mi-a f\u0103cut un semn explicit c\u0103 este ascultat, ar\u0103ta spre tavan, spre telefon, iar eu \u00cenv\u0103\u0163asem deja limbajul lor conspirativ, de toate zilele. \u0218i, afar\u0103, la desp\u0103r\u0163ire, mi-a recitat din Odiseea, \u00ce\u0219i amintise, din tinere\u0163ea noastr\u0103 comun\u0103, c\u0103 este cartea mea favorit\u0103. V\u0103 spun versul \u00cen traducere, ca s\u0103 \u00cen\u0163elege\u0163i de ce l-am comp\u0103timit din toat\u0103 inima c\u00e2nd mi-a l-a\u0219optit: Mai bine-a\u0219 vrea s\u0103 fiu argat la \u0163ar\u0103/ la un s\u0103rac cu prea pu\u0163in\u0103 avere/ dec\u00e2t aici \u00cen iad s\u0103 fiu mai mare\u2026 \u2014 O, la-la! Ca \u0219i c\u00e2nd ar fi fost pus cu de-a sila \u00cen \u00cenaltele lui func\u0163ii! \u00cen fapt, dac\u0103 am \u00cen\u0163eles bine, el a f\u0103cut o mare carier\u0103 politic\u0103, fiind vorba de un om c\u00e2t se poate de abil. Func\u0163iile administrative sunt foarte impozante, dar lucr\u0103rile lui, chiar tu ai spus, reiau ce a f\u0103cut \u00cen tinere\u0163e, lucruri de mult dep\u0103\u0219ite \u00cen profesiunea noastr\u0103. Pentru c\u0103 i-ai acordat prietenia ta, \u00ce\u0163i pare r\u0103u c\u0103 el s-a irosit \u00cen via\u0163a public\u0103 \u0219i nu va mai l\u0103sa nimic serios \u00cen urm\u0103\u2026 Dar eu m\u0103 \u00cendoiesc c\u0103 acesta a fost scopul lui \u00cen via\u0163\u0103. A\u0163i fost colegi, sunte\u0163i prieteni, dar nu sem\u0103na\u0163i deloc\u2026 \u0218i s\u0103 nu crezi c\u0103 spun asta pentru c\u0103 \u00cei port pic\u0103 pentru aceast\u0103 c\u0103l\u0103torie\u2026 Argumenta\u0163ia Christei este cu at\u00e2t mai conving\u0103toare cu c\u00e2t vocea ei, casant\u0103 la \u00cenceput, s-a tot catifelat pe m\u0103sur\u0103 ce vorbea. La sf\u00e2r\u0219it \u0219i-a v\u00e2r\u00e2t \u00cen po\u0219et\u0103 bricheta \u0219i pachetul de \u0163ig\u0103ri, \u0219i-a pus ochelarii \u0219i s-a uitat la ceasul at\u00e2rnat cu un l\u0103n\u0163i\u0219or la g\u00e2t. Dar so\u0163ul ei \u00cenc\u0103 mai are ceva de spus: \u2014 C\u00e2nd ocupi func\u0163ii importante cum ocup\u0103 el, \u00centr-un stat ca acela, sigur c\u0103 pl\u0103te\u0219ti un anumit pre\u0163. \u00cen primul r\u00e2nd nu mai ai timp s\u0103 te dedici cu adev\u0103rat studiului, cercet\u0103rii. Dar profesorul Stan a p\u0103strat un respect fa\u0163\u0103 de valorile profesiunii noastre. Eram \u0219i eu la \u00cenceput suspicios c\u00e2nd am primit de la el o telegram\u0103, aviz\u00e2ndu-m\u0103 c\u0103 vrea s\u0103 viziteze Centrul nostru European, despre care citise \u00cen reviste de specialitate. Nu-l puteam refuza, dar mi-am luat m\u0103suri de precau\u0163ie de care acum m\u0103 cam jenez\u2026 Chiar l-am rugat pe Marco, asistentul meu de-atunci, l-a\u0163i cunoscut, care a plecat la bursa \u00cen America, predecesorul t\u0103u, drag\u0103 Antonio, s\u0103 nu ne lase singuri\u2026 \u0219i, pentru c\u0103 Marco era de fa\u0163\u0103, obligatoriu s-a vorbit italiene\u0219te tot timpul. Profesorul Stan este un excelent poliglot, nu a fost deranjat de acest fapt. Dar era un mod de a marca distan\u0163a dintre noi de care acum m\u0103 jenez, o precau\u0163ie exagerat\u0103, pentru c\u0103 \u00cen timpul \u0219ederii mele acolo l-am sim\u0163it, tot timpul, atent \u0219i devotat ca un frate. Simte suspiciunea din cele dou\u0103 perechi de ochi, inutil aten\u0163i, pentru c\u0103 sunt lucruri pe care chiar tinere\u0163ea lor ambi\u0163ioas\u0103 \u00cei \u00cempiedic\u0103 s\u0103 le \u00cen\u0163eleag\u0103. \u0218i Christa, care suprapune propriile amintiri imaginii locului de unde vine el! \u0218i el, care tot insist\u0103. \u2014 \u2026Spuneai, Antonio, c\u0103 ne mai a\u0219teapt\u0103 o \u0219ampanie Martini? Atunci, s\u0103 \u00cemi preg\u0103tesc \u0219i eu toastul! \n", " tc \"Capitolul 36\"Nausicaa \u00cen alt\u0103 ipostaz\u0103tc \"NAUSICAA \u00ceN DOU\u00ce IPOSTAZE\" \nAplaud\u0103. O dat\u0103, de dou\u0103 ori, de trei ori. Ajunge. Arunc\u0103 o privire ner\u0103bd\u0103toare spre ie\u0219ire, dar \u00cen dreptul draperiilor vi\u0219inii sunt doar plasatoarele; nici un spectator nu s-a mi\u0219cat de pe locul lui. Se uit\u0103 cu coada ochiului la profilul Christei \u2013 regulat, sever chiar \u0219i acum, c\u00e2nd pare transportat\u0103 de muzic\u0103. P\u0103rul tuns drept, sub linia urechii, tenul nefardat, riduri \u00cen col\u0163ul ochilor \u0219i al buzelor peste care a \u00centins, gr\u0103bit\u0103, un ruj palid. Sala continu\u0103 s\u0103 aplaude, re\u00cencepe s\u0103 aplaude \u0219i el, \u00cempins de entuziasmul Christei, care repet\u0103 entuziasmul s\u0103lii. Ea s-a ridicat \u0219i aplaud\u0103 \u00cen picioare. El a r\u0103mas a\u0219ezat. Bate din palme, lent, \u00cen contratimp, \u0219i arunc\u0103 priviri piezi\u0219e spre ceasul de la m\u00e2n\u0103. \u2014\u2026A \u0163inut prea mult? \u0219uier\u0103 Christa. Se uit\u0103 la el de sus \u00cen jos, aplaud\u00e2nd mai departe. \u2014\u2026M\u0103 g\u00e2ndesc la tine, care mai ai at\u00e2t de condus, \u0219opte\u0219te el, a scuz\u0103. Chipul nemi\u0219cat al Christei nu arat\u0103 prin nimic c\u0103 l-ar fi auzit. \u00ce\u0219i aude zgomotul palmelor, slab, netopit \u00cen aplauzele ritmice. Nu-i place exhibi\u0163ionismul entuziasmului \u2013 aplaudatul \u00cen picioare \u2013, dar trebuie s\u0103 cedeze. Se ridic\u0103, \u0219i el, \u00cempreun\u0103 cu ultimii spectatori reticen\u0163i. \u2014La tine m-am g\u00e2ndit\u2026 c\u0103 mai ai de condus \u00cen seara asta, repet\u0103. Christa \u00cei r\u0103spunde cu un z\u00e2mbet absent. Nici un semn c\u0103 ar avea inten\u0163ia s\u0103 plece mai devreme. Sunt \u00cengloba\u0163i am\u00e2ndoi \u00cen delirul cuviincios al s\u0103lii\u2013 oameni de o bun\u0103 condi\u0163ie, mul\u0163i v\u00e2rstnici. Nici un bravo, nici un bis, nici un zgomot de dezordine omeneasc\u0103 \u2013 b\u0103t\u0103i din picioare, strig\u0103te, scaune \u00cempinse. Doar vibra\u0163ia recunosc\u0103toare de simpatie pe care o dilat\u0103 ritmul surdinizat al b\u0103t\u0103ilor de palme, exhibi\u0163ia unui evanescent sentiment de solidaritate sub lumini, sub arabescurile aurii ale tavanului. \u2014\u2026M\u0103 g\u00e2ndesc la drumul care ne a\u0219teapt\u0103, st\u0103ruie Traian. Un singur zgomot de scaun lovit: al lui. A \u00cencercat s\u0103 se \u00cendep\u0103rteze de planturoasa statuie a Dianei, ca s\u0103 o vad\u0103 mai bine pe solist\u0103: rusoaica Mullova. Z\u00e2mbetul satisf\u0103cut al Christei: \u0219tiuse dinainte c\u0103 are s\u0103 se loveasc\u0103 de scaun. \u00cei presimte mi\u0219c\u0103rile, vorbele, gesturile, enerv\u0103rile, st\u0103 la p\u00e2nd\u0103, \u00cenainte ca el s\u0103 le schi\u0163eze. \u00cencearc\u0103 s\u0103 intervin\u0103, s\u0103-i sugereze altele. Iluzia c\u0103 ne-am cunoa\u0219te, dac\u0103 st\u0103m al\u0103turi. * El o prive\u0219te acum pe violonista care se \u00cenclin\u0103: firesc, gra\u0163ios, distant. De la cine mai putea s\u0103 \u00cenve\u0163e acolo, \u00cen leag\u0103nul revolu\u0163iilor, cum se face o reveren\u0163\u0103? S\u0103 mai existe o sor\u0103 a unei bunici-str\u0103bunici care s\u0103-i fi descris protocolul de la curtea Marelui Duce \u00cen timp ce apa mai urc\u0103 o jum\u0103tate de centimetru \u00cen subsolul igrasios, inund\u00e2nd scaunele delabrate ale salonului Aubusson? S\u0103 mai fi reu\u0219it s\u0103 p\u0103streze nev\u00e2ndut\u0103 o vioar\u0103, un violoncel \u00centr-un col\u0163 al holului comun din apartamentul mirosind a varz\u0103 \u00cen care membrii celor patru familii care \u00cel \u00cempart se combin\u0103 mereu pentru o nou\u0103 ceart\u0103, tinz\u00e2nd s\u0103 epuizeze toate variantele posibile pentru num\u0103rul dat de termeni? La patru, la \u0219ase, la opt genera\u0163ii de la cataclismul Marii Revolu\u0163ii din Octombrie \u2013 c\u00e2te genera\u0163ii trebuie s\u0103 piar\u0103 \u00cen fric\u0103 \u0219i s\u0103r\u0103cie p\u00e2n\u0103 s\u0103 ajungi la Mullova? Pentru c\u0103 uite-o, ce incredibil a c\u00e2ntat. \u0218i c\u00e2t de \u00cenduio\u0219\u0103tor de t\u00e2n\u0103r\u0103 arat\u0103. V\u00e2rsta etern\u0103 a eternei Ana Maria\u2026 Iar\u0103\u0219i ritmul mecanic al aplauzelor la care particip\u0103, jen\u00e2ndu-se, ca de o copil\u0103rie. De ce? Neobi\u0219nuin\u0163a: el nu are niciodat\u0103 timp de pierdut cu a\u0219a ceva. El nu \u0219i-a putut permite s\u0103 piard\u0103 timpul niciodat\u0103. El nu a mers de bun\u0103voie dec\u00e2t la concertele Anei Maria. * Christa s-a oprit \u0219i ea din aplaudat. Tot trage de l\u0103n\u0163i\u0219orul de la g\u00e2t: \u00cencearc\u0103 s\u0103 descifreze ecranul ceasului, mijindu-\u0219i ochii, neputincioas\u0103. Nu vrea s\u0103-\u0219i pun\u0103, \u00cen acest moment, ochelarii. \u2014 \u2026Nu plec\u0103m \u00cenainte ca s\u0103 biseze? \u00cel \u00centreab\u0103. Ve\u0219nicul lui contratimp cu Christa. S-ar p\u0103rea c\u0103 \u00cen fine l-a auzit \u0219i, brusc, este de acord s\u0103 plece. Acum. Sau e rapiditatea reac\u0163iei ei atunci c\u00e2nd privirea lui \u00cent\u00e2rzie pe o f\u0103ptur\u0103 t\u00e2n\u0103r\u0103? \u2014\u2026De ce s\u0103 plec\u0103m noi primii? se mir\u0103 el. Evident c\u0103 n-are s\u0103 mai biseze. Bun\u0103-credin\u0163\u0103, fairplay, egoism, duio\u0219ie fa\u0163\u0103 de copii, animale, f\u0103pturi neputincioase, respect fa\u0163\u0103 de adev\u0103r, tradi\u0163ie \u0219i ceremonialul acceptat \u2013 iat\u0103 ce i s-a transplantat lui aici, \u00cen fiecare din ultimii lui patruzeci de ani. Iat\u0103 ce crede c\u0103 recunoa\u0219te \u00cen acest public copt \u0219i rezervat, st\u0103p\u00e2nit de un cuviincios delir. Dar violonista Mullova? Rochia, \u0219ocant de simpl\u0103, \u00cei \u00cembrac\u0103 firesc trupul sub\u0163ire. Gust imecabil, educat de cine? La fel de sobr\u0103 agrafa care \u00cei str\u00e2nge impecabil p\u0103rul ar\u0103miu; fard discret pe ochii oblici, pe pome\u0163ii la\u0163i. Antrenat\u0103 s\u0103 c\u00e2nte impecabil, s\u0103 alerge impecabil, s\u0103 sar\u0103 impecabil, s\u0103 mul\u0163umeasc\u0103 impecabil. S\u0103 cucereasc\u0103 s\u0103li dup\u0103 s\u0103li de public din aceast\u0103 parte a lumii unde tancurile cu stea ro\u0219ie nu au ajuns \u00cenc\u0103, unde imperiul \u00centr-o singur\u0103 culoare \u2013 atotputernicul gri \u2013 nu st\u0103p\u00e2ne\u0219te \u00cenc\u0103. S\u0103 nu se lase furat de farmecul Mullovei, un soldat dresat s\u0103 nu piard\u0103 nimic. Nic\u0103ieri. Niciodat\u0103. \u0218i mai ales acele teritorii nefericite, acea \u0163ar\u0103 care a fost a noastr\u0103 \u0219i nu mai e a nim\u0103nui, pe care o detesta prea intens Cioran. Nu, este un g\u00e2nd ur\u00e2t. Mullova este Ana Maria \u0219i-at\u00e2t. M\u0103car aici nu, m\u0103car arta s-o tragem din fa\u0163a tancurilor \u0219i a resentimentelor noastre. Las\u0103. * Aplauzele au \u00cenceput s\u0103 sl\u0103beasc\u0103, dar pe fe\u0163ele din jur se vede acela\u0219i entuziasm perseverent. M\u00e2inile din jur sunt antrenate \u00cen aceea\u0219i mi\u0219care f\u0103r\u0103 oprire. Dar \u0219tiu to\u0163i c\u0103 sunt ultimele reveren\u0163e reciproce: ale cuviinciosului public meloman, ale violonistei, ale pianistului. \u2014 \u2026parc\u0103 adineaori te gr\u0103beai, \u0219opte\u0219te Christa. Reac\u0163ia lui derutant\u0103, a\u0219a cum, de altfel, ea o \u0219i a\u0219teapt\u0103. S\u0103 d\u0103r\u00e2me un scaun atunci c\u00e2nd e o lini\u0219te des\u0103v\u00e2r\u0219it\u0103. S\u0103 vrea s\u0103 plece \u00cen toiul aplauzelor \u0219i s\u0103 nu vrea atunci c\u00e2nd lumea se preg\u0103te\u0219te s\u0103 plece. Evident, mintea lui e \u00cenc\u0103 la c\u0103l\u0103toria lui inutil\u0103 \u00cen acel\u0163inut s\u0103lbatic unde ea nu a avut nici un chef s\u0103-l acompanieze. \u00cen schimb, a f\u0103cut bine c\u0103 l-a convins s\u0103 mearg\u0103 la acest concert\u2026 Sonate f\u00fcr Klavier und Violine No. 1 G-dur op. 78 von Johannes Brahms Vivace ma non troppo Adagio Allegro\u2026 B\u0103nuia emo\u0163ia pe care i-o va declan\u0219a muzica, dar a avut curaj \u0219i a asumat-o. Cobori \u00cencet capacul pianului \u0219i mergi s\u0103 deschizi fereastra, dac\u0103 \u00centinzi m\u00e2na, atingi crengile \u00cenfrunzite, mirosul lor de verde, de proasp\u0103t melodios \u00ce\u0163i intr\u0103 \u00cen odaie odat\u0103 cu lumina aurie, catifelat\u0103 a sf\u00e2r\u0219itului de aprilie. \u2014\u2026Un minut \u00cen plus, ce importan\u0163\u0103 poate s\u0103 mai aib\u0103? d\u0103 Traian din umeri. Un minut \u00cen plus poate s\u0103 \u0163i se par\u0103 enorm uneori, a\u0219a cum i se pare ei, acum. A apucat-o brusc dorin\u0163a s\u0103 respire aerul proasp\u0103t de afar\u0103. Un parc la fel de rafinat ca \u0219i sala de concerte a castelului, i-a spus lui Traian ieri, \u00cencerc\u00e2nd s\u0103 \u00cel conving\u0103 s\u0103 asculte o violonist\u0103 de excep\u0163ie \u0219i s\u0103 se dezmor\u0163easc\u0103 \u00centr-o scurt\u0103 plimbare prin parcul plin de animale \u0219i opere de art\u0103, \u00cenainte s\u0103 porneasc\u0103 pe drumul lung spre cas\u0103. Rozul, verdele, albul fulger\u0103 \u00cen goana bicicletei, corole roz-albe, vi\u0219ini japonezi, magnolii, cire\u0219i \u00cenflori\u0163i deasupra imenselor geamuri limpezi. Iar tu pedalezi f\u0103r\u0103 nici o grab\u0103 pentru c\u0103 e prea frumos afar\u0103 ca s\u0103 te gr\u0103be\u0219ti, de pe podul pe care treci acum, vezi Rinul verde p\u00e2n\u0103 departe, vezi spuma alb\u0103, ridicat\u0103 peste ecluze, vezi copacii albi, \u00cenflori\u0163i pe dealurile verzi, auzi clopotul catedralei. Peste o s\u0103pt\u0103m\u00e2n\u0103 e Pa\u0219tele, peste o s\u0103pt\u0103m\u00e2n\u0103 e s\u0103rb\u0103toare, ape\u0219i pe soneria invizibil\u0103 \u0219i a\u0219tep\u0163i s\u0103 vin\u0103 Klara sau Walter sau tata s\u0103 deschid\u0103 u\u0219a \u0219i te ui\u0163i \u00cen sus la fereastra deschis\u0103 a camerei tale. De acolo se vars\u0103 peste Hauptstrasse seara noastr\u0103 de muzic\u0103, Sonate f\u00fcr Klavier und Violine. Z\u00e2mbetul Mullovei s-a mai r\u0103cit cu \u00cenc\u0103 un sfert de grad, dar reveren\u0163a e la fel de gra\u0163ioas\u0103. \u00cencununat\u0103 de aplauze tot mai anemice, dispare \u00cen culise cu pasul ei t\u00e2n\u0103r \u0219i elastic, duc\u00e2ndu-\u0219i cu o distinc\u0163ie armonioas\u0103 vioara. A ie\u0219it din scen\u0103, dar a r\u0103mas \u00cenc\u0103 \u00cen privirea lui mirat\u0103, \u00cendep\u0103rtat\u0103, \u00cempreun\u0103 cu nev\u0103zutul ei profesor de instrument \u0219i to\u0163i ceilal\u0163i nev\u0103zu\u0163i educatori \u0219i supraveghetori care au \u00cempins spre sala de concert a castelului rococo (corpul central 1300, aripile noi 1700) mica s\u0103lb\u0103ticiune cu pome\u0163ii la\u0163i, cu ochii oblici \u0219i p\u0103rul ar\u0103miu\u2026 * \u2014\u2026Te foie\u0219ti \u00cen timpul concertului \u0219i, c\u00e2nd jum\u0103tate din spectatori sunt deja la vestiar, devii dintr-odat\u0103 interesat \u0219i suntem ultimii care ie\u0219im din sal\u0103. Chiar dac\u0103 e vorba de un simplu minut, de ce s\u0103 nu profit\u0103m de el aici, \u00cen parc? \n\u2014Am ie\u0219it odat\u0103 cu toat\u0103 lumea, draga mea\u2026 Vezi cum exagerezi? Eu am crezut c\u0103 asta vroiai, s\u0103 mai \u00cent\u00e2rzii, dar se vede c\u0103 m-am \u00cen\u0219elat\u2026 Are o voce conciliant\u0103 \u0219i nep\u0103s\u0103toare. Degetele lui albe, lungi butoneaz\u0103 nasturii pardesiului bleumarin. De ce, c\u00e2nd e at\u00e2t de cald afar\u0103? E \u00cenceput de septembrie, dar aerul parcului este proasp\u0103t \u0219i cald ca la un sf\u00e2r\u0219it de aprilie. \u2014Atunci c\u00e2nd d\u0103deam semne c\u0103 vreau s\u0103 ie\u0219im mai repede, la tine, care trebuie s\u0103 conduci at\u00e2tea ore, m-am g\u00e2ndit, \u0163i-am \u0219i spus. Poate c\u0103 n-ar fi trebuit s\u0103 ne \u00cenc\u0103rc\u0103m \u0219i cu acest concert, pentru c\u0103 ar\u0103\u0163i deja obosit\u0103\u2026 parc\u0103 \u00cenc\u0103 dormi\u2026 Du-\u0163i bicicleta pe mijlocul str\u0103zii \u0219i nu te g\u00e2ndi de ce mergi ca \u00cen somn, cine poate s\u0103-\u0163i spun\u0103 care e via\u0163a ta adev\u0103rat\u0103, care e casa ta adev\u0103rat\u0103? Cine \u00ce\u0163i garanteaz\u0103 c\u0103 nu visezi \u0219i acum? Poate doar visezi c\u0103 traversezi parcul de la castel spre parcarea unde te a\u0219teapt\u0103 ma\u0219ina, poate de fapt tu mergi pe Hauptstrasse \u0219i auzi clopotul catedralei. Poate e doar un vis c\u0103 de opt luni n-a mai venit de la tata nici o scrisoare, c\u0103 Walter a intrat \u00cen Hitlerjugend \u0219i pe urm\u0103 \u00cen Waffen-SS \u0219i a plecat s\u0103 apere Berlinul cu trenul care c\u00e2nta Heidemarie. Poate e doar un vis c\u0103 i-ai scris lui Hermann, s\u0103 nu fii nefericit chiar dac\u0103 nu e al t\u0103u copilul din burta Klarei, pentru c\u0103 eu te iubesc, eu am s\u0103 te a\u0219tept, de aceea cobor zi de zi, disciplinat\u0103, \u00cen ad\u0103posturi, atunci c\u00e2nd aud alarma\u2026 * \u2014 Nu mi-a prea ajuns somnul, asta e sigur. C\u00e2nd am aflat c\u0103 avionul t\u0103u are o \u00cent\u00e2rziere at\u00e2t de mare, am vrut s\u0103 decomand vizita la Giulia \u0219i Antonio, dar au insistat at\u00e2t de mult s\u0103 venim, oric\u00e2t de t\u00e2rziu, \u00cenc\u00e2t a trebuit s\u0103 accept. N-am fi avut cum s\u0103 sc\u0103p\u0103m, ar fi trebuit s\u0103 mergem azi la ei \u0219i ai fi fost nemul\u0163umit c\u0103 mai pierzi o zi \u00cen Roma. Cred c\u0103 din cauza oboselii erai surescitat ieri, ai vorbit mult mai mult dec\u00e2t de obicei \u0219i la un moment dat chiar ai deraiat\u2026 poate \u00ce\u0163i mai aminte\u0219ti ce-ai spus, a\u0219a-zisa ta dilem\u0103 cu rudele, dac\u0103 era sau nu era familia ta. O metafor\u0103, desigur, dar ei nu au luat-o a\u0219a, se vedea pe fe\u0163ele lor c\u0103 nu \u0219tiu ce s\u0103 cread\u0103. Ochii lui m\u0103ri\u0163i, cu albastrul mai decolorat, mai dezorientat de sticla groas\u0103 a ochelarilor. \u2014 Dar nu... nici g\u00e2nd, draga mea. Nu a fost vorba de nici o metafor\u0103. C\u00e2nd eram printre ei, acolo, \u00centr-adev\u0103r, de mai multe ori m-am \u00centrebat: oare sunt chiar rudele mele? S\u0103rmanul de mine, unde sunt, \u00cen ce \u0163ar\u0103, la ce popor s\u0103lbatic? \u2014De ce s\u0103 nu fie rudele tale? Puteau fi rudele tale chiar dac\u0103 nu \u00ce\u0163i pl\u0103ceau. Chiar dac\u0103 nu te \u00cen\u0163elegeai cu ele\u2026 Poate c\u0103 Walter n-ar fi ajuns s\u0103 moar\u0103 \u00cen Pankow, \u00cenainte s\u0103 apuce s\u0103 arunce grenada pe care o str\u00e2ngea \u00cen m\u00e2na transpirat\u0103, \u00cengust\u0103 dac\u0103 tu nu i-ai fi aruncat \u00cen foc jurnalul. Poate c\u0103 mama bea \u00centr-adev\u0103r pe furi\u0219 \u00cenc\u0103 de diminea\u0163\u0103, a\u0219a cum i-a strigat \u00cen fa\u0163\u0103 Walter, atunci c\u00e2nd v-a\u0163i certat ultima oar\u0103 \u0219i el a plecat, tr\u00e2ntind u\u0219a, spre trenul de unde se auzeau camarazii c\u00e2nt\u00e2nd Heidemarie. Poate nici Klara nu a vrut s\u0103 dea Germaniei \u00cenc\u0103 un soldat, ca fat\u0103-mam\u0103, a\u0219a cum spunea, ci doar \u00ce\u0219i pierduse r\u0103bdarea pentru c\u0103 Hermann nu venise \u00cen permisie, la v\u00e2rsta ta de acum ai putea s\u0103 \u00cen\u0163elegi ce u\u0219urat\u0103 de grijile casei s-a sim\u0163it dup\u0103 ce patronul \u0219chiop al cofet\u0103riei a \u00cenceput s\u0103 v\u0103 umple casa cu alimente la negru \u0219i pachete de pr\u0103jituri. Poate Klara n-a mai vrut s\u0103 coboare \u00cen ad\u0103post din cap\u0103tul de la Bergstrasse pentru c\u0103 era sup\u0103rat\u0103, \u00ce\u0163i descoperise scrisul pe scrisoarea adresat\u0103 lui Hermann \u0219i se temea c\u0103 el va rupe logodna \u0219i tu o s\u0103 \u00cei iei locul. Dar a\u0219a, ai r\u0103mas doar tu cu ru\u0219inea amintirilor, s\u0103 pl\u00e2ngi f\u0103r\u0103 lacrimi \u00cen somn, s\u0103 urli \u00cen somn f\u0103r\u0103 glas. \u0218i atunci, to\u0163i acei ani n-au fost dec\u00e2t un vis? Un vis, ce altceva ai vrea s\u0103 fie. * \u2014 Nu de pl\u0103cut e vorba, cum ar fi putut s\u0103-mi plac\u0103 acei bie\u0163i oamenii care mi-au defilat prin fa\u0163\u0103 la sosirea \u00cen aeroport, prost \u00cembr\u0103ca\u0163i, st\u00e2ngaci, egal de necunoscu\u0163i? C\u00e2t despre \u00cent\u00e2lnirea cu ei, a fost total lipsit\u0103 de afec\u0163iune! Mult mai cald\u0103 este o conferin\u0163\u0103 a noastr\u0103, care \u00cemi d\u0103 prilejul s\u0103 m\u0103 \u00cent\u00e2lnesc cu prieteni dragi! Cei de dincolo nu mi-au transmis deloc un sentiment de familie, fe\u0163ele lor r\u0103m\u00e2neau nemi\u0219cate, chiar \u0219i atunci c\u00e2nd z\u00e2mbeau. Am sim\u0163it chiar de la \u00cenceput, de\u0219i am fost asaltatde necunoscu\u0163i care se str\u0103duiau s\u0103 \u00cemi explice c\u00e2te ceva, unii m-au \u00centrebat, absurd, dac\u0103 \u00cei recunosc, pe cine s\u0103 recunosc, spune \u0219i tu, c\u00e2nd v\u00e2rsta lor spunea clar c\u0103 se n\u0103scuser\u0103 dup\u0103 plecarea mea!? \u0218i to\u0163i sus\u0163ineau c\u0103 s-au g\u00e2ndit la mine \u0219i m-au a\u0219teptat, de ce s\u0103 m\u0103 a\u0219tepte, dac\u0103 nici nu ne mai v\u0103zuser\u0103mp\u00e2n\u0103 atunci? A\u0219a c\u0103, de fiecare dat\u0103 c\u00e2nd eram \u00cempreun\u0103, \u00cemi revenea suspiciunea, oare cine s\u0103 fie to\u0163i \u0103\u0219tia? Or fi \u00centr-adev\u0103r rudele mele sau ni\u0219te str\u0103ini, pu\u0219i s\u0103 joace acest rol? m\u0103 \u00centrebam. \u0218i nici p\u00e2n\u0103 la sf\u00e2r\u0219it nu m-am l\u0103murit\u2026 Nu se uit\u0103 la Christa, \u00cen timp ce vorbe\u0219te, se uit\u0103 mereu drept \u00cenainte. \u00cel agaseaz\u0103 ceva de c\u00e2nd a ie\u0219it din sala de concert, \u00cei displace ceva\u2026 dar ce? \u0218i dintr-odat\u0103 \u00ce\u0219i d\u0103 seama, straturile de lalele, agasant de drepte, agasant de egale. \u0218i-ar dori o gr\u0103din\u0103 cu plante \u00cenc\u00e2lcite, cu straturile pline de frunze de anul trecut, putrezind \u00cen pace, la lumin\u0103, cu p\u00e2nze umede de p\u0103ianjeni \u0219i musculi\u0163e b\u00e2z\u00e2ind incon\u0219tiente deasupra lor. Unde-i aceast\u0103 gr\u0103din\u0103 \u00cen care ar vrea s\u0103 zac\u0103 pe o p\u0103tur\u0103, cu ochii \u00cenchi\u0219i, la soare? \u00cen \u0163ara care a fost a noastr\u0103 \u0219i nu mai e a nim\u0103nui, spune prietenul Cioran. Gata, agasantul stil francez de gr\u0103din\u0103rie, agasantul rococo a r\u0103mas \u00cen urm\u0103. \u2014Iart\u0103-m\u0103, dar b\u0103nuiala ta e lipsit\u0103 de orice logic\u0103 \u0219i aduce a paranoia. De ce s-ar fi preg\u0103tit un spectacol cu necunoscu\u0163i pe rol de rude, special \u00cen cinstea ta?! Absurd! Ca s\u0103 nu mai spun c\u0103 atunci nici Victor nu ar mai fi v\u0103rul t\u0103u, e corect, nu? \u2014 Victor este excep\u0163ia, draga mea! De aceea am \u0219i pledat, poate excesiv, cauza lui, \u00cen fa\u0163a ta \u0219i a prietenilor no\u0219tri tineri! Nu \u0219tiu, literalmente, ce m-a\u0219 fi f\u0103cut f\u0103r\u0103 Victor, f\u0103r\u0103 glumele lui, mai ales atunci c\u00e2nd s-a \u00cent\u00e2mplat s\u0103 lipseasc\u0103 Alexandru \u0219i fiica lui, Teodora. Cu ei mai glumeam, mai r\u00e2deam, dar \u00cen rest parc\u0103 eram pe scen\u0103. Dac\u0103 eu, a\u0219a t\u0103cut cum m\u0103 \u0219tii, cum \u00cemi repro\u0219ezi c\u0103 sunt de obicei, ajunsesem s\u0103 \u00centre\u0163in conversa\u0163ia! Ceilal\u0163i, rar s\u0103 mai scoat\u0103 vreunul o vorb\u0103. \u0218i atunci c\u00e2nd st\u0103team la una din mesele acelea interminabile, foarte pu\u0163in animate, \u00cei sim\u0163eam pe to\u0163i c\u0103, mai pe furi\u0219, mai pe fa\u0163\u0103, se uit\u0103 la mine, c\u0103 nu m\u0103 scap\u0103 o clip\u0103 din ochi, c\u0103 nu-mi pierd nici o vorb\u0103\u2026 * Verdele intens-umed al paji\u0219tii. P\u0103unul, cu coada desf\u0103cut\u0103, s\u0103rb\u0103tore\u0219te, se gr\u0103be\u0219te, solemn \u0219i caraghios, spre paznicul \u00cenconjurat de ra\u0163ele s\u0103lbatice care se \u00cenghesuie, m\u0103c\u0103nind, \u00cen jurul lui. Doar un porumbel cenu\u0219iu gulerat vine mai departe, \u00cen urma lor, ca o g\u0103in\u0103 prea domesticit\u0103. \u2014 Du-te \u0219i tu, hai! Du-te \u0219i tu acolo unde se serve\u0219te masa! Noi n-avem ce s\u0103-\u0163i d\u0103m, \u00cel sf\u0103tuie\u0219te, juc\u0103u\u0219\u0103, Christa. Dar nu: porumbelul continu\u0103 s\u0103 se \u0163in\u0103 cu \u00cenc\u0103p\u0103\u0163\u00e2nare dup\u0103 ei. \u2014 Du-te odat\u0103, dac\u0103 \u0163i se spune! Hai, pleac\u0103! Christa clatin\u0103 din cap, dezaprobator. \u2014 Bietul porumbel! De ce te r\u0103ste\u0219ti a\u0219a la el? \u2014Porumbel? Asta mai e porumbel?! Uit\u0103-te \u00cen ce hal a ajuns! De gras \u0219i de greoice este, nici s\u0103 zboare nu mai poate, se love\u0219te cu aripile de pietri\u0219!! \u00cemi aminte\u0219te oamenii de dincolo, de\u0219i captivitatea lor e infinit mai inconfortabil\u0103. Dar acolo pu\u0163ini au mai r\u0103mas, c\u00e2t de c\u00e2t, liberi! De fapt, \u00cen afar\u0103 de acest v\u0103r Victor \u0219i de prietenul meu Alexandru Stan, eu nu am \u00cent\u00e2lnit pe nimeni\u2026 S-a oprit \u00cen loc \u0219i \u00ce\u0219i subliniaz\u0103 frazele cu gesturi largi. S-a oprit \u0219i porumbelul cenu\u0219iu, gulerat, care a\u0219teapt\u0103, r\u0103bd\u0103tor, cu capul pu\u0163in \u00cenclinat \u00centr-o parte. Traian \u00cel u\u0219uie, \u0219uierat, ca pe o pas\u0103re de curte, dar porumbelul nu se mi\u0219c\u0103. Iar Christa urm\u0103re\u0219te scena cu un \u00cenceput de indignare: se vede c\u0103, \u00cen lumea s\u0103lbatic\u0103 de unde el a venit, animalele din arca lui Noe sunt prost tratate. I-o \u0219i spune, pe un ton moralizator, d\u00e2nd din m\u00e2na pe care nici un inel, nici o br\u0103\u0163ar\u0103 nu ascund zb\u00e2rciturile, venele \u00cengro\u0219ate, petele de b\u0103tr\u00e2ne\u0163e. \u2014 Uit\u0103-te \u0219i la tine, cu c\u00e2t\u0103 siguran\u0163\u0103 vorbe\u0219ti! Tu \u00ce\u0163i \u00cenchipui c\u0103 mai po\u0163i fi liber \u00centr-o astfel de lume? Iar suspiciunea ta \u00cen privin\u0163a familiei mi se pare o pur\u0103 fantezie. Un serial ieftin de televiziune. Ai v\u0103zut sau auzit ceva care\u2026? \u2014 Nu\u2026 De v\u0103zut nu pot spune\u2026 Sau poate c\u0103\u2026 Nu \u0219tiu, n-am de fapt nici o dovad\u0103\u2026 E vorba mai degrab\u0103 de atmosfera crispat\u0103\u2026 \u2014Dar \u0219i pentru ei tu erai cineva nou, necunoscut! \u0218i renumele t\u0103u putea s\u0103-i intimideze! \u2014 Putea fi a\u0219a la \u00cenceput, de acord. Pe urm\u0103, rela\u0163ia ar fi trebuit s\u0103 se normalizeze, dar nu. Chiar \u0219i atunci c\u00e2nd am mers cu to\u0163ii \u00cen or\u0103\u0219elul nostru, prea t\u0103ceau. Nu m\u0103 pierdeau o clip\u0103 din ochi, dar t\u0103ceau. Erau ca ni\u0219te figuran\u0163i \u00centr-o pies\u0103. \u0219i ce m-a pus mai mult pe g\u00e2nduri era ordinea din camere. Parc\u0103 nu-\u0219i permiteau s\u0103 clinteasc\u0103 nimic. Nu cumva \u0219i casa asta \u00cen care m-au adus este o cas\u0103 oficial\u0103? mi-a trecut la un moment dat prin minte\u2026 * Christa a reu\u0219it \u2013 cum oare? \u2013 s\u0103-l conving\u0103 pe porumbel s\u0103 se duc\u0103 la paznicul care a\u0219teapt\u0103 l\u00e2ng\u0103 platoul cu gr\u0103un\u0163e, trec\u00e2ndu-\u0219i greutatea de pe un picior pe altul. St\u0103 pe loc \u0219i-l prive\u0219te \u00cenc\u00e2ntat\u0103 cum se \u00cendreapt\u0103 spre locul bine \u0219tiut, leg\u0103n\u00e2ndu-se greoi, ca o g\u0103in\u0103 prea domesticit\u0103. \u2014 Nu \u00cen\u0163eleg de ce a putut s\u0103 te enerveze! Ai f\u0103cut din bietul porumbel, inofensiv, metafora nemul\u0163umirilor fa\u0163\u0103 de cei din \u0163ara ta? \u2014 \u0162i-am mai spus c\u0103 aceea nu este \u0163ara mea. \u0218i nu sunt enervat, de\u0219i recunosc c\u0103 acest porumbel degenerat \u00cemi st\u00e2rne\u0219te o senza\u0163ie nepl\u0103cut\u0103\u2026 o mic\u0103 repulsie. \u2014Degenerat? De ce? Doar pentru c\u0103 s-a \u0163inut dup\u0103 noi tot drumul? \u2014 Exact asta, da! C\u0103 se \u0163ine dup\u0103 noi, de\u0219i interesul lui ar fi s\u0103 se duc\u0103 la paznicul care \u00cel hr\u0103ne\u0219te! Nu mai are nici un fel de repere, \u0219i-a pierdut instinctele! Nu \u0219tie unde \u00ce\u0219i poate g\u00e2si hrana, nu mai poat\u0103 s\u0103 zboare. Constat la el ceea ce toat\u0103 lumea \u0219tie: cum se degradeaz\u0103 f\u0103pturile \u00cen captivitate. Un pui minuscul de ra\u0163\u0103 s\u0103lbatic\u0103 a \u00cencremenit \u00cen mijlocul ochiului minuscul, verde, de ap\u0103. Aproape de mal, grupul statuar al cerbului \u00cencol\u0163it de c\u00e2ini. Cerbul \u00cengenuncheat, \u00cencol\u0163it de c\u00e2inii care i se urc\u0103, l\u0103tr\u00e2nd, pe coapse, pe spinare, pe g\u00e2t, col\u0163ii lor de piatr\u0103 \u00cenfip\u0163i, pentru totdeauna, \u00cen carnea lui de piatr\u0103, coroana grea ating\u00e2nd cu r\u0103muri\u0219ul ei \u00cenc\u00e2lcit soclul \u00cenecat \u00cen ro\u0219ul lalelelor, jetul limpede de ap\u0103 \u0163\u00e2\u0219nindu-i din r\u0103ni. Ce oroare! Dar nu, nu a\u0219a se prive\u0219te arta! \u2014 \u0218i o constatare banal\u0103 te face s\u0103 te r\u0103\u0163oie\u0219ti la o pas\u0103re nevinovat\u0103? Vezi c\u0103 b\u0103tr\u00e2ne\u0163ea nu este nici \u00cen\u0163eleapt\u0103, nici calm\u0103, a\u0219a cum se crede? De fapt, oamenii v\u00e2rstnici sunt nervo\u0219i, depresivi, lipsi\u0163i de r\u0103bdare! \u2014 Christa care le \u0219tie pe toate! Acum ai devenit \u0219i specialist\u0103 \u00cen gerontologie! De c\u00e2nd?! \u2014 Observ pe mine, bine\u00cen\u0163eles! Dar, \u00cenainte de asta, a trebuit s\u0103 v\u0103d cum s-a degradat, treptat, s\u0103n\u0103tatea bunicilor mei. \u0218i ei au fost longevivi, au avut o b\u0103tr\u00e2ne\u0163e de invidiat, bine ar fi s\u0103 le sem\u0103n. Mult timp au fost vitali, tonici, iar pe mine ei m-au salvat. Eram cu ei \u00cen ad\u0103post c\u00e2nd s-a zguduit p\u0103m\u00e2ntul, \u00centuneric, \u0163ipete, miros oribil, ad\u0103postul era prost aerisit \u0219i unii de fric\u0103 vomau sau se sc\u0103pau pe ei... Dar ne-am dat seama c\u0103 bomba nu c\u0103zuse \u00cen apropierea noastr\u0103, ci mai departe, \u0219i cineva, o voce de b\u0103rbat, a spus: au lovit \u00cen Bergstrasse. C\u00e2nd s-a oprit alarma, am alergat de nebun\u0103 p\u00e2n\u0103 acolo, am v\u0103zut de departe ruinele caselor \u00cenegrite, \u00cen fl\u0103c\u0103ri. Bunicii m-au scos dintre mormanele de moloz, dintre ruinele printre care r\u0103t\u0103ceam, m-au luat la ei acas\u0103 \u0219i au stat cu schimbul l\u00e2ng\u0103 mine, ziua \u0219i noaptea, p\u00e2n\u0103 mi-am revenit din starea de \u0219oc. Bunicul avea un doctorat \u00cen psihologie, luat la \u00cenceputul secolului, la Viena, \u0219i predase mul\u0163i ani la facultate. A desf\u0103\u0219urat o \u00centreag\u0103 terapie pentru c\u0103, dup\u0103 ce m-a scos din starea de \u0219oc, am c\u0103zut \u00centr-o depresie sever\u0103, care a durat luni de zile. Bunicul \u00cemi tot repeta c\u0103, dac\u0103 vreau s\u0103 fiu bine, trebuie s\u0103 \u00cemi controlez emo\u0163iile \u0219i mai ales s\u0103 nu \u00cemi tot proiectez \u00cen minte imaginile dureroase. S\u0103 fac efortul s\u0103 le \u00cendep\u0103rtez din amintirea mea\u2026 De ce s\u0103 r\u0103m\u00e2i doar tu s\u0103 r\u0103t\u0103ce\u0219ti printre movilele de moloz din care se aud scr\u00e2\u0219nind lope\u0163i, printr-un ora\u0219 de moloz, scufundat \u00cen bezn\u0103, luminat doar de fl\u0103c\u0103ri? Nu mai scurma cu unghiile tale rupte, \u00cens\u00e2ngerate, \u00cen cioburile de sticl\u0103, \u00cen s\u00e2rmele \u00cenro\u0219ite \u00cen foc, nu mai striga: Klara! Mam\u0103! A\u0219teapt\u0103! Au s\u0103 vin\u0103 de\u0163inu\u0163ii francezi, prizonierii ru\u0219i care dezgroap\u0103 cadavrele \u0219i bombele neexplodate, le vezi umbrele l\u00e2ng\u0103 mormanul de c\u0103r\u0103mizi unde c\u00e2ndva ai visat c\u0103 este cl\u0103direa vecin\u0103 cu casa noastr\u0103 din Bergstrasse? Nu mai s\u0103pa cu m\u00e2inile \u00cen molozul \u00cencins, nu mai urla: Klara, mam\u0103, a\u0219teapt\u0103! Au s\u0103 vin\u0103 prizonierii, \u00cei auzi cum sap\u0103 tot mai aproape, Klara, mam\u0103, a\u0219tepta\u0163i \u00cenc\u0103 pu\u0163in, ei au s\u0103 v\u0103 dezgroape! Au s\u0103 sape atent, cu grij\u0103, ca s\u0103 nu v\u0103 r\u0103neasc\u0103, s\u0103 nu v\u0103\u2026 au s\u0103 dezgroape, ce? Nu urla, treze\u0219te-te! E doar un co\u0219mar, ai visat! Nu-\u0163i pierde capul, mergi cum po\u0163i \u00cenainte, e via\u0163a ta adev\u0103rat\u0103. Mi-e fric\u0103 s\u0103 adorm \u0219i s\u0103 visez, mi-e fric\u0103 s\u0103 scormonesc, url\u00e2nd, \u00cen molozul fierbinte, \u00cen a\u0219chiile de sticl\u0103, cu unghiile mele \u00cens\u00e2ngerate, mi-e fric\u0103 s\u0103 merg \u00cenainte, prin \u00centuneric, pe b\u00e2jb\u00e2ite, \u00cen via\u0163a mea adev\u0103rat\u0103, mi-e fric\u0103\u2026 ", " Conferin\u0163a ratat\u0103 \nKabale und Liebe, Montag, 16 septembrie, Cours d\u2019amour, Burgerliches von Friedrich Trauerspiel Viktoria Mullova (Violine) mit Werken von Evariste im Rokokotheater Linker Zirkel, Freitag, 21 septembrie, London Baroque Players. Christa s-a oprit \u00cen fa\u0163a panoului de lemn cu programul spectacolelor din luna urm\u0103toare, ca \u0219i c\u00e2nd ar c\u0103uta ceva \u2013 un anumit solist, un anumit concert pe afi\u0219ul de spectacole. Cite\u0219te ici-colo, pe s\u0103rite, cuvinte f\u0103r\u0103 leg\u0103tur\u0103 \u00centre ele, con\u0219tient\u0103 de inutilitatea gestului. S-a oprit \u0219i Traian, dar numai ca s\u0103 se uite, atent, la ea, pentru c\u0103 \u00cel surprinde t\u0103cerea ei din ultimelele minute. \u2014Ce faci, draga mea?! Pl\u00e2ngi? Pl\u00e2ngi ori mi se pare mie? Z\u00e2mbetul din glasul lui, \u00cent\u00e2lnind z\u00e2mbetul ei silit \u0219i ochii lui m\u0103ri\u0163i, cu verdele decolorat de sticla groas\u0103 a ochelarilor. \u2014E ceva mecanic, s\u0103 \u0219tii. Dup\u0103 patruzeci de ani, din p\u0103cate, mi se umplu automat ochii de lacrimi. La anumite cuvinte, la o muzic\u0103 anumit\u0103. Poate e o simpl\u0103 alergie\u2026 Sentimentul de umilin\u0163\u0103 fa\u0163\u0103 de corpul care \u00cencepe s\u0103 te tr\u0103deze, lacrimile ap\u0103r\u00e2nd odat\u0103 cu emo\u0163iile, urina \u0163\u00e2\u0219nind odat\u0103 cu str\u0103nutul\u2026 \u2014 \u2026Urina\u0163i mai des ca \u00cenainte \u0219i \u00cen cantit\u0103\u0163i mai mici? \u2014 \u2026De ce m\u0103 \u00centrebi asta, doctore? La ce diagnostic te g\u00e2nde\u0219ti? \u2014 Lini\u0219ti\u0163i-v\u0103, doamn\u0103! Sunt simptome curente la v\u00e2rsta aceasta. De altfel, chiar \u0219i destui b\u0103rba\u0163i au unele nepl\u0103ceri\u2026 Christa trage ceasul at\u00e2rnat de l\u0103n\u0163i\u0219orul de la g\u00e2t \u00cen dreptul ochilor miji\u0163i: aici, \u00cen lumin\u0103, poate s\u0103 vad\u0103 ecranul \u0219i f\u0103r\u0103 ochelari. \u0218i ce vede o convinge c\u0103 e momentul s\u0103 gr\u0103beasc\u0103 pasul. P\u00e2n\u0103 la urm\u0103torul concert vor fi la mare distan\u0163\u0103 de acest castel vechi (corpul central cca 1300, aripile noi cca 1700), de Rokokotheater \u0219i de parcul \u00cen care vor \u00cenflori alte proaspete lalele. Dar ce oribil arat\u0103 zidul castelului, ce prost a fost renovat \u0219i de vin\u0103 e doar municipalitatea, care n-a alocat suma necesar\u0103 pentru restaurare, s\u0103 \u0163inem minte \u0219i asta la alegerile ce se apropie, \u00cel sf\u0103tuie\u0219te pe Traian. * \u2014 \u2026Deduc c\u0103 singurele tale motive de suspiciune ar fi c\u0103 cei de dincolo nu \u0163i-au dat sentimentul de familie. \u0162i s-a p\u0103rut c\u0103 interpretau prost, ca ni\u0219te amatori, roluri de rude... Nu vorbeau firesc \u2026 \u2013\u2013 Mai deloc nu vorbeau. Lini\u0219ti\u0163i, cu c\u00e2te o carte \u00cen m\u00e2n\u0103, mai ales una p\u0103rea s\u0103-i intereseze, care f\u0103cuse vog\u0103 \u0219i toat\u0103 lumea pe asta o citea sau vorbea despre ea. Am v\u0103zut-o mai \u00cent\u00e2i la un pu\u0219ti, cred c\u0103 \u00cel cheam\u0103 Daniel, gradul de rudenie dintre noi mi-a r\u0103mas neclar, s-a tot \u00cenv\u00e2rtit \u00cen jurul meu, dar f\u0103r\u0103 s\u0103 scoat\u0103 o vorb\u0103 \u0219i tot cu cartea \u00cen m\u00e2n\u0103. Cei de-acolo \u0219i a\u0219a nu au ce face cu timpul, ritmul vie\u0163ii lor e mai lent \u0219i atunci ce s\u0103 fac\u0103? Citesc. Pe unul, cam tot de v\u00e2rsta lui Daniel, l-am v\u0103zut c\u0103 a citit tot timpul conferin\u0163ei mele\u2026 \u2014 \u00cen\u0163eleg, \u00cen fine, de ce e\u0219ti nemul\u0163umit de c\u0103l\u0103torie! Cineva \u0219i-a permis s\u0103 nu fie atent \u00cen timp ce vorbeai! \u0218i aici am v\u0103zut cum te enervezi la anumite reac\u0163ii ale s\u0103lii pe care al\u0163i vorbitori nu le iau \u00cen seam\u0103! \u00cencerci o vreme s\u0103 fii \u00ceng\u0103duitor, dar de fapt mimezi \u00ceng\u0103duin\u0163a \u0219i, de la un moment dat, nici nu \u00ce\u0163i mai dai osteneala s\u0103 mimezi\u2026 \u2014A, nu! \u00censeamn\u0103 c\u0103 nu m\u0103 cuno\u0219ti nici dup\u0103 at\u00e2\u0163ia ani, draga mea! Ultimul lucru care m-ar fi deranjat ar fi fost s\u0103 citeasc\u0103 cineva \u00cen sal\u0103! E vina mea dac\u0103 nu am reu\u0219it s\u0103-i captez aten\u0163ia. Cu studen\u0163ii mei, da, sunt mai pu\u0163in \u00ceng\u0103duitor, pentru c\u0103 mi se pare inacceptabil ca orice imberb ignorant, \u00cenarmat cu trei citate din Tro\u0163ki \u0219i dou\u0103 din Marx, s\u0103 vin\u0103 s\u0103 \u00ce\u0163i cear\u0103 socoteal\u0103! Mi se pare inacceptabil \u0219i s\u0103 o \u0163ii doar \u00cen glume ca s\u0103 captezi amfiteatrul, cum fac unii dintre colegii mei! \u0218i grevele lor, de ce? Pentru c\u0103 ei nu vor s\u0103 \u00cenve\u0163e! C\u00e2nd tinerii din \u0163\u0103ri nefericite ar da oric\u00e2t s\u0103 aib\u0103 \u0219ansele lor\u2026 \u2014Ceva tot cred c\u0103 s-a petrecut la conferin\u0163a aceasta, de vreme ce nu supor\u0163i s\u0103 vorbe\u0219ti despre ea! Dac\u0103 nu te-au provocat tinerii din sal\u0103, atunci poate au f\u0103cut-o frumoasele tale compatrioate! Puse la punct cu tot ce e mai \u0219ic acolo! \u2014Ei, Doamne! Frumoase acum o jum\u0103tate de secol! Majoritatea ascult\u0103toarelor feminine erau de v\u00e2rsta mea! \u00cemi pare r\u0103u c\u0103 te dezam\u0103gesc, dar nu s-a petrecut nici un incident\u2026 \u2014C\u00e2nd ai tineret \u00cen sal\u0103, nu po\u0163i s\u0103 n-ai incidente! \u2014Nu a fost nici un incident pentru c\u0103 nu a fost nici tineret\u2026 Sau aproape deloc\u2026 De ce ai presupus a\u0219a ceva? \u2014Dar cum arat\u0103 s\u0103lile \u00cen care vorbe\u0219ti tu? \u2014Aici! Dar acolo?! Erau \u00cen primul r\u00e2nd oficialit\u0103\u0163i de toate gradele, cei de la Institut, de la facultate, \u00cen genere, oameni maturi, c\u00e2\u0163iva tineri, despre care cu greu puteai spune dac\u0103 erau sau nu studen\u0163i; \u00cen nici un caz genul de tineri care provoac\u0103 vorbitorul cu \u00centreb\u0103ri \u00cencuietoare. Am \u00cen\u0163eles de la profesorul Stan c\u0103 aceasta ar fi asisten\u0163a obi\u0219nuit\u0103 a unui asemenea loc \u2013 sal\u0103 de consulat, bibliotec\u0103 str\u0103in\u0103. Cei de acolo, spunea el, nu au cine \u0219tie ce interes s\u0103 le frecventeze ca s\u0103 nu fie prost v\u0103zu\u0163i. Dar erau \u00cen sal\u0103 \u0219i vechi cuno\u0219tin\u0163e ale mele, oameni v\u00e2rstnici, cu familiile lor, care aflaser\u0103, ei \u0219tiu cum, c\u0103 sunt acolo. Asisten\u0163a neomogen\u0103 mi-a creat o dificultate \u00cen plus, pentru c\u0103 nu \u0219tiam c\u0103rui public m\u0103 adresam\u2026 * Cupele roz, galbene, aurii, albe, mov-negre ale lalelelor s-au str\u00e2ns de sear\u0103. Dar \u00cen p\u0103m\u00e2nt se umfl\u0103 bulbii celor care au s\u0103 se deschid\u0103 m\u00e2ine diminea\u0163\u0103, atunci c\u00e2nd lalelele de azi au s\u0103 fie retezate de la r\u0103d\u0103cin\u0103 de m\u00e2na nemiloas\u0103 a gr\u0103dinarului, atent ca petalele lor s\u0103 nu ajung\u0103 scorojite. Lalelele nu au dreptul s\u0103 \u00cemb\u0103tr\u00e2neasc\u0103. \u2014Profesorul Stan m\u0103 avertizase s\u0103 fiu atent s\u0103 nu mi se arunce provoc\u0103ri politice. De aceea am \u0163inut un discurs strict \u0219tiin\u0163ific, deci, din punctul de vedere al unui public neprofesionist, absolut plicticos! Ea protesteaz\u0103: Tu nu po\u0163i s\u0103 fii plicticos, el insist\u0103: Ba da, pot, din p\u0103cate. \u2014 Crede-m\u0103 c\u0103 \u00centr-un asemenea mod plicticos n-am mai vorbit nic\u0103ieri! Nu mi-am \u00ceng\u0103duit nici o secund\u0103 s\u0103 ies din subiect! Nici o remarc\u0103 \u00cen plus, nici o digresiune. Detest s\u0103 fac pe clovnul \u00cen fa\u0163a studen\u0163ilor, dar nici ca acolo, s\u0103 nu-\u0163i permi\u0163i nici un fel de glume. A\u0219a ceva aici m-ar fi f\u0103cut \u0163inta proiectilelor de h\u00e2rtie \u0219i \u00centr-o jum\u0103tate de or\u0103 a\u0219 fi avut sala goal\u0103! Acolo, s-ar p\u0103rea c\u0103 ei au g\u0103sit discursul meu firesc, dar nici fluier\u0103turi, nici prea multe aplauze. I-a derutat doar c\u0103 i-am anun\u0163at: \u201eRegret, dragii mei\u201d, le-am spus, \u201ec\u0103 nu o s\u0103 st\u0103m, cum mi-ar fi pl\u0103cut, pur \u0219i simplu, de vorb\u0103! Poate \u0219i voi a\u0163i fi preferat, numai c\u0103 eu am venit preg\u0103tit s\u0103 v\u0103 \u0163in o prelegere \u0219tiin\u0163ific\u0103, plicticoas\u0103!\u201d. Oricum, precau\u0163ia lui Alexandru mi s-a p\u0103rut exagerat\u0103, nimeni nu avea inten\u0163ia s\u0103 m\u0103 deranjeze. Numai atunci c\u00e2nd le-am spusc\u0103 voi \u0163ine o prelegere plicticoas\u0103 au fost deruta\u0163i, nehot\u0103r\u00e2\u0163i. Ce vrusesem de fapts\u0103 spun? S-a auzit un r\u00e2s, s-au auzit c\u00e2teva vorbe care, \u00cen t\u0103cerea jenat\u0103 a celorlal\u0163i, au sunat oarecum ca o insolen\u0163\u0103. Acolo, sunt obi\u0219nui\u0163i ca tot ce spui s\u0103 aib\u0103 un \u00cen\u0163eles ascuns, chiar contrariu \u0219i caut\u0103 insinuarea p\u00e2n\u0103 \u0219i \u00cen cea mai plat\u0103 fraz\u0103. Am avut atunci o ezitare dac\u0103 s\u0103 arunc sau nu mingea \u00cenapoi. Am ales s\u0103 nu. \u2014\u0218i pe urm\u0103? \u2014Pe urm\u0103 eu am vorbit, iar ei s-au pref\u0103cut c\u0103 m\u0103 ascult\u0103\u2026 \u2014De ce spui asta? Poate chiar te ascultau! \u2014M\u0103 ascultau, sigur c\u0103 da! M\u0103 ascultau colegii mei! Speciali\u0219tii! Dar restul? Fiecare, dintr-un motiv sau altul, a\u0219tepta ca totul s\u0103 se termine mai repede. Ziari\u0219tii, ca s\u0103 m\u0103 asalteze cu interviul pe care nu aveam de g\u00e2nd s\u0103 li-l dau, \u0163i-am spus asta \u00cenainte s\u0103 plec. Oficialit\u0103\u0163ile, care peste tot sunt gr\u0103bite, ca s\u0103 m\u0103 gratuleze \u0219i s\u0103-mi transmit\u0103 invita\u0163ii pe care aveam de g\u00e2nd s\u0103 le evit. Iar sala\u2026 * Poate l-a \u00cenviorat muzica. Poate oboseala prea mare din ultima s\u0103pt\u0103m\u00e2n\u0103 l-a mobilizat. Sau poate e doar enervarea care urc\u0103 \u00cen el pe m\u0103sur\u0103 ce povestirea lui se apropie de momentul nepl\u0103cut. Hai, las\u0103 asta, \u00cei vine s\u0103-\u0219i spun\u0103, ca atunci c\u00e2nd \u00cel obsedeaz\u0103 o gaf\u0103, hai, las\u0103 asta, dar e prea t\u00e2rziu s\u0103 mai repare ceva. Sau s\u0103 uite\u2026 \u2014 La sf\u00e2r\u0219it, sala era mult mai plin\u0103 dec\u00e2t fusese \u00cen timpul conferin\u0163ei mele. Punctualitatea nu este punctul forte al oamenilor de acolo, o bun\u0103 parte dintre ei intraser\u0103 \u00cen timp ce eu vorbeam, dar nu p\u0103reau s\u0103 fie con\u0219tien\u0163i de impolite\u0163e. Astfel \u00cenc\u00e2t la sf\u00e2r\u0219it, la fel ca la aeroport, o mul\u0163ime de necunoscu\u0163i se \u00cenghesuiau \u00cen jurul meu s\u0103 m\u0103 felicite \u0219i s\u0103 fie recunoscu\u0163i. P\u00e2n\u0103 la urm\u0103, s-a creat un \u0219ir destul de dezordonat \u0219i care \u00cenainta foarte \u00cencet, iar eu trebuia s\u0103 schimb o vorb\u0103 cu fiecare, s\u0103 notez un num\u0103r de telefon, o adres\u0103, s\u0103 ascult o poveste greu de \u00cen\u0163eles, cu insinu\u0103ri \u0219i am\u0103nunte inutile, s\u0103 promit c\u0103 voi veni neap\u0103rat \u2013 la un dejun, la o cafea, \u00cen casa lor de la \u0163ar\u0103, de la munte, \u00cen weekend. \u0218i, cum doamnele, dar \u0219i domnii erau foarte locvace \u0219i aveau acela\u0219i gen de pove\u0219ti confuze \u0219i acela\u0219i mod aproape inteligibil de a vorbi, clipeau, uite-a\u0219a, tu\u0219eau, f\u0103ceau pauze \u0219i semne cu m\u00e2na spre tavan, la st\u00e2nga, la dreapta, \u00cenc\u00e2t cu fiecare dintre ei pierdeam o gr\u0103mad\u0103 de vreme, unii dintre cei afla\u0163i mai departe de mine au \u00cenceput s\u0103 protesteze. Mai \u00cent\u00e2i \u00cen \u0219oapt\u0103, pe urm\u0103 din ce \u00cen ce mai tare. Atunci m-am g\u00e2ndit c\u0103, dac\u0103 se va crea o anumit\u0103 dezordine, s-ar putea s\u0103 avem nepl\u0103ceri \u2013 \u0219i eu, \u0219i ei, cu to\u0163ii\u2026 * \u00cenainte s\u0103 \u00cel vad\u0103, l-a auzit. Un zgomot mic, ca un \u0163\u00e2r\u00e2it \u00cen pietri\u0219ul aleii. \u0218i acum, Christa l-a \u0219i z\u0103rit: un ghem cenu\u0219iu care se rostogole\u0219te peste straturile viu colorate. Tot mai mic, tot mai departe. \u2014Un iepure, Traian! Nu, acolo, la dreapta, am spus! L\u00e2ng\u0103 statuia cerbului! La dreapta, nu la st\u00e2nga\u2026 Ochii lui, cu verdele-alb\u0103striu diluat de sticla groas\u0103 a ochelarilor, r\u0103t\u0103cesc, deruta\u0163i, \u00cen imensitatea ordonat\u0103 a parcului. \u2014La dreapta?\u2026 Unde la dreapta? A, da! Uite-l! \u2014\u2026C\u00e2nd v\u0103d iepura\u0219i, totdeauna m\u0103 g\u00e2ndesc la o figurin\u0103 de ciocolat\u0103, nu la o vietate. Probabil pentru c\u0103 \u00cemi pl\u0103cea at\u00e2t de mult c\u00e2nd vedeam iepura\u0219ii \u0219i ou\u0103le de ciocolat\u0103 \u00cen vitrina cofet\u0103riei instalate \u00cen fosta noastr\u0103 cas\u0103, \u00cenainte de Pa\u0219te\u2026 \u0218i a\u0219a ai r\u0103mas doar tu s\u0103 vezi, la fiecare sf\u00e2r\u0219it de aprilie, un ou de ciocolat\u0103 imens, acoperit de o glazur\u0103 multicolor\u0103, roz-alb-fistic, \u00cempodobit cu panglici, \u00cenconjurat de iepura\u0219i de ciocolat\u0103, mai mari, mici, \u00cen vitrina celei mai elegante cofet\u0103rii de pe Hauptstrasse, adic\u0103 a vechii noastre case, \u00cen care ne era at\u00e2t de frig, dar eram \u00cempreun\u0103. O s\u0103 intra\u0163i, \u00centr-o zi de var\u0103-prim\u0103var\u0103, \u00cen curtea interioar\u0103 a cofet\u0103riei renovate, adic\u0103 \u00cen fosta voastr\u0103 gr\u0103din\u0103, o s\u0103 sta\u0163i to\u0163i patru, Hermann, tu \u0219i copiii, la o m\u0103su\u0163\u0103 alb\u0103, cochet\u0103, \u00cen fa\u0163a imenselor por\u0163ii de ciocolat\u0103, acoperite de mormane de fri\u0219c\u0103 albe. Tu ai s\u0103 le ar\u0103\u0163i copiilor fosta ta fereastr\u0103 p\u00e2n\u0103 la care ajung crengile platanului \u0219i ei au s\u0103 \u00cenfig\u0103 lacomi linguri\u0163ele de argint \u00cen mormanele pufoase de fri\u0219c\u0103, e prima dat\u0103, mam\u0103, c\u00e2nd m\u00e2nc\u0103m \u00cenghe\u0163at\u0103 la o cofet\u0103rie at\u00e2t de scump\u0103, e prima dat\u0103! De aceea nu au s\u0103 se \u00cendure s\u0103 ridice ochii spre fereastra pe care \u0163ii cu tot dinadinsul s\u0103 le-o ar\u0103\u0163i \u0219i, c\u00e2nd Hermann va face nota de plat\u0103, ei au s\u0103 te \u00centrebe mira\u0163i: dar tu ce ai? dar tu de ce pl\u00e2ngi? de ce pl\u00e2ngi, mam\u0103? * \u2014 \u2026A\u0219adar, ceea ce la \u00cenceput m-a emo\u0163ionat \u0219i pe urm\u0103 m-a amuzat, am \u00cenceput s\u0103 o simt ca pe o corvoad\u0103. M\u0103 exaspera \u0219i c\u00e2nd \u00cei vedeam scormonindu-\u0219i buzunarele dup\u0103 o buc\u0103\u0163ic\u0103 de h\u00e2rtie, dup\u0103 un pix cu mina uscat\u0103 sau \u00centorc\u00e2ndu-\u0219i pe dos bietele po\u0219ete \u00cendelung purtate, ca s\u0103 g\u0103seasc\u0103 ceva pe care s\u0103 noteze num\u0103rul de telefon, ca s\u0103 mi-l dea. Acolo, c\u0103r\u0163ile de vizit\u0103 sunt o ciud\u0103\u0163enie. Iar la un moment dat, c\u00e2nd am estimat lumea r\u0103mas\u0103 \u00cen sal\u0103 \u0219i timpul pe care aveam s\u0103 \u00cel pierd cu fiecare \u0219i mi-am dat seama c\u0103 mai am de \u00cendurat cel pu\u0163in o or\u0103, am fost de-a dreptul exasperat. Pentru ei, era mai u\u0219or, veniser\u0103 s\u0103 m\u0103 vad\u0103 \u0219i, mul\u0163i dintre ei, s\u0103 \u00cemi cear\u0103 ceva concret. \u00cen plus, au \u0219i obi\u0219nuin\u0163a, devenit\u0103 pl\u0103cere masochist\u0103, de a sta la cozi. A\u0219a c\u0103, r\u0103gu\u0219it, cum \u0219tii c\u0103 ajung dup\u0103 fiecare conferin\u0163\u0103, le-am spus: \u201eV\u0103 mul\u0163umesc tuturor, dragii mei, pentru c\u0103 a\u0163i venit s\u0103 m\u0103 asculta\u0163i! Din p\u0103cate, trebuie s\u0103 m\u0103 retrag, dar mai r\u0103m\u00e2n c\u00e2teva zile aici \u0219i sunt convins c\u0103 vom avea ocazia s\u0103 st\u0103m de vorb\u0103!\u201d. Se opre\u0219te, derutat de ezitarea pe care o cite\u0219te \u00cen privirea ei: \u2014\u2026Te plictisesc cu pove\u0219tile mele? \u2014S\u0103 m\u0103 plictise\u0219ti?! Ce idee! Te ascult cu mare aten\u0163ie. Dar trebuie s\u0103-\u0163i spun c\u0103 n-a fost prea elegant din partea ta s\u0103 scapi a\u0219a! \u2014 Dar inten\u0163ia mea nici nu a fost s\u0103 scap, crede-m\u0103. Eram decis s\u0103 dau m\u0103car un telefon, \u00cenainte de plecare, la adresele \u0219i numerele de telefon pe care mi le v\u00e2r\u00e2ser\u0103 \u00cen m\u00e2n\u0103, scrise pe petice de h\u00e2rtie. Le-am pus \u00cen buzunarul hainei \u0219i n-am avut \u00cencotro, a trebuit s\u0103 merg la un restaurant, probabil cel mai elegant din ora\u0219, \u00cempreun\u0103 cu personalit\u0103\u0163ile locale, cu cei de la Institut \u0219i, fire\u0219te, profesorul Stan \u0219i colaboratorii s\u0103i. Din familie, nu \u0219tiu de ce, nu a venit nimeni, \u00cen afar\u0103 de v\u0103rul Victor. La restaurant era \u00cengrozitor de cald. Am cerut voie s\u0103 \u00cemi scot haina \u0219i am pus-o pe sp\u0103tarul scaunului, dar cineva, poate chelnerul, poate v\u0103rul Victor, mi-a dus-o cu amabilitate la garderob\u0103, de unde am \u0219i recuperat-o cur\u00e2nd, pentru c\u0103 fusese deschis geamul, ca s\u0103 se aeriseasc\u0103 sala. Se fumase \u00cengrozitor de mult, a\u0219a cum se fumeaz\u0103 acolo, cu o total\u0103 nep\u0103sare fa\u0163\u0103 de nefum\u0103tori. Poate s\u0103 fi r\u0103cit din cauza ferestrei deschise sau s\u0103 se fi declan\u0219at obi\u0219nuita mea rinit\u0103 alergic\u0103 din cauza fumului. Cred c\u0103 pe drum, de la restaurant la hotel, am scos batista din buzunar, ca s\u0103-mi \u0219terg nasul, alt\u0103 explica\u0163ie n-am, \u0219i \u0163i-am spus c\u0103 nu m\u0103 sim\u0163eam deloc bine! * \u00ce\u0219i d\u0103 seama c\u0103 vorbe\u0219te confuz, c\u0103 nu reu\u0219e\u0219te s\u0103 explice ce s-a \u00cent\u00e2mplat. \u00ce\u0219i tamponeaz\u0103 cu batista obrajii umezi \u0219i \u00ce\u0219i pip\u0103ie buzunarul bluzei dup\u0103 cutia de pastile. D\u0103 s\u0103 o scoat\u0103, pe urm\u0103 se r\u0103zg\u00e2nde\u0219te. \u2014 La hotel nu am controlat dac\u0103 bile\u0163elele cu adrese mai erau acolo, dar trebuie s\u0103 fi fost, pentru c\u0103, dac\u0103 le-a\u0219 fi pierdut pe drumul de la Institut la restaurant, mi-ar fi fost restituite pe loc, fiindc\u0103 un alai \u00centreg de admiratori ne-a \u00censo\u0163it, de la distan\u0163\u0103, de la Centrul Cultural p\u00e2n\u0103 la restaurant. Distan\u0163ele erau mici, nu departe se afla \u0219i hotelul. \u00cen schimb, c\u00e2nd am plecat de la restaurant, se f\u0103cuse t\u00e2rziu, la ora aceea nici picior de admirator, eram doar eu, cu v\u0103rul Victor. Am urcat pe urm\u0103 \u00cen camera mea. Am avut o noapte foarte nepl\u0103cut\u0103, cu dureri de cap \u0219i greut\u0103\u0163i \u00cen respira\u0163ie, poate rinita, poate enervarea, poate am\u00e2ndou\u0103. Cum nu m-am sim\u0163it bine, a doua zi nu am ie\u0219it deloc! Mi-au adus c\u00e2teva ceaiuri s\u0103lcii, dar m\u0103 sim\u0163eam at\u00e2t de sf\u00e2r\u0219it, c\u0103 nu am putut \u00cenghi\u0163i nimic. \u2014 Nu mi-ai spus p\u00e2n\u0103 acum c\u0103 ai fost bolnav acolo! \u2014 Nu \u0163i-am spus pentru c\u0103 m\u0103 enervez ori de c\u00e2te ori \u00cemi aduc aminte\u2026 Bietul Victor atunci \u0219i-a ar\u0103tat tot devotamentul! M-a vegheat \u00cen permanen\u0163\u0103, o asemenea huidum\u0103 de om, mergea neauzit, cu pa\u0219i de pisic\u0103! M-am certat cu el s\u0103 mearg\u0103 s\u0103 se odihneasc\u0103, dar nu a fost chip s\u0103 \u00cel conving. Victor a insistat s\u0103 primesc doctorul, dar nu a fost nevoie. Spre sear\u0103 m\u0103 sim\u0163eam mult mai bine, \u00cemi disp\u0103ruse cea\u0163a de pe creier. Mi-am amintit abia atunci de h\u00e2rtiile cu adrese, dar \u00cen buzunar n-am mai g\u0103sit dec\u00e2t batista. B\u0103nuiesc c\u0103, atunci c\u00e2nd am scos-o din buzunar, am scos \u0219i foile cu adrese \u0219i le-am sc\u0103pat, proste\u0219te, pe jos. Un ghinion, o \u00cent\u00e2mplare nefericit\u0103\u2026 Dac\u0103 nu le-a\u0219 fi pus at\u00e2t de neglijent \u00cen buzunar! Este singurul, absolut singurul moment c\u00e2nd le-a\u0219 fi putut pierde. Ocole\u0219te ochii Christei, albastrul lor, at\u00e2t de limpede, de intens, de rece \u00cen lumin\u0103. Ea sigur nu ar fi pus un ghem de h\u00e2rtii cu nume \u0219i telefoane \u00cen buzunarul unei haine l\u00e2ng\u0103 batist\u0103 \u0219i nu le-ar fi pierdut la \u00cent\u00e2mplare, pe \u00centuneric, pe strada principal\u0103 a unui imens ora\u0219 de provincie. Capitala unei \u0163\u0103ri provinciale. Se simte mai vinovat acum dec\u00e2t atunci c\u00e2nd a descoperit, \u00cen camera de hotel, buzunarele goale. Ori poate doar acum, povestindu-i Christei \u00cent\u00e2mplarea, \u00ce\u0219i simte, \u00centreag\u0103, vinov\u0103\u0163ia? \n", " Vie\u0163ile trecute ale zei\u0163ei Callypso \u2014\u2026Este, desigur, nepl\u0103cut\u0103 \u00cent\u00e2mplarea cu bile\u0163elele pierdute, dar cred c\u0103 \u00cei dai propor\u0163ii exagerate. Chiar dac\u0103 nu ai fi r\u0103t\u0103cit adresele, ai stat prea pu\u0163in acolo ca s\u0103 ai timp de vizite ori ca s\u0103 \u00ce\u0163i pierzi timpul cu telefoane protocolare, de r\u0103mas-bun. Nemul\u0163umirile tale provin din a\u0219tept\u0103ri nerealiste, ceea ce \u0163i-am spus, de altfel, \u0219i c\u00e2nd ai plecat: ceea ce crezi c-ai s\u0103 g\u0103se\u0219ti acolo nu mai exist\u0103 nic\u0103ieri altundeva dec\u00e2t \u00cen mintea ta! \u0218tiu asta foarte bine din propria mea experien\u0163\u0103, de fiecare dat\u0103 c\u00e2nd m-am \u00centors, am tr\u0103it acelea\u0219i dezam\u0103giri ca \u0219i tine\u2026 Nu are rost s\u0103 mai venim la cofet\u0103ria aceasta, a spus Hermann, cu m\u00e2na \u00cen jurul umerilor t\u0103i, nu neap\u0103rat din economie, de\u0219i n-ar fi un motiv de ignorat, dar \u00cenghe\u0163ata mi s-a p\u0103rut mai proast\u0103 dec\u00e2t cea de la noi din cartier \u0219i \u0163ie \u00ce\u0163i fac r\u0103u amintirile legate de casa asta. Dar \u0163ie nu \u00ce\u0163i face r\u0103u s\u0103 \u00ce\u0163i aminte\u0219ti logodna ta cu Klara, care a avut loc chiar aici? Ar fi fost mult mai bine s\u0103 nu \u00cei mai pui \u00centrebarea asta pe care n-ai s-o mai ui\u0163i niciodat\u0103, ce rost mai avea s\u0103-i aminte\u0219ti logodna cu sora ta, c\u00e2nd \u0219tii mai bine dec\u00e2t el al cui era copilul pe care Klara nu va mai avea timp s\u0103-l nasc\u0103, pentru c\u0103 vor muri am\u00e2ndoi, asfixia\u0163i, ar\u0219i, la bombardament. Eram atunci alte persoane \u0219i tr\u0103iam o alt\u0103 via\u0163\u0103, a spus \u00cen\u0163eleptul Hermann. Tu ai s\u0103 te ui\u0163i la el f\u0103r\u0103 s\u0103-l vezi, ai s\u0103 mergi, \u00cenconjurat\u0103 de ei to\u0163i, ca o somnambul\u0103, prin mirosul de verde, de proasp\u0103t, prin lumina aurie, catifelat\u0103. Va fi cu trei s\u0103pt\u0103m\u00e2ni \u0219i trei zile \u00cenainte de explozia uzinei \u00cen care o s\u0103 moar\u0103 Hermann. * \u2014 Locurile, lucrurile se schimb\u0103 odat\u0103 cu oamenii, de\u0219i sunt mai rezistente ca ei. Se schimbase \u0219i fosta noastr\u0103 cas\u0103 ajuns\u0103 cofet\u0103rie, dup\u0103 r\u0103zboi, vreme de c\u00e2\u0163iva ani a fost cofet\u0103ria francezilor, eram \u00cen zona lor de ocupa\u0163ie. Se amenajase o sal\u0103 pentru jucat \u0219ah, iar \u00cen fosta noastr\u0103 gr\u0103din\u0103, devenit\u0103 curte interioar\u0103, se adusese un mobiler scump, cu alt design. Avea pre\u0163uri foarte mari, a\u0219a c\u0103 o singur\u0103 dat\u0103 mi-am permis s\u0103 intru acolo cu Hermann \u0219i cu copiii, care erau total neinteresa\u0163i de amintirile mele, oric\u00e2t am \u00cencercat s\u0103 le ar\u0103t, uite, acolo era camera mea, aceea era fereastra sufrageriei noastre Mi-am promis s\u0103 nu mai calc pe acolo, dar nici nu a\u0219 mai avut cum, \u00cen mai pu\u0163in de o lun\u0103 a fost explozia de la uzinele BASF. Cofet\u0103ria de pe Hauptstrasse a fost \u00cenchis\u0103 \u0219i ea o vreme pentru renovare, toate casele din centru aveau geamurile sparte de suflul exploziei. \u2014 Dar cum s-a \u00cent\u00e2mplat, de fapt? Cine fusese de vin\u0103? \u2014 Este o poveste \u00cencurcat\u0103, m-ai \u00centrebat \u0219i \u0163i-am mai spus! Procesele \u0219i expertizele au \u0163inut ani de zile \u0219i p\u00e2n\u0103 la urm\u0103 au fost g\u0103si\u0163i vinova\u0163i francezii, care interziseser\u0103 produc\u0163ia continu\u0103 \u00cen uzin\u0103. Dac\u0103 americanii nu ar fi deschis frontiera \u0219i nu ar fi dat o m\u00e2n\u0103 de ajutor, or\u0103\u0219elul nostru ar fi s\u0103rit \u00cen aer, a\u0219a cum a p\u0103\u0163it jum\u0103tate din uzin\u0103. El sesizeaz\u0103 vocea care s-a catifelat c\u00e2nd aminte\u0219te despre ajutorul americanilor \u0219i se \u00centreab\u0103 dac\u0103 acum va povesti mai multe despre t\u00e2n\u0103rul din Kansas City. Poate de aceea vocea cu care el o \u00centreab\u0103 sun\u0103 \u0219i \u00cen urechile lui, artificial, nefiresc? \u2014 Asta a fost perioada cea mai grea din via\u0163a ta, nu? Dup\u0103 moartea lui Hermann, \u0163i-a fost mai greu chiar dec\u00e2t dup\u0103 bombardamentul \u00cen care au murit mama \u0219i sora ta? * Se vede c\u0103, \u00cen ciuda at\u00e2tor momente de sl\u0103biciune c\u00e2nd i s-a confesat, el nu s-a apropiat nici m\u0103car cu un pas de ea, cu adev\u0103rat, dac\u0103 e \u00cen stare s\u0103 compare \u00centre ele reac\u0163iile ei \u00cen momentele c\u00e2nd \u00ce\u0219i putea pierde min\u0163ile de durere, de parc\u0103 ar fi reac\u0163iile cobailor la experimentele lui de laborator! Momente, episoade? Mai degrab\u0103 vie\u0163i diferite, vie\u0163i seriale. Pentru c\u0103, \u00cenainte ca s\u0103 \u00cel \u00cent\u00e2lneasc\u0103 pe Traian Manu, Christa D\u00f6ring a mai tr\u0103it alte dou\u0103 vie\u0163i. \u0218i, dac\u0103 a vrut-o pe ea, ar trebui s\u0103-\u0219i \u00cenglobeze \u00cen propria lui memorie afectiv\u0103 vie\u0163ile ei anterioare. Vocea cu care r\u0103spunde Christa sun\u0103 t\u0103ios, aproape r\u0103stit. \u2014 Bine\u00cen\u0163eles c\u0103 mi-a fost mai greu! Cel pu\u0163in, dup\u0103 bombardament \u00cei aveam pe bunici \u0219i ei m-au ajutat s\u0103 supravie\u0163uiesc! Am fost, dintre to\u0163i copiii \u0219i nepo\u0163ii, preferata lor, pentru c\u0103 le sem\u0103nam: mi-au spus de multe ori c\u0103 le-am mo\u0219tenit spiritul echilibrat \u0219i vitalitatea. \u2014 Presupun c\u0103 \u0219i bunicii t\u0103i au fost afecta\u0163i\u2026 Doar le muriser\u0103 fiica \u0219i nepoata. El s-a oprit \u00cen loc, \u0219i-a scos ochelarii \u0219i i-a \u0219ters cu o batist\u0103 de care a dat \u00cent\u00e2mpl\u0103tor prin buzunar. \u00cent\u00e2mpl\u0103toare pare s\u0103 fie \u0219i \u00centrebarea, pus\u0103 cu vocea politicoas\u0103 pe care o rezerv\u0103 str\u0103inilor. * \u2014Bunicii \u0219i-au ascuns cum au putut durerea lor, numai ca s\u0103 m\u0103 remonteze pe mine! Traian se uit\u0103 la ea nedumerit, iar Christa \u00ce\u0219i coboar\u0103 cu un ton vocea r\u0103stit\u0103. \u2014 \u201e\u00cen\u0163elege c\u0103 nu e\u0219ti tu de vin\u0103 pentru moartea mamei sau surorii tale!\u201d Bunicul \u00cemi repeta zilnic asta ca s\u0103 m\u0103 scoat\u0103 din \u0219ocul bombardamentului. El mi-a explicat c\u0103 membrii familiei se simt \u00centotdeauna vinova\u0163i c\u0103 nu au putut \u00cempiedica moartea celor apropia\u0163i. \u201eCrede-m\u0103 c\u0103 \u0219i eu m\u0103 lupt cu acest sentiment autodistructiv\u201d, mi-a spus de mai multe ori. B\u0103nuiesc c\u0103 \u00ce\u0219i repro\u0219a depresia accelerat\u0103 a mamei, la care asistase neputincos. O sf\u0103tuise, la fel ca \u0219i pe mine, s\u0103 duc\u0103 o via\u0163\u0103 activ\u0103 \u0219i s\u0103n\u0103toas\u0103 \u0219i s\u0103 fac\u0103 abstrac\u0163ie de dramele din jurul nostru, dar vorbele lui nu avuseser\u0103 nici un efect asupra ei. Dintotdeauna mama fusese rebel\u0103 fa\u0163\u0103 de familie, dar un gen de rebeliune bl\u00e2nd\u0103, de \u00cenc\u0103p\u0103\u0163\u00e2nare mascat\u0103 sub o aparent\u0103 supunere. Bunicul spunea c\u0103 era cazul clasic de reac\u0163ie infantil\u0103, prelungit\u0103 \u0219i la maturitate, de a te opune p\u0103rin\u0163ilor, pe care \u00cei confunzi cu autoritatea\u2026 Traian \u00ce\u0219i pune la loc, pe nas, ochelarii \u0219i-\u0219i \u00cenfund\u0103 \u00cen buzunar batista. F\u0103r\u0103 s\u0103 se uite la el, Christa este convins\u0103 c\u0103 fa\u0163a lui str\u0103luce\u0219te, ca mai totdeauna, de mul\u0163umirea obtuz\u0103 a datoriei \u00cemplinite. \u0218i, prin tonul cu care continu\u0103, ea vrea s\u0103 \u00cel fac\u0103 s\u0103 \u00cen\u0163eleag\u0103 c\u0103 nu are de ce. C\u0103 nu poate doar s\u0103 intre \u0219i ias\u0103 din ea, relaxat \u0219i s\u0103tul, de\u0219i din ce \u00cen ce mai rar, \u0219i s\u0103 se \u00centoarc\u0103 la singurele lui obsesii: laboratorul, masa de scris, orele de lucru. De la partenerul ei a\u0219teapt\u0103 \u0219i altceva: s\u0103 semene cu Hermann\u2026 * \u2014 \u201eE greu s\u0103 lup\u0163i cu firea cuiva, \u0163ine minte pentru toat\u0103 via\u0163a, nu e\u0219ti tu vinovat\u0103 de nefericirea altora! Nici m\u0103car de nefericirea celor din familie, la un moment dat, trebuie s\u0103 \u00ce\u0163i iei m\u00e2na de pe ei, adul\u0163ii trebuie s\u0103 fie responsabili\u201d, mi-a repetat bunicul p\u00e2n\u0103 \u00cen anii din urm\u0103, c\u00e2nd mintea lui s-a \u00centunecat. Oribil\u0103 mai e b\u0103tr\u00e2ne\u0163ea! Dar, \u00cen ceea ce m\u0103 privea, scopul lui fusese atins: m-a deprins s\u0103 lupt cu mine, s\u0103 nu m\u0103 mai \u00cenvinov\u0103\u0163esc singur\u0103. Fire\u0219te, coresponden\u0163a cu Hermann m-a ajutat enorm. Iar bunicii au fost at\u00e2t de ferici\u0163i c\u00e2nd s-a \u00centors Hermann de pe front \u0219i ne-am logodit! Dar la vremea aceea eu deja \u00cencetasem s\u0103 m\u0103 mai trezesc strig\u00e2nd \u0219i pl\u00e2ng\u00e2nd noaptea. Ne-am c\u0103s\u0103torit foarte repede dup\u0103 logodn\u0103. Hermann era at\u00e2t de protector \u0219i \u00cen\u0163elept, parc\u0103 nu se \u00centorsese dintr-un m\u0103cel! Despre trecut, nici al meu, nici al lui, n-am vorbit niciodat\u0103. Au venit copiii, aveam o alt\u0103 familie, nu m\u0103 mai sim\u0163eam singur\u0103. Iritarea din vocea ei s-a diluat. El \u00cenregistreaz\u0103 cu u\u0219urare schimbarea. De fiecare dat\u0103 c\u00e2nd revine la pove\u0219tile din trecutul ei, Christa devine irascibil\u0103 \u0219i imprevizibil\u0103. A trecut de mult faza pl\u00e2nsului \u00cen pat, dup\u0103 ce fac dragoste, e drept \u0219i c\u0103 fac tot mai rar. A r\u0103mas aceast\u0103 iritare pe care nu vrea s\u0103 \u0219i-o controleze, chiar dac\u0103 peste vreo or\u0103, dou\u0103 are s\u0103 se scuze, depresia las\u0103 urme pe via\u0163\u0103, \u0219tiu c\u0103 tu m\u0103 \u00cen\u0163elegi. * \u2014 Dar, dup\u0103 moartea lui Hermann, au fost anii mei cei mai dificili, \u00centr-adev\u0103r! Cum Hermann nu a murit pe loc, ci dup\u0103 o lun\u0103, din cauza traumatismelor interne, o vreme nu am avut nici un fel de venit. Pensia am primit-o doar dup\u0103 proces \u0219i procesul a durat ani de zile. Treceam pe l\u00e2ng\u0103 cofet\u0103ria aceea f\u0103r\u0103 s-o mai v\u0103d, a\u0219a cum nu mai vezi vitrinele magazinelor inaccesibile atunci c\u00e2nd e\u0219ti s\u0103rac. La fel trecusem prin fa\u0163a ei, f\u0103r\u0103 s\u0103 \u00cemi doresc m\u0103car s\u0103 intru, \u00cen timpul r\u0103zboiului. Bunica murise, bunicul era internat \u00centr-un spital-azil, nu mai era nimeni care s\u0103 ne \u00centre\u0163in\u0103. Cum s\u0103 nu-\u0163i fie greu \u00cen asemenea vremuri s\u0103 cre\u0219ti singur\u0103 doi copii? Depresia mi-a revenit, dar a trebuit s\u0103 m\u0103 ajut singur\u0103. \u0218i dup\u0103 r\u0103zboi n-au fost lipsuri mai mici dec\u00e2t sub dictatur\u0103! At\u00e2ta doar c\u0103 disp\u0103ruse teama\u2026 dar, de fapt, ap\u0103ruse alta. Teama c\u0103 nu ai s\u0103 te descurci cu banii, mai ales c\u0103 nu se g\u0103sea nimic, totul se vindea la negru. El o \u00cen\u0163elege mai bine dec\u00e2t crede ea, nu sunt acela\u0219i \u0219i amintirile lui din anii de dup\u0103 r\u0103zboi, dac\u0103 e vorba de pre\u0163uri \u0219i de teama c\u0103 nu ai ce m\u00e2nca m\u00e2ine? Dar, spre deosebire de Christa, Traian Manu e convins c\u0103 r\u0103nile trecutului se vindec\u0103. Iar la so\u0163ia lui vede, cu o mic\u0103 \u00cengrijorare, cum apar tot mai frecvente goluri de memorie: altminteri, de ce i-ar oferi versiuni diferite despre aceea\u0219i \u00cent\u00e2mplare tocmai lui, care nu \u00ce\u0219i permite nici cea mai mic\u0103 aluzie, nici cel mai mic comentariu? \u2014 Erau pre\u0163uri at\u00e2t de mari pentru alimente \u0219i pre\u0163uri at\u00e2t de mici pentru lucrurile pre\u0163ioase din casa bunicilor pe care le-am v\u00e2ndut pe r\u00e2nd! O vreme a stat la noi \u0219i Lily, sora lui Hermann, dar ea nu putea s\u0103 m\u0103 ajute prea mult la treburi, trebuia s\u0103 \u00cenve\u0163e\u2026 Eu \u0219i a\u0219a l\u0103sasem facultatea din cauza copiilor. \u0218i o vreme am tr\u0103it v\u00e2nz\u00e2nd: de pild\u0103, am dat cele cinci edi\u0163ii rarisime din Freud pentru patru pachete de unt, patru kilograme de carne \u0219i dou\u0103 de cafea veritabil\u0103\u2026 \u0163i se pare pu\u0163in? Te asigur c\u0103 era o ocazie rar\u0103, un ofi\u0163er american bibliofil\u2026 * Acesta este ofi\u0163erul american care a depus m\u0103rturie la procesul pentru pensie intentat de Christa companiei BASF, despre care ea nu arunc\u0103 \u00cens\u0103 dec\u00e2t c\u00e2te o aluzie, c\u00e2nd \u0219i c\u00e2nd. El nu \u00cei va atrage \u00cens\u0103 aten\u0163ia asupra acestui lucru, a\u0219a cum nu a \u00cencercat s\u0103 citeasc\u0103 vreuna din scrisorile ordonat a\u0219ezate \u00cen cutia golit\u0103 de bijuteriile de familie ale bunicilor. Bijuteriile au sc\u0103pat de toate bombardamentele, ca s\u0103 fie v\u00e2ndute, pe r\u00e2nd, dup\u0103 r\u0103zboi, i-a spus cu un z\u00e2mbet str\u00e2mb Christa. \u0218i el a dedus c\u0103 ea a tot v\u00e2ndut ce r\u0103m\u0103sese de la bunici p\u00e2n\u0103 c\u00e2nd soarta a decis ca noul salvator al Christei s\u0103 poarte uniform\u0103 de ofi\u0163er american. Un martor sau chiar un participant la stingerea focului dup\u0103 explozia de la BASF. Depozi\u0163ia celui care a asistat la evacuarea biroului avariat de explozie, \u00cen care fusese r\u0103nit Hermann, a fost o pies\u0103 central\u0103 \u00cen dosarul de pensie. \u00ce\u0219i aminte\u0219te prima dat\u0103 c\u00e2nd a \u00centrez\u0103rit acest episod din via\u0163a acesteia: \u0219oaptele Christei \u0219i piciorul ei \u00cencol\u0103cit \u00centre picioarele lui, m\u00e2na lui, juc\u00e2ndu-se cu p\u0103rul m\u0103t\u0103sos al sexului ei, cear\u0219afurile umede \u0219i b\u00e2z\u00e2itul unui \u0163\u00e2n\u0163ar rezistent la Autan. O tragedie, un serial de televiziune, cu un deus ex machina salvator: p\u00e2n\u0103 s\u0103 fie luat\u0103 decizia tribunalului, formele f\u0103cute \u0219i banii de pensie da\u0163i retroactiv familiei \u00cendoliate (o sum\u0103 considerabil\u0103, care a fost investit\u0103 \u00centr-o nou\u0103 cas\u0103), t\u00e2n\u0103rul soldat american a f\u0103cut ce a putut ca s-o ajute pe t\u00e2n\u0103ra v\u0103duv\u0103 german\u0103, r\u0103mas\u0103 f\u0103r\u0103 nici un sprijin \u00cen aceast\u0103 lume. Americanul a aprovizionat casa tinerei v\u0103duve cu carne \u0219i unt \u0219i cafea \u0219i a primit, drept amintire, pre\u0163ioasele edi\u0163ii Freud ale bunicului. Nu era bibliofil, dar \u0219i pentru el a contat \u00cent\u00e2lnirea cu biblioteca acelei case, din Germania nu s-a \u00centors \u00cen Kansas City, ci a mers s\u0103 fac\u0103 studii de psihologie \u00centr-o universitate de elit\u0103 de pe Coasta de Est. Cel pu\u0163in a\u0219a prefer\u0103 s\u0103 cread\u0103 Christa. Ar\u0103ta ca abia ie\u0219it din adolescen\u0163\u0103 \u00cen fotografia pe care Christa a scos-o din dormitor, de pe noptier\u0103, dup\u0103 prima lor noapte de dragoste, \u0219i a mutat-o \u00centr-un album al anilor de demult: un lungan \u00cen uniform\u0103 de ofi\u0163er american, cu fa\u0163\u0103 \u0219i nume de nordic, probabil urma\u0219ul unor emigran\u0163i suedezi. Trebuie s\u0103 fi \u00cemb\u0103tr\u00e2nit \u0219i el, chiar dac\u0103 pe atunci era cu c\u00e2\u0163iva ani mai t\u00e2n\u0103r dec\u00e2t Christa. Oare \u00cen deceniile care s-au scurs a ajuns un psihiatru bine instalat, cu o clientel\u0103 \u00cen cre\u0219tere la cabinetul particular \u0219i cu numero\u0219i studen\u0163i la cursul de la facultatea din Kansas City, ori s-a \u00centors cu pieptul plin de decora\u0163ii \u0219i mintea r\u0103t\u0103cit\u0103 de amintirile traumatizante din Coreea sau Vietnam? El nu \u0219i-a \u00ceng\u0103duit niciodat\u0103 s\u0103 o \u00centrebe, a\u0219a cum nu-\u0219i permite azi s\u0103-i atrag\u0103 aten\u0163ia c\u0103 \u00cen biografia americanului au ap\u0103rut date noi, contradictorii. Uneori are impresia c\u0103 pentru Christa figura t\u00e2n\u0103rului american s-a suprapus p\u00e2n\u0103 la contopire cu figura, tot mai zeiasc\u0103, a lui Hermann: avantajul iubirilor care nu dureaz\u0103 decenii. Poate \u00cens\u0103 Christa nu are goluri de memorie, ci doar vrea s\u0103 \u00cei menajeze orgoliul: s\u0103 nu \u00cei st\u00e2rneasc\u0103 gelozii retrospective. Sau poate c\u0103, \u00cen ciuda deselor ei povestiri depresive, r\u0103nile trecutului s-au cicatrizat, pur \u0219i simplu. F\u0103r\u0103 ca ea s\u0103 vrea. F\u0103r\u0103 ca ea s\u0103 \u0219tie. Iat\u0103, dintre toate ipotezele lui, cea mai plauzibil\u0103 \u0219i, probabil, cea mai deranjant\u0103 pentru Christa. Ea nu \u00ce\u0219i va permite niciodat\u0103 s\u0103 se vindece de suferin\u0163ele trecutului, iar el e tot mai \u00cenclinat s\u0103 cread\u0103 c\u0103 a \u00cenceput s\u0103 le uite. \n", "tc \"Capitolul 47\" Dosar \u201eSavantul\u201d \nSursa: \u201eCr\u0103ciunescu\u201dTC \"DOSAR \u201eSAVANTUL\u201c\" \nFila nr. 190-191 \nNot\u0103 informativ\u0103 \nV\u0103 aducem la cuno\u0219tin\u0163\u0103 urm\u0103toarele: Documentaristul CRISTIAN DOBROT\u0102 de la Institutul de \u0218tiin\u0163e Agricole \u0219i Medicin\u0103 Veterinar\u0103 din Bucure\u0219ti a fost propus pentru a fi avansat \u0219i a i se acorda gradul de cercet\u0103tor \u0219tiin\u0163ific grad IV, cu m\u0103rirea corespunz\u0103toare de salariu. Chiar dac\u0103 e gradul mic \u0219i m\u0103rirea de salariu corespunz\u0103toare, consider\u0103m a fi o decizie gre\u0219it\u0103. Fa\u0163\u0103 de aceast\u0103 situa\u0163ie \u0219i pentru a pre\u00cent\u00cempina s\u0103v\u00cer\u0219irea acestei gre\u0219eli, con\u0219tiin\u0163a ne oblig\u0103 s\u0103 v\u0103 ar\u0103t\u0103m cele ce urmeaz\u0103 \u00cen scopul ca s\u0103 analiza\u0163i cu toat\u0103 aten\u0163ia cuvenit\u0103 \u0219i s\u0103 vede\u0163i dac\u0103 mai e cazul ca acest du\u0219man deghizat al regimului s\u0103 mai r\u0103m\u00cen\u0103 \u00cen Institutul nostru, nicidecum s\u0103 i se acorde un grad \u0219tiin\u0163ific mai \u00cenalt. \u2014Actualul \u201ecercet\u0103tor\u201d CRISTIAN DOBROT\u0102 din anii studen\u0163iei sale \u0219i mai t\u00cerziu a fost membru notoriu al PN\u0162 f\u0103c\u00cend parte din comitetul \u0163\u0103r\u0103nist pe Facultatea de Agronomie din Bucure\u0219ti. \u0218i azi men\u0163ine leg\u0103turi str\u00cense cu fo\u0219ti membri ai partidelor politice. Mai mult dec\u00cet at\u00cet: \u00centre\u0163ine rela\u0163ii cu un prieten al familiei MANU TRAIAN fugit \u00cen str\u0103in\u0103tate \u0219i a mers ca s\u0103-l audieze c\u00cend acesta a venit \u00cen \u0163ar\u0103. Sus\u0163ine c\u0103 este \u00cen coresponden\u0163\u0103 cu el \u0219i inten\u0163ioneaz\u0103 s\u0103 \u00cei fac\u0103 o vizit\u0103 probabil ca s\u0103 r\u0103m\u00cen\u0103. Fratele lui este criminalul de r\u0103zboi Anton Dobrot\u0103 executat pentru crimele de r\u0103zboi ca aviator \u00cen Uniunea Sovietic\u0103. CRISTIAN DOBROT\u0102 a fost re\u0163inut de organele noastre de anchet\u0103 mai mult de doi ani \u0219i el se laud\u0103 c\u0103 a fost eliberat \u0219i reabilitat ceeace nu este deloc adev\u0103rat. Aceste fapte concrete de necontestat se oglindesc \u00cen mod conving\u0103tor de atmosfera din familia acestui du\u0219man al regimului, strecurat \u00centr-un post de documentarist \u00cen Institutul nostru de unde \u00cenvenineaz\u0103 tinerii cercet\u0103tori cu aluzii fine \u00cempotriva regimului \u00cen special \u00cempotriva socializ\u0103rii agriculturii, spun\u00cendu-le c\u0103 GAS-urile \u0219i GAC-urile s\u00cent focare de boli pentru animalele domestice \u0219i locuri de furt, proprietatea nim\u0103nui, minimaliz\u00cend \u0219i depreciind personalit\u0103\u0163i contemporane de specialitate, de care \u00cen particular \u00ce\u0219i bate joc. Toate acestea nu s\u00cent \u00cent\u00cempl\u0103toare deoarece CRISTIAN DOBROT\u0102 provine dintr-o familie exploatatoare. Fiica sa nu \u00cent\u00cempl\u0103tor se nume\u0219te Mihaela, el exprim\u00cendu-se c\u0103 i-a dat numele \u00cen memoria \u0219i cinstea ultimului rege al fostei Rom\u00e2nii burghezo-mo\u0219iere\u0219ti, c\u00cend a v\u0103zut c\u0103 este fat\u0103, pentru c\u0103 avea preg\u0103tit numele MIHAI. Permanent vine cu \u0219tiri alarmiste, pe care le colporteaz\u0103 \u00cen s\u00cenul prietenilor s\u0103i intimi, \u0219tiri pe care le ascult\u0103 la Europa Liber\u0103, Deutsche Welle \u0219i BBC. Despre unele din aceste fapte concrete \u0219tie \u0219i Direc\u0163ia Cadrelor din Ministerul Agriculturii \u0219i Silviculturii care \u00cen toamna anului 1967 nu a fost de acord cu numirea \u201ecercet\u0103torului\u201d CRISTIAN DOBROT\u0102 \u00cen Institutul nostru, dar pe urm\u0103 s-a strecurat. V\u0103 rug\u0103m a lua m\u0103surile corespunz\u0103toare pentru a pune cap\u0103t m\u00cer\u0219\u0103viilor \u0219i sfid\u0103rii acestui du\u0219man periculos, care ajutat de unii tovar\u0103\u0219i lipsi\u0163i de cel mai elementar sim\u0163 al vigilen\u0163ei, \u00cel ajut\u0103 s\u0103 se strecoare \u00cen cele mai \u00cenalte posturi ale \u0219tiin\u0163ei. \n\nCr\u0103ciunescu \nConform cu originalul Locotenent Matei Silviu ", " Cariera unui naufragiat \u2014 Poate n-o s\u0103-\u0163i convin\u0103 ce-\u0163i spun, dar s-ar putea ca unii dintre cei care insistau s\u0103 vorbeasc\u0103 cu tine s\u0103 fi vrut s\u0103 \u00ce\u0163i cear\u0103 c\u00e2te ceva! \u00cen s\u0103r\u0103cia care spui c\u0103 domnea acolo, nu v\u0103d cum le-ar arde de sentimentalismele tale! Ce Dumnezeu, suntem oameni \u00cen toat\u0103 firea, cu picioarele pe p\u0103m\u00e2nt! El \u00cei arunc\u0103 o privire nedumerit\u0103, dar tace. Dac\u0103 i-ar atrage aten\u0163ia c\u0103 gesticuleaz\u0103 prea mult \u0219i \u0219i c\u0103 vocea ei sun\u0103 strident pe aceast\u0103 str\u0103du\u0163\u0103 unde este aproape la fel de lini\u0219te ca \u00cen parc, pentru c\u0103 foarte rar trec ma\u0219ini, publicul de la concert a plecat de mult, pe intrarea principal\u0103, ea i-ar repro\u0219a, ca de obicei, c\u0103 este conven\u0163ional \u0219i arhaic. Iar Christa \u00cent\u00e2rzie s\u0103-i spun\u0103 c\u0103 iritarea ei e provocat\u0103 de faptul c\u0103 nu \u00ce\u0219i mai aduce aminte exact unde a parcat ma\u0219ina; nervozitatea lui n-ar face dec\u00e2t s-o sporeasc\u0103 pe a ei. \u0218i, pe m\u0103sur\u0103 ce nu \u00ce\u0219i recunoa\u0219te ma\u0219ina \u00cen \u0219irul nesf\u00e2r\u0219it de l\u00e2ng\u0103 grilajul parcului, iritarea i se transform\u0103 \u00cen panic\u0103 \u0219i vocea i se ascute. Iar el, de\u0219i nu \u00ce\u0219i d\u0103 seama de noile motive ale nelini\u0219tii ei, \u00cei r\u0103spunde cu vocea \u00cemp\u0103ciuitoare pe care o folose\u0219te ori de c\u00e2te ori \u00cencearc\u0103 s\u0103 o lini\u0219teasc\u0103: \u2014 S-ar putea, ca \u0219i \u00cen alte d\u0103\u0163i, de altfel, s\u0103 fii tu cea care are dreptate. O parte dintre cei care au apucat s\u0103 vorbeasc\u0103 atunci cu mine, la conferin\u0163\u0103, mi-au strecurat, \u00centr-adev\u0103r, printre tot felul de vorbe inutile \u0219i gesturi caraghioase, rug\u0103min\u0163i precise. Nu aveam timp s\u0103 le notez \u0219i p\u00e2n\u0103 la urm\u0103 le-am \u0219i uitat. Mai ales c\u0103 descopeream astfel c\u0103 o parte din public nu venise din interes fa\u0163\u0103 de conferin\u0163\u0103 \u0219i nici m\u0103car din curiozitate fa\u0163\u0103 de mine \u2013 ceea ce \u0219tii c\u0103 nu-mi face pl\u0103cere nici aici, obi\u0219nuiesc s\u0103 spun c\u0103 nu sunt un exponat de muzeu \u2013, ci cu o cerere foarte precis\u0103 \u00cen minte. * \u2014Dar, pierz\u00e2nd h\u00e2rtiile cu numere de telefon, ai sc\u0103pat de cei mai insisten\u0163i! \u2014 Nici g\u00e2nd! Cei care aflaser\u0103 mai t\u00e2rziu despre venirea mea sau care nu avuseser\u0103 curajul s\u0103 calce \u00centr-un institut cultural str\u0103in m-au asaltat \u00cen zilele urm\u0103toare. \u00cei g\u0103seam \u00cen holul hotelului, pe strad\u0103, la minister. La un moment dat, a ap\u0103rut \u0219i Cristian Dobrot\u0103, fratele vechiului meu coleg de \u0219coal\u0103, Anton. \u0162i-am mai povestit eu despre el, \u00cen mai multe r\u00e2nduri. Anton avea un frate mai mic, Cristian, total diferit de el. Noi nu prea \u00cel luam pe atunci \u00cen seam\u0103, \u0219tii cum e la v\u00e2rsta aceea, altele sunt preocup\u0103rile unui b\u0103iat de doisprezece ani \u0219i altele ale unuia de \u0219aisprezece-\u0219aptesprezece ani. Adaug\u0103 \u0219i diferen\u0163a de temperament, pe c\u00e2t era de extrovertit Anton, pe at\u00e2t era cel\u0103lalt de introvertit. Cristian nu a apucat s\u0103 profite prea mult de avantajele familiei sale influente, \u00cen afara faptului c\u0103 a f\u0103cut studii foarte bune, dar care, a\u0219a cum ai s\u0103 vezi, nu i-au prea folosit. \u00cen schimb, a trebuit s\u0103 suporte toate inconvenientele ulterioare. Poate s\u0103 se fi adunat \u00cen sufletul lui o nemul\u0163umire pentru c\u0103 \u00cen tinere\u0163e fratele lui mai mare \u00cel eclipsase, era spectaculos, iar mai t\u00e2rziu, din c\u00e2te spunea, a fost ca o ghiulea at\u00e2rnat\u0103 de piciorul lui. Po\u0163i \u00cen\u0163elege astfel de resentimente? Ce \u00centrebare! Cum s\u0103 nu poat\u0103 s\u0103-l \u00cen\u0163eleag\u0103? Klara \u0219i buna dispozi\u0163ie cu care se trezea diminea\u0163a \u0219i c\u00e2nta \u00cen baie ca s\u0103 \u00ce\u0219i fac\u0103 singur\u0103 curaj s\u0103 se spele cu apa rece. Genele ei dese care nu aveau nevoie de rimel \u0219i picioarele ei lungi, cu glezne fine, \u00cen pantofii trotteur, \u0219i felul cum b\u0103rba\u0163ii \u00centorceau capul dup\u0103 ea pe strad\u0103. Bomboanele de ciocolat\u0103 pe care i le aducea Hermann Christei \u0219i pachetele de pr\u0103jituri preg\u0103tite de patronul \u0219chiop al cofet\u0103riei pentru cea mic\u0103, doar pentru c\u0103 era sora irezistibilei Klara. Ah, c\u00e2t putea s\u0103 o enerveze rolul \u0103sta ingrat \u0219i de c\u00e2te ori a pl\u00e2ns din cauza lui! \u00cel aprob\u0103, d\u00e2nd din cap, f\u0103r\u0103 un cuv\u00e2nt, cu ochii dup\u0103 ma\u0219in\u0103. * \u2014Familia Dobrot\u0103 era, \u00cen copil\u0103ria noastr\u0103, printre cel mai bine situate din ora\u0219, iar eu aveam \u00cen casa lor un statut ambiguu: se \u0219tia c\u0103 Anton se descurca la \u0219coal\u0103 mai ales cu ajutorul meu \u0219i se considera c\u0103 exercit asupra lui o influen\u0163\u0103 bun\u0103. \u0162i-am spus c\u0103 avusese \u0219i probleme cu disciplina. Anton era o fire superficial\u0103, dar generoas\u0103 \u0219i, ca un bun sportiv, se comporta leal, camaradere\u0219te. A\u0219a cum se \u00cent\u00e2mpl\u0103 deseori cu copiii privilegia\u0163i de soart\u0103, nu se prea omora cu \u00cenv\u0103\u0163\u0103tura, dar juca foarte bine tenis, era un as local al avia\u0163iei \u0219i, bine\u00cen\u0163eles, avea mare succes la doamne \u0219i domni\u0219oare. M\u0103 \u00cen\u0163elegeam destul de bine cu el, de\u0219i eram at\u00e2t de diferi\u0163i. Dar \u00cen adolescen\u0163\u0103, c\u00e2nd nici tu \u00censu\u0163i nu \u0219tii prea bine cine e\u0219ti, dac\u0103 prietenia rezist\u0103 ciocnirilor incomode, diferen\u0163a de fire te \u00cembog\u0103\u0163e\u0219te, te ajut\u0103 s\u0103 ie\u0219i din carapacea ta. Anton era \u00cen adolescen\u0163\u0103 mai apropiat de mine dec\u00e2t de fratele lui, m\u0103 crezi? Se poate numi prietenie acea p\u00e2nd\u0103, de la un moment dat reciproc\u0103, dintre tine \u0219i Klara? Po\u0163i s\u0103-i spui lui c\u0103 rela\u0163ia din ultimii ani, ca surori concurente la inima lui Hermann, te-a f\u0103cut s\u0103 nu mai ai niciodat\u0103 \u00cencredere \u00cen prietenia dintre femei, pentru c\u0103 po\u0163i s\u0103 te a\u0219tep\u0163i de la oricare dintre ele s\u0103 \u00ce\u0163i fac\u0103 ceea ce i-ai f\u0103cut tu Klarei? Hermann te-a ales \u00centr-adev\u0103r pe tine sau doar a c\u0103utat-o \u00cen tine pe Klara? Te-a vrut pe tine sau s-a folosit de tine ca s\u0103 o pedepseasc\u0103, \u0219i dup\u0103 moarte, pe Klara, pentru c\u0103 a murit cu copilul nen\u0103scut al altuia \u00cen burt\u0103? * \u2014S\u0103-\u0163i povestesc mai departe ori te plictisesc, spune-mi? \u2014Poveste\u0219te! Poveste\u0219te! Momentul ei de ezitare a luat sf\u00e2r\u0219it, \u00cen fine: brusc, \u0219i-a amintit unde a parcat ma\u0219ina \u2013 \u0219i merge tot mai repede, gr\u0103be\u0219te mereu pasul. \u2014C\u00e2nd l-am rev\u0103zut pe Cristian Dobrot\u0103, l-am recunoscut pe loc. Era ridat \u0219i \u00cencerc\u0103nat, dar expresia fe\u0163ei \u00cei r\u0103m\u0103sese aceea\u0219i. L\u0103sasem un proasp\u0103t absolvent de liceu, cu bacalaureatul luat cu nota maxim\u0103, \u0219i reg\u0103seam un om \u00cen pragul pensiei. Dup\u0103 at\u00e2\u0163ia ani, ar\u0103ta tot ca un adolescent \u2013 dar un adolescent \u00cemb\u0103tr\u00e2nit, cu o dantur\u0103 execrabil\u0103 \u0219i o halen\u0103 nepl\u0103cut\u0103. Mi-l aminteam cu o h\u0103l\u0103ciug\u0103 de p\u0103r negru \u0219i cre\u0163. Acum albise de tot, p\u0103rul \u00cei era lins, de un alb neverosimil\u2026 \u2014Poate era peruc\u0103! De ce nu? Ca s\u0103 acopere\u2026 \u2014Glume\u0219ti! Dac\u0103 i-ai fi v\u0103zut hainele modeste, \u0163inuta aproape neglijent\u0103, nu \u0163i-ar fi trecut prin minte a\u0219a ceva! Era p\u0103rul lui de alt\u0103dat\u0103, \u00cemb\u0103tr\u00e2nit ca \u0219i el. A insistat s\u0103 \u00cei fac o vizit\u0103 acas\u0103. P\u00e2n\u0103 la urm\u0103, ca s\u0103 nu mai dau cu ochii de el \u00cen fiecare diminea\u0163\u0103, \u00cen strad\u0103\u2026 \u2014\u00cen strad\u0103? De ce?\u2026 \u2014Nici p\u00e2n\u0103 la sf\u00e2r\u0219it n-am \u00cen\u0163eles de ce\u2026 Poate \u00cel intimidau recep\u0163ionerii, care dep\u0103\u0219eau m\u0103sura \u0219i \u00cen privin\u0163a slug\u0103rniciei, \u0219i \u00cen privin\u0163a obr\u0103zniciei. Depinde doar cu cine vorbeau. Poate era obsesia paranoic\u0103, pe care o au mul\u0163i dintre cei de acolo, c\u0103 sunt urm\u0103ri\u0163i. Cristian se uita tot timpul \u00cen toate p\u0103r\u0163ile, vorbea \u00cen \u0219oapt\u0103, f\u0103cea semne bizare cu m\u00e2na, de aten\u0163ionare. La ora la care ie\u0219eam de obicei din hotel d\u0103deam de Cristian, patrul\u00e2nd pe trotuar, disperat c\u0103 a \u00cent\u00e2rziat la serviciu, dar \u0219i mai disperat la g\u00e2ndul c\u0103 ar putea rata ocazia s\u0103 m\u0103 \u00cent\u00e2lneasc\u0103. Pretindea c\u0103 la telefon nu m\u0103 g\u0103se\u0219te, dar Alexandru sau Victor cum de m\u0103 g\u0103seau? \u2014 Ei \u00ce\u0163i \u0219tiau programul mult mai bine\u2026 \u2014 Da, poate\u2026 Oricum, de mil\u0103, de sil\u0103, am acceptat \u00centr-una din ultimele zile s\u0103-mi strecor \u00centr-un program teribil de aglomerat o vizit\u0103 la familia Dobrot\u0103 acas\u0103. A fost o \u00centrevedere pe fug\u0103, pentru c\u0103 jos m\u0103 a\u0219tepta ma\u0219ina trimis\u0103 de prietenul Alexandru ca s\u0103 mergem la recep\u0163ia de la Institut. Privirea Christei alunec\u0103 victorioas\u0103 peste ma\u0219inile din parcare, uite-o. * \u2014 Cristian locuia tot \u00cen casa familiei Dobrot\u0103, de fapt doar \u00cen dou\u0103 camere, una fiind de trecere. Casa fusese na\u0163ionalizat\u0103 \u0219i ei locuiau cu chirie \u00cen ea. Baia \u0219i buc\u0103t\u0103ria, de unde r\u0103zb\u0103tea un puternic miros de varz\u0103, erau comune. Dar nu am mai recunoscut nimic din locuin\u0163a elegant\u0103 care, \u00cen copil\u0103ria mea s\u0103rac\u0103, m\u0103 epata cu luxul ei. Acum era delabrat\u0103 \u0219i murdar\u0103. Omobil\u0103 relativ nou\u0103, dar ieftin\u0103 o \u00cenlocuise pe cea veche. Obiectele vechi erau prost \u00centre\u0163inute, ciobite, tot ce fusese de valoare a fost v\u00e2ndut \u00cen anii de restri\u0219te, a\u0219a cum ai f\u0103cut \u0219i tu c\u00e2nd a trebuit s\u0103 te \u00centre\u0163ii singur\u0103\u2026 \u2014\u2026acest Cristian trebuie s\u0103 fie un b\u0103tr\u00e2n celibatar, plin de ticuri\u2026 I-o spune r\u00e2z\u00e2nd, f\u0103r\u0103 ranchiun\u0103. E generoas\u0103, pentru c\u0103 e fericit\u0103. A ajuns la doi pa\u0219i de ma\u0219in\u0103. \u00ce\u0219i va g\u0103si repede \u0219i cheile \u00cen po\u0219et\u0103, \u00ce\u0219i va pune centura \u0219i va veghea ca el s\u0103 nu uite s\u0103 \u0219i-o pun\u0103, ochelarii apoi, ca s\u0103 verifice \u00cenc\u0103 o dat\u0103 drumul pe hart\u0103, de\u0219i \u00cel \u0219tie at\u00e2t de bine. Va mai face multe alte gesturi pe care el are s\u0103 le simt\u0103-vad\u0103 ca prin cea\u0163\u0103, convins, f\u0103r\u0103 s\u0103 se uite, c\u0103 ea doar conduce \u0219i \u00cel ascult\u0103. \u2014Ei, uite c\u0103 nu! Este c\u0103s\u0103torit \u0219i, cum m-a v\u0103zut, so\u0163ia lui m-a anun\u0163at plin\u0103 de m\u00e2ndrie c\u0103 tocmai serbaser\u0103 \u201enunta de argint\u201d! Probabil singurul metal pre\u0163ios din casa lor! Cristian trebuie s\u0103 fi f\u0103cut at\u00e2tea eforturi s\u0103 m\u0103 determine s\u0103 accept invita\u0163ia acas\u0103 numai ca s\u0103 m\u0103 prezinte so\u0163iei! Pe c\u00e2t este el de filiform \u0219i nesigur pe el, pe at\u00e2t de impozant\u0103 \u0219i lipsit\u0103 de trac este ea. Pretindea c\u0103 ne mai \u00cent\u00e2lniser\u0103m c\u00e2ndva, \u00cen tinere\u0163e, dar eu nu prea cred, pentru c\u0103 e cu cel pu\u0163in zece ani mai t\u00e2n\u0103r\u0103 dec\u00e2t mine. Alc\u0103tuiesc \u00cens\u0103 genul clasic de cuplu inseparabil. Din pove\u0219tile ei reie\u0219ea c\u0103 admirase familia Dobrot\u0103 de c\u00e2nd era o copil\u0103 romantic\u0103 \u2013 rol \u00cen care ast\u0103zi e dificil s\u0103 \u0163i-o imaginezi\u2026 \u2014De ce e\u0219ti caustic la adresa ei? \u2014Nu am deloc inten\u0163ia s\u0103 fiu caustic! Cred c\u0103 e o femeie de treab\u0103, pe care fratele prietenului meu, fragil a\u0219a cum este, s-a putut baza \u00cen via\u0163a lui dificil\u0103. Am apreciat lucrul acesta, pe care l-am \u00cen\u0163eles de cum am intrat acolo. \u2014Cum s\u0103 apreciezi via\u0163a unui cuplu dintr-o privire? Despre noi ce ai putea s\u0103 spui, la cinci minute dup\u0103 ce intri \u00cen casa noastr\u0103? \u0218i fii te rog atent c\u0103 nu \u0163i-ai \u00cencheiat bine centura! * \u2014Am dedus c\u0103 sunt un cuplu solid atunci c\u00e2nd mi-au spus c\u0103 s-au c\u0103s\u0103torit la o lun\u0103 dup\u0103 ce Cristian ie\u0219ise din \u00cenchisoare! Nic\u0103ieri \u00cen lume un fost pu\u0219c\u0103ria\u0219 nu constituie o partid\u0103 avantajoas\u0103, dar mai ales acolo! O s\u0103 m\u0103 \u00centrebi, fire\u0219te, de ce a fost \u00cenchis \u0219i trebuie s\u0103 \u00ce\u0163i m\u0103rturisesc c\u0103 n-am \u00cen\u0163eles prea bine motivul \u0219i m-am jenat s\u0103 insist. S-ar p\u0103rea c\u0103, p\u00e2n\u0103 pe la mijlocul anilor \u201960, \u00cenchisorile lor au fost pline, fo\u0219tii politicieni, fo\u0219tii oameni cu stare, cei cu rela\u0163ii \u00cen Occident, cei care f\u0103ceau glume pe seama regimului politic, \u0219tii modelul, din p\u0103cate, prea bine. Iar \u00cenchisorile erau oribile, cum sunt cele din \u0163\u0103rile Americii Latine, dar asta am aflat-o mai degrab\u0103 aici, din cercurile exilului, dec\u00e2t de acolo, unde la subiectul acesta se cam l\u0103sa t\u0103cerea. Cristian mi-a spus c\u0103 \u201efusese re\u0163inut, f\u0103r\u0103 condamnare\u201d, o formul\u0103 oficial\u0103 pe care b\u0103nuiesc c\u0103 au folosit-o \u00cen multe memorii adresate autorit\u0103\u0163ilor ca s\u0103-\u0219i sus\u0163in\u0103 drepturile. F\u0103r\u0103 prea mare succes \u2013 de altfel, mi s-au tot pl\u00e2ns de acest lucru. El era \u0219i, pare-se, mai e \u00cenc\u0103 un om stigmatizat. Tace brusc, pentru c\u0103, dintr-odat\u0103, are impresia c\u0103 ea nu-l mai ascult\u0103. Sau poate nu l-a ascultat de la \u00cenceput? \u2014S\u0103-\u0163i povestesc mai departe, spune-mi? \u2014 Numai pu\u0163in, s\u0103 v\u0103d pe unde o lu\u0103m\u2026 Aici totdeauna gre\u0219esc intrarea pe autostrad\u0103. Dar s-a f\u0103cut prea t\u00e2rziu ca s\u0103 mai \u00cemi permit s\u0103 mergem o or\u0103, dou\u0103 \u00cen sens invers\u2026 * \u2014 ...Cum s\u0103 \u00ce\u0163i spuneam, nici nu am \u00cen\u0163eles de ce fusese nevoie de aceste memorii, dac\u0103 a\u0219a-zisa lui vin\u0103 de a fi apar\u0163inut unei familii c\u00e2ndva \u00censt\u0103rite \u0219i de a fi fost fratele unui aviator devenit celebru \u00centr-un r\u0103zboi repudiat acolo nu se prescrie! Probabil firea activ\u0103 a acestei ultime doamne Dobrot\u0103 a determinat-o s\u0103 \u00cencerce \u0219i imposibilul. Dar, \u0219i cu aceste memorii, \u0219i f\u0103r\u0103 ele, era evident de c\u00e2nd s-au c\u0103s\u0103torit c\u0103 avea s\u0103 le fie destul de greu. Pe acoperi\u0219ul de ardezie, pe l\u00e2ng\u0103 care fulger\u0103 ma\u0219ina, un porumbel alb merge cu mi\u0219c\u0103ri mici \u0219i rapide, de \u0219obolan. \u00cen spate, un cer dulce, verde-ivoriu, \u00cenc\u0103lzit de soarele care coboar\u0103. C\u00e2nd se uit\u0103 la el, \u00cel inund\u0103 obi\u0219nuita stare de lini\u0219te calm\u0103. E cerul lui, pe care \u00cel recunoa\u0219te, dup\u0103 at\u00e2tea zeci de ani de c\u00e2nd \u00cenal\u0163\u0103, m\u0103car o dat\u0103 pe zi, ochii spre el. Se apropie ora lui preferat\u0103, c\u00e2nd soarele coboar\u0103. Tace r\u0103bd\u0103tor, ca s\u0103 ocroteasc\u0103 aten\u0163ia \u0219oferi\u0163ei Christa. Dar s-ar p\u0103rea c\u0103 ea nu a mai gre\u0219it de ast\u0103 dat\u0103 intrarea pe autostrad\u0103. \u2014 De ce s\u0103 le fie greu? A fost din nou arestat? \u2014 De arestat, a fost arestat doar o dat\u0103, dup\u0103 Revolu\u0163ia din Ungaria, c\u00e2nd, preventiv, s-au f\u0103cut \u0219i acolo arest\u0103ri masive ale unora care ar fi avut motive s\u0103 nu le plac\u0103 regimul instaurat dup\u0103 r\u0103zboi. \u0218i erau destui! Dar, la ie\u0219irea din \u00cenchisoare, Cristian nu a fost mai fost o vreme angajat nic\u0103ieri dec\u00e2t ca muncitor necalificat. El, care avea dou\u0103 diplome \u0219i un doctoratluat \u00cen str\u0103in\u0103tate! Subalimentat \u0219i ne\u00cendem\u00e2natic cum e, Cristian nu a f\u0103cut fa\u0163\u0103 muncii necalificate. A fost dat afar\u0103 sau a plecat singur, nu-mi mai aduc aminte exact. \u00cen orice caz, o vreme au tr\u0103it doar din salariul so\u0163iei, ceea ce g\u0103sesc admirabil din partea ei, mai ales \u00centr-o via\u0163\u0103 plin\u0103 de lipsuri cum e cea de acolo. Pe urm\u0103, ea fiind mai descurc\u0103rea\u0163\u0103, i-a g\u0103sit \u0219i lui un post ne\u00censemnat la institutul unde lucreaz\u0103 \u0219i acum. Dup\u0103 o vreme, a reu\u0219it s\u0103 fie chiar avansat, desigur, sub posibilit\u0103\u0163ile lui, pentru c\u0103 e tob\u0103 de carte \u0219i foarte con\u0219tiincios. So\u0163ia mi-a spus cu m\u00e2ndrie c\u0103 ea a mai compensat dezavantajele condi\u0163iei lui Cristian, pentru c\u0103 are, cum spuneau ei, \u201eorigine s\u0103n\u0103toas\u0103\u201d: provine dintr-o familie dezavantajat\u0103 social \u00cenainte de r\u0103zboi, ceea ce, \u00cen noile condi\u0163ii, a devenit un atu. Eu cred c\u0103 mama ei a fost servitoare \u00cen casa Dobrot\u0103, pentru c\u0103 era la curent cu prea multe. Dar, dac\u0103 vrei s\u0103 \u00cen\u0163elegi situa\u0163ia din \u0163ara aceea, pe care tu te \u00cenc\u0103p\u0103\u0163\u00e2nezi s-o nume\u0219ti a mea, g\u00e2nde\u0219te-te la India. Te na\u0219ti \u00centr-o cast\u0103 \u0219i nu mai po\u0163i ie\u0219i din ea, nici ca ofert\u0103 de munc\u0103, nici c\u00e2nd \u00ce\u0163i \u00centemeiezi o familie. Dac\u0103 \u00ce\u0163i permi\u0163i s\u0103 sfidezi regulile, e\u0219ti marginalizat. Societatea mi s-a p\u0103rut organizat\u0103 pe legi gentilice, de s\u00e2nge, de isp\u0103\u0219ire a unor vini str\u0103mo\u0219e\u0219ti. \u0218i mai incredibil e felul cum cei de acolo au acceptat aceste reguli absurde \u2013 le primesc resemna\u0163i, ca pe un destin. Memoriile pe care mi le-au ar\u0103tat recurgeau la o argumentare ridicol\u0103! Mi s-au pl\u00e2ns c\u0103 p\u00e2n\u0103 \u0219i fiica lor isp\u0103\u0219ea, la r\u00e2ndul ei, \u201ep\u0103catele lui Anton\u201d: fraza asta m-a indignat, dar am renun\u0163at s\u0103 deschid orice discu\u0163ie pe tema ei, fiindc\u0103 m\u0103 gr\u0103beam. * Col\u0163urile gurii i-au c\u0103zut a dezaprobare. O deranjeaz\u0103 \u0219i m\u0103nu\u0219ile la condus, \u00ce\u0219i simte palmele umede. E cald, e \u00cenc\u0103 var\u0103, totu\u0219i ar putea s\u0103 le scoat\u0103. Dar spiritul ei ordonat o \u00cendeamn\u0103 s\u0103 mai aib\u0103 r\u0103bdare, o s\u0103 se lase seara. Trebuie s\u0103 aib\u0103 r\u0103bdare. \u0218i o s\u0103 aib\u0103. \u2014 Deduc c\u0103 nu a fost o pl\u0103cere vizita la familia Dob\u2026 care ai spus c\u0103 e numele de familie al acelui Christian? \u2014Dobrot\u0103! Nu m\u0103 \u00cen\u0163elege gre\u0219it, m-am bucurat s\u0103 \u00cel \u00cent\u00e2lnesc pe Cristian Dobrot\u0103, de\u0219i comportarea lui \u0219i \u00cen cas\u0103 mi s-a p\u0103rut bizar\u0103. De pild\u0103, se tot ridica de pe scaun, se ducea la telefon \u0219i \u00cencerca s\u0103 \u00cei \u00cen\u0163epeneasc\u0103 discul cu un creion: un joc absurd, de copil s\u00e2c\u00e2itor, care m-a deranjat mai ales pentru c\u0103 eram at\u00e2t de gr\u0103bit. P\u00e2n\u0103 la urm\u0103, so\u0163ia lui, cu o mutr\u0103 exasperat\u0103, a adus din dormitor o pern\u0103 mare \u0219i a tr\u00e2ntit-o peste aparat. C\u00e2nd i-am \u00centrebat ce se petrece, unul mi-a f\u0103cut semne s\u0103 tac, cel\u0103lalt a schimbat vorba. I-am povestit mai t\u00e2rziu prietenului Alexandru comportarea lor \u0219i el a izbucnit \u00cen r\u00e2s. \u201eObi\u0219nuie\u0219te-te\u201d, mi-a spus, \u201eaici to\u0163i sunt convin\u0219i c\u0103 sunt urm\u0103ri\u0163i de serviciile secrete. Iar cele mai suspecte obiecte din cas\u0103 au ajuns telefoanele, pentru c\u0103 se crede c\u0103 \u00cen interiorul lor se afl\u0103 microfonul de ascultare\u201d. Deci familia Dobrot\u0103 \u00cencercase, cu aceste mijloace ridicole, s\u0103 debran\u0219eze presupusa aparatur\u0103 de ascultare\u2026 \u2014O s\u0103 spui iar c\u0103 am mania contrazicerii, dar poate s\u0103 fi avut \u0219i ei oarecare dreptate\u2026 Tu nu \u00cen\u0163elegi astfel de lucruri\u2026 Christa se \u00cendreapt\u0103 \u00cen scaun, durerea de deasupra feselor a urcat p\u00e2n\u0103 sub omopla\u0163i. Nu mai are chef s\u0103-i explice ceea ce el nu a \u00cen\u0163eles nici dup\u0103 aceast\u0103 c\u0103l\u0103torie. Nu mai are chef nici m\u0103car s\u0103-\u0219i continue fraza, \u00ce\u0219i economise\u0219te nervii \u0219i energia ca s\u0103 duc\u0103 p\u00e2n\u0103 la cap\u0103t aceast\u0103 zi istovitoare. Dac\u0103 s-ar putea \u00centinde pe jos, cu ochii \u00cenchi\u0219i, gonind imaginile care se re\u00centorc, mereu, tot mai vii cu c\u00e2t se \u00cendep\u0103rteaz\u0103 de ele\u2026 * Portalul dreptunghiular al bisericii romane din secolul al XI-lea, cu silueta str\u0103veche veghind din \u00cen\u0103l\u0163ime ma\u0219inile colorate care se rostogolosc de-a lungul autostr\u0103zii. B\u0103tr\u00e2na biseric\u0103 i-a reamintit discursul religios al acelei \u0163\u0103ri atee? Traian \u00centinde m\u00e2na dup\u0103 pastila de Tic-Tac \u0219i o \u00cempinge cu limba \u00centr-un col\u0163 al gurii, ca s\u0103 poat\u0103 vorbi mai departe. \u2014\u2026Eram gr\u0103bit, cum \u0163i-am spus, a\u0219a c\u0103 nu am avut prezen\u0163a de spirit s\u0103 \u00cei fi \u00centrebat de cine \u0219i de ce s\u0103 mai fie ei urm\u0103ri\u0163i. Ar\u0103tau at\u00e2t de stresa\u0163i! Mai ales Cristian, care, \u00cen ciuda bunei educa\u0163ii primite c\u00e2ndva \u0219i a obliga\u0163iilor lui de gazd\u0103, era numai cu ochii pe ceas. Am dedus pe urm\u0103 c\u0103 trebuie s\u0103 \u00cei fi fost tot timpul fric\u0103 s\u0103 nu cumva s\u0103 plec \u00cenainte ca el s\u0103 fi apucat s\u0103 \u00cemi spun\u0103 tot ce vroia. Sunt convins c\u0103 \u00cen privin\u0163a mea au avut \u0219i ei, ca \u0219i al\u0163ii de altfel, o strategie, dar, cum se petrece de obicei, c\u00e2nd au pus-o \u00cen practic\u0103, au ap\u0103rut derog\u0103rile: furat\u0103 de pl\u0103cerea de a fi vioara \u00cent\u00e2i, so\u0163ia irosea timpul \u0219ederii mele acolo cu pove\u0219tile ei. Mai con\u0219tient dec\u00e2t ea de programul meu \u00cenc\u0103rcat, Cristian st\u0103tea ca pe ace: am sim\u0163it acest lucru pentru c\u0103 \u00cemi ocolea privirea, \u00ce\u0219i trosnea degetele, un gest grosolan pe care nu \u00cemi amintesc deloc s\u0103-l fi avut \u00cen copil\u0103rie \u0219i, la un moment dat, a abandonat at\u00e2t de brusc conversa\u0163ia noastr\u0103 despre Anton \u0219i m-a abordat direct. Avea o mare rug\u0103minte la mine. Face o pauz\u0103, bea ap\u0103, se uit\u0103 pe geam. Culmile, \u00cencununate de s\u0103tule\u0163ele albe din secolul al XIV-lea, cu str\u0103zi \u00cenguste, de piatr\u0103, c\u0103\u0163\u0103rate deasupra livezilor de portocali \u0219i mandarini pitici. Fructele aurii, c\u0103zute \u00cen iarba proasp\u0103t tuns\u0103. Cactu\u0219i uria\u0219i, cu boboci de flori ro\u0219ii, coroanele ciufulite ale m\u0103slinilor cu trunchiurile albe, r\u0103sucite, cresc\u00e2nd din p\u0103m\u00e2ntul ro\u0219u. Ochiul lui nes\u0103tul, bucur\u00e2ndu-se de frumuse\u0163ea de ilustrat\u0103, \u0219i vibra\u0163ia \u00centristat\u0103, recunosc\u00e2nd ceva ce vine la fel de departe din via\u0163a lui ca \u0219i amintirile copil\u0103riei din \u0163ara \u00cendep\u0103rtat\u0103. * \u2014Cristian a debitat o poveste lung\u0103 \u0219i complicat\u0103, \u00cen care mai intervenea din c\u00e2nd \u00cen c\u00e2nd \u0219i so\u0163ia lui, ceea ce \u00cemi f\u0103cea \u0219i mai dificil\u0103 \u00cen\u0163elegerea. De\u0219i \u00cemi d\u0103deam seama c\u0103 \u00cent\u00e2rzii la recep\u0163ia unde eram a\u0219teptat, nu a fost chip s\u0103 plec p\u00e2n\u0103 n-au sf\u00e2r\u0219it. Era \u00cen mare vorba de so\u0163ul fiicei lor, care ar fi \u00cent\u00e2mpinat la serviciu tot felul de nepl\u0103ceri din cauza trecutului familiei Dobrot\u0103, lucruri vechi, de mult isp\u0103\u0219ite, dup\u0103 expresia lor religioas\u0103. Opersoan\u0103 bine informat\u0103 i-ar fi spus t\u00e2n\u0103rului c\u0103 din aceste motive cariera lui este plafonat\u0103 \u0219i nu va primi nici deplas\u0103ri de serviciu \u00cen afara \u0163\u0103rii. Fiind ambi\u0163ios \u0219i bine preg\u0103tit, ginerele a devenit \u00cen ultima vreme tot mai irascibil \u0219i \u00ce\u0219i tot amenin\u0163\u0103 so\u0163ia, pe fiica lui Cristian, cu divor\u0163ul. C\u00e2nd au ajuns aici, doamna Dobrot\u0103 a izbucnit \u00cen pl\u00e2ns, ar fi o mare nenorocire, mi-a spus, fata lor ar fi de-a dreptul distrus\u0103 \u0219i, \u00cen plus, exist\u0103 \u0219i un copil \u00cen aceast\u0103 c\u0103snicie. Atmosfera este permanent \u00cenc\u0103rcat\u0103, pl\u00e2nsete, \u00cenvinuiri\u2026\u201eDe\u0219i tu nu ai urma\u0219i, ar trebui s\u0103 \u00cen\u0163elegi c\u0103 pentru un p\u0103rinte nu exist\u0103 suferin\u0163\u0103 mai mare dec\u00e2t s\u0103-i fac\u0103 \u00centr-un fel r\u0103u, f\u0103r\u0103 s\u0103 vrea, copilului s\u0103u\u201d, a ad\u0103ugat Cristian. \u201e\u00cen\u0163eleg\u201d, i-am spus, \u201esau cred c\u0103 \u00cen\u0163eleg, dar ce pot s\u0103 fac, dragii mei? Eu aici nu am nici o putere\u201d. \u201eAi putere \u0219i po\u0163i s\u0103 faci, dac\u0103 vrei!\u201d, mi-a \u0219optit. Vocea era sigur\u0103 pe ea \u0219i a pus a \u00cencurajare m\u00e2na peste m\u00e2na mea. Tremura u\u0219or \u0219i avea un z\u00e2mbet nepl\u0103cut al obrazului pe care doar \u00cen clipa aceea l-am observat, a\u0219a cum i-am observat \u0219i pantofii sc\u00e2lcia\u0163i. \u201eNu am reu\u0219it s\u0103 ajung, din p\u0103cate, la conferin\u0163a ta, dar, din c\u00e2te am aflat, \u00cen sal\u0103 s-au aflat c\u00e2teva persoane cu mult\u0103 putere\u201d, a ad\u0103ugat. Atunci so\u0163ia a mers la vitrina cu bibelouri \u0219i dintr-un sertar a scos o foaie de h\u00e2rtie, evident preg\u0103tit\u0103 dinainte, pe care se aflau c\u00e2teva nume scrise cu cerneal\u0103. Mi-a v\u00e2r\u00e2t h\u00e2rtia \u00cen buzunar cu un gest categoric: \u201eUn simplu cuv\u00e2nt al uneia din aceste persoane ar fi suficient ca s\u0103 ni se uite p\u0103catele de familie\u201d, mi-a \u0219optit. \u201e\u0218i interven\u0163ia ar trebui s\u0103 vizeze \u00cen primul r\u00e2nd serviciul lui Cristian, care, \u00cen sf\u00e2r\u0219it, acum a fost propus s\u0103 fie mutat de la documentare la cercetare. Numai c\u0103 cel care ne ajut\u0103 ne-a spus \u0219i ce greut\u0103\u0163i \u00cent\u00e2mpin\u0103 \u0219i crede c\u0103 f\u0103r\u0103 o interven\u0163ie solid\u0103 nu va ie\u0219i nimic\u201d. \u2014Deci nu era vorba despre situa\u0163ia de la serviciu a ginerelui, ci despre cariera prietenului t\u0103u! \u2014 Nu. Sau da, \u00centr-o anumit\u0103 m\u0103sur\u0103. Doar c\u0103, dac\u0103 ar fi adev\u0103rat ce spuneau ei, c\u0103, sprijinind cariera socrului, rezolvi \u0219i problema ginerelui, situa\u0163iile de familie \u0219i cele de serviciu sunt legate. \u00ce\u0163i repet argumentarea lor, care pe mine nu prea m-a convins. Ei sus\u0163ineau c\u0103 simpla avansare a lui Cristian va fi un semn de normalizare a situa\u0163iei lui, care va fi transmis imediat \u0219i la celelalte dosare. \u0218i ginerele \u00ce\u0219i va da seama c\u0103 nu a intrat \u00centr-o famile persecutat\u0103, cu dosar prost. Dosar era cuv\u00e2ntul magic, care tot revenea \u00cen discu\u0163ia noastr\u0103. G\u0103rdule\u0163ul de leandri roz, albi, ro\u0219ii, t\u0103ind autostrada umbrit\u0103 \u00cen acelea\u0219i dou\u0103 benzi o\u0163elii care se r\u0103sucesc \u00cen spate, ondul\u00e2ndu-se, ca \u0219uvi\u0163ele de \u0219pan. Culmile \u00cemp\u0103durite urc\u00e2nd spre cer, trunchiurile albe \u0219i contorsionate ale m\u0103slinilor b\u0103tr\u00e2ni ie\u0219ind din p\u0103m\u00e2ntul ro\u0219u, casele cu ziduri groase \u0219i ferestre minuscule, pentru ca \u00centunericul din\u0103untru s\u0103 p\u0103streze r\u0103coarea. \u0218i umbra care coboar\u0103 peste ele. \u2014 Mi s-a p\u0103rut o adev\u0103rat\u0103 nebunie ceea ce \u00cemi cereau, mie, unui cet\u0103\u0163ean str\u0103in, dar m-am jenat s\u0103 le-o spun de-a dreptul! Totu\u0219i, nici s\u0103-i \u00cencurajez f\u0103r\u0103 temei nu mi se p\u0103rea corect. \u201eCu cea mai mare pl\u0103cere \u0163i-a\u0219 face acest serviciu, dragul meu\u201d, i-am spus, \u201edac\u0103 el mi-ar sta c\u00e2t de c\u00e2t \u00cen putin\u0163\u0103! Dar eu nu pot pretinde nim\u0103nui s\u0103 \u00cencalce legea! \u0218i m\u0103 \u00cendoiesc\u201d, am ad\u0103ugat, \u201ec\u0103 o asemenea interven\u0163ie ar putea avea vreo bun\u0103 urmare! Dar sunt convins c\u0103, f\u0103c\u00e2ndu-\u0163i datoria, vei convinge c\u0103 meri\u0163i a fi avansat. \u0218i eu am trecut \u00cen via\u0163a mea peste multe momente grele\u201d. Dar bietul Cristian, dar mai ales so\u0163ia lui au \u00cencercat prin st\u0103ruin\u0163e, rug\u0103min\u0163i \u0219i lacrimi s\u0103 m\u0103 conving\u0103 \u2013 \u0219i asemenea momente penibile am tr\u0103it cu ei, \u00cenc\u00e2t nici nu mai suport s\u0103 \u00cemi amintesc! \n", " P\u0103cate neisp\u0103\u0219ite \nNu se uit\u0103 la Christa. S-a r\u0103sucit pe scaun \u0219i prive\u0219te pe fereastr\u0103 culmile \u00cemp\u0103durite pe care umbra serii le cre\u0219te. \u00cenc\u0103 pu\u0163in \u0219i \u00cen aerul transparent alb\u0103striu vor pluti luminile de pe bordura autostr\u0103zii. E con\u0219tient c\u0103, vorbind, face drumul s\u0103 par\u0103 mai scurt pe aceast\u0103 por\u0163iune care pare totdeauna mai lung\u0103 pentru c\u0103, dup\u0103 ce se las\u0103 noaptea, autostrada e at\u00e2t de monoton\u0103! Lumina farurilor m\u0103tur\u0103 g\u0103rdule\u0163ul de leandri \u0219i scoate fulger\u0103tor la vedere florile albe, roz, ro\u0219ii. \u2014 Dup\u0103 ce am plecat de la familia Dobrot\u0103, mi-am dat seama c\u0103 jum\u0103tate din timp s-a vorbit doar despre Anton! Cumnata lui \u00cei \u0219tia via\u0163a pe dinafar\u0103\u2026 \u2014 Poate a fost la \u00cenceput \u00cendr\u0103gostit\u0103 de fratele mai mare. \u0218tii cum sunt adolescentele care se \u00cendr\u0103gostesc de actori celebri, de logodnicii surorilor. Spui c\u0103 Anton era cunoscut ca aviator, c\u0103 fotografia lui ap\u0103rea \u00cen ziare\u2026 \u2014 Ca b\u0103rbat, avea charism\u0103, pe care acum greu o mai po\u0163i explica. Fotografiile lui Anton nu mai spun azi mare lucru. Exista \u00cen casa Dobrot\u0103 un album de fotografii care sc\u0103paser\u0103 la perchezi\u0163ii. Evident, ne-am uita to\u0163i trei prin el\u2026 \u2014 Nu erai \u0219i tu \u00cen vreo poz\u0103? \u2014 Ei doi sus\u0163ineau c\u0103 \u00centr-un grup, undeva, pierdut printre capetele necunoscute, a\u0219 fi eu. Eu \u00cens\u0103 nu sunt deloc convins, nu mi-am recunoscut nici m\u0103car expresia fe\u0163ei. Mi-au oferit poza la plecare, dar nu am vrut s-o iau\u2026 \u2014 De ce? A\u0219 fi fost curioas\u0103 s\u0103 v\u0103d cum ar\u0103tai atunci\u2026 Nu \u0163i-am v\u0103zut niciodat\u0103, p\u0103rin\u0163ii\u2026 mama\u2026 M\u0103car tu recunoa\u0219te-m\u0103, m\u0103car tu uit\u0103-te la mine, mam\u0103\u2026 Mi-e greu s\u0103 \u00cemi imaginez c\u0103 nu mai e\u0219ti nic\u0103ieri. Am mers atunci, de diminea\u0163a p\u00e2n\u0103 seara, pe str\u0103zi, nu m\u0103 mai pot \u00cemp\u0103ca cu g\u00e2ndul c\u0103 nimeni de-acum \u00cenainte n-avea s\u0103-mi mai poarte o fotografie \u0219tears\u0103 \u00centr-o po\u0219et\u0103 veche\u2026 * \u2014 Ce rost ar fi avut s\u0103 car fotografia cu mine, dac\u0103 nu sunt convins c\u0103 a\u0219 fi eu cel din cadru? \u0218i toate acele persoane necunoscute despre care nu \u00cemi mai amintesc acum nimic. Oricum, era o fotografie de amator, \u00centunecat\u0103, neclar\u0103. Ce s\u0103 fi f\u0103cut cu ea aici? Mai bine l\u0103sa\u0163i fotografia \u00cen album, unde este locul ei, le-am spus. Sunt convins c\u0103 doamna Dobrot\u0103 o s-o p\u0103streze mai bine ca mine, care puteam deja s-o fi pierdut, a\u0219a cum am f\u0103cut \u0219i cu bile\u0163elele cu adrese. Pe c\u00e2nd ea, vestala familiei\u2026 \u2014 Ai totu\u0219i ceva contra ei. \u2014 Sunt iritat c\u00e2nd \u00cemi amintesc p\u0103l\u0103vr\u0103geala ei indiscret\u0103. De ce s\u0103 fi \u0163inut minte toate fleacurile din copil\u0103ria noastr\u0103? \u0218i, mai ales, de ce s\u0103 fac\u0103 parad\u0103 cu ele? Chiar dac\u0103 nu sunt, ca tine, specialist \u00cen psihologia adolescentelor, nu cred c\u0103 era at\u00e2t de pervers\u0103 \u00cenc\u00e2t s\u0103-i fi iubit pe am\u00e2ndoi fra\u0163ii. Este pur \u0219i simplu o femeie b\u00e2rfitoare\u2026 \u2014 Crezi c\u0103 e neap\u0103rat perversiune s\u0103 iube\u0219ti doi fra\u0163i? Mai ales c\u0103 eu nu am spus c\u0103 i-a iubit \u00cen acela\u0219i timp! Ce demodat, ce arhaic po\u0163i s\u0103 fii! \u2014 Demodat, nedemondat, arhaic, cum vrei, dar sunt aproape convins c\u0103 toat\u0103 aceast\u0103 parad\u0103 de complicitate a memoriei avea un scop al ei. Servea la ceva\u2026 \u2014 Servea la ceva? La ce s\u0103 serveasc\u0103? Privirea nedumerit\u0103 a Christei, aruncat\u0103 piezi\u0219 \u0219i pe urm\u0103 re\u00centoars\u0103 cuminte la volanul ei. \u00cen dreapta, imensa budinc\u0103 Dr. Oetker de pe panoul publicitar, a\u0219tept\u00e2nd ora apropiat\u0103 c\u00e2nd i se vor aprinde luminile multicolore. \u00cen st\u00e2nga, zidurile, \u00centunecate de sear\u0103, ale caselor pe l\u00e2ng\u0103 care trec. Pe colinele verzi-ar\u0103mii, o mi\u0219unare de viermi rotunzi \u0219i albi \u2013 turme de oi r\u0103sfirate. * \u2014 Toat\u0103 familiaritatea asta fals\u0103, indiscret\u0103 \u0163inea s\u0103 demonstreze c\u0103 am r\u0103mas to\u0163i trei la fel de apropia\u0163i ca \u00cen timpul adolescen\u0163ei, \u00cen ciuda timpului \u0219i a distan\u0163elor. \u0218i, ca atare, s\u0103 m\u0103 simt obligat s\u0103 fac ceea ce avea s\u0103-mi cear\u0103. Dar \u00cen tinere\u0163e eu fusesem prieten doar cu Anton! Pe Cristian nici nu-l b\u0103gam \u00cen seam\u0103! C\u00e2t despre doamna Dobrot\u0103, \u0163i-am spus c\u0103 nu a existat \u00cen nici un fel \u00cen via\u0163a noastr\u0103! Po\u0163i, sper, s\u0103 \u00cen\u0163elegi c\u0103 m\u0103 deranjau tachin\u0103riile ei, de genul: \u201eMai \u0163ii minte c\u00e2nd ai fost bolnav de scarlatin\u0103? Dar de profesorul care \u0219tia c\u0103 Anton traduce doar cu juxtele tale \u0219i l-a l\u0103sat corijent, \u00ce\u0163i aduci aminte?\u201d. Chiar c\u00e2nd am intrat \u00cen cas\u0103, m-a abordat cu o familiaritate deplasat\u0103: \u201eMai \u0163ii minte cum te chinuiai cu Anton s\u0103-\u0219i \u00cenve\u0163e pe dinafar\u0103 lucrarea de an la latin\u0103 pe care i-o f\u0103cuse\u0219i?\u201d. \u2014 Ce s\u0103-\u0163i mai fi adus aminte tu, care nici m\u0103car nu te recuno\u0219ti \u00cen propriile tale fotografii! \u2014 \u00cenchipuie-\u0163i c\u0103, prin nu \u0219tiu ce minune, mi-am amintit lucrarea asta! \u00cei f\u0103ceam lui Anton temele cu at\u00e2t mai mult zel cu c\u00e2t o vreme primeam pentru ele o r\u0103splat\u0103 b\u0103neasc\u0103 la care pe urm\u0103 s-a ad\u0103ugat un alt imbold \u0219i m\u0103 sim\u0163eam jenat c\u00e2nd trebuia s\u0103 \u00cencasez mica remunera\u0163ie a efortului meu. \u2014 Dar primeai totu\u0219i banii lui, nu? r\u00e2de Christa. Iar imboldul \u00cel b\u0103nuiesc\u2026 Ai \u00cenceput s\u0103-i faci curte veri\u0219oarei lui, pianista. \u2014 Ai ghicit, draga mea. Probabil este o schem\u0103 univesal\u0103 a adolescen\u0163ei. Veri\u0219oara b\u0103ie\u0163ilor, Ana Maria, era mai mare cu c\u00e2\u0163iva ani dec\u00e2t noi, nepoat\u0103 din partea mamei, cred, r\u0103mas\u0103 orfan\u0103 din primul r\u0103zboi \u0219i crescut\u0103 \u00cempreun\u0103 cu ei. Avea o foarte bun\u0103 educa\u0163ie muzical\u0103, \u00cencepuse s\u0103 se vorbeasc\u0103 despre talentul ei \u0219i i se prevestea o carier\u0103 frumoas\u0103. E prea mult dac\u0103 spui c\u0103 \u00cei f\u0103ceam curte, eram foarte timid, plin de complexe \u2013 \u0219i cred c\u0103 \u00cemi ghicise sentimentele. Acum sunt convins c\u0103 ea nu se uita la mine dec\u00e2t ca la un prieten, eram doi studio\u0219i, am\u00e2ndoi. \u00cen spatele bun\u0103voin\u0163ei ei de fiin\u0163\u0103 bine-crescut\u0103, nu \u0219tiu de fapt ce era, dar eu, s\u0103racul de mine, mi-am f\u0103cut mult\u0103 vreme iluzii\u2026 Un z\u00e2mbet st\u00e2njenit, sarcastic, \u0163i-a \u00cencremenit \u00cen col\u0163ul buzelor. \u0218i ace\u0219ti unchi stupizi, \u0219i acest v\u0103r, elev lamentabil, incapabil s\u0103 traduc\u0103 ceva f\u0103r\u0103 juxtele tale, to\u0163i z\u00e2mbesc pruden\u0163i, dar flata\u0163i. Cu c\u00e2t aplauzele vor spori, cu at\u00e2t mai friesc \u00ce\u0219i vor \u00cenchide ochii, ca s\u0103 nu \u00centrez\u0103reasc\u0103 ceva din exhibi\u0163ionismul fanatic al artei. \u2014 ...Crescusem \u00centr-o cas\u0103 mai mult dec\u00e2t modest\u0103 \u0219i m\u0103 epatau obiceiurile elegante, conversa\u0163ia dezinvolt\u0103, \u00cen care \u0219tii mai bine ca oricine c\u0103 eu nu str\u0103lucesc, bliblioteca fascinant de bogat\u0103. Cum viitorul ni se prefigureaz\u0103 prin \u00cent\u00e2lniri \u00cent\u00e2mpl\u0103toare, \u00cemi amintesc, de pild\u0103, c\u0103 m\u0103 tot uitam \u00centr-un album cu gravuri despre monumentele Italiei. Cel mai mult \u00cemi pl\u0103cea cel despre Roma, nu \u0163i se pare ciudat? * \u2014 Tot ce \u00cemi poveste\u0219ti mi se pare ciudat. \u0218i memoria acelei doamna Dobrotta e ciudat\u0103. N-ai \u00centrebat de unde \u0219tia toate acele lucruri? \u2014 Era evident de unde! Cristian trebuie s\u0103 \u00cei fi povestit so\u0163iei despre familia lui, ca s\u0103-\u0219i ofere un ascendent fa\u0163\u0103 de ea. Sau poate se refugia, pur \u0219i simplu, \u00cen amintirile unor vremuri mai bune dec\u00e2t cele prezente. \u2014 Dar ea de ce ar fi \u0163inut minte toate fleacurile astea care n-o priveau? \u2014 Mi-am pus \u0219i eu \u00centrebarea \u0219i iat\u0103 ce am g\u0103sit: doamna Dobrot\u0103 trebuie s\u0103-\u0219i fi asumat amintirile so\u0163ului, pentru c\u0103 acolo via\u0163a este \u00cengrozitor de monoton\u0103! C\u00e2nd viitorul este at\u00e2t de previzibil, numai trecutul mai poate oferi un prilej de divertisment! * Ce specula\u0163ie! M\u00e2na ei s-a relaxat pe volan, dezam\u0103git\u0103. Col\u0163urile gurii i-au \u00cencremenit \u00centre riduri. Tace. \u2014 A\u0219a cum se \u00cent\u00e2mpl\u0103 uneori, draga mea, se petrecuse o adev\u0103rat\u0103 simbioz\u0103 \u00centre ei. Adoptaser\u0103 unul de la altul fraze, gesturi, cuvinte, ba chiar \u0219i amintirile celuilalt. \u2014 Cum adic\u0103 adoptaser\u0103 amintirile celuilalt? M\u00e2inile ei \u00cenm\u0103nu\u0219ate s-au \u00cencle\u0219tat pe volan. Oare nu asta a \u00cencercat \u0219i ea, ani de zile \u2013 s\u0103-i simt\u0103 al\u0103turi \u00cen co\u0219marurile din care se treze\u0219te transpirat\u0103, cu inima b\u0103t\u00e2nd, cu g\u00e2tul \u00cencordat de strig\u0103tele mute? Nu la asta s-a tot g\u00e2ndit, st\u00e2nd cu ochii larg deschi\u0219i \u00cen \u00centuneric, de team\u0103 c\u0103 adoarme la loc, l\u00e2ng\u0103 respira\u0163ia lui \u0219uierat\u0103, nep\u0103s\u0103toare? Minute lungi c\u00e2t orele, ore \u00cen care s-a ridicat, s-a dus la baie, c\u00e2nd \u0219i-a privit \u00cen oglinda \u00cence\u0163o\u0219at\u0103 fa\u0163a tot mai stoars\u0103, umfl\u0103turile de sub ochi, ridurile care taie col\u0163ul ochiului, Traian nu este de acord cu un lifting, \u0219i a doua zi, la micul dejun, nedumerit: Ai avut cumva insomnie, draga mea? Am avut impresia c\u0103 r\u0103t\u0103ceai prin cas\u0103 ca o fantom\u0103... Christa apas\u0103 iritat\u0103 pedala acceleratorului. * \u2014 De fapt, nu m-am exprimat bine c\u00e2nd am spus c\u0103 fiecare adoptase amintirile celuilalt. Amintirile circulau \u00cen sens unic, doar de la Cristian la so\u0163ia lui. Nu \u0219i inveers! So\u0163ia povestea istoria glorioas\u0103 a familiei Dobrot\u0103 \u2013 \u0219i se vedea c\u0103 avea exerci\u0163iu! Poate s-o fi utilizat, la r\u00e2ndul ei, ca s\u0103-\u0219i acorde un ascendent fa\u0163\u0103 de prietene. \u00cen schimb, Cristian nu povestea nimic despre familia so\u0163iei! \u2014 Era con\u0219tient c\u0103 a f\u0103cut o mezalian\u0163\u0103! Lumina tunelului din care ies se l\u0103rge\u0219te treptat spre p\u0103duricea cu trunchiuri sub\u0163iri \u0219i drepte. Dealuri gola\u0219e, sem\u0103nate cu smocuri de vegeta\u0163ie, l\u0103s\u00e2nd tot mai jos albia secat\u0103 a r\u00e2urilor de alt\u0103dat\u0103, care umpleau de mla\u0219tini \u0219i \u0163\u00e2n\u0163ari v\u0103ile, azi secate. Cristos s-a oprit la Eboli. Iar el tr\u0103ie\u0219te aici de destul\u0103 vreme pentru ca toate astea s\u0103 fi ajuns amintirile lui de o via\u0163\u0103. Dar ce t\u0103ios a sunat vocea Christei c\u00e2nd a vorbit despre mezalian\u0163\u0103! * \u2014 \u2026Din p\u0103cate, m\u0103 apas\u0103 c\u0103 nu l-am putut ajuta cumva pe Cristian, mereu \u00cemi amintesc c\u0103 a fost anchetat, \u00cenchis. E drept c\u0103 la plecare le-am spus: \u201e\u00cen caz c\u0103 reu\u0219i\u0163i s\u0103 ob\u0163ine\u0163i permisiunea de a c\u0103l\u0103tori, ve\u0163i fi bineveni\u0163i, dragii mei, la noi \u00cen cas\u0103. Christa \u0219i cu mine vom face tot ce putem ca s\u0103 v\u0103 sim\u0163i\u0163i bine\u201d. Ai v\u0103zut c\u0103 le-am trims \u0219i o vedere cum am ajuns aici, felicit\u00e2ndu-l pe el pentru c\u0103 \u00cempline\u0219te o v\u00e2rst\u0103 rotund\u0103, ai c\u0103rei ani e bine s\u0103 nu-i mai num\u0103r\u0103m. Sunt sigur c\u0103 are s\u0103-mi r\u0103spund\u0103! \u2014 ...Eu nu pot dec\u00e2t s\u0103-\u0163i dau sfaturi, a\u0219a cum f\u0103cea bunicul meu cu mine\u2026 Dar tu e\u0219ti cel ce trebuie s\u0103 se \u00cenarmeze cu putere ca s\u0103 reziste amintirilor de acolo, care, din c\u00e2te \u00cen\u0163eleg, mai toate sunt nepl\u0103cute. Nu ar fi fost deloc bine s\u0103 \u0163ii \u00cen tine pove\u0219tile astea, ca s\u0103 te \u00cenvenineze treptat, e bine, cel pu\u0163in, c\u0103 ai ales s\u0103 te descarci\u2026 Poveste\u0219te-le \u0219i uit\u0103-le! \u0218i nu te l\u0103sa dus de st\u0103ri patogene, nu te \u00cenvinov\u0103\u0163i pentru vini inexistente. Nu trebuie s\u0103 te sim\u0163i tu responsabil pentru ceea ce s-a petrecut cu familia ta \u00cen trecut! Nici pentru ce se petrece cu fo\u0219tii t\u0103i prieteni azi! Din c\u00e2te \u00cen\u0163eleg, \u0163ara ta \u00centotdeauna a avut probleme \u0219i poate o s\u0103 te deranjeze ce \u00ce\u0163i spun, dar sunt convins\u0103 c\u0103 \u00centotdeauna o s\u0103 le aib\u0103! \n", " A fi sau a nu fi un bo\u0219o \nIar eu tot nu hot\u0103r\u00e2sem dac\u0103 s\u0103 m\u0103 tirez pe \u0219est la autobuz, c\u00e2nd Pis\u0103loaga Casandra m\u0103 va sc\u0103pa o clip\u0103 din vizor, ori s\u0103 stau p\u00e2n\u0103 c\u00e2nd el o s\u0103 dispar\u0103 dincolo de frontiera p\u0103zit\u0103 de fe\u0163ele crunte \u0219i umerii \u00censtela\u0163i ai b\u0103ie\u0163ilor cu ochi alba\u0219tri. Deodamdat\u0103 Traian \u00cenc\u0103 mai era acolo, cu geanta pe um\u0103r \u0219i haina plin\u0103 de buzunare \u0219i fermoare, \u00centr-un halou de Hugo Boss, gr\u0103bit s\u0103 scape la check in \u0219i de geamantanul blindat al lui Victor, \u0219i de noi, toat\u0103 familia. Ele pe bancheta de vinilin albastru, ei \u00cen jurul banchetei cu servietele lor diplomat \u0219i sacourile \u0219i cravatele \u0219i costumele lor de ciocli \u0219i povestioarele porno \u0219i bur\u0163ile \u0219i din\u0163ii de acrilat \u0219i frazele inter\u0219anjabile cu cine \u00cel schimb\u0103 pe cine, cine \u00cel sap\u0103 pe cine, cine \u00cel \u0163ine, cine \u00cel m\u0103n\u00e2nc\u0103, cine l-a urcat, cine l-a dat jos pe cine, cine e \u00cen anchet\u0103, cine a r\u0103mas, cine a f\u0103cut anonima, hehehe. \u0218i iar c\u00e2te o glumi\u0163\u0103! Nu! Niciodat\u0103, niciodat\u0103 n-am s\u0103 accept s\u0103 fac asemenea jalnice glume! \u0218i mai era haiosul \u0103la b\u0103tr\u00e2n de Victor, care \u00cemi d\u0103dea una pe spate cum m\u0103 vedea: \u2014 Merge? Merge treaba? Asta era vorba lui \u0219i at\u00e2t. \u2014 Merge? Merge treaba? * \u0218i s\u0103 recunosc c\u0103, oric\u00e2t de dement\u0103 poate s\u0103 par\u0103, acum, \u00cenc\u0103 mai tr\u0103geam n\u0103dejdea c\u0103 \u00cen ultima clip\u0103 el o s\u0103 se \u00centoarc\u0103 spre mine, s\u0103-mi strige: \u2014 S\u0103 nu ui\u0163i s\u0103-mi scrii! S\u0103 nu ui\u0163i c\u0103 la anul vin \u00cenapoi! S\u0103 nu ui\u0163i, Daniel, c\u0103 te a\u0219tept, Dincolo, la mine! \u00cenc\u0103 mai a\u0219teptam o r\u0103sturnare de situa\u0163ii, vrednic\u0103 de pove\u0219tile Mihaelei, Bun\u0103 seara, Copiii! S\u0103 \u00ce\u0219i dea seama, adic\u0103, m\u0103car acum, \u00cen al treisprezecelea ceas, c\u0103 eu eram el, cel din fotografia sepia, cu pete de cafea sau ulei, din anii \u201930, pe care o p\u0103stra Buni la oglind\u0103. Eram el, care nu plecase, eram el, care avea s\u0103 se \u00centoarc\u0103. Pentru mine ciuperca de sticl\u0103 a aeroportului \u00cenc\u0103 mai avea un aer festiv, de revelion, ce avea s\u0103 fie \u00cent\u00e2lnirea noastr\u0103, dec\u00e2t (recit\u0103) un ritual, povestea trecerii tor\u0163ei \u0219i a \u00cencerc\u0103rii disperate de a o prelua, fraza asta e din ultima mea carte preferat\u0103, Jurnalul de la P\u0103ltini\u0219, mi-a \u00cemprumutat-o Dudu pentru o s\u0103pt\u0103m\u00e2n\u0103, maic\u0103-sa are un \u0219men cu libr\u0103reasa de la standul de c\u0103r\u0163i al facult\u0103\u0163ii. * \u0218i, pentru c\u0103 cum nimic nu m\u0103 enerveaz\u0103 mai mult dec\u00e2t falsit\u0103\u0163ile \u0219i formalit\u0103\u0163ile, nu m\u0103 mi\u0219cam din loc, nu f\u0103ceam nici un gest. \u00cenc\u0103 mai credeam, de\u0219i din ce \u00cen ce mai pu\u0163in, c\u0103 ar fi de-ajuns ca el s\u0103 se uite mai atent la mine ca s\u0103 m\u0103 recunoasc\u0103. De aceea st\u0103tusem lini\u0219tit toate aste dou\u0103 s\u0103pt\u0103m\u00e2ni, c\u00e2t l-au fug\u0103rit profesorul Stan cu \u0219leahta lui de urechi\u0219ti \u0219i team-ul de bi\u0219ni\u0163ari al v\u0103rului Victor. Numai c\u0103 timpul trecuse, the game is over, mai era ni\u0163el \u0219i el intra \u00cen vam\u0103 \u0219i eu trebuia s\u0103 aleg, sau r\u0103m\u00e2n p\u00e2n\u0103 \u00cen ultima clip\u0103 \u0219i m\u0103 conving c\u0103 el pleac\u0103, cu valiza \u00cen\u0163esat\u0103 de microfoanele lui Victor, f\u0103r\u0103 s\u0103 fluture m\u00e2na spre mine, sau m\u0103 fac c\u0103 o iau pe scara dinspre subsol, la WC, LIKE A HERO, dar, de fapt, ies afar\u0103, \u00cen sta\u0163ia de autobuz, \u0219i de la un public te sun pe tine, my dirty Diana, ca s\u0103 \u00ce\u0163i spun: \u201eGata, honey, am aranjat, unchiu-meu a promis s\u0103 trimit\u0103 prin DHL geamantanul lui Victor plin de prezervative!\u201d. * \u0218i, p\u00e2n\u0103 la urm\u0103, am ales s\u0103 m\u0103 car, ca s\u0103 nu v\u0103d c\u0103 nici m\u0103car n-o s\u0103 \u00ce\u0219i dea seama care sunt eu, din toat\u0103 turma noastr\u0103. Dar, merg\u00e2nd spre autobuz \u0219i \u00cenc\u0103 mai r\u0103sun\u00e2ndu-mi \u00cen urechi urletele disperate ale Casandrei: \u2014 Daniel! Unde e\u0219ti, Daniel?! Vino s\u0103-i facem semne cu m\u00e2na v\u0103rului, unchiului, str\u0103unchiului t\u0103u! Daniel! Unde e\u0219ti? Nu m\u0103 f\u0103 s\u0103 strigdup\u0103 tine! G\u0103sisem deja alte dou\u0103 ipoteze care se b\u0103teau cap \u00cen cap, adic\u0103: A FI SAU A NU FI\u2026 UN BO\u0218O? Repet deci alternativa: Nu, eu niciodat\u0103, niciodat\u0103 n-am s\u0103 accept s\u0103 ajung un bo\u0219o, nici m\u0103car un bo\u0219o ca el! Da, a\u0219 vrea s\u0103 fiu el, chiar cu riscul de a ajunge un bo\u0219o! \n* Un bo\u0219o, adic\u0103 mers la coad\u0103 la lapte de diminea\u0163\u0103; consultat Rom\u00e2nia liber\u0103, mica publicitate, rubrica de \u00cenmorm\u00e2nt\u0103ri; dou\u0103 remize pe zi, la \u0219ahul din Ci\u0219migiu. Plus replicile ritualice: \u2014 \u0162ine\u0163i-mi \u0219i mie r\u00e2ndul la coada asta, am zi de pensie, m\u0103 \u00centorc repede, peste trei ore! \u2014 C\u00e2nd eram de v\u00e2rsta voastr\u0103, noi nu\u2026 \u2014 Te rog foarte mult, m\u0103soar\u0103-\u0163i cuvintele, obraznicule! \u2014 Am fost \u0219i noi tineri, ce v\u0103 \u00cenchipui\u0163i, dar\u2026 \u2014 Ridic\u0103-te, las\u0103 locul alteia! \u2014 Altuia! \u2014 Altora! Animalule! \u2014 Nu te mai sc\u0103l\u00e2mb\u0103ia c\u00e2nd vorbe\u0219ti cu mine! \u2014 Scoate \u0219apca\u2026! Scoate m\u00e2inile\u2026! Scoate... \u2014 Habar n-ave\u0163i voi ce-a fost cu Ialta! Lec\u0163iile de limba rus\u0103! Mandatarii! Colectivizarea!\u2026 Nu, nu, niciodat\u0103, totu\u0219i niciodat\u0103 n-am s\u0103 accept s\u0103 fiu un astfel de bo\u0219o! * Sau da, s\u0103 fiu el, cum l-am v\u0103zut c\u0103 apare din prima zi cu ochelarii \u0103ia meseria\u0219i \u0219i \u0163oalele foarte ca lumea, mo\u0219ule, \u0219i to\u0163i ciorchine pe el, gagicile, securi\u0219tii, bi\u0219ni\u0163arii, cioclii, \u0219i buzunarele de pe m\u00e2nec\u0103 \u0219i barba pus\u0103 la punct, cu d\u00e2ra de After Shave Tabac Original, da, atunci muream s\u0103 fiu el! Numai c\u0103 \u0219i atunci am avut ghinion, nici nu \u00cel vedeam bine, el era foarte departe \u0219i Casandra, aiurea cum e de obicei, deja \u00cencepuse s\u0103 strige: \u2014 \u2026Hai \u0219i tu, Daniel, mai \u00cen fa\u0163\u0103! El, \u0219ti\u0163i, e mai timid din fire! El acas\u0103 e mai \u00cendr\u0103zne\u0163, acas\u0103 poate fi chiar obraznic! P\u0103catul cu el e doar c\u0103 \u00cen lume nu face fa\u0163\u0103\u2026 Hai \u0219i tu! Mergi \u00cen fa\u0163\u0103 \u0219i tu, s\u0103 te vad\u0103 Traian al nostru! Lua\u0163i-l cu voi \u0219i pe Daniel! Hai, Daniel, du-te \u0219i tu, dragul meu! Du-te, te rog eu! F\u0103-o pentru mine! F\u0103-o pentru Buni! Te rog eu, f\u0103-o! Terogeuf\u0103-o! Hai, vino odat\u0103 s\u0103 te prezint! S\u0103 te cunoasc\u0103 unchiul, str\u0103unchiul, str\u0103bunicul, musafirul nostru! Hai, Daniel, nu m\u0103 f\u0103 s\u0103 strig, unde e\u0219ti, nu m\u0103 f\u0103 s\u0103 strig dup\u0103 tine. S\u0103-\u0163i vin\u0103 s\u0103-i termini pe to\u0163i! V\u0103 da\u0163i seama c\u0103 \u0219i atunci a trebuit s\u0103-mi p\u0103r\u0103sesc postul de observator fin \u0219i s\u0103 m\u0103 car, singur, cu autobuzul, dar nu \u00cenainte s\u0103 \u00cei fac un semn explicit mamei, pentru c\u0103 o \u0219tiam prea bine ce creatoare de panic\u0103 e. * Revenind \u00cens\u0103 la a doua alternativa noastr\u0103, problema teoretic\u0103 ar fiurm\u0103toarea: nu cumva, \u00cen ciuda ochelarilor, a valizelor u\u0219oare cu rotile, a mersului s\u0103u drept, a tot ce a v\u0103zut, citit, umblat, ascultat, m\u00e2ncat, Beaubourg, United Manchester, Scala din Milano, Pinacoteca de la Floren\u0163a etc. Traian Manu nu-i altceva dec\u00e2t tot un bo\u0219o, atent la pic\u0103turile de ochi, de nas, la pastilele de tensiune, la gelul pentru varice? Un bo\u0219o mai stilat, dar nimic altceva altcineva dec\u00e2t tot un bo\u0219o. \u0218i totu\u0219i, mi-ar place s\u0103 fiu el, chiar dac\u0103 va trebui s\u0103 \u00cemi tot iau pastilele de tensiune \u0219i s\u0103 g\u00e2f\u00e2i c\u00e2nd urc scara, mai ales dac\u0103 vorbesc: \u2014 De ce nu a\u0163i luat liftul, domnule profesor? La v\u00e2rsta dumneavoastr\u0103 e pericoloso sporgersi! \u0218i ni\u0219te unii s\u0103-mi care bufnind \u0219i tr\u0103snind valiza grea a unchiului Victor cu lingurile de lemn ale inspiratului meu tat\u0103, b\u0103l\u0103ng\u0103nindu-se, la fiecare treapt\u0103 p\u00e2n\u0103 la etajul \u0219apte. * \u0218i \u00cenc\u0103, atunci, la aeroport, nu \u00cei \u0219tiam toate maniile \u2013 de pild\u0103, c\u0103 seara, la ora H, intra \u00cen panic\u0103: \u2014 Dragii mei, scuza\u0163i-m\u0103, acum observ c\u0103 s-a \u00centunecat \u0219i n-am dat telefon la Christa! \u0218i/Sau: \u2014 Dragii mei, nu pot la ora aceasta, mi-e imposibil acum! V\u0103 rog s\u0103 a\u0219tepta\u0163i pu\u0163in, e absolut necesar s\u0103 o sun pe Christa! \u0218i se repezea, glon\u0163, la telefon, foindu-se pe fotoliu, deschiz\u00e2nd, \u00cenchiz\u00e2nd televizorul, un adev\u0103rat lup de mare/leu \u00cen cu\u0219c\u0103, p\u00e2n\u0103 binevoiau s\u0103 sune nesim\u0163itele de telefoniste racordate la b\u0103ie\u0163ii cu ochi alba\u0219tri. P\u00e2r\u00e2ituri, \u00centreruperi, interven\u0163ie la profesorul Stan s\u0103 avem linie libe\u0103, telefonul ro\u0219u, trebuie s-o sun urgent, dar urgent! urgent de tot, pe Christa! \u0218i, \u00cen fine, dup\u0103 trei ore de tensiuni neomene\u0219ti, un \u0163\u00e2r\u00e2it debil. \u0218i el, repezindu-se s\u0103 smulg\u0103 telefonul cu priz\u0103 cu tot, ca s\u0103 spun\u0103: \u2014 Da, draga mea, sunt bine, fii lini\u0219tit\u0103, m\u0103 simt perfect, nu m\u0103 doare stomacul, nu sunt constipat, nu am diaree, \u00cemi iau la vreme pastilele, vremea e cam c\u0103lduroas\u0103, mi s-a \u00cenfundat o ureche, nu te teme, sunt \u0219i aici doctori, sunt infirmiere cu epole\u0163i, se \u0163in dup\u0103 mine din or\u0103 \u00cen or\u0103, nu \u00ce\u0163i f\u0103 griji pentru mine, de tine ai grij\u0103 doar, ia-\u0163i pastilele, fii atent\u0103 s\u0103 dormi bine, viseaz\u0103 frumos, viseaz\u0103-m\u0103 pe mine. \u0218i alte texte care te las\u0103 masc\u0103, doar c\u0103 eu le-am dedus, pentru c\u0103, de\u0219i aveam urechea lipit\u0103 de u\u0219\u0103, el vorbea nem\u0163e\u0219te, limb\u0103 din care f\u0103cusem doar patru lec\u0163ii c\u00e2nd a c\u0103zut Mihnea de pe balustrad\u0103 \u0219i pe to\u0163i care eram la cheful din camera de c\u0103min ne-au dat afar\u0103. * A\u0219a c\u0103 p\u00e2n\u0103 la urm\u0103 am ales s\u0103 fiu el, chiar dac\u0103 pentru asta trebuie s\u0103 ajung un bo\u0219o. Dar \u00cen schimb o s\u0103 am un video, numai al meu, \u0219i casete video \u0219i sidiuri cu JUDAS PRIEST, IRON MAIDEN, MODERN TALKING, CC CATCH, MADONNA, ROLLING STONES\u2026 Numai c\u0103, dac\u0103 a\u0219 fi el, poate nu a\u0219 suporta s\u0103 mai aud hard rock, doar Grieg, doar Beatles\u2026 Mi-a\u0219 prepara singur un Campari, numai dou\u0103 degete pe fundul paharului, \u0219i deasupra un Schweppes Indian Tonic \u0219i trei glacons \u0219i o blond\u0103 care s\u0103 \u0219tie meserie\u2026 S\u0103 fiu el \u0219i totu\u0219i s\u0103 fiu eu, altminteri s-ar putea s\u0103 nu \u00cemi mai pese prea mult de nici o blond\u0103! De\u0219i Gionni spune c\u0103 bunicul lui are erec\u0163ie ori de c\u00e2te ori vine infirmiera cu plosca! S\u0103 fiu el, chiar dac\u0103 pentru asta o s\u0103 am osteoporoz\u0103, artroz\u0103, artrit\u0103, lumbago, pentru c\u0103 \u00cen schimb o s\u0103 port pantofi veritabili Todd! Chiar a\u0219a am v\u0103zut scris \u00cen interiorul pantofului, moale, \u0219i cum ar\u0103ta, cum mirosea! De parc\u0103 nimeni niciodat\u0103 nu-\u0219i v\u00e2r\u00e2se \u00cen el piciorul! Nu \u0219tiu cum de a c\u0103zut lumina de pe culoar chiar pe pantofii lui, erau chiar l\u00e2ng\u0103 u\u0219\u0103 c\u00e2nd am \u00centredeschis-o. * A\u0219teptam pe culoar, \u00cen nop\u0163ile alea dou\u0103 de la C\u0103rbune\u0219ti, s\u0103 se termine bairamul, s\u0103-l v\u0103d c\u0103 intr\u0103 \u00cen camer\u0103, poate reu\u0219im s\u0103 st\u0103m \u0219i noi doi de vorb\u0103. Dar, ghinion, am luat plas\u0103, ca de obicei, pis\u0103loaga de Casandra a \u00cenceput s\u0103 strige: \u2014 Daniel, unde e\u0219ti, Daniel! Adu-mi un pahar cu ap\u0103! A\u0219a c\u0103, revenit \u00cen post, am deschis prudent u\u0219a, ce-i drept, n-am fost \u00cen stare s\u0103 scot vreun sunet c\u00e2nd l-am auzit: \u2014 Cine-i, face, cine-i acolo? Dragul meu, dac\u0103 tot m-ai trezit, atunci intr\u0103, aprinde \u0219i lumina! \u0218i ce nu pot s\u0103-mi iert e c\u0103 n-am aprins lumina \u0219i n-am intrat! Sau m\u0103car s\u0103 fi r\u0103spuns: \u201eSunt eu, Daniel! Iart\u0103-m\u0103, am gre\u0219it u\u0219a!\u201d. Sau s\u0103 m\u0103 fi dus m\u0103car a doua zi s\u0103-i spun: \u201eSper c\u0103 nu v-am trezit din somn asear\u0103\u201d. Sau: \u201e\u00cemi pare r\u0103u c\u0103 te-am trezit din somn asear\u0103!\u201d\u2026 Pentru c\u0103 mai era \u0219i asta \u2013 c\u0103 nu \u0219tiam cum s\u0103-i spun: \u201etu\u201d, \u201edumneavoastr\u0103\u201d? * Am luat plas\u0103 pentru c\u0103 de obicei eu \u0219tiu ce g\u00e2ndesc, ce simt, ce cred al\u0163ii despre mine \u0219i de aceea nu am vrut s\u0103 cred c\u0103 el ar putea s\u0103 treac\u0103 pe l\u00e2ng\u0103 mine la fel cum trecea pe l\u00e2ng\u0103 to\u0163i ceilal\u0163i. \u0218i nici acum nu-mi vine s\u0103 cred c\u0103 tocmai asta s-a \u00cent\u00e2mplat! Oricum, mama sus\u0163ine c\u0103 vine el la var\u0103 din nou. Dar, \u0219i dac\u0103 vine la var\u0103, n-o s\u0103 fie la fel? Profesorul Stan cu ai lui, gr\u0103mezi pe el, plus Victor\u2026 Poate doar s\u0103-l prind dac\u0103 o s\u0103 mai mergem la C\u0103rbune\u0219ti \u0219i o s\u0103-\u0219i ia ceaiul \u00cen curte, nu mi-am dat seama dac\u0103 s-a prins sau nu cine sunt eu ca s\u0103 m\u0103 \u0163in\u0103 minte, je suis aussi un fan du th\u00e9 Lipton Yellow, s\u0103-i spun, \u0219i el: Hai, Daniel, vino \u0219i tu aici, l\u00e2ng\u0103 mine, s\u0103 st\u0103m pu\u0163in de vorb\u0103, s\u0103-mi spun\u0103, juc\u00e2ndu-se cu ochelarii \u0103ia meseria\u0219i cu care n-are treab\u0103, \u0219i cea\u0219ca de ceai, cum o \u0163ine cu degetele alea lungi osoase. * O dat\u0103 parc\u0103 totu\u0219i m-a v\u0103zut, era la mas\u0103 cu Victor, eu treceam pe acolo, el s-a uitat la mine \u0219i mi-a aruncat pastila: \u2014 \u2026Ei, dragul meu, de ce mergi a\u0219a coco\u0219at? La v\u00e2rsta ta e foarte important s\u0103 te \u00cenve\u0163i s\u0103 mergi drept! \u00cenva\u0163\u0103-te dragul meu, pari \u0219i mai \u00cenalt, dar mai ales, dac\u0103 te \u00cenve\u0163i de pe acum s\u0103 mergi drept, o s\u0103 fie bine pentru coloana ta toat\u0103 via\u0163a. Numai c\u0103 e foarte greu s\u0103 mergi a\u0219a drept cum a zis el, de fapt nici nu-mi vine s\u0103 cred c\u0103 se poate s\u0103 stai mereu drept, mult\u0103 vreme. Ieri am \u00cencercat, dar n-a prea \u0163inut mult\u0103 vreme, \u00cemi d\u0103deam seama cum ar\u0103t din afar\u0103, un papagal, \u0219i m\u0103 mai durea \u0219i omoplatul. \n", " Un plan de m\u0103suri entuziast \u2014 Am ceva s\u0103 v\u0103 ar\u0103t, tov colonel, \u00cenainte de planul de m\u0103suri! Avem deja o recolt\u0103 semnificativ\u0103, un mic florilegiu. Da, da, nu fi\u0163i a\u0219a sceptic, v\u0103 ve\u0163i convinge imediat! De-abia a plecat Transfugul, cum \u00cei spune\u0163i, \u0219i s-a \u0219i completat un prim dos\u0103rel de coresponden\u0163\u0103. Sunt optimist, avem bune auspicii! \u00ceng\u0103dui\u0163i-mi s\u0103 v\u0103 prezint piesele mai importante\u2026 \u0102sta s-a scr\u00e2ntit de-a binelea, de c\u00e2nd a fost deta\u0219at la P\u0103ltini\u0219. Sau vrea s\u0103-\u0219i dea importan\u0163\u0103 \u00cen ochii mei? Dar a\u0219a vorbe\u0219te cu to\u0163i! Le-a luat fa\u0163a la to\u0163i, un b\u0103iat de aur! Tineretul nostru \u00cen care ne punem n\u0103dejdea, hai sictir! O s-ajung\u0103 departe, c\u0103 are cin-s\u0103-l \u00cemping\u0103, na\u0219i-su, generalu\u2019, m\u0103-sa, maioreasa, ta-su vitreg, colonelul, ta-su natural la Informa\u0163iile din armat\u0103! Nu ca mine, care-am venit de la glie, activist la tineret, intrat \u00cen armat\u0103 c\u00e2nd s-a f\u0103cut reforma la Siguran\u0163\u0103, d\u00e2n grad \u00cen grad, p\u00e2n-am ajuns \u0219ef la Direc\u0163ia de Securitate \u0219i Gard\u0103, s\u0103 bat cu \u0218efu\u2019, \u0219i \u0103lalalt, \u0219i \u0103sta, toate coclaurile, la v\u00e2n\u0103tori! S\u0103 pune cu mine maimu\u0163oiul \u0103sta, nedus la femei, doar la d-alea g\u0103site de m\u0103-sa?! Papagalice\u0219te cu vorbele alea furate c\u00e2nd tr\u0103gea cu urechea la grupul de eliti\u0219ti, parc\u0103 \u00ce\u0163i v\u00e2r\u0103 degetele \u00cen ochi c\u00e2nd \u00ce\u0219i plimb\u0103 limba \u00cen gur\u0103, o s-o tot plimbe a\u0219a, p\u00e2n\u0103 \u0219i-o scr\u00e2nte\u0219te! Dac\u0103 se g\u00e2nde\u0219te c\u0103 o s\u0103 troneze \u00cen biroul \u0103sta, se \u00cen\u0219al\u0103! La Sf\u00e2ntu-A\u0219teapt\u0103! Familia mea e aparatul! Aici am fost, aici r\u0103m\u00e2n, vom fi ce-am fost \u0219i \u00cenc\u0103 \u0219i mai \u0219i! Nu m\u0103 clinte\u0219te pe mine orice mar\u0163afoi\u2026 \u2014 Hai, d\u0103-le-ncoa! \n\nFila nr. 90 \nNot\u0103 \nServ. \u201eF\u201d ne-a comunicat cu adresa 0025722 din 5septembrie 1986: Numitul MANU TRAIAN, Instituto Europeo degli Ricerchi sul Medio Mediteraneo, Neapole, figureaz\u0103 \u00cen eviden\u0163a serviciului \u201eF\u201d c\u0103 \u00centre 27 august 1986 \u0219i 5 septembrie 1986 a avut coresponden\u0163\u0103 cu Dobrot\u0103 Cristian, din Bucure\u0219ti, str. C\u00cempineanca 13, sector 3, Izvoranu Cornel, tel. 32145, \u0219i Izvoranu Daniel, tel. 46071, din Bucure\u0219ti, Bul. P\u0103cii, bloc 16, sc. C, apt. 313, sector 6. Coresponden\u0163a expediat\u0103 de susnumi\u0163ii a fost semnalat\u0103 la D. S. B. cu adresa Nr. 0023836 \u0219i la Dir. I-a cu adresa 00143267. \u00cen perioada 12 august 1986 \u0219i 25 august 1986, numitul Manu a fost \u00cen obiectivul Serv. \u201eM\u201d, iar actualmente formeaz\u0103 obiectivul ind. 313. Pt. conformitate Lt. maj. Chicu\u0219 Marin * Fila nr. 86 MINISTERUL AFACERILOR INTERNE DIREC\u0162IA BUCURE\u0218TI 29 AUG. 1986 SECTORUL 6 MILI\u0162IE \u00cen cursul lunii august a. c. numitul Izvoranu Daniel din str. Bul. P\u0103cii bl. 16, scara C, apt. 313 din Bucure\u0219ti expediaz\u0103 o vedere c\u0103tre numitul prof. MANU TRAIAN din Italia Instituto Europeo degli Ricerchi sul Medio Mediteraneo, Neapole, f\u0103r\u0103 strad\u0103 \u0219i num\u0103r. Lua\u0163i m\u0103suri de identificare a numitului Izvoranu Cornel pentru a stabili c\u00cend \u0219i \u00cen ce \u00cemprejur\u0103ri a plecat din \u0163ar\u0103 numitul MANU TRAIAN iar \u00cen caz c\u0103 este fugit din \u0163ar\u0103 ve\u0163i trece la deschiderea dosarului de urm\u0103rire local\u0103. \u0218EFUL SERVICIULUI \nMaior Eftimie Gheorghe * Fila nr. 88 Direc\u0163ia II-a 03 septembrie 1986 \nSERVICIUL \u201eF\u201d V\u0103 trimitem al\u0103turat o scrisoare pentru a fi francat\u0103 corespunz\u0103tor \u0219i aplicat\u0103 \u0219tampila po\u0219tii cu data de 5 sept. 1985. Scrisoarea va fi fotocopiat\u0103 \u0219i introdus\u0103 \u00cen circuitul po\u0219tal pentru a ajunge la destina\u0163ie. Fotocopia scrisorii rug\u0103m a fi trimis\u0103 indicativului 242. \n\n\u0218EF SERVICIU Dumitru Tr\u0103snea \nFila nr. 89 Dr. Traian Manu Via Pavia, 313 Neapole Italia\t02 septembrie 1986 Drag\u0103 prietene, \u00ce\u0163i mul\u0163umesc cordial pt. caldele cuvinte pe care mi le-ai trimis cu prilejul anivers\u0103rii mele. S\u0103 fiu s\u0103n\u0103tos \u0219i s\u0103 pot duce la cap\u0103t tot ce mi-am mai propus, c\u0103, mai ales datorit\u0103 ini\u0163iativelor so\u0163iei, de proiecte nu duc lips\u0103. \u00ce\u0163i mul\u0163umesc \u0219i pentru ur\u0103rile transmise fiicei mele, pe care din p\u0103cate nu ai putut s\u0103 o \u00cent\u00celne\u0219ti. \u00cen privin\u0163a situa\u0163iei ei de familie cu p\u0103rere de r\u0103u trebuie s\u0103 \u00ce\u0163i spun c\u0103 este statu quo. Am citit cu \u00cenc\u00centare partea din scrisoarea d-tale privitoare la cercet\u0103rile pe care le-ai condus \u00cen ultima vreme. Cuvintele d-tale s\u00cent pu\u0163ine, dar, numai prin simpla men\u0163ionare, au puterea de a evoca lucruri de cel mai mare interes pentru mine. S\u00cent curios s\u0103 aflu rezultatele cercet\u0103rilor d-tale publicate \u00cen revista american\u0103 despre care \u00cemi pomene\u0219ti. Poate ai posibilitatea s\u0103 \u00cemi trimi\u0163i un extras pe adresa de acas\u0103, c\u0103 la institu\u0163ie s-ar putea pierde. Nu mi-ai mai scris nimic despre rug\u0103min\u0163ile mele, dac\u0103 au trezit vreun ecou printre prietenii dumitale. Poate demersurile \u00cen aceast\u0103 privin\u0163\u0103 nu vor fi avut succes. \u00cen acest caz, \u00ce\u0163i cer scuze pt. osteneala pe care \u0163i-ai dat-o, mul\u0163umindu-\u0163i pentru bunele inten\u0163ii. Nu \u00ce\u0163i ascund c\u0103 uneori visez la eventualitatea vreunei c\u0103l\u0103torii pe care a\u0219 putea-o face la Roma, pentru care mi-ai dat, cu generozitate, speran\u0163e. Nu-\u0163i \u00cenchipui c\u00cet mi-a\u0219 dori s\u0103 nu r\u0103m\u00cen\u0103 doar un vis ca at\u00cetea altele dintr-o via\u0163\u0103 pe care doar printr-un eufemism a\u0219 numi-o banal\u0103. Sper ca m\u0103car promovarea mea mult a\u0219teptat\u0103 de la documentare la cercetare s\u0103 nu fie \u0219i ea tot un vis. Cu cele mai bune salut\u0103ri \u0219i cu mul\u0163umirile familiei mele pt. felicitare. Complimente \u0219i ur\u0103ri so\u0163iei, pe care am v\u0103zut-o \u00cen fotografia de care nu te despar\u0163i nic\u0103ieri. \u0218i bine faci: ce am ajunge f\u0103r\u0103 c\u0103ldura familiei? Nici m\u0103car nu m\u0103 pot g\u00cendi. R\u0103m\u00cen al dumitale afectuos, Cristian. PS. Adresa mea de acas\u0103 este: Cristian Dobrot\u0103, C\u00cempineanca 13, sector 3, Bucure\u0219ti. \n* \u2014 Dobrot\u0103 Cristian\u2026 \u0103sta e \u0103la de-a fost priponit? Care se face pre\u0219 c\u00e2nd te vede, dar refuz\u0103 colaborarea? Ia mai stai de vorb\u0103 pu\u0163in cu el, scoate de la naftalin\u0103 dosarul de re\u0163ea \u00cen care n-am avut ce s\u0103 punem, zicea c\u0103 nu iese din cas\u0103, c\u0103 nu vede dec\u00e2t nevasta, care i-a pus fusta \u00cen cap, ei, uite c\u0103 acum are! \u2014 Dac\u0103-mi permite\u0163i, tov colonel! Cu so\u0163ia se poate vorbi! E sincer devotat\u0103, doar c\u0103 are aceast\u0103 sl\u0103biciune, acest b\u0103rbat. \u2014 \u0218tii teoria mea, locotenente! Femeile se spurc\u0103 u\u0219or \u0219i c\u00e2t ai zice pe\u0219te se fac duble! \u0218i parc\u0103 e vorba de o avansare a lui\u2026 ceva? Nu-\u0163i mai pierde vremea cu el, cheam-o direct pe ea la sediu! N-ar fi prima oar\u0103!\u2026 Mda! Nu e r\u0103u, s\u0103 vedem mai departe! S-a respectat procedurile? Bagajul a fost verificatla venire \u0219i la plecare? Materiale cu con\u0163inut du\u0219m\u0103nos? \u2014 Numai la venire! Reviste de exil, cu titluri s\u0103m\u0103n\u0103toriste, Florile dalbe, Scula\u0163i, colind\u0103tori\u2026 * \u2014 Ce reviste? Vorbe\u0219te ca un ofi\u0163er, locotenent Matei, c\u0103 nu mai e\u0219ti deta\u0219at la cursul lu\u2019 tov Noica! \u2014 Avem o adres\u0103 de la gr\u0103niceri, pe baza unei semnal\u0103ri a v\u0103rului, sursa noastr\u0103, B\u0103descu, care lucreaz\u0103 \u0219i cu cei de la grani\u0163\u0103. Manu Traian a adus reviste de exil, semnalate \u00cen nota agentului B\u0103descu, la plecare, bagajul a fost inventariat tot de el, dar era curat. Nu s-a identificat persoana c\u0103reia \u00cei erau destinate corpurile delicte \u0219i unde au disp\u0103rut. Acum poate s\u0103-i r\u00e2d\u0103 \u00cen nas. Nu \u0219tii tu, c\u0103c\u0103ciosule, toate \u0219uruburile aparatului nostru, cu toate gradele lu\u2019 tac-tu \u0219i ale m\u0103-tii! \u2014 Nu-\u0163i bate capul cu asta, locotent Matei! La aceast\u0103 or\u0103 corpurile delicte sunt deja \u00cenregistrate la serviciul nostru de documentare, \u00cempreun\u0103 cu adresele finan\u0163atorilor, tipografiilor, redactorilor. Au fost solicitate de sursa noastr\u0103, Emilian, ca vicepre\u0219edinte al Academiei. De aceea au \u00cenchis ochii \u0219i gr\u0103nicerii. Altceva? Ce tabel e \u0103sta? \u2014 Tabelul cu telefoanele \u0219i adresele persoanelor care au solicitat \u00centrevedere cu Manu Traian \u00cen seara conferin\u0163ei. Ne-au fost puse la dispozi\u0163ie de sursa B\u0103descu. \u00centrevederile nu s-au efectuat, adresele s-au sustras \u00cenainte. \u2014 Era mai bine dac\u0103 se efectuau, doar s\u0103 \u0219tim \u0219i noi de ele! Agentul nostru B\u0103descu \u0219i-a luat-o \u00cen cap, ne face program. Mai tempereaz\u0103-l un pic, s\u0103 nu-\u0219i ias\u0103 din atribu\u0163ii, c\u0103-l facem s\u0103-\u0219i aduc\u0103 aminte cum era c\u00e2nd l-am priponit! \u0218i s\u0103 \u00cei fie verificate deconturile, s\u0103 nu i se lipeasc\u0103 pe degete prea mult\u0103 valut\u0103\u2026 Hai, d\u0103 repede drumul la planul de m\u0103suri! * \u2014 Plan de m\u0103suri \u00cen ac\u0163iunea informativ\u0103 individual\u0103 dus\u0103 asupra numitului MANU TRAIAN, n\u0103scut la 3 aprilie 1922 \u00cen comuna C\u0103rbune\u0219ti-Dolj, fiul lui Ion \u0219i al Mariei, de profesie biolog, \u00cen prezent \u00cendeplinind func\u0163ia de director al Institutului European\u2026 \u2014 Ce dracu\u2019, te credeam b\u0103iat de\u0219tept, locotenente! Las\u0103 astea, mergi mai repede! A\u0219a! D\u0103-i b\u0103taie! \u2014 ...\u00cen condi\u0163iile cre\u0219terii ac\u0163iunilor du\u0219m\u0103noase \u00cendreptate contra statului nostru de grup\u0103rile de transfugi din str\u0103in\u0103tate, se impun urm\u0103toarele obiective: 1. Stabilirea c\u00cet mai exact\u0103 a leg\u0103turilor lui MANU TRAIAN cu MORA AUGUSTIN, pre\u0219edintele \u201eAcademiei Rom\u00e2ne\u201d din Paris, Roma \u0219i M\u00fcnchen, cunoscut\u0103 ca oficin\u0103 de informare \u0219i spionaj a \u0163\u0103rilor capitaliste. 2. Descoperirea planului de activitate al grup\u0103rii du\u0219m\u0103noase de transfugi cu numele \u201eAcademia Rom\u00e2n\u0103\u201d pe anul \u00cen curs \u0219i a transfugilor cu func\u0163ii de conducere, identifica\u0163i cu toate leg\u0103turile lor. 3. Stabilirea leg\u0103turilor din \u0163ar\u0103 ale transfugilor. * \u2014 Da, \u0103sta e un obiectiv care trebuie penetrat! De\u0219i nu mai e fat\u0103 mare! Dar, oric\u00e2t \u00cel penetr\u0103m, tot mai e de munc\u0103 la el\u2026 R\u00e2d am\u00e2ndoi. A\u0219a \u00cei g\u0103se\u0219te Nu\u0163i c\u00e2nd vine cu cafelele, cu croasan\u0163i proaspe\u0163i, sl\u0103biciunea colonelului Istrate de c\u00e2nd a ie\u0219it prima oar\u0103 \u00cen Fran\u0163a, cu Maurer, \u0219i coniac R\u00e9my Martin. Tot de-atunci\u2026 Locotenentului nu \u00cei e foame \u0219i nu poate m\u00e2nca atunci c\u00e2nd aude clef\u0103itul colonelului. \u2014 Nici coniac nu serve\u0219ti? A, da, e\u0219ti cu yoga \u0219i vegetarian, r\u00e2de Ispas, b\u0103i, tu iei to\u0163i microbii de la obiective. Trebuie s\u0103 \u00cel penetrezi pe Bivolaru, devii yoghin, pui tehnica operativ\u0103 la Noica, cite\u0219ti filozofie\u2026 \u2014 Documentarea, tov colonel! Zice\u0163i s\u0103 citesc mai departe? Pentru realizarea acestor sarcini se vor lua urm\u0103toarele m\u0103suri informativ-operative: a. Folosirea agenturii: agen\u0163ii \u201eEmilian\u201d \u0219i \u201eAdrian\u201d care vor intensifica eforturile de invitare \u00cen \u0163ar\u0103 a lui MANU TRAIAN la conferin\u0163e profesionale \u0219i vor m\u0103ri frecven\u0163a vizit\u0103rii familiei MANU TRAIAN \u00cen str\u0103in\u0103tate, cu accent pe \u00cent\u00celniri particulare. De stabilit o rela\u0163ie personal\u0103 cu so\u0163ia lui MANU TRAIAN, MANU CHRISTA. De contactat persoanele de sprijin din Institutul pentru Propagarea Culturii Rom\u00e2ne \u00cen Str\u0103in\u0103tate, universit\u0103\u0163ile din Bucure\u0219ti, Ia\u0219i, Cluj, Institutul de Cercetare \u00cen \u0218tiin\u0163e Biologice al Academiei, edituri, pres\u0103. * \u2014 Tu c\u00e2nd dormi pe tine, c\u00e2nd turui o moar\u0103 stricat\u0103. Stop! Opre\u0219te-te! Adaug\u0103: Se va cere nota informativ\u0103 de la sursa noastr\u0103 B\u0103descu despre sursa noastr\u0103 Emilian \u0219i invers, de la sursa noastr\u0103 Emilian despre sursa noastr\u0103 B\u0103descu. Vei instructa pe cei doi s\u0103 r\u0103m\u00e2n\u0103 \u00cen leg\u0103tur\u0103 unul cu altul \u0219i s\u0103 colaboreze pentru vizitele lor viitoare. B\u0103descu a solicitat deja, sub controlul nostru, o invita\u0163ie \u00cen scop turistic de la Manu Traian, iar Emilian \u00cel va \u00cent\u00e2lni pe Manu Traian c\u00e2t mai cur\u00e2nd, \u00centr-o deplasare de serviciu. Buun! Altceva! * \u2014 b. Identificarea numi\u0163ilor Izvoranu Cornel \u0219i Izvoranu Daniel afla\u0163i \u00cen obiectivul Serv. \u201eF\u201d, care poart\u0103 coresponden\u0163\u0103 cu Manu Traian \u0219i intensificarea eforturilor de recrutare a lor ca agen\u0163i ai no\u0219tri pentru a supraveghia informativ familia Manu Traian. Acum o s\u0103 o adaug \u0219i pe Dobrot\u0103 Florica. \u2014 Procedura? La ce te-ai g\u00e2ndit? \u2014 \u00cen ce privin\u0163\u0103, tov colonel?\u2026 \u2014 \u00cen privin\u0163a m\u0103-tii, m\u0103 scuzi, locotenente, a\u0219a e vorba noastr\u0103 rom\u00e2neasc\u0103, din popor! Mama dumneavoastr\u0103 e colega noastr\u0103, n-a ie\u0219it \u00cenc\u0103 la pensie, nu? Dar noi ce vorbeam? Cum \u00cel brichisim pe Izvoranu-tat\u0103l! La planuri de m\u0103suri pe h\u00e2rtie e\u0219ti bun, b\u0103, dar la practic\u0103 mai ai p\u00e2n\u0103 cre\u0219ti, pu\u0163\u0103! \u2014 Tov colonel, cu tot respectul, dar Izvoranu Cornel este membru de partid. Nu se poate ac\u0163iona. Sau se poate, dar trebuie leg\u0103tur\u0103 cu secretarul de organiza\u0163ie\u2026 \u2014 Ce vorbe\u0219ti?! Sediul PCR al sectorului 1, din Pia\u0163a Amzei, \u00cel \u0219tii? Iei leg\u0103tura cu Popescu, secretarul doi cu propaganda, persoana noastr\u0103 de sprijin, \u0219i ai aprobarea \u00cen buzunar. \u00cel a\u0219tep\u0163i pe Izvoranu, ai o discu\u0163ie \u00cen sediu, este genul de familist c\u0103c\u0103cios, recrutarea nu va pune probleme. R\u0103spunzi de ac\u0163iune! \u0218i fiu-s\u0103u? Ia g\u00e2nde\u0219te-te. \n* \u2014 Am studiat dosarul lui Izvoranu Daniel, e destul de voluminos pentru v\u00e2rsta lui. Fusese exmatriculat \u0219i a avut mare noroc s\u0103 fie \u00cen lot cu fiul generalului Bob, i-a reprimit la gr\u0103mad\u0103, dar el st\u0103 at\u00e2rnat \u00centr-un fir de p\u0103r. M\u0103 g\u00e2ndeam deja s\u0103 ini\u0163iem o revist\u0103 samizdat studen\u0163easc\u0103, d\u0103 bine afar\u0103, un PR prin Europa Liber\u0103, fenomenul e aproape inexistent \u00cen Rom\u00e2nia, \u0103ia o s\u0103 fie nebuni de bucurie, numai asta o s\u0103 latre! S\u0103 \u00cel implic\u0103m \u00cencet-\u00cencet pe Daniel, redactor-\u0219ef, de ce nu, e el cam cu capul \u00cen nori \u0219i haotic, dar e mai cultivat ca al\u0163ii \u0219i vizita lui Manu Traian l-a f\u0103cut s\u0103-\u0219i piard\u0103 \u0219i mai mult sim\u0163ul realit\u0103\u0163ii\u2026 \u0218i apoi s\u0103 fie recrutat aici, la sediu, s\u0103 nu-\u0219i mai joace doar facultatea, ci \u0219i ceva mai mult\u2026 \u2014 Zici c\u0103 s\u0103-l ciom\u0103gim un pic? Poate nici nu e nevoie\u2026 c\u00e2nd o vedea c\u0103 se las\u0103 cu priponit! Dar astea-s pe h\u00e2rtie, s\u0103 te v\u0103d la treab\u0103! Dac\u0103 opera\u0163iunea reu\u0219e\u0219te, s-ar putea s\u0103 \u00ce\u0163i vezi visul cu ochii, locotenente: ofi\u0163er sub acoperire cu statut diplomatic, probabil la Roma, pentru c\u0103 abia acum se deschid perspectivele\u2026 Ie\u0219ind de-a-nd\u0103ratelea, locotenentul Matei are impresia c\u0103, \u00cen ochii c\u0103prui, verzi-g\u0103lbui \u00cen lumin\u0103, ai colonelului, a sclipit ceva \u0219iret. Dar nu, c\u00e2nd s-a uitat mai bine, era acela\u0219i chip bonom, patern, de contabil de GAS pe care \u00cel \u0219tie din copil\u0103rie. \n", " Vizitatorul nocturn \u2014\u2026Bie\u0163ii de ei m\u0103 a\u0219teptau cu masa pus\u0103 \u00cen antreul care fusese camera fiicei lor. Cum ea se c\u0103s\u0103torise \u0219i st\u0103tea cu socrii, transformaser\u0103 antreul \u00cen birou-sufragerie-living. Considerau asta drept o mare \u0219ans\u0103 de confort, de\u0219i c\u0103s\u0103toria fiicei le adusese grijile despre care \u0163i-am povestit. A trebuit s\u0103 fac iar fa\u0163\u0103 salatei de boeuf, care mi s-a oferit peste tot acolo \u0219i \u00cen care, \u00cen ciuda re\u0163etelor diferite, stomacul meu recuno\u0219tea de fiecare dat\u0103 prea mult untdelemn \u0219i, \u00cen plus, de proast\u0103 calitate\u2026 Existau \u0219i ni\u0219te sendvi\u0219uri pe care abia le-am atins, doar m\u0103 duc la o recep\u0163ie, dragii mei, trebuie s\u0103 m\u0103 \u00cen\u0163elege\u0163i, le-am spus. Atunci c\u00e2nd am ajuns la ei, aveam deja nefericitele experien\u0163ele culinare anterioare, de c\u00e2nd fusesem cu toat\u0103 familia, pentru c\u00e2teva zile, \u00cen or\u0103\u0219elul nostru, la vila unui prieten al lui Victor. \u2014Nu mi-ai spus de fapt cum ai petrecut acolo. Ai putut s\u0103 faci pu\u0163in\u0103 mi\u0219care, s\u0103 respiri aer curat? \u2014Mi\u0219care?! Cu cine? C\u00e2nd? Acolo masa reprezenta momentul central, nucleul zilei, \u0219i ea \u00cenghi\u0163ea de fapt totul! \u201eMomentul\u201d nu e deloc bine spus, pentru c\u0103 mesele durau ore \u0219i ore. Urma refacerea, iar apoi alt\u0103 mas\u0103! Ani de zile, aici, dusesem dorul ospe\u0163elor tradi\u0163ionale de acest gen, care \u00cencep de la mijlocul dimine\u0163ii cu aperitive \u0219i b\u0103uturi tari \u0219i sf\u00e2r\u0219esc \u00cen dup\u0103-amiaza zilei urm\u0103toare, cu supe acre, ca s\u0103 \u00cei remonteze pe cheflii. Lumea se ruleaz\u0103 continuu, cei \u0219ubrezi dispar \u0219i se \u00centorc, par\u0163ial ref\u0103cu\u0163i, dup\u0103 un somn de c\u00e2teva ore. \u0218i, fire\u0219te, se bea f\u0103r\u0103 nici o re\u0163inere, lucru care cred c\u0103 \u0163i-ar fi displ\u0103cut. \u0162ie \u0219i m\u00e2nc\u0103rurile \u0163i s-ar fi p\u0103rut grele. \u00cen copil\u0103rie, \u00cemi pl\u0103cea s\u0103 m\u0103 pierd \u00centr-o asemenea veselie dezl\u0103n\u0163uit\u0103, cu zeci de guri care vorbesc, r\u00e2d deodat\u0103. Bine\u00cen\u0163eles c\u0103, fiind prea mic, sensul glumelor, multe f\u0103r\u0103 perdea, \u00cemi sc\u0103pa, a\u0219a cum nu sesizam nici plictiseala, nici conflictele meschine, tot ce \u0163ine de obi\u0219nuitul vie\u0163ii \u0219i care trebuie s\u0103 fi existat \u0219i acolo. Dar acum, c\u00e2nd m-am v\u0103zut la mas\u0103 l\u00e2ng\u0103 ei, dator s\u0103 \u00cenfrunt proba at\u00e2tor feluri de m\u00e2ncare, a trebuit s\u0103 \u00cemi recunosc mie \u00censumi c\u00e2t de mult \u00cemb\u0103tr\u00e2nisem\u2026 \u2014Pentru c\u0103, bine\u00cen\u0163eles, nu la v\u00e2rsta asta trebuia s\u0103 ajungi acolo! \u0218i cu dieta de la care nu ai \u00cen nici un caz voie s\u0103 te aba\u0163i! S\u0103 fi fost tot tu, dar cu dou\u0103zeci de ani \u00cen urm\u0103!\u2026 Iar dac\u0103 te-ai \u00cenc\u0103p\u0103\u0163\u00e2nat s\u0103 ajungi acum, firesc ar fi fost ca, la ospe\u0163ele voastre tradi\u0163ionale, dup\u0103 o or\u0103, dou\u0103 s\u0103 te fi scuzat la toat\u0103 lumea \u0219i s\u0103 te fi ridicat de la mas\u0103! \u2014Absurd, draga mea! Cum s\u0103 fi stat doar o or\u0103 \u0219i s\u0103 m\u0103 fi ridicat, c\u00e2nd se s\u0103rb\u0103torea tocmai venirea mea? Oricum, trebuie s\u0103 \u00ce\u0163i spun c\u0103, la o or\u0103 rezonabil\u0103, m\u0103 ridicam. \u00ce\u0163i dai seama, cred, c\u00e2t trebuia s\u0103 lupt cu insisten\u0163ele celorlal\u0163i, mai ales ale v\u0103rului Victor! \u00cens\u0103, atunci c\u00e2nd atingeam punctul critic, deveneam ne\u00cenduplecat. Urcam \u00cen camera mea \u0219i, uneori, chiar reu\u0219eam s\u0103 adorm f\u0103r\u0103 s\u0103 \u00cemi mai fi luat pastilele. Cu at\u00e2t mai tare m\u0103 indispunea cel care la un moment dat \u00cemi strica somnul\u2026 \u2014Noaptea? \u2014\u0162i-am mai povestit doar \u0219i atunci, \u00cen seara c\u00e2nd am ajuns\u2026 Ai uitat\u2026 Z\u00e2mbetul din glasul lui \u00cent\u00e2lnind z\u00e2mbetul ei. Complicitatea. Amintirea nop\u0163ii de dragoste care a sem\u0103nat cu nop\u0163ile de alt\u0103dat\u0103 tot at\u00e2t c\u00e2t seam\u0103n\u0103 chipurile lor de azi cu cele din fotografie. Dar sunt tot ei, chiar dac\u0103 trupurile \u0219i-au pierdut mirosurile de care se ru\u0219inau alt\u0103dat\u0103 \u0219i nu le mai face pl\u0103cere s\u0103 stea dezveli\u0163i, \u00cen plin\u0103 lumin\u0103. * \u2014De c\u00e2teva ori m-am trezit c\u00e2nd cineva \u00centredeschidea u\u0219a \u0219i r\u0103m\u00e2nea \u00cen prag. Tu \u0219tii ce somn u\u0219or am, chiar dac\u0103 mi se mai \u00cent\u00e2mpl\u0103 s\u0103 sfor\u0103i c\u00e2te pu\u0163in. S\u0103 fi b\u0103tut \u00cen u\u0219\u0103, s\u0103 fi tu\u0219it discret, l-a\u0219 fi auzit. Dar nu. El r\u0103m\u00e2nea acolo, nemi\u0219cat. \u201eIntr\u0103, dragul meu\u201d, \u00cei spuneam de fiecare dat\u0103, \u201eintr\u0103, dac\u0103 tot m-ai deranjat, intr\u0103 \u0219i aprinde \u0219i lumina\u201d. Dar nu a f\u0103cut-o, a\u0219a c\u0103 nu l-am v\u0103zut niciodat\u0103 la fa\u0163\u0103. Christa r\u00e2de stident: \u2014 A\u0219tepta o invita\u0163ie\u2026 \u00cen pat! \u2014 Po\u0163i s\u0103 r\u00e2zi c\u00e2t vrei, dar nici m\u0103car nu \u0219tiu dac\u0103 era femeie sau b\u0103rbat! La hotel erau femei pe care le recuno\u0219teai dintr-o privire, ce vor, ce caut\u0103. \u00ce\u0163i b\u0103teau \u00cen u\u0219\u0103, cereau o brichet\u0103, d\u0103deai tot timpul de ele, a\u0219tept\u00e2nd \u00cen hol, \u00cen c\u00e2te un fotoliu. Era un joc clar, \u00cen care \u0219tiai la ce te expui. Dar aici, nu\u2026 Cineva care disp\u0103rea, bolborosind ceva, probabil o scuz\u0103. Simt din t\u0103cerea ta c\u0103 nu m\u0103 crezi, dar\u2026 Chiar \u0163i se pare posibil s\u0103 gre\u0219easc\u0103 cineva permanent u\u0219a? G\u0103rdule\u0163ul de leandri care taie \u00cen dou\u0103 autostrada, culmile \u00cemp\u0103durite urc\u00e2nd spre cer, trunchiurile contorsionate ale m\u0103slinilor vechi de sute de ani, pinii rotunzi, cactu\u0219ii, palmierii, casele \u00cen culori pastelate, sem\u0103nate \u00cen marginea \u0219oselei, \u00cempreun\u0103 cu tractorul, camionul \u0219i ma\u0219ina din curte. Tot acest decor familiar care face s\u0103 i se par\u0103 \u0219i mai neverosimil ceea ce poveste\u0219te. \u2014De ce complici inutil? Neaten\u0163ie! Se \u00cent\u00e2mpl\u0103\u2026 Sau poate camera ta se afla \u00cen apropierea uneia mai solicitate. \u2014Fire\u0219te c\u0103 mi se oferise camera cea mai bun\u0103, a\u0219adar cea mai departe de baie, dac\u0103 la a\u0219a ceva te-ai g\u00e2ndit\u2026 \u2014Atunci, nu \u0219tiu\u2026 Depinde ce se mai \u00cent\u00e2mpla pe urm\u0103\u2026 \u2014Pe urm\u0103 nu se mai \u00cent\u00e2mpla nimic! At\u00e2ta doar c\u0103, odat\u0103 trezit, nu \u00cemi mai r\u0103m\u00e2nea nimic altceva de f\u0103cut dec\u00e2t s\u0103 m\u0103 lupt cu insomnia. Tot r\u0103sucindu-m\u0103 \u00cen pat, auzeam parchetul trosnind, sus, jos, \u00cen toate p\u0103r\u0163ile, auzeam apa la un robinet care nu se \u00cenchidea bine, de\u0219i era o vil\u0103 nou\u0103, u\u0219i deschise, \u00cenchise, probabil drumurile obligatorii ale fiec\u0103ruia \u00cenainte de culcare. \u0218i, bine\u00cen\u0163eles, de jos, de la mas\u0103, deasupra tuturor, glasul lui Victor\u2026 * \u2014 \u2026Au fost totu\u0219i \u00cent\u00e2lniri care mi-au f\u0103cut pl\u0103cere. De pild\u0103, cu profesorul Caius Berciu, o persoan\u0103 cu autoritate \u0219tiin\u0163ific\u0103 \u00cen Cluj, ora\u0219 cu veche tradi\u0163ie. El s-a deranjat s\u0103 vin\u0103 \u00cen Bucure\u0219ti \u00cen timpul \u0219ederii mele \u0219i ne-am v\u0103zut de c\u00e2teva ori acolo. B\u0103nuiesc c\u0103 \u00cel voi vedea \u0219i la congresele noastre, m-a rugat s\u0103 le trimit materialele \u0219tiin\u0163ifice ale unor \u00cent\u00e2lniri unde merg eu \u0219i s\u0103-l ajut s\u0103 fie invitat \u00cen SUA. Dar ca el mai sunt at\u00e2tea dintre vechile mele cuno\u0219tin\u0163e! \u0218i crede-m\u0103 c\u0103, at\u00e2t c\u00e2t m-au \u0163inut puterile, am acceptat s\u0103 m\u0103 v\u0103d cu to\u0163i cei care m\u0103 c\u0103utau, mai ales cu cei c\u0103rora apucasem s\u0103 le promit c\u00e2te ceva la conferin\u0163\u0103 \u0219i nu mai avuseser\u0103 r\u0103bdare s\u0103 a\u0219tepte telefonul meu, de parc\u0103 ar fi \u0219tiut c\u0103 pierdusem h\u00e2rtiu\u0163ele. M\u0103 trezeam cu ei, ca \u0219i cu bietul Cristian, l\u00e2ng\u0103 hotel, pe holurile institu\u0163iilor pe care trebuia s\u0103 le vizitez, parlament\u00e2nd cu Victor \u0219i \u00cencerc\u00e2nd s\u0103 ajung\u0103 la mine. La un moment dat \u00cens\u0103, iart\u0103-m\u0103, am avut impresia c\u0103 m\u0103 str\u0103duiam s\u0103 umplu butoiul Danaidelor, pentru c\u0103 mereu ap\u0103reau al\u0163ii \u0219i al\u0163ii\u2026 \u0219i fiecare dintre ei cu cereri concrete \u2013 medicamente, care \u0219tii c\u0103 aici, f\u0103r\u0103 asigurare, f\u0103r\u0103 re\u0163et\u0103, sunt costisitoare, haine, cafea, invita\u0163ii, c\u0103r\u0163i, casete \u0219i mai ales interven\u0163ii\u2026 A\u0219a c\u0103 p\u00e2n\u0103 la urm\u0103 mi-a fost destul, m-am revoltat. Ce caut eu aici? m-am \u00centrebat \u00centr-o diminea\u0163\u0103, c\u00e2nd am dat cu ochii de fa\u0163a mea, \u00cen oglinda de la baie. Prea iscusite, ce ai l\u0103sat, s\u0103rmane,/ A soarelui lumin\u0103 \u0219i venit-ai/ S\u0103-i vezi pe mor\u0163i \u0219i jalnica lor \u0163ar\u0103? Mirosul greu, umed al b\u0103ii peste care s-a pulverizat \u00cen grab\u0103 un deodorant ieftin. Fa\u0163a str\u0103in\u0103, miraculos \u00centinerit\u0103, pentru c\u0103 f\u0103r\u0103 ochelari c\u0103 o vede \u00cence\u0163o\u0219at\u0103 \u00cen oglinda de proast\u0103 calitate. Bideul f\u0103r\u0103 dop, gresia prea lunecoas\u0103, pe care i-a fugit piciorul. \u2014Cu ce le sunt eu dator, de fapt? m-am \u00centrebat atunci. C\u00e2t am fost, zeci de ani, singur \u0219i s\u0103rac, c\u00e2nd eram un paria, un nimeni, c\u00e2nd am \u00cendurat nesiguran\u0163a, umilin\u0163a \u0219i foamea\u2013 \u00cen fiecare sear\u0103 c\u00e2nd puneam capul pe pern\u0103 m\u0103 \u00centrebam ce avea s\u0103 se aleag\u0103 de mine \u2013, \u00cen toate acele vremuri grele, cine m-a ajutat? Cine mi-a dat o m\u00e2n\u0103 de ajutor, cine mi-a trimis o vorb\u0103 sau c\u00e2teva r\u00e2nduri de \u00cencurajare \u00cen to\u0163i acei ani grei c\u00e2nd trebuia mereu s\u0103 fiu cel mai bun ca s\u0103 primesc cel mai pu\u0163in, pentru c\u0103 eram str\u0103inul? Vibra\u0163ia exagerat\u0103 din glas pe care \u0219i-o aude cu nepl\u0103cere, dar nu mai \u00cencearc\u0103 s\u0103 \u0219i-o st\u0103p\u00e2neasc\u0103. \u0218i tot ce a v\u0103zut atunci \u0219i tot ce vede acum alunec\u00e2nd prin geamul ma\u0219inii \u0219i \u00cencearc\u0103, buim\u0103cit, s\u0103 recunoasc\u0103. Au mai r\u0103mas doar ni\u0219te cuvinte pe care nu poate s\u0103 le scuipe, s\u0103 le vomite. Nu poate dec\u00e2t s\u0103 le \u00cenghit\u0103 \u00cenc\u0103 o dat\u0103. Singur\u0103tate frig nesiguran\u0163\u0103 foame * Mereu autostrada f\u0103r\u0103 sf\u00e2r\u0219it, t\u0103iat\u0103 \u00cen dou\u0103 de g\u0103rdule\u0163ul de leandri din care lumina t\u0103ioas\u0103 a farurilor decupeaz\u0103 florile roz, albe, ro\u0219ii. Pe st\u00e2nga, imensa cruce pe care mai mult o presimte dec\u00e2t o vede \u00cen \u00centuneric, \u00cen goana ma\u0219inii, ar\u0103t\u00e2nd drumul spre nesf\u00e2r\u0219itele cimitire poloneze. V\u0103rsare de s\u00e2nge ca la Montecassino. Luciul alb al aba\u0163iei Montecassino ref\u0103cute. Ofi\u0163erul german care a dus la Vatican documentele, cu o zi \u00cenainte de bombardamente. Ce f\u0103ceam atunci? Unde eram? Cu cine? Prin geamul ma\u0219inii alunec\u0103 m\u0103slini m\u0103run\u0163i \u0219i firavi \u0219i frunzi\u0219ul lor lumineaz\u0103 albicios, la fel ca al salciei p\u0103r\u0103site \u2013 acum c\u00e2\u0163i ani? Mo\u0163\u0103ie tot mai amor\u0163it, \u00cen scaun, \u00cencerc\u00e2nd s\u0103-\u0219i aminteasc\u0103, reu\u0219ind s\u0103 \u00centrez\u0103reasc\u0103 \u00cen fug\u0103 o fotografie mi\u0219cat\u0103, care se risipe\u0219te \u00cen buim\u0103ceal\u0103 \u0219i somn, c\u00e2nd \u00cencearc\u0103 s\u0103 o re\u0163in\u0103. Mereu autostrada f\u0103r\u0103 sf\u00e2r\u0219it. Soarele orbitor de alb prin care trec femeia \u0219i b\u0103rbatul \u00cembr\u0103ca\u0163i \u00cen negru: dou\u0103 siluete eterne, \u00cencremenite, solemne. \u0218i, profil\u00e2ndu-se tot mai departe, \u00cen c\u0103ldura orbitoare, silueta egal de stranie \u0219i egal de familiar\u0103 pentru el a omului c\u0103lare pe m\u0103gar, cu dou\u0103 imense co\u0219uri de nuiele, de o parte \u0219i de cealalt\u0103 a bur\u0163ii animalului. Iar Christa are s\u0103 mai conduc\u0103 mult timp, cu m\u00e2na \u00cenm\u0103nu\u0219at\u0103, la fel de decis, la fel de relaxat a\u0219ezat\u0103 peste volan. \u0218i vor trece am\u00e2ndoi, \u00cen vitez\u0103, printre luminile albe, neutre, printre reclamele multicolore, imense, care despic\u0103 noaptea. * Am adormit \u00cen ma\u0219in\u0103, draga mea, \u0219i am visat cum ne plimbam am\u00e2ndoi printr-un parc cu lalele colorate, \u00cen jurul nostru foiau porumbei bl\u00e2nzi ca g\u0103inile \u0219i iepuri domestici\u0163i. Dar la un moment dat, nu \u00cen\u0163eleg de ce, am r\u0103mas singur, alergam disperat prin tren, nu apucasem s\u0103-mi iau \u00cen gar\u0103 bilet \u0219i m\u0103 tot ascundeam sub banchete. P\u00e2n\u0103 aici a fost visul, acum sunt treaz, sunt \u00cen fa\u0163a casei vechi din copil\u0103rie, stau la poart\u0103, sub chiparos. Dar exista un chiparos? Dar exista un brad la noi \u00cen curte? Nu mai \u0163in minte dac\u0103 \u00cen vis chiparosul este semn de bine sau semn de r\u0103u, ce \u0219tiu sigur e c\u0103 nu-mi place visul. Bradul, \u00cen curte, aduce nenorocire, se \u0219tie. Iar chiparos am v\u0103zut doar la Roma Ca s\u0103 m\u0103 trezesc, \u00cemi \u00cenfig unghiile c\u00e2t pot de ad\u00e2nc \u00cen carne, str\u00e2ng pumnii c\u00e2t pot, at\u00e2ta doar c\u0103 unghiile mele sunt \u0219i ele de carne \u0219i pumnii pe care mi-i \u00cencle\u0219tez sunt v\u0103tui\u0163i, str\u00e2ng c\u00e2t pot din\u0163ii, pumnii \u0219i a\u0219a sunt sigur c\u0103 sunt treaz, nu visez. Sunt aici \u0219i strig: \u2014 \u2026M\u0103car tu recunoa\u0219te-m\u0103! M\u0103car tu uit\u0103-te la mine, mam\u0103\u2026 \u00cen toate pove\u0219tile, mama e cea care te recunoa\u0219te, numai tu \u0163ii capul \u00centors \u0219i umbra chiparosului \u00ce\u0163i acoper\u0103 fa\u0163a. Dac\u0103 nu-mi spui nici un cuv\u00e2nt \u00censeamn\u0103 c\u0103 e\u0219ti sup\u0103rat\u0103 pe mine! A\u0219a f\u0103ceai totdeauna \u0219i \u0219tiam cu ce am gre\u0219it, b\u0103nuiesc \u0219i-acum de ce nu vrei s\u0103-mi r\u0103spunzi. \u0162ie \u0163i-au pl\u0103cut \u00centotdeauna scrisorile lungi \u0219i eu \u0163i-am scris rar \u0219i pu\u0163in, uneori pe o carte po\u0219tal\u0103 doar c\u00e2teva r\u00e2nduri. De vorbit, am vorbit \u00cens\u0103 mereu cu tine \u00cen g\u00e2nd. C\u00e2teodat\u0103 eram a\u0219a de obosit, c\u0103 nici nu mai puteam s\u0103 iau tocul \u00cen m\u00e2n\u0103. Ce rost ar fi avut s\u0103 mai pun pe h\u00e2rtie tot ce-\u0163i spusesem \u00cen g\u00e2nd? Dac\u0103 eram vesel, am\u00e2nam, dac\u0103 eram trist, nu m\u0103 sim\u0163eam \u00cen stare. Aminte\u0219te-\u0163i c\u0103 de la un timp \u0219i tu ai \u00cenceput s\u0103-mi scrii mai rar, mai pu\u0163in. Pe urm\u0103, nici m\u0103car nu mai era scrisul t\u0103u, cineva \u00cemi scria c\u0103 e\u0219ti bine, s\u0103n\u0103toas\u0103, dar ai degetele \u00cen\u0163epenite de artoz\u0103 \u0219i nu mai po\u0163i s\u0103 \u0163ii tocul \u00cen m\u00e2n\u0103. Pe pe urm\u0103 n-am mai primit nimic. \u00cenchipuie-\u0163i c\u00e2t de nelini\u0219tit am fost! Oric\u00e2t am \u00cencercat, n-am reu\u0219it, luni de zile, decenii, ani, s\u0103 aflu nimic despre tine! T\u00e2rziu, o alt\u0103 m\u00e2n\u0103, necunoscut\u0103, mi-a trimis un anun\u0163, un ferpar. At\u00e2t. Mi-a fost greu s\u0103 \u00cemi imaginez c\u0103 tu \u00centr-adev\u0103r nu mai e\u0219ti nic\u0103ieri. Am mers, de diminea\u0163a p\u00e2n\u0103 seara, pe str\u0103zi, nu m\u0103 puteam \u00cemp\u0103ca cu g\u00e2ndul c\u0103 nimeni de-acum \u00cenainte n-are s\u0103-mi mai poarte o fotografie \u0219tears\u0103 \u00centr-o po\u0219et\u0103 de piele veche. Ploua, cred, pentru c\u0103 obrajii \u00cemi erau umezi \u0219i eu cu cine aveam s\u0103 mai vorbesc de acum \u00cenainte \u00cen g\u00e2nd? A fost singura zi din via\u0163a mea c\u00e2nd m-am g\u00e2ndit c-ai murit. \u00cen sinea mea \u0219tiam c\u0103 de fapt nu se poate, pentru c\u0103 noaptea, at\u00e2t de des, te visam! Deci undeva tu trebuia s\u0103 mai exi\u0219ti \u0219i acum, c\u00e2nd \u00cen sf\u00e2r\u0219it ne-am \u00cent\u00e2lnit, n-are rost, crede-m\u0103 s\u0103 mai fii sup\u0103rat\u0103! Un singur lucru mi-a r\u0103mas confuz, dac\u0103 atunci, \u00cen tren, c\u00e2nd m\u0103 ascundeam de controlor, eram treaz ori visam. \n* \u2014 ...Via\u0163a este \u0219i a\u0219a grea, nu trebuie s\u0103 ne-o mai \u00cengreun\u0103m \u0219i noi cu inutile procese de con\u0219tiin\u0163\u0103. \u00ce\u0163i dau sfaturile astea pentru c\u0103 te simt tulburat de \u00cent\u00e2lnirea de acolo! Nu trebuie s\u0103 \u00ce\u0163i aminte\u0219ti ceea ce nu \u00ce\u0163i face pl\u0103cere!\u2026 \u0218tiu c\u0103 n-o s\u0103 vrei s\u0103 recuno\u0219ti, dar de fapt e\u0219ti, e\u0219ti tulburat, de c\u00e2nd te-ai \u00centors, mintea \u00ce\u0163i fuge mereu \u00cen alt\u0103 parte. Acolo... Sus\u0163in \u00cen continuare c\u0103 aceast\u0103 c\u0103l\u0103torie prea t\u00e2rzie a fost un \u0219oc periculos, \u0163i-aminte\u0219ti doar c\u00e2t am insistat, p\u00e2n\u0103 \u0219i \u00cen drumul spre aeroport, s\u0103 n-o faci\u2026 Christa respir\u0103 u\u0219urat\u0103. Acum, la curb\u0103, o s\u0103 se vad\u0103 imensa cea\u0219c\u0103 de cafea, proiectat\u0103 pe cerul intens albastru, cu stele aprinz\u00e2ndu-se \u00cen jurul panoului publicitar. Lavazza. Literele ro\u0219ii cu acolad\u0103 aurie. Plinul, mai \u00cent\u00e2i. \u0218i, pe urm\u0103, el o decaf, ea un ceai de plante. Sau un espresso? \u00cencordeaz\u0103 mu\u0219chii moi, amor\u0163i\u0163i \u2013 cum se ridica, dintr-un foc, alt\u0103dat\u0103 \u0219i de ce acum corpul cade, neputincios, la loc? \u0218i Traian a c\u0103zut \u00centr-o parte, cu capul rezemat de geam, \u0219i respir\u0103 ciudat, un fel de sfor\u0103it zgomotos\u2026 \u2014 \u2026Hai, treze\u0219te-te! Ce repede ai adormit, nici n-am observat! Haide, scoate-\u0163i centura, doar nu vrei s\u0103 r\u0103m\u00e2i \u00cen ma\u0219in\u0103! Ce faci.. ce faci, Traian?... \n\nSF\u00c2R\u0218IT apr. 1985 \u2013 iul. 1989, ian. 2001 \u2013 iun. 2003, ian.-mai 2007 \nCuprins Not\u0103 asupra edi\u0163iei Partea \u00cent\u00e2i: Ithaca se apropie Capitolul 1. Transfugul Capitolul 2. Nimic mai dulce dec\u00e2t pietroasa Ithac\u0103 nu pot vedea pe lume Capitolul 3. Ulise pare suspicios Capitolul 4. Callypso nu vrea s\u0103 uite Capitolul 5. Dosar \u201eSavantul\u201d Capitolul 6. Povestea lui Ulise nimeni nu are s-o aud\u0103 Capitolul 7. Dosar \u201eSavantul\u201d Capitolul 8. Callypso oropsit\u0103 de zei Capitolul 9. Genera\u0163ia expirat\u0103 \nPartea a doua: Adev\u0103rata Ithac\u0103 Capitolul 10. Telemac la aeroport Capitolul 11. Genera\u0163ia a\u0219teptat\u0103 Capitolul 12. Moartea Penelopei Capitolul 13. Ulise iese din vam\u0103 Capitolul 14. Callypso cu o mie de fe\u0163e Capitolul 15. Raport de etap\u0103 Capitolul 16. Telemac \u00cen regatul lui Hades \nPartea a treia: Sfaturi pentru Telemac Capitolul 17. Ulise adolescent Capitolul 18. \u00centoarcerea Capitolul 19. Discursul Casandrei Capitolul 20. Ghicitoarea lui Ulise Capitolul 21. Nausicaa \u00cen alt\u0103 ipostaz\u0103 Capitolul 22. Conferin\u0163\u0103 ratat\u0103 Capitolul 23. Vie\u0163ile trecute ale zei\u0163ei Callypso Capitolul 24. Dosar \u201eSavantul\u201d Capitolul 25. Cariera unui naufragiat Capitolul 26. P\u0103cate neisp\u0103\u0219ite Capitolul 27. A fi sau a nu fi un bo\u0219o Capitolul 28. Un plan de m\u0103suri entuziast Capitolul 29. Vizitatorul nocturn Postfa\u0163\u0103 (Carmen Mu\u0219at) Dosar de pres\u0103 \nPAGE \nPAGE  158 FILENAME \\p D:\\microsoft\\docuri nefacute\\intilnirea.doc \n"]}