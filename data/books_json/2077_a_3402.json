{"Chapters": ["\nNext \nTraducerea textului de pe supracoperta: \nCIMPANZEUL VORBITOR DIN JAVA Un grup de turi\u0219ti din Indonezia jur\u0103 c\u0103 au fost insulta\u021bi de o maimu\u021b\u0103 vorbitoare \u00een jungla din Borneo\u2026 \nSAVAN\u021aII AU IZOLAT GENA \u201eST\u0102P\u00c2NIRII\u201c Un fundament genetic pentru controlarea altor oameni? \n\nNOI ANIMALE DE CAS\u0102 TRANSGENICE LA ORIZONT G\u00e2ndaci uria\u0219i, c\u0103\u021belu\u0219i permanen\u021bi, industria lucreaz\u0103 din greu \nBun venit \u00een lumea noastr\u0103 genetic\u0103. Gr\u0103bit\u0103, furioas\u0103 \u0219i sc\u0103pat\u0103 de sub orice control. Nu e lumea viitorului, ci chiar lumea de ast\u0103zi. \n\nPersoanei iubite \u00eei lipsesc anumite organe? Sunt blondele pe cale de dispari\u021bie? To\u021bi cei afla\u021bi la masa din sufrageria ta fac parte din aceea\u0219i specie? Oamenii \u0219i cimpanzeii difer\u0103 doar prin 400 de gene; acesta s\u0103 fie motivul pentru care un fetus de cimpanzeu seam\u0103n\u0103 o fiin\u021b\u0103 omeneasc\u0103? \u0218i, ar trebui asta s\u0103 ne \u00eengrijoreze? Tr\u0103im \u00eentr-o perioad\u0103 de uria\u0219e progrese \u0219tiin\u021bifice, o perioad\u0103 \u00een care a devenit posibil s\u0103-\u021bi vinzi ovulele \u0219i sperma on-line contra c\u00e2torva mii de dolari \u0219i s\u0103 ne test\u0103m so\u021bii sau so\u021biile dac\u0103 nu cumva sufer\u0103 de vreo maladie genetic\u0103. Tr\u0103im o vreme \u00een care o cincime din GENELE NOASTRE SE AFL\u0102 \u00ceN POSESIA altcuiva \u0219i, f\u0103r\u0103 \u0219tirea sa, o persoan\u0103 \u0219i rudele sale pot fi urm\u0103rite pe tot \u00eentinsul \u021b\u0103rii pentru c\u0103 se \u00eent\u00e2mpl\u0103 s\u0103 aib\u0103 \u00een cromozomii lor anumite gene PRE\u021aIOASE... \u00centr-o manier\u0103 diabolic de inteligent\u0103, GENERA\u021aIA URM\u0102TOARE \u00eembin\u0103 realitatea \u0219i fic\u021biunea \u00eentr-o palpitant\u0103 poveste despre o lume nou\u0103 \u00een care NIMIC NU E CEEA CE PARE A FI \u0219i \u00een care noi posibilit\u0103\u021bi pot s\u0103 apar\u0103 la orice pas. GENERA\u021aIA URM\u0102TOARE ne provoac\u0103 sim\u021bul REALIT\u0102\u021aII \u0219i ideile despre MORALITATE. Pendul\u00e2nd \u00eentre COMIC \u0219i BIZAR, cu nuan\u021be \u00ceNSP\u0102IM\u00c2NT\u0102TOARE \u0219i TULBUR\u0102TOARE, GENERA\u021aIA URM\u0102TOARE ne zdruncin\u0103 ipotezele \u0219i dezv\u0103luie noi variante \u0218OCANTE acolo unde ne a\u0219tept\u0103m mai pu\u021bin. VIITORUL E MAI APROAPE DEC\u00c2T CREDE\u021aI. \n\nMICHAEL CRICHTON este cel mai bine cunoscut pentru romanele JURASSIC PARK \u0219i FRICA. Este, totodat\u0103, \u0219i creatorul serialului de televiziune Sec\u021bia de urgen\u021b\u0103. Primul dintre romanele sale controversate a fost publicat \u00eenc\u0103 de c\u00e2nd era student la medicin\u0103. \n\nAcest roman este fic\u021biune, cu excep\u021bia p\u0103r\u021bilor reale \nCu c\u00e2t \u00een\u021belegem mai mult Universul, cu at\u00e2t acesta pare mai lipsit de sens. \u2013 Steven Weinberg \nCuv\u00e2ntul \u201ecauz\u0103\u201c este un altar pentru un zeu necunoscut. \u2013 William James \nNu trebuie ales ceea ce este imposibil. \u2013 Jean-Paul Sartre \nProlog Vasco Borden, patruzeci \u0219i nou\u0103 de ani, trase de reverele costumului \u0219i \u00ee\u0219i \u00eendrept\u0103 cravata, \u00een timp ce \u00eenainta pe mocheta de plu\u0219 a holului. Nu era obi\u0219nuit s\u0103 poarte costum, de\u0219i \u00eel avea pe acesta, bleumarin, special croit ca s\u0103-i ascund\u0103 silueta musculoas\u0103. Borden era solid, avea 1,90 metri \u00een\u0103l\u021bime, aproape 110 kilograme, un fost juc\u0103tor de fotbal american, care lucra ca detectiv particular \u0219i specialist \u00een recuperarea fugarilor. Iar acum, Vasco \u00ee\u0219i urm\u0103rea omul, un cercet\u0103tor chelios de treizeci de ani, fugit de la MicroProteonomics din Cambridge, Massachusetts, care se \u00eendrepta spre sala principal\u0103 a conferin\u021bei. Conferin\u021ba BioChange 2006, intitulat\u0103 entuziast \u201eViitorul este acum!\u201c, se desf\u0103\u0219ura \u00een hotelul Venetian din Las Vegas. Cei dou\u0103 mii de participan\u021bi erau tot felul de persoane care aveau leg\u0103tur\u0103 cu biotehnica, inclusiv investitori, directori de resurse umane care angajau oameni de \u0219tiin\u021b\u0103, func\u021bionari angrena\u021bi \u00een transferul tehnologic, directori executivi \u0219i avoca\u021bi specializa\u021bi \u00een proprietatea intelectual\u0103. \u00centr-un mod sau altul, acolo erau reprezentate aproape toate companiile de biotehnic\u0103 din America. Era un loc perfect \u00een care fugarul s\u0103 \u00ee\u0219i \u00eent\u00e2lneasc\u0103 persoana de contact. Fugarul ar\u0103ta ca un nepricopsit. Avea o fa\u021b\u0103 inocent\u0103 \u0219i un mic smoc de p\u0103r sub buza de jos. Mergea g\u00e2rbovit \u0219i p\u0103rea timid \u0219i inept. Dar adev\u0103rul era c\u0103 fugise cu doisprezece embrioni transgenici \u00eentr-un termos criogenic \u0219i \u00eei transportase prin toat\u0103 \u021bara p\u00e2n\u0103 la acea conferin\u021b\u0103, unde avea inten\u021bia s\u0103 \u00eei predea celui pentru care lucra. Nu era prima dat\u0103 c\u00e2nd un cercet\u0103tor \u0219tiin\u021bific se s\u0103tura s\u0103 munceasc\u0103 doar pentru salariu. \u0218i nici ultima dat\u0103. Fugarul se duse la ghi\u0219eul de recep\u021bie, ca s\u0103 \u00ee\u0219i primeasc\u0103 ecusonul pentru conferin\u021b\u0103, pentru a \u0219i-l ag\u0103\u021ba de g\u00e2t. Vasco r\u0103mase \u00een apropierea intr\u0103rii, trec\u00e2ndu-\u0219i propriul ecuson peste cap. Venise preg\u0103tit. Se pref\u0103cu interesat de desf\u0103\u0219ur\u0103torul evenimentului. Discursurile importante se \u021bineau toate \u00een sala principal\u0103. Erau planificate seminare cu teme de genul: \u201eRafina\u021bi-v\u0103 procesul de recrutare\u201c, \u201eStrategii c\u00e2\u0219tig\u0103toare pentru p\u0103strarea talentelor \u00een cercetare\u201c, \u201eEchilibrul \u00eentre administrativ \u0219i practic\u201c, \u201eGuvernarea corporativ\u0103 \u0219i SEC\u201c, \u201eTendin\u021be ale Biroului de Brevetare\u201c, \u201eInvestitorii: m\u0103rinimie sau blestem?\u201c \u0219i, \u00een fine, \u201ePirateria secretelor comerciale: Proteja\u021bi-v\u0103 acum!\u201c Cea mai mare parte a activit\u0103\u021bii lui Vasco avea leg\u0103tur\u0103 cu firme de tehnologie \u00eenalt\u0103. Mai fusese la astfel de conferin\u021be \u0219i \u00eenainte. Fie erau referitoare la \u0219tiin\u021b\u0103, fie la afaceri. Aceasta era pentru afaceri. Fugarul, al c\u0103rui nume era Eddie Tolman, trecu pe l\u00e2ng\u0103 el \u0219i intr\u0103 \u00een sal\u0103. Vasco \u00eel urm\u0103. Tolman trecu pe l\u00e2ng\u0103 c\u00e2teva r\u00e2nduri \u0219i se a\u0219ez\u0103 pe un scaun liber, f\u0103r\u0103 nimeni al\u0103turi. Vasco se strecur\u0103 pe r\u00e2ndul din spate \u0219i se a\u0219ez\u0103 pu\u021bin \u00een lateral fa\u021b\u0103 de el. T\u00e2n\u0103rul Tolman \u00ee\u0219i verific\u0103 telefonul celular, \u00een c\u0103utare de sms-uri, apoi p\u0103ru s\u0103 se relaxeze \u0219i ridic\u0103 privirea, ca s\u0103 asculte discursul. Vasco se \u00eentreb\u0103 de ce. \n\nB\u0103rbatul de pe podium era unul dintre cei mai faimo\u0219i capitali\u0219ti investitori din California, o legend\u0103 \u00een investi\u021biile \u00een tehnologie \u00eenalt\u0103, Jack B. Watson. Fa\u021ba lui Watson era proiectat\u0103 pe ecranul din spatele lui, iar bronzul lui \u0219i tr\u0103s\u0103turile izbitor de frumoase erau m\u0103rite ca s\u0103 umple camera. Watson era un b\u0103rbat de cincizeci \u0219i doi de ani, ar\u0103t\u00e2nd mai t\u00e2n\u0103r, care \u00ee\u0219i cultiva cu asiduitate reputa\u021bia de capitalist cu con\u0219tiin\u021b\u0103. Acea denumire \u00eei fusese de mare ajutor \u00eentr-o serie de afaceri lipsite de scrupule; \u00een schimb, mass media nu prezenta dec\u00e2t apari\u021biile sale la \u0219colile cu finan\u021bare public\u0103 sau atunci c\u00e2nd \u00eenm\u00e2na burse pentru copii defavoriza\u021bi. Dar Vasco \u0219tia c\u0103, \u00een acea sal\u0103, \u00een mintea tuturor predomina reputa\u021bia lui Watson de afacerist dur. Se \u00eentreb\u0103 dac\u0103 Watson era suficient de lipsit de scrupule ca s\u0103 ob\u021bin\u0103 o duzin\u0103 de embrioni transgenici prin mijloace ilicite. Probabil c\u0103 da. Totu\u0219i, pentru moment, Watson sus\u021binea un discurs entuziasmant: \u2014 Biotehnologia \u00eenflore\u0219te. Suntem pe cale s\u0103 vedem cea mai mare dezvoltare industrial\u0103, de la apari\u021bia computerelor, cu treizeci de ani \u00een urm\u0103. Cea mai mare companie de biotehnologie, Amgen, din Los Angeles, are \u0219apte mii de angaja\u021bi. Bursele federale pentru universit\u0103\u021bi dep\u0103\u0219esc patru miliarde pe an, \u00een campusurile din New York, p\u00e2n\u0103 \u00een San Francisco, din Boston p\u00e2n\u0103 \u00een Miami. Oamenii de afaceri investesc \u00een companiile de biotehnologie c\u00e2te cinci miliarde \u00een fiecare an. Atrac\u021bia tratamentelor magnifice, posibile datorit\u0103 celulelor stem, citochinelor \u0219i proteonomicelor atrag cele mai str\u0103lucite talente \u00een domeniu. Iar cu o popula\u021bie global\u0103 care \u00eemb\u0103tr\u00e2ne\u0219te cu fiecare clip\u0103, viitorul nostru este mai str\u0103lucit ca oric\u00e2nd. \u0218i asta nu e tot! Am ajuns la punctul \u00een care putem s\u0103-i d\u0103m cu tifla lui Big Pharma \u2026 \u0219i chiar o vom face. Acele companii m\u0103re\u021be \u0219i pompoase au nevoie de noi \u0219i ele \u0219tiu asta. Au nevoie de gene, au nevoie de tehnologie. Ele sunt trecutul. Noi suntem viitorul. Noi suntem locul \u00een care se afl\u0103 banii! Prin asta atrase aplauze uria\u0219e. Vasco se foi pe scaun. Auditoriul aplauda, chiar \u0219i cei care \u0219tiau c\u0103 acel tic\u0103los le-ar fi f\u0103cut compania buc\u0103\u021bi \u00eentr-o secund\u0103, dac\u0103 asta s-ar fi potrivit cu scopurile lui. \u2014 Bine\u00een\u021beles, \u00eent\u00e2mpin\u0103m obstacole \u00een calea progresului. Unii \u2013 indiferent c\u00e2t de bine inten\u021biona\u021bi se cred ei \u2013 aleg s\u0103 stea \u00een calea binelui omului. Ei nu vor ca paraliza\u021bii s\u0103 mearg\u0103, ca bolnavul de cancer s\u0103 nu mai sufere sau ca un copil bolnav s\u0103 tr\u0103iasc\u0103 \u0219i s\u0103 se joace. Ace\u0219ti oameni au motivele lor ca s\u0103 obiecteze. Religioase, etnice sau chiar \u201epragmatice\u201c. Dar, oricare ar fi aceste motive, ei sunt de partea mor\u021bii. \u0218i nu vor triumfa! Alte aplauze tun\u0103toare. Vasco arunc\u0103 o privire fugarului, lui Tolman. T\u00e2n\u0103rul \u00ee\u0219i verifica din nou telefonul. Era evident c\u0103 a\u0219tepta un mesaj. \u0218i \u00eel a\u0219tepta cu ner\u0103bdare. Asta \u00eensemna oare c\u0103 persoana de contact \u00eent\u00e2rziase? \u00cen mod sigur, acesta ar fi fost un motiv ca Tolman s\u0103 fie nervos. Pentru c\u0103 Vasco \u0219tia c\u0103 t\u00e2n\u0103rul ascunsese undeva un termos din o\u021bel inoxidabil, cu nitrogen lichid, \u00een care \u021binea embrionii. Nu era \u00een camera pu\u0219tiului. Vasco o perchezi\u021bionase deja. \u0218i trecuser\u0103 cinci zile de c\u00e2nd Tolman p\u0103r\u0103sise Cambridge-ul. Agentul de r\u0103cire nu avea s\u0103 dureze la nesf\u00e2r\u0219it. Iar dac\u0103 embrionii se dezghe\u021bau, deveneau inutili. A\u0219a c\u0103 acum, cu excep\u021bia cazului \u00een care Tolman avea un mod de a-\u0219i reface provizia de azot lichid, acum era probabil ner\u0103bd\u0103tor s\u0103 \u00ee\u0219i recupereze containerul \u0219i s\u0103 \u00eel predea cump\u0103r\u0103torului s\u0103u. Iar asta trebuia s\u0103 se \u00eent\u00e2mple cur\u00e2nd. \u00cen mai pu\u021bin de o or\u0103. Vasco era sigur. \n\u2014 Bine\u00een\u021beles, oamenii vor \u00eencerca s\u0103 obstruc\u021bioneze progresul, spunea Watson, de pe podium. Chiar \u0219i cele mai bune companii ale noastre se trezesc implicate \u00een litigii inutile \u0219i neproductive. Una dintre companiile \u00eenfiin\u021bate de mine, BioGen, din Los Angeles, este chiar \u00een clipa aceasta \u00een proces pentru c\u0103 un tip pe nume Burnet consider\u0103 c\u0103 nu este cazul s\u0103 onoreze contracte semnate chiar de el. Pentru c\u0103 acum s-a r\u0103zg\u00e2ndit. Burnet \u00eencearc\u0103 s\u0103 blocheze progresul medical, dac\u0103 nu \u00eel pl\u0103tim. Un \u0219antajist a c\u0103rui fiic\u0103 este avocata care se ocup\u0103 de cazul lui. Vor s\u0103 p\u0103streze totul \u00een familie. Watson z\u00e2mbi \u0219i ad\u0103ug\u0103: \u2014 Dar noi vom \u00eenvinge \u00een cazul Burnet. Pentru c\u0103 progresul nu poate fi oprit! La aceste cuvinte, Watson \u00ee\u0219i arunc\u0103 am\u00e2ndou\u0103 m\u00e2inile \u00een aer, flutur\u00e2ndu-le spre audien\u021b\u0103, \u00een timp ce aplauzele umpleau camera. Se poart\u0103 aproape ca un candidat, \u00ee\u0219i spuse Vasco. Oare \u0103sta era scopul lui? Tipul avea \u00een mod sigur suficien\u021bi bani ca s\u0103 fie ales. \u00cen prezent, \u00een via\u021ba politic\u0103 a Americii era esen\u021bial s\u0103 fii bogat. Destul de cur\u00e2nd\u2026 Se uit\u0103 \u0219i v\u0103zu c\u0103 pu\u0219tiul Tolman disp\u0103ruse. Scaunul era gol. Dar-ar dracii! \n\u2014 Progresul este misiunea noastr\u0103, chemarea noastr\u0103 sacr\u0103, strig\u0103 Watson. Progresul \u00een \u00eenvingerea bolilor! Progresul \u00een oprirea \u00eemb\u0103tr\u00e2nirii, \u00een eradicarea demen\u021bei, \u00een prelungirea vie\u021bii! O via\u021b\u0103 f\u0103r\u0103 boli, degradare, dureri \u0219i team\u0103! Cel mai mare vis al omenirii \u2026 devenit, \u00een sf\u00e2r\u0219it, realitate! Vasco Borden nu mai asculta. Mergea \u00een lungul r\u00e2ndului, spre culoarul lateral, examin\u00e2nd u\u0219ile de ie\u0219ire. Dou\u0103 persoane plecau, nici una dintre ele nu sem\u0103na cu Tolman. Tipul nu avea cum s\u0103 plece, erau \u2026 Se uit\u0103 \u00een spate exact la timp ca s\u0103 \u00eel vad\u0103 pe Tolman \u00eenaint\u00e2nd \u00eencet pe culoarul din mijloc. Pu\u0219tiul se uita din nou la celular. \u2014 \u0218aizeci de miliarde \u00een acest an. Dou\u0103 sute de miliarde, la anul. Cinci sute de miliarde, \u00een cinci ani! Acesta este viitorul industriei noastre \u0219i aceasta este perspectiva pe care o oferim \u00eentregii umanit\u0103\u021bi! Mul\u021bimea se ridic\u0103 brusc \u00een picioare, ova\u021bion\u00e2ndu-l pe Watson, iar pentru o clip\u0103 Vasco nu-l mai v\u0103zu deloc pe Tolman. Dar numai pentru o clip\u0103 \u2026 acum, Tolman se \u00eendrepta spre ie\u0219irea central\u0103. Vasco se \u00eentoarse pe loc \u0219i ie\u0219i pe u\u0219a lateral\u0103 \u00een foaier, chiar \u00een clipa \u00een care ap\u0103rea \u0219i Tolman, clipind \u00een lumina str\u0103lucitoare a holului. Pu\u0219tiul se uit\u0103 la ceas \u0219i porni pe coridorul \u00eendep\u0103rtat, pe l\u00e2ng\u0103 geamurile mari de sticl\u0103 ce d\u0103deau spre turnul din c\u0103r\u0103mid\u0103 ro\u0219ie al Campanilei din San Marco, recreate de hotelul Venetian \u0219i luminat\u0103 puternic \u00een noapte. Se \u00eendrepta spre zona piscinei sau poate spre curte. La acea or\u0103 din noapte, acele spa\u021bii erau pline de lume. Vasco se \u021binu aproape. Acum e momentul, \u00ee\u0219i spuse el. \n\n\u00cen sala de conferin\u021be, Jack Watson se f\u00e2\u021b\u00e2ia \u00eencolo \u0219i-ncoace, z\u00e2mbind \u0219i f\u0103c\u00e2nd cu m\u00e2na mul\u021bimii care-l aclama. \u2014 Mul\u021bumesc, este foarte amabil din partea voastr\u0103, v\u0103 mul\u021bumesc \u2026, spune el, \u00eenclin\u00e2nd din cap de fiecare dat\u0103 c\u00e2nd se repeta. Exact nivelul corect de modestie. Rick Diehl pufni dezgustat, privindu-l. Diehl era \u00een spatele scenei, urm\u0103rind totul pe un mic monitor alb-negru. Diehl era directorul executiv de treizeci \u0219i patru de ani al lui BioGen Research, o companie nou \u00eenfiin\u021bat\u0103 din Los Angeles, iar acel spectacol al celui mai important investitor extern al lui \u00eel umplea de nelini\u0219te. Pentru c\u0103 Diehl \u0219tia c\u0103, \u00een ciuda caracterului pl\u0103cut afi\u0219at \u0219i a articolelor din pres\u0103 cu copii negri z\u00e2mbitori, \u00een realitate, Jack Watson era un adev\u0103rat tic\u0103los. A\u0219a cum spusese cineva: \u201eCel mai bun lucru pe care-l pot spune despre Watson este acela c\u0103 nu este un sadic. Este doar un nemernic de prim\u0103 clas\u0103.\u201c Diehl acceptase finan\u021barea din partea lui Watson cu foarte mult\u0103 re\u021binere. \u00ce\u0219i dorea s\u0103 nu fi avut nevoie de ea. So\u021bia lui Diehl era bogat\u0103 \u0219i el pornise BioGen cu banii ei. Prima lui ac\u021biune ca director fusese s\u0103 liciteze pentru o linie de celule ce fusese brevetat\u0103 de UCLA. Era a\u0219a-numita linie celular\u0103 Burnet, dezvoltat\u0103 de la un om numit Frank Burnet, al c\u0103rui organism producea ni\u0219te substan\u021be chimice puternice de lupt\u0103 \u00eempotriva cancerului, numite citochine. Diehl nu se a\u0219teptase nici o clip\u0103 s\u0103 c\u00e2\u0219tige licen\u021ba, dar reu\u0219ise, \u0219i dintr-o dat\u0103 se confruntase cu perspectiva ob\u021binerii aprob\u0103rii FDA pentru testele clinice. Costul testelor clinice \u00eencepea de la un milion de dolari \u0219i cre\u0219tea rapid p\u00e2n\u0103 la zece milioane, f\u0103r\u0103 s\u0103 mai pun\u0103 la socoteal\u0103 costurile suplimentare \u0219i cheltuielile de dup\u0103 scoaterea pe pia\u021b\u0103. Nu mai putea s\u0103 se bazeze doar pe banii so\u021biei. Avea nevoie de finan\u021bare extern\u0103. Acela fusese momentul \u00een care descoperise c\u00e2t de riscante erau considerate citochinele de c\u0103tre capitali\u0219tii investitori. Multe citochine, de exemplu interleuchinele, avuseser\u0103 nevoie de ani de zile ca s\u0103 ias\u0103 pe pia\u021b\u0103. \u0218i multe altele erau cunoscute drept periculoase, chiar mortale, pentru pacien\u021bi. Iar apoi Frank Burnet intentase proces, arunc\u00e2nd \u00eendoieli asupra dreptului de proprietate al lui BioGen asupra liniei celulare. Diehl avea probleme chiar \u0219i s\u0103-i conving\u0103 pe investitori s\u0103 se \u00eent\u00e2lneasc\u0103 cu el. \u00cen cele din urm\u0103, fusese obligat s\u0103 \u00eel accepte pe z\u00e2mbitorul \u0219i bronzatul Jack Watson. Dar Diehl \u0219tia c\u0103 Watson \u00ee\u0219i dorea, nici mai mult nici mai pu\u021bin, s\u0103 preia BioGen \u0219i s\u0103 se descotoroseasc\u0103 de Rick Diehl f\u0103r\u0103 s\u0103 clipeasc\u0103. \n\u2014 Jack! Fantastic discurs! zise Rick, \u00eentinz\u00e2nd m\u00e2na, c\u00e2nd Watson se \u00eentoarse, \u00een sf\u00e2r\u0219it, \u00een spatele scenei. \u2014 Mda. M\u0103 bucur c\u0103 \u021bi-a pl\u0103cut. Watson nu \u00eei str\u00e2nse m\u00e2na. \u00cen schimb, \u00ee\u0219i desf\u0103cu transmi\u021b\u0103torul f\u0103r\u0103 fir \u0219i \u00eel l\u0103s\u0103 s\u0103 cad\u0103 \u00een palma lui Diehl. \u2014 Ai grij\u0103 de \u0103sta, Rick. \u2014 Sigur, Jack. \u2014 So\u021bia ta e aici? \u2014 Nu, Karen n-a reu\u0219it s\u0103 vin\u0103, spuse Diehl \u0219i ridic\u0103 din umeri. Probleme cu copiii. \u2014 \u00cemi pare r\u0103u c\u0103 a ratat acest discurs, zise Watson. \u2014 O s\u0103 am grij\u0103 s\u0103 primeasc\u0103 DVD-ul, spuse Diehl. \u2014 Dar am f\u0103cut publice ve\u0219tile rele, zise Watson. Asta e ideea. Acum, toat\u0103 lumea \u0219tie c\u0103 exist\u0103 un proces, \u0219tie c\u0103 Burnet este personajul negativ \u0219i \u0219tie c\u0103 noi suntem st\u0103p\u00e2ni pe situa\u021bie. Asta e foarte important. Compania e acum \u00eentr-o pozi\u021bie perfect\u0103. \u2014 \u0102sta e motivul pentru care ai acceptat s\u0103 \u021bii discursul? \u00eel \u00eentreb\u0103 Diehl. Watson \u00eel privi lung. \u2014 Tu chiar crezi c\u0103 am vrut s\u0103 vin \u00een Vegas? Iisuse. \u00ce\u0219i desf\u0103cu microfonul \u0219i i-l \u00eentinse lui Diehl. \u2014 Ai grij\u0103 \u0219i de \u0103sta. \u2014 Sigur, Jack. Dup\u0103 care Watson se \u00eentoarse \u0219i se \u00eendep\u0103rt\u0103 de el, f\u0103r\u0103 nici un alt cuv\u00e2nt. Rick Diehl se cutremur\u0103. Slav\u0103 Domnului pentru banii lui Karen, \u00ee\u0219i spuse el. Pentru c\u0103, f\u0103r\u0103 ei, ar fi fost condamnat. \n\nTrec\u00e2nd prin arcadele Palatului Dogilor, Vasco Borden intr\u0103 \u00een curte, urm\u0103rindu-\u0219i fugarul, pe Eddie Tolman, prin mul\u021bimea nocturn\u0103. Auzi un p\u00e2r\u00e2it \u00een casca din ureche. Trebuia s\u0103 fie asistenta lui, Dolly, din cealalt\u0103 parte a hotelului. Vasco \u00ee\u0219i atinse urechea: \u2014 Spune, zise el. \u2014 Tolman-cheliu\u021b\u0103 \u0219i-a rezervat ni\u0219te distrac\u021bie. \u2014 Pe bune? \u2014 Da, el \u2026 \u2014 A\u0219teapt\u0103, spuse Vasco. Nu uita unde-ai r\u0103mas. Vedea \u00een fa\u021b\u0103 ceva ce nu-i venea s\u0103 cread\u0103. \u00cen partea dreapt\u0103 a cur\u021bii, Jack B. Watson, \u00eenso\u021bit de o brunet\u0103 frumoas\u0103 cu mi\u0219c\u0103ri unduitoare, se integra \u00een mul\u021bime. Watson \u00ee\u0219i f\u0103cuse un renume din a fi \u00eentotdeauna \u00eenso\u021bit de femei superbe. Toate lucrau pentru el, toate erau inteligente \u0219i toate erau uluitoare. Dar nu femeia \u00eel surprinsese pe Vasco, ci faptul c\u0103 Jack Watson se \u00eendrepta direct spre Eddie Tolman, fugarul. Nu avea nici un sens. Chiar dac\u0103 Tolman ar fi f\u0103cut o afacere cu Watson, faimosul investitor nu s-ar fi \u00eent\u00e2lnit niciodat\u0103 cu el, fa\u021b\u0103 \u00een fa\u021b\u0103. \u0218i, \u00een mod cert, niciodat\u0103 \u00een public. Dar iat\u0103-i acolo, pe o traiectorie de coliziune, \u00een curtea aglomerat\u0103 a hotelului Venetian, chiar sub ochii lui. Ce naiba!? Nu-i venea s\u0103 cread\u0103 ce urma s\u0103 se \u00eent\u00e2mple. \u00cens\u0103 \u00een clipa aceea femeia supl\u0103 se poticni pu\u021bin \u0219i se opri. Purta o rochie scurt\u0103 \u0219i str\u00e2mt\u0103, \u0219i pantofi cu toc. Se sprijini pe um\u0103rul lui Watson, \u00ee\u0219i \u00eendoi genunchiul, dezv\u0103luind o mare parte a piciorului, \u0219i \u00ee\u0219i verific\u0103 pantoful. \u00ce\u0219i aranj\u0103 bareta de la c\u0103lc\u00e2i, se \u00eendrept\u0103 \u0219i \u00eei z\u00e2mbi lui Watson. Vasco \u00ee\u0219i \u00eendep\u0103rt\u0103 privirea de la ei \u0219i v\u0103zu c\u0103 Tolman disp\u0103ruse. Iar Watson \u0219i femeia trecur\u0103 prin fa\u021ba lui Vasco, at\u00e2t de aproape de el, \u00eenc\u00e2t sim\u021bi parfumul femeii \u0219i \u00eel auzi pe Watson murmur\u00e2ndu-i ceva la ureche. O v\u0103zu cum \u00eel str\u00e2ngea de bra\u021b \u0219i cum \u00ee\u0219i puse capul pe um\u0103rul lui, \u00een timp ce se \u00eendep\u0103rtau. Un cuplu romantic. Toate acelea fuseser\u0103 o \u00eent\u00e2mplare? Sau totul avusese loc cu un anumit scop? \u00cel p\u0103c\u0103liser\u0103? Ap\u0103s\u0103 cu m\u00e2na pe casc\u0103. \u2014 Dolly. L-am pierdut. \u2014 Nici o problem\u0103. \u00cel v\u0103d eu. Vasco ridic\u0103 privirea. Dolly era la al doilea etaj, privind tot ce se \u00eent\u00e2mpla jos. \u2014 Cel care tocmai a trecut a fost Jack Watson? \u2014 Mda. M-am g\u00e2ndit c\u0103, poate \u2026 \u2014 Nu, nu, zise Dolly. Nu mi-l pot imagina pe Watson implicat \u00een chestia asta. Nu e stilul lui. Cheliu\u021b\u0103 se \u00eendreapt\u0103 spre camera lui, pentru c\u0103 are o \u00eent\u00e2lnire. Asta voiam s\u0103-\u021bi spun. Se distreaz\u0103, b\u0103iatul. \u2014 \u0218i anume? \u2014 O rusoaic\u0103. Se pare c\u0103 \u00eei plac numai rusoaicele. Alea \u00eenalte. \u2014 Cineva cunoscut? \u2014 Nu, dar am o mic\u0103 informa\u021bie. \u0218i am camere video \u00een apartamentul lui. \u2014 Cum ai f\u0103cut asta? \u00eentreb\u0103 Vasco, z\u00e2mbind. \u2014 S\u0103 spunem c\u0103 securitatea de la Venetian nu mai e ca pe vremuri. \u0218i e \u0219i mai ieftin. \n\nT\u00e2n\u0103ra de dou\u0103zeci \u0219i doi de ani, Irina Kataieva, cioc\u0103ni la u\u0219\u0103. \u021ainea \u00een m\u00e2na st\u00e2ng\u0103 o sticl\u0103 de vin, \u00eentr-un s\u0103cule\u021b de catifea pentru cadouri, cu fund\u0103 deasupra. Un tip de vreo treizeci de ani deschise u\u0219a \u0219i z\u00e2mbi. Nu era atr\u0103g\u0103tor. \u2014 Tu e\u0219ti Eddie? \u2014 Exact. Intr\u0103. \u2014 \u021ai-am adus asta, din seiful hotelului, zise ea, \u00eentinz\u00e2ndu-i vinul. Urm\u0103rind totul pe micul s\u0103u monitor video portabil, Vasco spuse: \u2014 I l-a dat \u00een hol. Unde poate fi v\u0103zut\u0103 de camerele de securitate. De ce nu a a\u0219teptat s\u0103 intre \u00een camer\u0103? \u2014 Poate c\u0103 i s-a spus s\u0103 procedez a\u0219a, zise Dolly. \u2014 Cred c\u0103 are peste un metru optzeci \u00een\u0103l\u021bime. Ce \u0219tim despre ea? \u2014 Vorbe\u0219te bine engleza. E de patru ani \u00een aceast\u0103 \u021bar\u0103. Studiaz\u0103 la universitate. \u2014 Lucreaz\u0103 la hotel? \u2014 Nu. \u2014 Atunci, nu e profesionist\u0103? \u00eentreb\u0103 Vasco. \u2014 Suntem \u00een Nevada, replic\u0103 Dolly. Pe monitor, rusoaica intr\u0103 \u00een camer\u0103 \u0219i u\u0219a se \u00eenchise. Vasco \u00eenv\u00e2rti butonul de acord al monitorului video \u0219i alese una dintre camerele video din interior. Pu\u0219tiul avea un apartament mare, de aproape 200 de metri p\u0103tra\u021bi, aranjat \u00een stil vene\u021bian. Fata \u00eenclin\u0103 aprobator din cap \u0219i z\u00e2mbi. \u2014 Frumos. O camer\u0103 frumoas\u0103. \u2014 Mda. Vrei s\u0103 bei ceva? Ea refuz\u0103, cl\u0103tin\u00e2nd din cap. \u2014 Nu prea am timp. Duse m\u00e2na la spate \u0219i \u00ee\u0219i trase fermoarul rochiei, l\u0103s\u00e2nd-o s\u0103 at\u00e2rne pe umeri. Se \u00eentoarse pe loc, pref\u0103c\u00e2ndu-se nedumerit\u0103 \u0219i permi\u021b\u00e2ndu-i s\u0103-i vad\u0103 spatele gol, p\u00e2n\u0103 la fese. \u2014 Unde este dormitorul? \u2014 Pe aici, scumpo. C\u00e2nd intrar\u0103 \u00een dormitor, Vasco r\u0103suci din nou butonul de acord. Prinse imaginea dormitorului chiar c\u00e2nd ea spunea: \u2014 Nu \u0219tiu nimic despre afacerea ta, \u0219i nici nu vreau s\u0103 \u0219tiu. Afacerile sunt at\u00e2t de plictisitoare. \u00ce\u0219i l\u0103s\u0103 rochia s\u0103 cad\u0103. Ie\u0219i din ea \u0219i se \u00eentinse pe pat, goal\u0103 acum, cu excep\u021bia pantofilor cu toc \u00eenalt. \u0218i-i arunc\u0103 din picioare. \u2014 Nu cred c\u0103 ai nevoie de o b\u0103utur\u0103, zise ea. \u0218i \u0219tiu c\u0103 nici eu nu am. Tolman se arunc\u0103 pe ea, ateriz\u00e2nd cu o bufnitur\u0103 mic\u0103. Ea gemu \u0219i \u00eencerc\u0103 s\u0103 z\u00e2mbeasc\u0103. \u2014 U\u0219urel, b\u0103iete. El g\u00e2f\u00e2ia, icnea. \u00centinse m\u00e2na spre p\u0103rul ei, ca s\u0103 o m\u00e2ng\u00e2ie. \u2014 Las\u0103-mi p\u0103rul \u00een pace, spuse ea \u0219i se r\u0103suci. R\u0103m\u00e2i \u00eentins \u0219i las\u0103-m\u0103 s\u0103 te fac fericit. \n\u2014 Of, la naiba! zise Vasco, holb\u00e2ndu-se la ecranul micu\u021b. \u00ce\u021bi vine s\u0103 crezi asta? A rezistat ceva individul. C\u00e2nd o femeie arat\u0103 a\u0219a, ai zice c\u0103 \u2026 \u2014 Las-o balt\u0103, spuse Dolly, \u00een casc\u0103. Uite c\u0103 tipa se \u00eembrac\u0103. \u2014 Chiar a\u0219a, zise el. \u0218i e gr\u0103bit\u0103. \u2014 Ar fi trebuit s\u0103-i acorde jum\u0103tate de or\u0103. Iar dac\u0103 a pl\u0103tit-o, eu nu am v\u0103zut. \u2014 Nici eu. Dar \u0219i el se \u00eembrac\u0103. \u2014 Se \u00eent\u00e2mpl\u0103 ceva, spuse Dolly. Tipa merge spre u\u0219\u0103. Vasco umbl\u0103 la acord, \u00eencerc\u00e2nd s\u0103 schimbe pe o alt\u0103 camer\u0103 video. Dar nu vedea dec\u00e2t purici. \u2014 Nu v\u0103d nimic, la dracu. \u2014 Femeia pleac\u0103. El e \u00eenc\u0103 acolo. Nu, a\u0219teapt\u0103 \u2026 pleac\u0103 \u0219i el. \u2014 Da? \u2014 Da. \u0218i a luat sticla de vin cu el. \u2014 OK, spuse Vasco. \u0218i unde se duce cu ea? \n\nEmbrionii \u00eenghe\u021ba\u021bi \u00een azot lichid sunt transporta\u021bi \u00eentr-un termos special din o\u021bel inoxidabil, c\u0103ptu\u0219it cu sticl\u0103 din borosilicat, numit dewar. Vasele dewar sunt, \u00een general, ni\u0219te chestii masive, de forma unor bidoane de lapte, dar po\u021bi s\u0103 le faci \u0219i mai mici, de un litru. Un vas dewar nu are forma unei sticle de vin, pentru c\u0103 are o gur\u0103 mare, dar \u00een rest ar avea aceea\u0219i m\u0103rime. \u0218i ar \u00eenc\u0103pea perfect \u00eentr-un s\u0103cule\u021b pentru sticle de vin, asta e sigur. \u2014 Cred c\u0103 sunt la el, spuse Vasco. Trebuie s\u0103 fie \u00een s\u0103cule\u021b. \u2014 \u0218i eu cred la fel, zise Dolly. \u00cei vezi? \u2014 Da, \u00eei v\u0103d. Vasco prelu\u0103 cuplul la parter, l\u00e2ng\u0103 standul gondolei. Mergeau bra\u021b la bra\u021b, b\u0103rbatul duc\u00e2nd sticla de vin \u00een \u00eendoitura bra\u021bului, \u00een pozi\u021bie vertical\u0103. Era un mod incomod de a o \u021bine, iar cei doi formau o pereche ciudat\u0103 \u2013 fata frumoas\u0103 \u0219i individul tem\u0103tor \u0219i st\u00e2ngaci. Mergeau \u00een lungul canalului, abia arunc\u00e2nd c\u00e2te o privire magazinelor pe l\u00e2ng\u0103 care treceau. \u2014 Se duc la o \u00eent\u00e2lnire, spuse Vasco. \u2014 \u00cei v\u0103d, zise Dolly. Vasco se uit\u0103 pe strada aglomerat\u0103 \u0219i o v\u0103zu pe Dolly la cap\u0103tul \u00eendep\u0103rtat. Dolly avea dou\u0103zeci \u0219i opt de ani \u0219i o \u00eenf\u0103\u021bi\u0219are perfect normal\u0103. Ar fi putut fi oricine: o contabil\u0103, o prieten\u0103, o secretar\u0103, o asistent\u0103. Putea trece drept orice. \u00cen seara aceea era \u00eembr\u0103cat\u0103 \u00een stil Vegas, cu p\u0103rul blond piept\u0103nat \u0219i o rochie sclipitoare, cu decolteu ad\u00e2nc. Era pu\u021bin supraponderal\u0103, ceea ce f\u0103cea ca impresia s\u0103 fie perfect\u0103. Vasco era cu ea de patru ani \u0219i lucrau bine \u00een echip\u0103. Iar \u00een via\u021ba particular\u0103 se \u00een\u021belegeau bine. Ei nu-i pl\u0103cea deloc c\u0103 el fuma \u021big\u0103ri \u00een pat. \u2014 Se \u00eendreapt\u0103 spre hol, spuse Dolly. Nu, se \u00eentorc. Holul principal era un pasaj oval uria\u0219, cu un tavan aurit \u00eenalt, lumini bl\u00e2nde, coloane de marmur\u0103. F\u0103cea ca oamenii care treceau prin el s\u0103 par\u0103 ni\u0219te pitici. Vasco r\u0103mase \u00een urm\u0103. \u2014 S-au r\u0103zg\u00e2ndit? Sau ne-au v\u0103zut? \u2014 Cred c\u0103 sunt pruden\u021bi. \u2014 Ei bine, acum e momentul cel mare. Pentru c\u0103, mai mult dec\u00e2t prinderea fugarului, \u00eei interesa s\u0103 afle cui preda embrionii. \u00cen mod sigur, cuiva de la conferin\u021b\u0103. \u2014 Nu va mai dura mult, zise Dolly. \n\nRick Diehl se \u00eenv\u00e2rtea \u00eentr-o parte \u0219i \u00een alta \u00een lungul magazinelor de l\u00e2ng\u0103 canalul cu gondole, \u021bin\u00e2ndu-\u0219i telefonul \u00een m\u00e2n\u0103. Ignora magazinele, pline de chestii scumpe pe care el nu \u0219i le dorise niciodat\u0103. Diehl crescuse ca al treilea fiu al unui doctor din Baltimore. To\u021bi ceilal\u021bi b\u0103ie\u021bi merseser\u0103 la facultatea de medicin\u0103 \u0219i deveniser\u0103 obstetricieni, ca tat\u0103l lor. Diehl refuzase \u0219i se orientase spre cercetarea medical\u0103. Presiunile venite din partea familiei \u00eel for\u021baser\u0103, \u00een cele din urm\u0103, s\u0103 se mute \u00een Vest. Se ocupase de cercetare genetic\u0103 la UCSF pentru o vreme, dar era mai atras de cultura antreprenorial\u0103 din universit\u0103\u021bile din San Francisco. Se p\u0103rea c\u0103 fiecare profesor care avea c\u00e2t de c\u00e2t valoare fie \u00ee\u0219i pornise propria companie, fie era \u00een comitetul director al c\u00e2torva firme de biotehnic\u0103. La pr\u00e2nz, se purtau numai conversa\u021bii despre transferul tehnologic, licen\u021biere reciproc\u0103, pl\u0103\u021bi par\u021biale, prelu\u0103ri \u0219i dividende, drepturi de proprietate intelectual\u0103 existente sau create. Cam \u00een acea perioad\u0103, Karen, so\u021bia lui Rick, primise o mo\u0219tenire substan\u021bial\u0103, iar el realizase c\u0103 avea suficient capital ca s\u0103 porneasc\u0103 ceva. Bay Area era plin\u0103 de firme. Era o competi\u021bie intens\u0103 pentru spa\u021bii \u0219i angaj\u0103ri. Decisese s\u0103 mearg\u0103 \u00een zona de la nord de Los Angeles, unde Amgen \u00ee\u0219i stabilise un sediu uria\u0219. Diehl construise o cl\u0103dire modern\u0103 grozav\u0103, adunase ni\u0219te echipe de cercetare str\u0103lucite \u0219i pornise la drum. Tat\u0103l \u0219i fra\u021bii lui veniser\u0103 \u00een vizit\u0103 \u0219i fuseser\u0103 foarte impresiona\u021bi. Dar\u2026 de ce nu suna Karen? Se uit\u0103 la ceas. Era ora nou\u0103. Copiii ar fi trebuit s\u0103 fie \u00een pat deja. Iar Karen ar fi trebuit s\u0103 fie acas\u0103. Menajera spusese c\u0103 plecase cu o or\u0103 \u00eenainte, \u00eens\u0103 nu \u0219tia unde. Dar Karen nu pleca niciodat\u0103 f\u0103r\u0103 telefon. \u00cen mod sigur \u00eel avea cu ea. De ce nu \u00eei returna apelul? Nu \u00een\u021belegea, iar asta \u00eel enerva la culme. Era acolo, singur \u00een ora\u0219ul acela blestemat, cu mai multe femei frumoase pe metru p\u0103trat dec\u00e2t v\u0103zuse \u00een toat\u0103 via\u021ba lui. E adev\u0103rat, toate trecuser\u0103 pe la chirurgia plastic\u0103, \u00eens\u0103 erau \u0219i al naibii de sexy. Drept \u00een fa\u021b\u0103 v\u0103zu un individ insipid, plimb\u00e2ndu-se cu o puicu\u021b\u0103 \u00eenalt\u0103, pe tocuri cui, iar tipa era dobor\u00e2toare: p\u0103r negru, piele fin\u0103 \u0219i un corp zvelt \u0219i fierbinte. Probabil c\u0103 hahalera pl\u0103tise pentru ea, dar chiar \u0219i a\u0219a era evident c\u0103 nu o aprecia. \u00ce\u0219i \u021binea sticla de vin ca \u0219i cum ar fi fost un copil \u0219i p\u0103rea at\u00e2t de agitat, \u00eenc\u00e2t aproape c\u0103 transpira. Dar fata \u2026 Iisuse, era fierbinte. Fierbinte de tot \u2026 De ce naiba nu-i returna Karen apelul? \n\u2014 Hei, spuse Vasco. Ia te uit\u0103. E tipul acela de la BioGen. Se plimb\u0103 ca \u0219i cum n-ar avea nici o treab\u0103. \u2014 \u00cel v\u0103d, zise Dolly. Era la vreo dou\u0103zeci de metri \u00een fa\u021ba lui. \u2014 Nu, nu e el. Tolman \u0219i rusoaica trecur\u0103 exact pe l\u00e2ng\u0103 tipul de la BioGen, care nu f\u0103cu altceva dec\u00e2t s\u0103 \u00ee\u0219i deschid\u0103 telefonul \u0219i s\u0103 formeze un num\u0103r. Cum \u00eel chema? Diehl. Vasco auzise c\u00e2te ceva despre el. Pornise o companie cu banii so\u021biei, iar acum, probabil, ea era coco\u0219ul \u00een familia lor. Ceva de genul acesta. O puicu\u021b\u0103 bogat\u0103, familie veche, din est, o gr\u0103mad\u0103 de bani. Tipele astea puteau s\u0103 fac\u0103 \u0219i pe b\u0103rba\u021bii, la nevoie. \u2014 Restaurant, spuse Dolly. Intr\u0103 la Terrazo. Il Terrazo Antico era un restaurant cu dou\u0103 etaje \u0219i terase cu geam. Decorul era ca \u00eentr-un bordel modern, cu auriu peste tot. Coloane, tavan, pere\u021bi, fiecare suprafa\u021b\u0103 era acoperit\u0103 cu decora\u021biuni. Numai uit\u00e2ndu-se la ele, pe Vasco \u00eel apuca agita\u021bia. Cuplul intr\u0103, trec\u00e2nd pe l\u00e2ng\u0103 biroul de rezerv\u0103ri \u0219i \u00eendrept\u00e2ndu-se spre o mas\u0103 din lateral. Iar la masa aceea, Vasco v\u0103zu un individ solid, care ar\u0103ta ca un gangster, cu piele m\u0103slinie \u0219i spr\u00e2ncene groase. Iar gangsterul se uita la rusoaic\u0103 \u0219i se lingea efectiv pe buze. Tolman merse direct la mas\u0103 \u0219i se adres\u0103 b\u0103rbatului cu piele m\u0103slinie. Tipul p\u0103rea nedumerit. Nu \u00eei invit\u0103 s\u0103 se a\u0219eze. Ceva nu e \u00een regul\u0103, \u00ee\u0219i spuse Vasco. Rusoaica se retr\u0103sese un pas. \u00cen clipa aceea, se declan\u0219\u0103 un blitz. Dolly f\u0103cuse o poz\u0103. T\u00e2n\u0103rul Tolman se uit\u0103 spre ea, o v\u0103zu \u0219i o lu\u0103 la fug\u0103. \u2014 Fir-ar s\u0103 fie, Dolly! Vasco \u00eencepu s\u0103 alerge dup\u0103 Tolman, care se \u00eendrepta spre partea din spate a restaurantului. Un chelner ridic\u0103 m\u00e2na. \u2014 Domnule, scuza\u021bi-m\u0103 \u2026 Vasco d\u0103du peste el, \u00eel tr\u00e2nti la p\u0103m\u00e2nt \u0219i continu\u0103 s\u0103 \u00eenainteze. Tolman era \u00een fa\u021ba lui, mi\u0219c\u00e2ndu-se mai \u00eencet dec\u00e2t ar fi putut s\u0103 o fac\u0103, pentru c\u0103 \u00eencerca s\u0103 nu zdruncine pre\u021bioasa lui sticl\u0103 de vin. Dar nu mai \u0219tia unde mergea. Nu cuno\u0219tea restaurantul. Alerga la nimereal\u0103. Trecu prin u\u0219ile batante, \u00een buc\u0103t\u0103rie, cu Vasco pe urmele lui. Toat\u0103 lumea \u021bipa la ei, iar unii buc\u0103tari \u00eencepur\u0103 s\u0103 fluture cu\u021bite \u00een aer, dar Tolman \u00ee\u0219i f\u0103cu loc \u00eenainte, convins, se pare, c\u0103 exista o intrare de serviciu \u00een buc\u0103t\u0103rie. \u00cens\u0103 nu exista a\u0219a ceva. Era prins \u00een curs\u0103. Se uit\u0103 \u00een jur \u00eennebunit. Vasco \u00eencetini. \u00ce\u0219i ar\u0103t\u0103 una dintre insigne, \u00eentr-un portofel cu aspect oficial. \u2014 Arestare civil\u0103, spuse el. Tolman se strecur\u0103 pe l\u00e2ng\u0103 dou\u0103 camere frigorifice, spre o u\u0219\u0103 \u00eengust\u0103, cu un geam vertical \u00eengust. Intr\u0103 pe u\u0219a \u00eengust\u0103 \u0219i o \u00eenchise \u00een spatele lui. O lumin\u0103 clipi l\u00e2ng\u0103 u\u0219\u0103. Era un lift de serviciu. Dar-ar dracii! \u2014 Unde duce? \u2014 La etajul doi. \u2014 \u00cen alt\u0103 parte? \u2014 Nu, doar la etajul doi. Vasco ap\u0103s\u0103 cu m\u00e2na pe casc\u0103. \u2014 Dolly? \u2014 Am auzit, spuse ea. Vasco o auzi g\u00e2f\u00e2ind, \u00een timp ce urca sc\u0103rile \u00een fug\u0103. Vasco se plas\u0103 \u00een fa\u021ba u\u0219ii liftului \u0219i a\u0219tept\u0103. Ap\u0103s\u0103 butonul ca s\u0103 aduc\u0103 liftul jos. \u2014 Sunt la lift, zise Dolly. L-am v\u0103zut. A cobor\u00e2t din nou. \u2014 Liftul \u0103la e foarte mic, spuse Vasco. \u2014 \u0218tiu. \u2014 Dac\u0103 \u00eentr-adev\u0103r are azot lichid cu el, n-ar trebui s\u0103 se afle acolo. Cu c\u00e2\u021biva ani \u00een urm\u0103, Vasco urm\u0103rise un fugar, \u00eentr-un depozit de produse de laborator. Tipul aproape murise sufocat, dup\u0103 ce se \u00eencuiase \u00eentr-un dulap. Liftul cobora. Imediat ce se opri, Vasco trase de m\u00e2ner ca s\u0103 deschid\u0103 u\u0219a, dar probabil c\u0103 Tolman ap\u0103sase vreun comutator de urgen\u021b\u0103, pentru c\u0103 u\u0219a nu se clinti. Vasco v\u0103zu s\u0103cule\u021bul cu vin pe podea. Catifeaua fusese \u00eempins\u0103 \u00een jos \u0219i se vedea marginea de o\u021bel inoxidabil a containerului. Iar capacul era scos. Un abur alb plutea \u00een jurul gurii containerului. Tolman se holba la el prin geam, cu ni\u0219te ochi \u00eennebuni\u021bi. \u2014 Ie\u0219i afar\u0103, fiule. Nu face prostii, spuse Vasco. Tolman cl\u0103tin\u0103 din cap. \u2014 E periculos, zise Vasco. \u0218tii c\u0103 e periculos. Dar pu\u0219tiul ap\u0103s\u0103 un buton, iar liftul porni din nou \u00een sus. Vasco avu un presentiment ur\u00e2t. Era clar c\u0103 pu\u0219tiul \u0219tia. \u0218tia perfect de bine ce f\u0103cea. \n\u2014 E aici, sus, zise Dolly, de la etajul doi. Dar u\u0219a nu se deschide. Se \u00eentoarce iar jos. \u2014 Du-te \u00eenapoi la mas\u0103, \u00eei spuse Vasco. Las\u0103-l s\u0103 ias\u0103. Ea \u00een\u021belese imediat ce voia s\u0103 spun\u0103. Porni repede \u00eenapoi pe scara cu catifea ro\u0219ie, spre parter. Nu fu surprins\u0103 s\u0103 vad\u0103 c\u0103 masa la care st\u0103tuse individul cu fa\u021b\u0103 de gangster era acum goal\u0103. Nici urm\u0103 de el. \u0218i nici de rusoaic\u0103. Doar o bancnot\u0103 de o sut\u0103 de dolari, b\u0103gat\u0103 sub un pahar. Pl\u0103tise cash, normal. \u0218i disp\u0103ruse. \n\nVasco era acum \u00eenconjurat de trei tipi de la securitatea hotelului, care vorbeau to\u021bi odat\u0103. Fiind cam cu o jum\u0103tate de cap mai \u00eenalt ca ei, url\u0103, cer\u00e2nd lini\u0219te. \u2014 Vreau s\u0103 \u0219tiu un singur lucru, spuse el. Cum deschidem liftul? \u2014 Probabil c\u0103 a ap\u0103sat butonul de blocare. \u2014 Cum \u00eel deschidem? \u2014 Va trebui s\u0103 oprim curentul. \u2014 A\u0219a se va deschide? \u2014 Nu, dar odat\u0103 ce oprim curentul, putem for\u021ba u\u0219a. \u2014 C\u00e2t va dura? \u2014 Cam zece, cincisprezece minute. Nu conteaz\u0103, tipul n-are unde s\u0103 plece. \u2014 Ba da, are, spuse Vasco. Tipul de la securitate r\u00e2se. \u2014 Unde naiba s\u0103 se duc\u0103? Liftul cobora din nou. Tolman era \u00een genunchi, \u021bin\u00e2nd u\u0219a de sticl\u0103 \u00eenchis\u0103. \u2014 Ridic\u0103-te, zise Vasco. Ridic\u0103-te. Haide, fiule, nu merit\u0103, stai \u00een picioare! Brusc, ochii lui Tolman se rotir\u0103 \u00een cap \u0219i el c\u0103zu pe spate. Liftul \u00eencepu s\u0103 urce. \u2014 Ce naiba? zise unul dintre indivizii de la securitate? De fapt, cine-i tipul? Of, fir-ar al naibii s\u0103 fie! \u00ee\u0219i spuse Vasco. \n\nPu\u0219tiul ap\u0103sase o manet\u0103 care blocase circuitele liftului. Avur\u0103 nevoie de patruzeci de minute ca s\u0103 deschid\u0103 u\u0219ile \u0219i s\u0103-l scoat\u0103 afar\u0103. Bine\u00een\u021beles, murise de mult. \u00cen clipa \u00een care c\u0103zuse, se scufundase \u00eentr-o atmosfer\u0103 de 100% azot, de la azotul lichid care ie\u0219ea din container. Cum azotul era mai greu dec\u00e2t aerul, umpluse progresiv liftul, de jos \u00een sus. C\u00e2nd pu\u0219tiul c\u0103zuse pe spate, era deja incon\u0219tient \u0219i murise \u00een mai pu\u021bin de un minut. Tipii de la securitate voiau s\u0103 afle ce era \u00een container, care nu mai fumega. Vasco \u00ee\u0219i puse ni\u0219te m\u0103nu\u0219i \u0219i trase afar\u0103 tubul lung de metal. Nu era nimic acolo, doar o serie de cleme goale, \u00een locurile \u00een care ar fi trebuit s\u0103 fie embrionii. \u2014 Vrei s\u0103 spui c\u0103 s-a sinucis? \u00eentreb\u0103 unul din cei de la securitate. \u2014 Exact, spuse Vasco. Lucra \u00eentr-un laborator de embriologie. \u0218tia ce periculos este azotul lichid, \u00eentr-un spa\u021biu \u00eenchis. Azotul provoca mai multe accidente de laborator dec\u00e2t orice alt\u0103 substan\u021b\u0103 chimic\u0103. Jum\u0103tate din cei care mureau \u00eencercaser\u0103 s\u0103-\u0219i salveze colegii care se pr\u0103bu\u0219iser\u0103 \u00een spa\u021bii \u00eenchise. \u2014 Asta a fost ie\u0219irea lui dintr-o situa\u021bie ur\u00e2t\u0103, zise Vasco. \n\nMai t\u00e2rziu, \u00een ma\u0219in\u0103, c\u00e2nd se \u00eentorceau acas\u0103, Dolly \u00eentreb\u0103: \u2014 \u0218i atunci, ce s-a \u00eent\u00e2mplat cu embrionii? Vasco cl\u0103tin\u0103 din cap. \u2014 Habar n-am. B\u0103iatul \u0103sta nu i-a avut nici o clip\u0103. \u2014 Crezi c\u0103 i-a luat fata? \u00cenainte s\u0103 intre \u00een camera lui? \u2014 Cineva i-a luat, spuse Vasco \u0219i oft\u0103. Cei de la hotel nu o cunosc? \u2014 Au examinat casetele de securitate. Nu o cunosc. \u2014 Iar statutul ei de student? \u2014 Universitatea a avut-o ca student\u0103 anul trecut. Anul acesta nu s-a mai \u00eenscris. \u2014 Deci, a disp\u0103rut. \u2014 Mda, zise Dolly. Ea, tipul cu piele m\u0103slinie, embrionii. To\u021bi au disp\u0103rut. \u2014 Mi-ar pl\u0103cea s\u0103 \u0219tiu cum se leag\u0103 toate astea, spuse Vasco. \u2014 Poate c\u0103 nu se leag\u0103, zise Dolly. \u2014 N-ar fi prima dat\u0103, spuse Vasco. V\u0103zu \u00een fa\u021b\u0103 reclama luminoas\u0103 a unui restaurant din de\u0219ert. Trase \u00een fa\u021ba lui. Sim\u021bea nevoia s\u0103 bea ceva. \n", " Divizia 48 a Cur\u021bii Superioare din Los Angeles era o camer\u0103 cu lambriuri din lemn, dominat\u0103 de marele sigiliu al statului California. Camera era mic\u0103 \u0219i d\u0103dea o impresie de prost gust. Covorul ro\u0219u era destr\u0103mat \u0219i br\u0103zdat de d\u00e2re de noroi. Furnirul lustruit al boxei martorilor era crestat, iar unul dintre tuburile fluorescente era stricat, f\u0103c\u00e2nd ca boxa juriului s\u0103 fie mai \u00eentunecat\u0103 dec\u00e2t restul camerei. Jura\u021bii erau \u00eembr\u0103ca\u021bi obi\u0219nuit, \u00een blugi \u0219i c\u0103m\u0103\u0219i cu m\u00e2nec\u0103 scurt\u0103. Fotoliul judec\u0103torului sc\u00e2r\u021b\u00e2ia de c\u00e2te ori onorabilul Davis Pike se r\u0103sucea ca s\u0103 arunce o privire spre laptopul lui, opera\u021biune pe care o repeta deseori \u00een timpul zilei. Alex Burnet b\u0103nuia c\u0103 \u00ee\u0219i verifica e-mail-ul sau ac\u021biunile. Una peste alta, acea sal\u0103 de judecat\u0103 p\u0103rea un loc ciudat pentru dezbaterea problemelor complexe ale biotehnologiei, dar asta f\u0103ceau de dou\u0103 s\u0103pt\u0103m\u00e2ni, \u00een cazul Frank M. Burnet contra Conducerii Universit\u0103\u021bii din California. Alex avea treizeci \u0219i doi de ani, era o avocat\u0103 de succes, proasp\u0103t numit\u0103 partener la firma ei de avocatur\u0103. St\u0103tea la masa reclamantului, \u00eempreun\u0103 cu al\u021bi membri ai echipei juridice a tat\u0103lui ei, \u0219i \u00eel privea pe acesta ocup\u00e2nd boxa martorilor. De\u0219i z\u00e2mbea lini\u0219titor, Alex era \u00eengrijorat\u0103 \u00een leg\u0103tur\u0103 cu modul \u00een care avea el s\u0103 se descurce. Frank Burnet era un b\u0103rbat solid, care p\u0103rea mai t\u00e2n\u0103r dec\u00e2t cei cincizeci \u0219i unu de ani pe care-i avea. C\u00e2nd a depus jur\u0103m\u00e2ntul, p\u0103rea s\u0103n\u0103tos \u0219i \u00eencrez\u0103tor. Alex \u0219tia c\u0103 aspectul viguros al tat\u0103lui ei \u00eei putea submina cazul. \u0218i, bine\u00een\u021beles, publicitatea premerg\u0103toare procesului fusese s\u0103lbatic\u0103 \u0219i negativ\u0103. Echipa de PR a lui Rick Diehl se str\u0103duise mult s\u0103-l \u00eenf\u0103\u021bi\u0219eze pe tat\u0103l ei ca pe un om nerecunosc\u0103tor, lacom \u0219i lipsit de scrupule. Un om care se opunea cercet\u0103rii medicale. Un om care nu-\u0219i \u021binea cuv\u00e2ntul \u0219i care voia doar bani. Nimic din toate acestea nu era adev\u0103rat. \u00cen realitate, erau exact opusul adev\u0103rului. Dar nici m\u0103car un singur reporter nu \u00eel contactase pe tat\u0103l ei, ca s\u0103 afle versiunea lui. Nici m\u0103car unul. \u00cen spatele lui Rick Diehl se afla Jack Watson, faimosul filantrop. Mass-media plecase de la ideea c\u0103 Watson era personajul pozitiv \u0219i, \u00een consecin\u021b\u0103, tat\u0103l ei trebuia s\u0103 fie cel negativ. Odat\u0103 ce acea versiune a piesei moralit\u0103\u021bii ap\u0103ruse \u00een New York Times (scris\u0103 de corespondentul local al rubricii mondene), toat\u0103 lumea preluase opinia acestuia. \u00cen L.A.Times ap\u0103ruser\u0103 articole de aprobare, care \u00eencercaser\u0103 chiar s\u0103 dep\u0103\u0219easc\u0103 versiunea din New York, \u00een condamnarea tat\u0103lui ei. Iar \u0219tirile locale prezentau reportaje zilnice \u00eempotriva omului care voia s\u0103 opreasc\u0103 progresul medical, a omului care \u00eendr\u0103znise s\u0103 critice UCLA, acel renumit centru de \u00eenv\u0103\u021b\u0103m\u00e2nt, universitatea m\u0103re\u021bului lor ora\u0219. De c\u00e2te ori urcau treptele tribunalului, ea \u0219i tat\u0103l ei erau urm\u0103ri\u021bi de camerele de televiziune ale mai multor posturi. Eforturile lor de a spune toat\u0103 povestea nu avuseser\u0103 succes. Consilierul de rela\u021bii cu presa angajat de tat\u0103l ei era destul de competent, dar nu putea face fa\u021b\u0103 ma\u0219in\u0103riei bine unse \u0219i bine finan\u021bate a lui Jack Watson. Bine\u00een\u021beles, membrii juriului v\u0103zuser\u0103 o parte din \u0219tiri. Iar impactul reportajelor ad\u0103ugase o presiune suplimentar\u0103 asupra tat\u0103lui ei, nu doar \u00een \u00eencercarea de a-\u0219i spune povestea, ci \u0219i \u00een cea de a se reabilita, de a contrazice r\u0103ul pe care i-l f\u0103cuse deja presa, \u00eenc\u0103 \u00eenainte ca el s\u0103 ajung\u0103 \u00een boxa martorilor. \n\nAvocatul tat\u0103lui ei se ridic\u0103 \u00een picioare \u0219i \u00eencepu s\u0103 pun\u0103 \u00eentreb\u0103rile. \u2014 Domnule Burnet, da\u021bi-mi voie s\u0103 v\u0103 aduc \u00eenapoi \u00een luna iunie, cu opt ani \u00een urm\u0103. Cu ce v\u0103 ocupa\u021bi, la vremea respectiv\u0103? \u2014 Lucram \u00een construc\u021bii, spuse tat\u0103l ei, cu o voce ferm\u0103. Supravegheam toat\u0103 opera\u021biunea de sudare a conductei de gaz natural din Calgary. \u2014 \u0218i c\u00e2nd a\u021bi b\u0103nuit prima dat\u0103 c\u0103 era\u021bi bolnav? \u2014 \u00cencepusem s\u0103 m\u0103 trezesc noaptea. Transpirat, sc\u0103ldat \u00een sudoare. \u2014 Avea\u021bi febr\u0103? \u2014 A\u0219a am crezut. \u2014 A\u021bi consultat un doctor? \u2014 Nu de la \u00eenceput, zise el. Am crezut c\u0103 aveam grip\u0103 sau ceva de genul acesta. Dar transpira\u021bia nu \u00eenceta. Dup\u0103 o lun\u0103, am \u00eenceput s\u0103 m\u0103 simt foarte sl\u0103bit. Atunci m-am dus la doctor. \u2014 \u0218i ce v-a spus doctorul? \u2014 A spus c\u0103 aveam o excrescen\u021b\u0103 \u00een abdomen. \u0218i mi-a recomandat cel mai eminent specialist de pe Coasta de Vest. Un profesor de la Centrul Medical al UCLA, \u00een Los Angeles. \u2014 Cine era acest specialist? \u2014 Dr. Michael Gross. Cel de acolo. Tat\u0103l ei ar\u0103t\u0103 cu degetul spre acuzat, care st\u0103tea la masa al\u0103turat\u0103. Alex nu se uit\u0103 \u00een direc\u021bia aceea. \u00ce\u0219i p\u0103str\u0103 privirea a\u021bintit\u0103 asupra tat\u0103lui ei. \u2014 \u0218i a\u021bi fost examinat de doctorul Gross? \u2014 Da. \u2014 V-a f\u0103cut un examen fizic? \u2014 Da. \u2014 A f\u0103cut vreun test, la vremea respectiv\u0103? \u2014 Da. Mi-a luat s\u00e2nge, a f\u0103cut radiografii \u0219i o scanare computer tomograf a \u00eentregului corp. \u0218i mi-a luat biopsie din m\u0103duv\u0103. \u2014 Cum a f\u0103cut asta, domnule Burnet? \u2014 Mi-a \u00eenfipt un ac \u00een osul iliac, chiar aici. Acul a p\u0103truns prin os, ajung\u00e2nd \u00een m\u0103duv\u0103. Au extras m\u0103duv\u0103 \u0219i au analizat-o. \u2014 Iar atunci c\u00e2nd s-au \u00eencheiat aceste teste, v-a spus diagnosticul lui? \u2014 Da. A spus c\u0103 aveam leucemie acut\u0103 limfoblastic\u0103 a celulelor T. \u2014 Ce a\u021bi \u00een\u021beles c\u0103 ar fi aceast\u0103 boal\u0103? \u2014 Cancer al m\u0103duvei. \u2014 V-a propus vreun tratament? \u2014 Da. Opera\u021bie \u0219i apoi chimioterapie. \u2014 \u0218i v-a spus care erau perspectivele? Care era urmarea probabil\u0103 a acestei boli? \u2014 A spus c\u0103 perspectivele nu erau bune. \u2014 A spus \u0219i ceva mai exact? \u2014 A spus c\u0103 mai aveam, probabil, mai pu\u021bin de un an. \u2014 A\u021bi cerut, ulterior, o a doua p\u0103rere, de la un alt doctor? \u2014 Da. \u2014 Cu ce rezultat? \u2014 Diagnosticul a fost \u2026 el, \u0103\u0103 \u2026 a confirmat diagnosticul. Tat\u0103l ei se opri \u0219i \u00ee\u0219i mu\u0219c\u0103 limba, lupt\u00e2nd cu emo\u021bia. Alex era surprins\u0103. De obicei, tat\u0103l ei era dur \u0219i controlat. Sim\u021bi o und\u0103 de \u00eengrijorare pentru el, de\u0219i \u0219tia c\u0103 acel moment avea s\u0103-i fie de ajutor, \u00een proces. \u2014 Eram speriat, foarte speriat, continu\u0103 tat\u0103l ei. Mi-au spus cu to\u021bii \u2026 c\u0103 nu mai aveam mult de tr\u0103it. \u00ce\u0219i \u00eenclin\u0103 capul. \u00cen sal\u0103 se f\u0103cu lini\u0219te. \u2014 Dori\u021bi ni\u0219te ap\u0103, domnule Burnet? \u2014 Nu. Sunt bine, zise el, ridic\u00e2nd capul \u0219i trec\u00e2ndu-\u0219i m\u00e2na peste frunte. \u2014 V\u0103 rog s\u0103 continua\u021bi, c\u00e2nd sunte\u021bi preg\u0103tit. \u2014 Am cerut \u0219i o a treia p\u0103rere. \u0218i toat\u0103 lumea mi-a spus c\u0103 doctorul Gross este cel mai bun doctor pentru aceast\u0103 boal\u0103. \u2014 A\u0219a c\u0103 a\u021bi \u00eenceput terapia cu doctorul Gross. \u2014 Da. A\u0219a este. Tat\u0103l ei p\u0103rea s\u0103-\u0219i fi revenit. Alex se l\u0103s\u0103 pe spate pe scaun, inspir\u00e2nd ad\u00e2nc. M\u0103rturia decurgea lin acum, o poveste pe care tat\u0103l ei o spusese de zeci de ori \u00eenainte. Cum el, un om speriat \u0219i \u00eensp\u0103im\u00e2ntat, tem\u00e2ndu-se pentru via\u021ba sa, \u00ee\u0219i pusese speran\u021ba \u00een doctorul Gross. Cum trecuse prin opera\u021bie \u0219i chimioterapie, sub \u00eendrumarea doctorului Gross. Cum simptomele bolii disp\u0103ruser\u0103 treptat, \u00een cursul anului urm\u0103tor. Cum doctorul Gross fusese primul care \u00ee\u0219i exprimase p\u0103rerea c\u0103 tat\u0103l ei era bine, c\u0103 tratamentul lui reu\u0219ise total. \u2014 A\u021bi mai f\u0103cut examin\u0103ri ulterioare cu doctorul Gross? \u2014 Da. La fiecare trei luni. \u2014 Cu ce rezultat? \u2014 Totul era normal. Am c\u00e2\u0219tigat \u00een greutate, for\u021ba mi-a revenit, p\u0103rul mi s-a \u00eennegrit la loc. M\u0103 sim\u021beam bine. \u2014 \u0218i apoi, ce s-a \u00eent\u00e2mplat? \u2014 Cam un an mai t\u00e2rziu, dup\u0103 una dintre examin\u0103ri, doctorul Gross a sunat ca s\u0103 spun\u0103 c\u0103 trebuia s\u0103 fac\u0103 teste suplimentare. \u2014 V-a explicat de ce? \u2014 Mi-a zis c\u0103 o parte din s\u00e2ngele meu nu p\u0103rea \u00een regul\u0103. \u2014 A spus exact despre ce teste era vorba? \u2014 Nu. \u2014 V-a spus c\u0103 \u00eenc\u0103 mai ave\u021bi cancer? \u2014 Nu, dar m\u0103 temeam c\u0103 asta era. Nu mai repetase niciodat\u0103 testele, p\u00e2n\u0103 atunci. Tat\u0103l ei se foi pe scaun \u0219i continu\u0103. \u2014 L-am \u00eentrebat dac\u0103 nu cumva cancerul revenise, iar el a spus: \u201eNu, \u00een acest moment, dar trebuie s\u0103 v\u0103 monitoriz\u0103m foarte atent.\u201c A insistat c\u0103 aveam nevoie de teste constante. \u2014 Cum a\u021bi reac\u021bionat? \u2014 Eram \u00eengrozit. \u00centr-un fel, a fost mai r\u0103u, a doua oar\u0103. C\u00e2nd eram bolnav, prima dat\u0103, mi-am f\u0103cut testamentul \u0219i toate celelalte preg\u0103tiri. Apoi m-am f\u0103cut bine \u0219i am primit un nou viitor, o \u0219ans\u0103 de a o lua de la cap\u0103t. Dup\u0103 care a venit telefonul lui \u0219i am fost din nou \u00eengrozit. \u2014 Credea\u021bi c\u0103 sunte\u021bi bolnav. \u2014 Bine\u00een\u021beles. De ce altceva ar fi repetat testele? \u2014 Era\u021bi speriat? \u2014 De moarte. Urm\u0103rind depozi\u021bia, Alex \u00ee\u0219i spuse c\u0103 era mare p\u0103cat c\u0103 nu aveau poze. Tat\u0103l ei p\u0103rea viguros \u0219i s\u0103n\u0103tos. Ea \u0219i-l amintea din vremea \u00een care era fragil, c\u0103runt \u0219i slab. Hainele \u00eei at\u00e2rnau pe corp. Ar\u0103ta ca un om pe moarte. Acum p\u0103rea puternic, ca un muncitor \u00een construc\u021bii, adic\u0103 ceea ce fusese toat\u0103 via\u021ba. Nu p\u0103rea o persoan\u0103 care s\u0103 se sperie u\u0219or. Alex \u0219tia c\u0103 acele \u00eentreb\u0103ri erau esen\u021biale pentru a stabili bazele fraudei \u0219i ale suferin\u021bei mintale. Dar totul trebuia f\u0103cut cu aten\u021bie. Iar avocatul lor principal avea prostul obicei, pe care Alex \u00eel cuno\u0219tea foarte bine, de a-\u0219i ignora propriile noti\u021be, odat\u0103 ce \u00eencepea m\u0103rturia. \u2014 Ce s-a \u00eent\u00e2mplat dup\u0103 aceea, domnule Burnet? \u2014 M-am dus s\u0103 fac testele. Doctorul Gross a repetat totul. A f\u0103cut chiar \u0219i o nou\u0103 biopsie a ficatului. \u2014 Cu ce rezultat? \u2014 Mi-a spus s\u0103 revin dup\u0103 \u0219ase luni. \u2014 De ce? \u2014 Nu a spus dec\u00e2t s\u0103 revin dup\u0103 \u0219ase luni. \u2014 Cum v\u0103 sim\u021bea\u021bi, de data aceasta? \u2014 M\u0103 sim\u021beam s\u0103n\u0103tos. Dar am presupus c\u0103 avusesem o rec\u0103dere. \u2014 Doctorul Gross v-a spus asta? \u2014 Nu. El nu mi-a spus nimic. Nimeni dintre cei de la spital nu mi-a spus nimic. Au spus doar: \u201eRevino peste \u0219ase luni\u201c. \n\nBine\u00een\u021beles, tat\u0103l ei crezuse c\u0103 era din nou bolnav. Cunoscuse o femeie cu care s-ar fi c\u0103s\u0103torit, dar nu o f\u0103cuse, pentru c\u0103 el credea c\u0103 nu mai avea mult de tr\u0103it. \u00ce\u0219i v\u00e2nduse casa \u0219i se mutase \u00eentr-un apartament mic, a\u0219a \u00eenc\u00e2t s\u0103 nu aib\u0103 nici o ipotec\u0103. \u2014 Se pare c\u0103 v\u0103 preg\u0103tea\u021bi s\u0103 muri\u021bi, spuse avocatul. \u2014 Obiec\u021bie! \u2014 Retrag \u00eentrebarea. Dar, s\u0103 continu\u0103m. Domnule Burnet, c\u00e2t timp a\u021bi continuat s\u0103 merge\u021bi la UCLA pentru teste? \u2014 Patru ani. \u2014 Patru ani. \u0218i c\u00e2nd a\u021bi b\u0103nuit prima dat\u0103 c\u0103 nu vi se spunea adev\u0103rul despre starea dumneavoastr\u0103? \u2014 Ei bine, patru ani mai t\u00e2rziu, m\u0103 sim\u021beam \u00een continuare s\u0103n\u0103tos. Nu se \u00eent\u00e2mplase nimic. \u00cen fiecare zi m\u0103 a\u0219teptam ca fulgerul s\u0103 loveasc\u0103, dar asta nu se \u00eent\u00e2mpla. \u00cens\u0103 doctorul Gross continua s\u0103-mi spun\u0103 s\u0103 revin pentru alte \u0219i alte teste. Pe vremea aceea, m\u0103 mutasem \u00een San Diego \u0219i am vrut s\u0103 mi se fac\u0103 testele acolo \u0219i s\u0103-i fie trimise lui. Dar el a spus c\u0103 nu era posibil, c\u0103 trebuia s\u0103 fac testele la UCLA. \u2014 De ce? \u2014 A spus c\u0103 prefera propriul lui laborator. \u00cens\u0103 asta nu mi se p\u0103rea logic. \u0218i \u00eemi d\u0103dea din ce \u00een ce mai multe formulare s\u0103 semnez. \u2014 Ce formulare? \u2014 La \u00eenceput, erau doar consim\u021b\u0103minte, prin care certificam faptul c\u0103 \u0219tiam c\u0103 eram supus unei proceduri riscante. Acele prime formulare aveau una sau dou\u0103 pagini. Dup\u0103 scurt timp, au ap\u0103rut alte formulare, care spuneau c\u0103 acceptam s\u0103 fiu implicat \u00eentr-un proiect de cercetare. De fiecare dat\u0103 c\u00e2nd m\u0103 \u00eentorceam, erau tot mai multe formulare. \u00cen cele din urm\u0103, formularele aveau c\u00e2te zece pagini, un document \u00eentreg \u00een limbaj juridic greoi. \u2014 \u0218i le-a\u021bi semnat? \u2014 Spre final, nu. \u2014 De ce? \u2014 Pentru c\u0103 o parte din aceste formulare erau permisiuni de utilizare comercial\u0103 a \u021besuturilor mele. \u2014 Iar asta v-a deranjat? \u2014 Sigur c\u0103 da. Pentru c\u0103 nu credeam c\u0103 \u00eemi spunea adev\u0103rul despre ceea ce f\u0103cea. Despre motivul acelor teste. La una dintre vizite, l-am \u00eentrebat direct pe doctorul Gross dac\u0103 \u00eemi folosea \u021besuturile \u00een scopuri comerciale. El a spus c\u0103 sigur c\u0103 nu, c\u0103 interesele lui erau legate strict de cercetare. A\u0219a c\u0103 am spus c\u0103 era OK \u0219i am semnat totul, cu excep\u021bia formularelor care permiteau ca \u021besuturile mele s\u0103 fie folosite pentru scopuri comerciale. \u2014 Ce s-a \u00eent\u00e2mplat atunci? \u2014 S-a enervat foarte tare. A spus c\u0103 nu va putea s\u0103 m\u0103 mai trateze, dac\u0103 nu semnam toate formularele, \u0219i c\u0103 \u00eemi riscam s\u0103n\u0103tatea \u0219i viitorul. A spus c\u0103 f\u0103ceam o mare gre\u0219eal\u0103. \u2014 Obiec\u021bie! M\u0103rturie indirect\u0103. \u2014 \u00cen regul\u0103. Domnule Burnet, c\u00e2nd a\u021bi refuzat s\u0103 semna\u021bi formularele de consim\u021b\u0103m\u00e2nt, domnul doctor Gross a \u00eencetat s\u0103 v\u0103 mai trateze? \u2014 Da. \u2014 \u0218i atunci a\u021bi consultat un avocat? \u2014 Da. \u2014 \u0218i ce a\u021bi descoperit? \u2014 C\u0103 doctorul Gross \u00eemi v\u00e2nduse celulele \u2013 cele pe care le luase din corpul meu, \u00een timpul tuturor acelor teste \u2013 unei companii numite BioGen. \u2014 Cum v-a\u021bi sim\u021bit c\u00e2nd a\u021bi auzit asta? \u2014 Am fost \u0219ocat, spuse tat\u0103l lui Alex. M\u0103 dusesem la doctorul Gross c\u00e2nd eram bolnav, speriat \u0219i vulnerabil. Avusesem \u00eencredere \u00een doctorul meu. \u00cemi pusesem via\u021ba \u00een m\u00e2inile lui. Aveam \u00eencredere \u00een el. Iar apoi, am aflat c\u0103 el m\u0103 min\u021bise, c\u0103 m\u0103 speriase inutil ani de zile, numai ca s\u0103 \u00eemi poat\u0103 fura p\u0103r\u021bi ale corpului \u0219i ca s\u0103 le v\u00e2nd\u0103, pentru profit. Pentru sine. Nu i-a p\u0103sat nici o clip\u0103 de mine. Voia doar s\u0103-mi ia celulele. \u2014 \u0218ti\u021bi c\u00e2t valorau acele celule? \u2014 Compania de medicamente a spus c\u0103 era vorba de trei miliarde de dolari. Juriul r\u0103mase cu gura c\u0103scat\u0103. \n", " Alex urm\u0103rise juriul \u00een timpul ultimei m\u0103rturii. Fe\u021bele lor erau impasibile, dar nimeni nu se mi\u0219ca, nimeni nu se foia. Icnetele erau involuntare, dovad\u0103 a c\u00e2t de ad\u00e2nc se implicaser\u0103 \u00een ceea ce auzeau. \u0218i juriul r\u0103mase transfigurat, \u00een timp ce \u00eentreb\u0103rile continuau: \u2014 Domnule Burnet, doctorul Gros \u0219i-a cerut vreodat\u0103 scuze c\u0103 v-a \u00een\u0219elat? \u2014 Nu. \u2014 S-a oferit vreodat\u0103 s\u0103 \u00eempart\u0103 profitul cu dumneavoastr\u0103? \u2014 Nu. \u2014 Dumneavoastr\u0103 i-a\u021bi cerut s\u0103 fac\u0103 asta? \u2014 Da, \u00een cele din urm\u0103. C\u00e2nd mi-am dat seama ce f\u0103cuse deja. Erau celulele mele, din corpul meu. M-am g\u00e2ndit c\u0103 ar fi trebuit s\u0103 am un cuv\u00e2nt de spus \u00een leg\u0103tur\u0103 cu ce se f\u0103cuse cu ele. \u2014 Dar el a refuzat? \u2014 Da. A spus c\u0103 nu era treaba mea ce f\u0103cea el cu celulele mele. Juriul reac\u021bion\u0103 la asta. C\u00e2\u021biva se \u00eentoarser\u0103 \u0219i se uitar\u0103 la doctorul Gross. Era un semn bun, \u00ee\u0219i spuse Alex. \u2014 O ultim\u0103 \u00eentrebare, domnule Burnet. A\u021bi semnat vreodat\u0103 o autoriza\u021bie ca doctorul Gross s\u0103 utilizeze celulele dumneavoastr\u0103 \u00een scopuri comerciale? \u2014 Nu. \u2014 Nu a\u021bi autorizat niciodat\u0103 v\u00e2nzarea lor? \u2014 Niciodat\u0103. Ceea ce nu l-a \u00eempiedicat s-o fac\u0103, oricum. \u2014 Nu mai am alte \u00eentreb\u0103ri. Judec\u0103torul anun\u021b\u0103 o pauz\u0103 de cincisprezece minute, urm\u00e2nd ca la revenirea \u00een sal\u0103, avoca\u021bii de la UCLA s\u0103 \u00eenceap\u0103 interogarea martorului. Pentru acel proces, UCLA \u00eei angajase pe Raeper \u0219i Cross, o firm\u0103 din centru specializat\u0103 \u00een litigii corporative cu mize mari. Raeper reprezenta companii petroliere \u0219i contractori importan\u021bi \u00een domeniul ap\u0103r\u0103rii. Era clar c\u0103 UCLA nu privea acel proces ca pe o protec\u021bie a cercet\u0103rii medicale. Erau \u00een joc trei miliarde de dolari. Era vorba de o afacere serioas\u0103, a\u0219a c\u0103 angajaser\u0103 o firm\u0103 pentru afaceri serioase. Avocatul principal pentru UCLA era Albert Rodriguez. P\u0103rea t\u00e2n\u0103r \u0219i non\u0219alant, avea un z\u00e2mbet prietenos \u0219i l\u0103sa impresia dezarmant\u0103 c\u0103 era nou \u00een meserie. De fapt, Rodriguez avea patruzeci \u0219i cinci de ani \u0219i era un avocat de succes de dou\u0103zeci de ani, dar reu\u0219ea cumva s\u0103 fac\u0103 s\u0103 par\u0103 c\u0103 acela era primul lui proces, \u00een felul acesta apel\u00e2nd \u00een mod subtil la juriu ca s\u0103 fie \u00eeng\u0103duitor cu el. \u2014 Domnule Burnet, presupun c\u0103 a fost groaznic pentru dumneavoastr\u0103 s\u0103 trece\u021bi prin experien\u021bele epuizante din punct de vedere emo\u021bional, din ultimii c\u00e2\u021biva ani. Apreciez c\u0103 a\u021bi \u00eemp\u0103rt\u0103\u0219it juriului experien\u021bele dumneavoastr\u0103, a\u0219a c\u0103 nu o s\u0103 v\u0103 re\u021bin mult. Cred c\u0103 a\u021bi spus juriului c\u0103 era\u021bi extrem de \u00eensp\u0103im\u00e2ntat, ceea ce este foarte natural. Apropo, c\u00e2t pierduser\u0103\u021bi \u00een greutate, c\u00e2nd a\u021bi mers prima dat\u0103 la doctorul Gross? Aha, \u00ee\u0219i spuse Alex. \u0218tia ce urma. Aveau de g\u00e2nd s\u0103 sublinieze natura spectaculoas\u0103 a tratamentului. Arunc\u0103 o privire c\u0103tre avocatul care st\u0103tea l\u00e2ng\u0103 ea \u0219i care, \u00een mod clar, \u00eencerca s\u0103 g\u0103seasc\u0103 o strategie. Se aplec\u0103 spre el \u0219i \u0219opti: \u2014 Opre\u0219te-l. Avocatul cl\u0103tin\u0103 din cap, confuz. \u2014 Nu \u0219tiu c\u00e2t sl\u0103bisem, spunea tat\u0103l ei. Cam dou\u0103zeci \u0219i cinci sau treizeci de kilograme. \u2014 A\u0219a c\u0103 hainele nu v\u0103 mai veneau. \u2014 Deloc. \u2014 \u0218i ce energie avea\u021bi, \u00een acea perioad\u0103? Putea\u021bi urca un \u0219ir de trepte? \u2014 Nu. Urcam dou\u0103 sau trei trepte \u0219i trebuia s\u0103 m\u0103 opresc. \u2014 Din cauza oboselii? Alex \u00eel \u00eenghionti pe avocatul de l\u00e2ng\u0103 ea \u0219i \u0219opti: \u2014 \u00centrebare \u0219i r\u0103spuns. Avocatul se ridic\u0103 imediat. \u2014 Obiec\u021bie. Onorat\u0103 Instan\u021b\u0103, domnul Burnet a declarat deja c\u0103 fusese diagnosticat cu o boal\u0103 letal\u0103. \u2014 Da, zise Rodriguez, \u0219i a spus c\u0103 era \u00eensp\u0103im\u00e2ntat. Dar eu cred c\u0103 juriul ar trebui s\u0103 \u0219tie exact c\u00e2t de disperat\u0103 era starea sa. \u2014 Am s\u0103 permit formularea \u00eentreb\u0103rii. \u2014 Mul\u021bumesc. S\u0103 revenim, domnule Burnet. Pierduser\u0103\u021bi un sfert din greutatea corporal\u0103, era\u021bi at\u00e2t de sl\u0103bit, \u00eenc\u00e2t nu putea\u021bi urca mai mult de dou\u0103 trepte \u0219i avea\u021bi o form\u0103 mortal\u0103 grav\u0103 de leucemie. Corect? \u2014 Da. Alex scr\u00e2\u0219ni din din\u021bi. Voia cu disperare s\u0103 opreasc\u0103 acea linie de \u00eentreb\u0103ri, care era clar c\u0103 le aducea prejudicii \u0219i era irelevant\u0103 relativ la \u00eentrebarea dac\u0103 doctorul tat\u0103lui ei ac\u021bionase incorect, dup\u0103 ce \u00eel vindecase. Dar judec\u0103torul decisese s\u0103 permit\u0103 acele \u00eentreb\u0103ri \u0219i ea nu putea face nimic. \u0218i nu era ceva at\u00e2t de strig\u0103tor la cer, \u00eenc\u00e2t s\u0103 le ofere un motiv de a face apel. \u2014 \u0218i ca s\u0103 fi\u021bi ajutat \u00een momentele \u00een care avea\u021bi at\u00e2t de mult\u0103 nevoie de asta, a\u021bi mers la cel mai bun doctor de pe Coasta de Vest, ca s\u0103 v\u0103 trateze de aceast\u0103 boal\u0103? continu\u0103 Rodriguez. \u2014 Da. \u2014 \u0218i el v-a tratat. \u2014 Da. \u2014 \u0218i v-a vindecat. Acest doctor expert \u0219i sensibil v-a vindecat. \u2014 Obiec\u021bie! Onorat\u0103 Instan\u021b\u0103, doctorul Gross este doctor, nu sf\u00e2nt. \u2014 Se aprob\u0103. \u2014 \u00cen regul\u0103, spuse Rodriguez. S\u0103 formulez altfel: domnule Burnet, c\u00e2t a trecut de c\u00e2nd a\u021bi fost diagnosticat cu leucemie? \u2014 \u0218ase ani. \u2014 Nu este adev\u0103rat c\u0103 supravie\u021buirea pe o perioad\u0103 de cinci ani, \u00een cazul cancerului, este considerat\u0103 o vindecare? \u2014 Obiec\u021bie. E nevoie de opinia unui expert. \u2014 Se aprob\u0103. \u2014 Onorat\u0103 Instan\u021b\u0103, spuse Rodriguez, \u00eentorc\u00e2ndu-se spre judec\u0103tor. Nu \u0219tiu de ce toate acestea par at\u00e2t de dificile pentru avoca\u021bii domnului Burnet. Nu \u00eencerc dec\u00e2t s\u0103 stabilesc c\u0103, de fapt, doctorul Gross l-a vindecat pe reclamant de un cancer mortal. \u2014 Iar eu nu \u0219tiu de ce este at\u00e2t de dificil pentru ap\u0103rare s\u0103 pun\u0103 \u00eentrebarea direct, f\u0103r\u0103 formul\u0103ri discutabile, replic\u0103 judec\u0103torul. \u2014 Am \u00een\u021beles, Onorat\u0103 Instan\u021b\u0103. V\u0103 mul\u021bumesc. Domnule Burnet, dumneavoastr\u0103 v\u0103 considera\u021bi vindecat de leucemie? \u2014 Da. \u2014 Sunte\u021bi absolut s\u0103n\u0103tos, \u00een prezent? \u2014 Da. \u2014 Cine v-a vindecat, dup\u0103 p\u0103rerea dumneavoastr\u0103? \u2014 Doctorul Gross. \u2014 Mul\u021bumesc. \u0218i acum, cred c\u0103 a\u021bi spus cur\u021bii c\u0103 atunci c\u00e2nd doctorul Gross v-a cerut s\u0103 reveni\u021bi pentru alte teste, a\u021bi crezut c\u0103 asta \u00eensemna c\u0103 sunte\u021bi \u00eenc\u0103 bolnav. \u2014 Da. \u2014 Doctorul Gross v-a spus vreodat\u0103 c\u0103 \u00eenc\u0103 mai avea\u021bi leucemie? \u2014 Nu. \u2014 V-a spus asta cineva din biroul sau din personalul lui? \u2014 Nu. \u2014 Atunci, dac\u0103 \u00een\u021beleg bine depozi\u021bia dumneavoastr\u0103, nu a\u021bi primit niciodat\u0103 o informa\u021bie clar\u0103 c\u0103 a\u021bi mai fi \u00eenc\u0103 bolnav. \u2014 Corect. \u2014 \u00cen regul\u0103. S\u0103 trecem acum la tratamentul dumneavoastr\u0103. A\u021bi fost operat \u0219i a\u021bi f\u0103cut chimioterapie. \u0218ti\u021bi cumva dac\u0103 vi se f\u0103cuse tratamentul standard pentru leucemia celulelor T? \u2014 Nu, tratamentul meu nu a fost standard. \u2014 A fost ceva nou? \u2014 Da. \u2014 A\u021bi fost primul pacient care a fost supus acestui protocol de tratament? \u2014 Da. \u2014 Dr. Gross v-a spus asta? \u2014 Da. \u2014 \u0218i v-a spus cum a fost dezvoltat acest nou protocol de tratament? \u2014 A spus c\u0103 era parte a unui program de cercetare. \u2014 \u0218i a\u021bi acceptat s\u0103 participa\u021bi la acest program de cercetare? \u2014 Da. \u2014 \u00cempreun\u0103 cu al\u021bi pacien\u021bi cu aceea\u0219i boal\u0103? \u2014 Da, cred c\u0103 mai erau \u0219i al\u021bii. \u2014 Iar protocolul de cercetare a dat rezultate \u00een cazul dumneavoastr\u0103? \u2014 Da. \u2014 A\u021bi fost vindecat. \u2014 Da. \u2014 Mul\u021bumesc. \u0218i acum, domnule Burnet, \u0219ti\u021bi faptul c\u0103 \u00een cercetarea medical\u0103, medicamentele noi pentru lupta \u00eempotriva bolilor sunt derivate deseori, sau sunt testate, pe \u021besuturi ale pacien\u021bilor? \u2014 Da. \u2014 \u0218tia\u021bi c\u0103 \u021besuturile dumneavoastr\u0103 vor fi utilizate \u00een acest scop? \u2014 Da, dar nu pentru scopuri \u2026 \u2014 Scuze, r\u0103spunde\u021bi doar cu da sau nu. C\u00e2nd a\u021bi acceptat s\u0103 permite\u021bi ca \u021besuturile dumneavoastr\u0103 s\u0103 fie folosite pentru cercetare, \u0219tia\u021bi c\u0103 era posibil s\u0103 fie folosite pentru ob\u021binerea sau testarea de medicamente noi? \u2014 Da. \u2014 Iar dac\u0103 era g\u0103sit un medicament nou, v\u0103 a\u0219tepta\u021bi ca acesta s\u0103 fie pus la dispozi\u021bia altor pacien\u021bi? \u2014 Da. \u2014 A\u021bi semnat o autoriza\u021bie ca s\u0103 permite\u021bi acest lucru? O pauz\u0103 lung\u0103. \u2014 Da, zise tat\u0103l lui Alex, \u00een cele din urm\u0103. \u2014 Mul\u021bumesc, domnule Burnet. Nu mai am alte \u00eentreb\u0103ri. \n\u2014 Cum crezi c\u0103 a mers? \u00eentreb\u0103 tat\u0103l ei, c\u00e2nd ie\u0219ir\u0103 din tribunal. Pledoariile de \u00eencheiere erau \u00een ziua urm\u0103toare. Se \u00eendreptau spre parcare, prin lumina ce\u021boas\u0103 a soarelui din centrul Los Angeles-ului. \u2014 E greu de spus, zise Alex. Au creat confuzie \u00een privin\u021ba faptelor, cu mult succes. Noi \u0219tim c\u0103 nici un medicament nou nu a rezultat din acest program, dar m\u0103 \u00eendoiesc c\u0103 juriul \u00een\u021belege ce s-a \u00eent\u00e2mplat cu adev\u0103rat. Vom mai aduce ni\u0219te exper\u021bi care s\u0103 explice faptul c\u0103 UCLA a f\u0103cut o linie de celule din \u021besuturile tale \u0219i a folosit-o ca s\u0103 produc\u0103 o citochin\u0103, \u00een modul \u00een care aceasta este produs\u0103 natural, \u00een corpul t\u0103u. Nu e vorba de nici un \u201emedicament nou\u201c, aici, dar probabil c\u0103 juriul nu va \u00een\u021belege asta. \u0218i mai este \u0219i faptul c\u0103 Rodriguez contureaz\u0103 \u00een mod inten\u021bionat acest caz a\u0219a \u00eenc\u00e2t s\u0103 par\u0103 identic cu cazul Moore, din urm\u0103 cu dou\u0103zeci de ani. Moore a fost un caz foarte asem\u0103n\u0103tor cu al t\u0103u. Au fost luate \u021besuturi, sub motive false, \u0219i au fost v\u00e2ndute. UCLA a c\u00e2\u0219tigat u\u0219or acel caz, de\u0219i nu ar fi trebuit. \u2014 \u0218i atunci, domni\u0219oar\u0103 avocat, cum merge cazul nostru? Ea \u00eei z\u00e2mbi tat\u0103lui ei, \u00eel cuprinse cu bra\u021bul de umeri \u0219i \u00eel s\u0103rut\u0103 pe obraz. \u2014 Sincer? Dificil, zise ea. \n", " Barry Sindler, avocatul pentru divor\u021buri al starurilor, se foi \u00een fotoliul. \u00cencerca s\u0103 fie atent la clientul care st\u0103tea \u00een partea cealalt\u0103 a biroului, dar nu prea reu\u0219ea. Clientul era un fraier pe nume Diehl, care conducea o companie de biotehnic\u0103. Tipul vorbea abstract, f\u0103r\u0103 emo\u021bie, practic f\u0103r\u0103 nici o expresie pe fa\u021b\u0103, chiar dac\u0103 povestea cum nevasta lui \u00eel \u00een\u0219ela. Probabil c\u0103 Diehl era un so\u021b groaznic. Dar Barry nu era sigur c\u00e2\u021bi bani erau implica\u021bi \u00een acel caz. Se p\u0103rea c\u0103 so\u021bia avea to\u021bi banii. Diehl continua s\u0103 turuie, monoton. Cum primele suspiciuni ap\u0103ruser\u0103 c\u00e2nd o sunase din Las Vegas. Cum descoperise chitan\u021bele de la hotelul la care ea mergea \u00een fiecare miercuri. Cum a\u0219teptase \u00een lobby \u0219i o v\u0103zuse caz\u00e2ndu-se cu un juc\u0103tor de tenis profesionist local. Vechea poveste californian\u0103. Barry o auzise de o sut\u0103 de ori. Oare oamenii \u0103\u0219tia nu-\u0219i d\u0103deau seama c\u0103 nu erau dec\u00e2t ni\u0219te cli\u0219ee umbl\u0103toare? So\u021bul furios \u00ee\u0219i prinde so\u021bia cu juc\u0103torul de tenis. Schema asta nu se mai folosea nici m\u0103car \u00een Neveste disperate. Barry renun\u021b\u0103 s\u0103 mai \u00eencerce s\u0103 asculte. Avea prea multe \u00een minte \u00een diminea\u021ba aceea. Pierduse cazul Kirkorivich \u0219i tot ora\u0219ul aflase asta. Doar pentru c\u0103 testele ADN ar\u0103taser\u0103 c\u0103 nu era copilul miliardarului. Iar apoi, tribunalul nu-i recunoscuse onorariile, de\u0219i le redusese la numai 1,4 milioane dolari. Judec\u0103torul \u00eei acordase doar un sfert din sum\u0103. To\u021bi blestema\u021bii de avoca\u021bi din ora\u0219 plesneau de bucurie, pentru c\u0103 to\u021bi \u00eel urau pe Barry Sindler. Auzise c\u0103 L.A. Magazine preg\u0103tea un articol serios despre caz, \u00een mod sigur nefavorabil pentru el. Nu c\u0103 l-ar fi interesat prea mult. De fapt, cu c\u00e2t era mai mult descris ca un tic\u0103los f\u0103r\u0103 principii \u0219i f\u0103r\u0103 scrupule, cu at\u00e2t mai mul\u021bi clien\u021bi aveau s\u0103-l caute. Pentru c\u0103 atunci c\u00e2nd era vorba de un divor\u021b, oamenii voiau un tic\u0103los f\u0103r\u0103 scrupule. St\u0103teau la coad\u0103 ca s\u0103 prind\u0103 unul. Iar Barry Sindler era, f\u0103r\u0103 \u00eendoial\u0103, cel mai f\u0103r\u0103 scrupule \u0219i mai nemilos, mai dornic de publicitate, mai plin de el \u0219i mai tic\u0103los avocat de divor\u021buri din California de Sud. \u0218i era m\u00e2ndru de asta! Nu, Barry nu-\u0219i f\u0103cea probleme pentru astfel de lucruri. Nu-\u0219i f\u0103cea griji nici m\u0103car pentru casa pe care o construia \u00een Montana pentru Denise \u0219i cei doi plozi r\u0103sf\u0103\u021ba\u021bi ai ei. Nu-\u0219i f\u0103cea griji pentru renovarea casei lor din Holmby Hills, chiar dac\u0103 numai buc\u0103t\u0103ria costa 500.000 de dolari, iar Denise schimba tot timpul planurile. Denise era un renovator \u00een serie. Era o boal\u0103. Nu, nu, nu. Barry Sindler \u00ee\u0219i f\u0103cea griji pentru un singur lucru: chiria. Avea un etaj \u00eentreg \u00eentr-o cl\u0103dire de birouri de pe Wilshire \u0219i Doheny, cu dou\u0103zeci \u0219i trei de avoca\u021bi \u00een birou, to\u021bi ni\u0219te nepricopsi\u021bi. Dar imaginea lor st\u00e2nd la birouri \u00eei impresiona pe clien\u021bi. \u0218i puteau s\u0103 se ocupe de treburile minore, ca luarea depozi\u021biilor sau depunerea mo\u021biunilor de am\u00e2nare, lucruri cu care Barry nu voia s\u0103-\u0219i piard\u0103 vremea. Barry \u0219tia c\u0103 procesele erau un r\u0103zboi de uzur\u0103, mai ales \u00een cazurile de custodie. Scopul era s\u0103 cre\u0219ti costurile c\u00e2t de mult puteai \u0219i s\u0103 lunge\u0219ti procedurile c\u00e2t mai mult posibil, pentru c\u0103 \u00een acest fel Barry c\u00e2\u0219tiga cel mai mare tarif posibil, iar so\u021bii se s\u0103turau p\u00e2n\u0103 la urm\u0103 de am\u00e2n\u0103rile interminabile, de noile aranjamente \u0219i de cursa aberant\u0103 a costurilor. Chiar \u0219i cei mai boga\u021bi dintre ei se s\u0103turau, \u00een cele din urm\u0103. De obicei, b\u0103rba\u021bii erau cei mai ra\u021bionali. Ei voiau s\u0103 \u00ee\u0219i continue via\u021ba, s\u0103 cumpere o cas\u0103 nou\u0103, s\u0103 se mute \u00een ea cu o prieten\u0103 nou\u0103, s\u0103 aib\u0103 parte de o partid\u0103 de sex oral stra\u0219nic\u0103. Ei voiau ca problemele legate de custodie s\u0103 se rezolve. Dar so\u021biile voiau r\u0103zbunare, de obicei, a\u0219a c\u0103 Barry \u00eempiedica rezolvarea problemei, an dup\u0103 an, p\u00e2n\u0103 c\u00e2nd b\u0103rba\u021bii cedau. Milionari, miliardari, celebrit\u0103\u021bi \u2026 nu conta. Cu to\u021bii cedau, p\u00e2n\u0103 la urm\u0103. Lumea spunea c\u0103 nu era o strategie bun\u0103 pentru copii. Ei bine, la naiba cu copiii. Dac\u0103 respectivilor clien\u021bi le-ar fi p\u0103sat de copii, nu ar fi divor\u021bat. Ar fi r\u0103mas c\u0103s\u0103tori\u021bi \u0219i neferici\u021bi, ca to\u021bi ceilal\u021bi, pentru c\u0103 \u2026 Fraierul spusese ceva ce-i atrase aten\u021bia. \u2014 \u00cemi cer scuze, spuse Barry Sindler. Vre\u021bi s\u0103 repeta\u021bi, domnule Diehl? Ce a\u021bi spus? \u2014 Am spus c\u0103 vreau ca so\u021bia mea s\u0103 fie testat\u0103. \u2014 V\u0103 pot asigura c\u0103 aceste proceduri o vor testa la maxim. \u0218i, bine\u00een\u021beles, vom pune un detectiv pe urmele ei, vom vedea c\u00e2t de mult bea, dac\u0103 ia droguri, dac\u0103 st\u0103 \u00een ora\u0219 nop\u021bile, dac\u0103 are leg\u0103turi lesbiene, tot tac\u00e2mul. Procedura standard. \u2014 Nu, nu, zise Diehl. Vreau s\u0103 fie testat\u0103 genetic. \u2014 Pentru ce? \u2014 Pentru tot, spuse el. \u2014 Ah, f\u0103cu Barry, \u00eenclin\u00e2nd din cap cu \u00een\u021belepciune. Despre ce naiba vorbea individul? Testare genetic\u0103? \u00centr-un caz de custodie? Se uit\u0103 la h\u00e2rtiile din fa\u021ba lui \u0219i la cartea de vizit\u0103. Richard \u201eRick\u201c Diehl, doctor. Barry se \u00eencrunt\u0103, nefericit. Numai fraierii \u00ee\u0219i pun porecla pe cartea de vizit\u0103. Scria c\u0103 era director executiv la BioGen Research Inc., o companie din Westview Village. \u2014 De exemplu, pot paria c\u0103 so\u021bia mea are o predispozi\u021bie genetic\u0103 pentru o boal\u0103 bipolar\u0103, spuse Diehl. E limpede c\u0103 are un comportament dezordonat. E posibil s\u0103 aib\u0103 gena Alzheimer. Dac\u0103 o are, testele psihologice pot ar\u0103ta semne timpurii ale bolii. \u2014 Bine, foarte bine. Barry Sindler aproba acum din cap cu entuziasm. Asta-l f\u0103cea fericit. Domenii discutabile, noi, proaspete. Lui Sindler \u00eei pl\u0103ceau la nebunie domeniile discutabile. Administrarea unui test psihologic. Testul eviden\u021bia sau nu semne timpurii de Alzheimer? Cine dracu putea s\u0103 \u0219tie sigur? Minunat, minunat \u2026 oricare ar fi fost rezultatele testului, acestea aveau s\u0103 fie discutabile. Alte zile \u00een tribunal, al\u021bi exper\u021bi de interogat, dispute \u00eentre doctori \u00een \u0219tiin\u021be, dur\u00e2nd zile \u00eentregi. Zilele petrecute \u00een tribunal erau deosebit de lucrative. \u0218i, mai ales, Barry realiz\u0103 c\u0103 acea testare genetic\u0103 putea deveni o procedur\u0103 standard pentru toate cazurile de custodie. Sindler ar fi fost un pionier pe acest teritoriu. Ar fi ob\u021binut publicitate! Se aplec\u0103 \u00een fa\u021b\u0103, incitat. \u2014 Continua\u021bi, domnule Diehl \u2026 \u2014 S\u0103 o test\u0103m pentru gene de diabet, cancer la s\u00e2n din gene BRCA \u0219i tot restul. \u0218i este posibil ca so\u021bia mea s\u0103 aib\u0103 \u0219i gena pentru boala Huntington, care provoac\u0103 o degenerare fatal\u0103 a nervilor. Bunicul ei a avut boala lui Huntington, a\u0219a c\u0103 exist\u0103 \u00een familie. Am\u00e2ndoi p\u0103rin\u021bii ei sunt \u00eenc\u0103 tineri, iar boala apare doar la b\u0103tr\u00e2ne\u021be. A\u0219a c\u0103 este posibil ca so\u021bia mea s\u0103 poarte gena, iar asta ar \u00eensemna o sentin\u021b\u0103 la moarte, din pricina bolii respective. \u2014 Hmm, da, spuse Barry Sindler, aprob\u00e2nd din cap. Asta ar putea s\u0103 o fac\u0103 nepotrivit\u0103 pentru calitatea de custode al copiilor. \u2014 Exact. \u2014 Sunt surprins c\u0103 nu a fost deja testat\u0103. \u2014 Ea nu vrea s\u0103 afle, zise Diehl. Exist\u0103 o \u0219ans\u0103 de cincizeci la sut\u0103 s\u0103 aib\u0103 gena. Dac\u0103 o are, \u00een cele din urm\u0103 va dezvolta boala \u0219i va muri zv\u00e2rcolindu-se \u00een chinurile demen\u021bei. Dar are dou\u0103zeci \u0219i opt de ani. Este posibil ca boala s\u0103 nu apar\u0103 pentru \u00eenc\u0103 dou\u0103zeci de ani. A\u0219a c\u0103, dac\u0103 ar \u0219ti-o de acum \u2026 i-ar putea distruge tot restul vie\u021bii. \u2014 Dar ar putea s\u0103 o \u0219i lini\u0219teasc\u0103, dac\u0103 nu are gena. \u2014 Riscul e prea mare. Nu va vrea s\u0103 fac\u0103 testul. \u2014 V-a\u021bi mai g\u00e2ndit \u0219i la alte teste? \u2014 Da, la naiba, spuse Diehl. \u0102sta-i doar \u00eenceputul. Vreau s\u0103 fie testat\u0103 cu toate procedurile curente. \u00cen momentul de fa\u021b\u0103, exist\u0103 o mie dou\u0103 sute de teste genetice. O mie dou\u0103 sute! Perspectiva \u00eel f\u0103cu pe Sindler s\u0103 se ling\u0103 pe buze. Excelent! De ce nu mai auzise niciodat\u0103 de asta, p\u00e2n\u0103 atunci? \u00ce\u0219i drese glasul. \u2014 Dar v\u0103 da\u021bi seama c\u0103, dac\u0103 ve\u021bi face asta, ea va cere s\u0103 fi\u021bi testat \u0219i dumneavoastr\u0103. \u2014 Nici o problem\u0103, spuse Diehl. \u2014 A\u021bi fost deja testat? \u2014 Nu. Dar eu \u0219tiu cum s\u0103 falsific rezultatele de laborator. Barry Sindler se l\u0103s\u0103 pe spate, \u00een fotoliu. Perfect. \n", " Sub cupola \u00eenalt\u0103 a copacilor, jungla era \u00eentunecat\u0103 \u0219i t\u0103cut\u0103. Nici o adiere de v\u00e2nt nu deranja ferigile uria\u0219e p\u00e2n\u0103 la nivelul umerilor. Hagar \u00ee\u0219i \u0219terse sudoarea de pe frunte, arunc\u0103 o privire \u00een spate, spre ceilal\u021bi, \u0219i continu\u0103 s\u0103 \u00eenainteze. Expedi\u021bia avansa tot mai ad\u00e2nc \u00een jungla din zona central\u0103 a Sumatrei. Nimeni nu vorbea, iar lui Hagar \u00eei pl\u0103cea asta. R\u00e2ul era chiar \u00een fa\u021b\u0103. O canoe pe malul apropiat, o fr\u00e2nghie \u00eentins\u0103 peste r\u00e2u, la \u00een\u0103l\u021bimea umerilor. Traversar\u0103 \u00een dou\u0103 grupuri. Hagar, st\u00e2nd \u00een picioare \u00een canoe, \u00eei trase dincolo pe primii, cu ajutorul fr\u00e2nghiei, dup\u0103 care se \u00eentoarse dup\u0103 ceilal\u021bi. Era lini\u0219te, cu excep\u021bia \u021bip\u0103tului \u00eendep\u0103rtat al unei p\u0103s\u0103ri-rinocer. Continuar\u0103 \u00eenaintarea pe malul opus. C\u0103rarea prin jungl\u0103 se \u00eengusta \u0219i avea pete de n\u0103mol. Celor din echip\u0103 nu le pl\u0103cea asta \u0219i f\u0103ceau mult zgomot, \u00eencerc\u00e2nd s\u0103 ocoleasc\u0103 petele umede. \u00cen cele din urm\u0103, unul dintre ei \u00eentreb\u0103: \u2014 C\u00e2t mai este? Era pu\u0219tiul. Adolescentul american pl\u00e2ng\u0103cios, cu pete pe fa\u021b\u0103. Se uita la mama lui, o matroan\u0103 masiv\u0103, cu o p\u0103l\u0103rie de paie larg\u0103. \u2014 Am ajuns? se v\u0103ic\u0103ri pu\u0219tiul. Hagar duse degetul la buze. \u2014 Lini\u0219te! \u2014 M\u0103 dor picioarele. Ceilal\u021bi turi\u0219ti st\u0103teau \u00een jurul lor, un grup \u00een haine de culori \u021bip\u0103toare. Se uitau la pu\u0219ti. \u2014 Dac\u0103 faci zgomot, nu o s\u0103-i vezi, \u0219opti Hagar. \u2014 Oricum nu-i v\u0103d. Pu\u0219tiul se bosumfl\u0103, dar intr\u0103 \u00een r\u00e2nd, c\u00e2nd grupul porni din nou. Zilele acelea erau \u00een mare parte americani. Lui Hagar nu-i pl\u0103ceau americanii, dar nu ei erau cei mai r\u0103i. Trebuia s\u0103 recunoasc\u0103 faptul c\u0103 cei mai r\u0103i erau \u2026 \u2014 Acolo! \u2014 Uite, acolo! Turi\u0219tii ar\u0103tau \u00een fa\u021b\u0103, incita\u021bi, turuind agita\u021bi. Cam la cincizeci de metri \u00een fa\u021b\u0103, \u00een dreapta c\u0103r\u0103rii, un urangutan mascul t\u00e2n\u0103r st\u0103tea drept, pe crengile care se leg\u0103nau u\u0219or sub greutatea lui. O creatur\u0103 magnific\u0103, cu blan\u0103 ro\u0219cat\u0103, cam de dou\u0103zeci de kilograme, cu o pat\u0103 alb\u0103 vizibil\u0103 \u00een blan\u0103, deasupra urechii. Hagar nu-l mai v\u0103zuse de s\u0103pt\u0103m\u00e2ni \u00eentregi. Hagar le f\u0103cu semn celorlal\u021bi s\u0103 p\u0103streze t\u0103cerea \u0219i \u00eenaint\u0103 pe c\u0103rare. Turi\u0219tii st\u0103teau aproape \u00een spatele lui acum, \u00eempleticindu-se \u0219i lovindu-se unii de ceilal\u021bi, agita\u021bi. \u2014 \u0218\u0219\u0219\u0219t! \u0219uier\u0103 el. \u2014 Care-i problema? zise unul. Credeam c\u0103 \u0103sta este un sanctuar. \u2014 Sssst! \u2014 Dar ei sunt proteja\u021bi aici \u2026 \u2014 Sssst! Hagar avea nevoie de lini\u0219te. B\u0103g\u0103 m\u00e2na \u00een buzunar \u0219i ap\u0103s\u0103 butonul de \u00eenregistrare. \u00ce\u0219i desf\u0103cu microfonul de la rever \u0219i \u00eel \u021binu \u00een m\u00e2na \u00eentins\u0103. Erau acum cam la treizeci de metri de urangutan. Trecur\u0103 pe l\u00e2ng\u0103 un indicator de pe c\u0103rare, pe care scria \u201eSanctuarul urangutanilor Bukut Alam\u201c. Acela era locul \u00een care urangutanii orfani erau \u00eengriji\u021bi \u0219i reintrodu\u0219i \u00een s\u0103lb\u0103ticie. Exista o clinic\u0103 veterinar\u0103, o sta\u021bie de cercetare, o echip\u0103 de cercet\u0103tori. \u2014 Dac\u0103 este un sanctuar, nu \u00een\u021beleg de ce\u2026 \u2014 George, ai auzit ce a spus. Taci din gur\u0103. Dou\u0103zeci de metri. \u2014 Uite, \u00eenc\u0103 unul! Doi! Trei! Ar\u0103tau spre st\u00e2nga. Sus, \u00een coronament, un urangutan de un an trecea printre ramuri al\u0103turi de un alt exemplar, ceva mai mare. Se leg\u0103nau gra\u021bios. Dar pe Hagar nu-l interesau. El se concentra asupra primului animal. Urangutanul cu pat\u0103 alb\u0103 nu se \u00eendep\u0103rtase. St\u0103tea at\u00e2rnat \u00eentr-o m\u00e2n\u0103, leg\u0103n\u00e2ndu-se \u00een aer, cu capul \u00eenclinat \u00eentr-o parte, privindu-i. Animalele mai tinere din frunzi\u0219 disp\u0103ruser\u0103. Cel cu pat\u0103 alb\u0103 r\u0103mase pe loc \u0219i \u00eei privea fix. Zece metri. Hagar \u00eentinse microfonul \u00een fa\u021b\u0103. Turi\u0219tii \u00ee\u0219i scoteau aparatele de fotografiat. Urangutanul se uita direct la Hagar \u0219i scoase un sunet ciudat, ca o tuse. \u2014 Dwaas. Hagar repet\u0103 sunetul. \u2014 Dwaas. Urangutanul \u00eel privea fix. Buzele curbate se mi\u0219car\u0103. O secven\u021b\u0103 de m\u00e2r\u00e2ituri guturale: \u2014 Ooh stomm dwaas, varlaat leanme. Unul dintre turi\u0219ti spuse: \u2014 El scoate sunetele astea? \u2014 Da, zise Hagar. \u2014 Adic\u0103\u2026vorbe\u0219te? \u2014 Maimu\u021bele nu pot vorbi, spuse un alt turist. Urangutanii sunt mu\u021bi. A\u0219a scrie \u00een carte. C\u00e2\u021biva fotografiar\u0103 maimu\u021ba care se leg\u0103na, declan\u0219\u00e2nd bli\u021burile aparatelor. T\u00e2n\u0103rul mascul nu se ar\u0103t\u0103 surprins. Dar buzele lui se mi\u0219car\u0103 din nou. \u2014 Geen lichten dwaas. \u2014 E r\u0103cit? \u00eentreb\u0103 nervoas\u0103 o femei. Parc\u0103 tu\u0219e\u0219te? \u2014 Nu tu\u0219e\u0219te, spuse o alt\u0103 voce. Hagar arunc\u0103 o privire peste um\u0103r. Un b\u0103rbat solid, din spate, care se chinuise s\u0103 \u021bin\u0103 pasul cu ceilal\u021bi, cu fa\u021ba ro\u0219ie \u0219i g\u00e2f\u00e2ind, \u021binea acum un casetofon \u00een m\u00e2n\u0103, \u00eendrept\u00e2ndu-l spre urangutan. Avea pe fa\u021b\u0103 o expresie hot\u0103r\u00e2t\u0103. \u2014 E un truc de-al t\u0103u? \u00eel \u00eentreb\u0103 el pe Hagar. \u2014 Nu, r\u0103spunse acesta. B\u0103rbatul ar\u0103t\u0103 spre urangutan. \u2014 Asta e olandez\u0103, zise el. Sumatra a fost colonie olandez\u0103. E limba olandez\u0103. \u2014 N-am de unde s\u0103 \u0219tiu, spuse Hagar. \u2014 Eu, da. Animalul a spus: \u201eLas\u0103-m\u0103 \u00een pace, prostule\u201c. Apoi a zis: \u201eF\u0103r\u0103 lumini\u201c. C\u00e2nd s-au declan\u0219at bli\u021burile. \u2014 Nu \u0219tiu ce au fost sunetele acelea, zise Hagar. \u2014 Dar le \u00eenregistrezi. \u2014 Doar din curiozitate \u2026 \u2014 Ai scos microfonul mult \u00eenainte s\u0103 \u00eenceap\u0103 sunetele. \u0218tiai c\u0103 animalul va vorbi. \u2014 Urangutanii nu pot vorbi, zise Hagar. \u2014 \u0102sta poate. Se holbar\u0103 cu to\u021bii la urangutan, care se leg\u0103na \u00eenc\u0103, \u00eentr-un singur bra\u021b. Cu bra\u021bul liber se sc\u0103rpina. Era lini\u0219te. B\u0103rbatul solid spuse, tare: \u2014 Geen lichten. Maimu\u021ba se uit\u0103 fix la el \u0219i clipi rar. \u2014 Geen lichten! Urangutanul nu d\u0103du nici un semn de \u00een\u021belegere. Dup\u0103 o clip\u0103, se ridic\u0103 pe o creang\u0103 din apropiere \u0219i \u00eencepu s\u0103 urce, \u00eencet, bra\u021b dup\u0103 bra\u021b. \u2014 Geen lichten! Maimu\u021ba continu\u0103 s\u0103 urce. Femeia cu p\u0103l\u0103rie mare de paie zise: \u2014 Eu cred c\u0103 tu\u0219ea, sau ceva de genul \u0103sta. \u2014 Hei, url\u0103 tipul solid. M\u2019sieu! Comment \u00e7a va? Maimu\u021ba continu\u0103 s\u0103 urce printre ramuri, leg\u0103n\u00e2ndu-se \u00eentr-un ritm calm pe bra\u021bele lui lungi. F\u0103r\u0103 s\u0103 se uite \u00een jos. \u2014 M-am g\u00e2ndit c\u0103 poate \u0219tie francez\u0103, spuse b\u0103rbatul \u0219i ridic\u0103 din umeri. Presupun c\u0103 nu e cazul. O ploaie u\u0219oar\u0103 \u00eencepu s\u0103 picure din coronament. Ceilal\u021bi turi\u0219ti \u00ee\u0219i b\u0103gar\u0103 aparatele de fotografiat la loc. Unul \u00ee\u0219i puse pe umeri un pardesiu sub\u021bire, transparent. Hagar \u00ee\u0219i \u0219terse sudoarea de pe frunte. \u00cen fa\u021b\u0103, trei urangutani tineri se agitau \u00een jurul unei t\u0103vi cu papaya, a\u0219ezat\u0103 pe p\u0103m\u00e2nt. Turi\u0219tii \u00ee\u0219i \u00eentoarser\u0103 privirea spre ei. Dinspre cupol\u0103 se auzi un m\u00e2r\u00e2it: \u2014 Esp\u00e8ce de con. Auzir\u0103 fraza clar, surprinz\u0103tor de inteligibil\u0103 \u00een aerul nemi\u0219cat. Tipul solid se r\u0103suci pe loc. \u2014 Cum? To\u021bi ridicar\u0103 privirea \u00een sus. \u2014 A fost o \u00eenjur\u0103tur\u0103, zise adolescentul. \u00cen francez\u0103. \u0218tiu c\u0103 a fost o-njur\u0103tur\u0103. \u00cen francez\u0103. \u2014 Ssst, spuse mama lui. Grupul se holba la cupol\u0103, c\u0103ut\u00e2nd cu privirea \u00een masa deas\u0103 de frunze \u00eentunecate. Nu reu\u0219ir\u0103 s\u0103 z\u0103reasc\u0103 maimu\u021ba. B\u0103rbatul solid strig\u0103: \u2014 Qu\u2019est-ce que tu dis? Nu primi nici un r\u0103spuns. Doar zgomotul produs de un animal ce se mi\u0219ca printre crengi, \u0219i strig\u0103tul \u00eendep\u0103rtat al unei p\u0103s\u0103ri-rinocer. \n\nUN CIMPANZEU SE IA DE TURI\u0218TI (News of the World) \nAFFE SPRICHT IM DSCHUNGEL, FL\u00dcCHE GEORGE BUSH (Der Spiegel) \nORANG PARLE FRAN\u00c7AIS?!! (Paris Match, sub o poz\u0103 a lui Jacques Derrida) \nMAIMU\u021a\u0102 MUSULMAN\u0102 \u00ceNJUR\u0102 NI\u0218TE OCCIDENTALI (Weekly Standard) \nMAIMU\u021aA VORBE\u0218TE, MARTORII R\u0102M\u00c2N CU GURA C\u0102SCAT\u0102 (National Enquirer) \nCIMPANZEU VORBITOR \u00ceN JAVA (New York Times, ulterior s-a publicat o erat\u0103) \nPRIMATE POLIGLOTE REPERAT\u0102 \u00ceN SUMATRA (Los Angeles Times) \u201e\u00cen fine, un grup de turi\u0219ti din Indonezia jur\u0103 c\u0103 au fost insulta\u021bi de un urangutan, \u00een jungla din Borneo. Conform spuselor turi\u0219tilor, maimu\u021ba i-a \u00eenjurat \u00een olandez\u0103 \u0219i \u00een francez\u0103, ceea ce \u00eenseamn\u0103 c\u0103 era, probabil, mult mai de\u0219teapt\u0103 dec\u00e2t ei. Dar nu a ap\u0103rut nici o \u00eenregistrare cu cimpanzeul b\u0103d\u0103ran, ceea ce ne duce la concluzia c\u0103, \u00een cazul \u00een care crede\u021bi aceast\u0103 poveste, avem o slujb\u0103 pentru voi \u00een administra\u021bia actual\u0103. Acolo sunt o mul\u021bime de maimu\u021be vorbitoare!\u201c (Countdown cu Keith Olbermann, MSNBC News, f\u0103r\u0103 erat\u0103) ", " \u2014 Ia fii atent! zise Charlie Huggins, uit\u00e2ndu-se la televizor, \u00een buc\u0103t\u0103ria casei sale din San Diego. Sunetul era oprit, dar citea comentariile de jos. \u2014 Zice-a\u0219a: \u201eMaimu\u021b\u0103 vorbitoare raportat\u0103 \u00een Sumatra\u201c. \u2014 Vrei s\u0103 spui c\u0103 i-au f\u0103cut raport pentru ceva? \u00eentreb\u0103 so\u021bia lui, arunc\u00e2nd o privire la ecran. Preg\u0103tea micul dejun. \u2014 Nu, zise Huggins. Cred c-au vrut s\u0103 spun\u0103 c\u0103 maimu\u021ba a fost \u201ereperat\u0103\u201c. \u2014 Maimu\u021ba a fost reperat\u0103? Asta \u00eensemna c\u0103 maimu\u021ba purta un reper? So\u021bia lui era profesoar\u0103 de englez\u0103, la liceu. \u00cei pl\u0103ceau jocurile de cuvinte. \u2014 Nu, scumpo. \u0218tirea spune c\u0103\u2026 ni\u0219te oameni din Sumatra au \u00eent\u00e2lnit \u00een jungl\u0103 o maimu\u021b\u0103 care vorbea. \u2014 Credeam c\u0103 maimu\u021bele nu pot vorbi, zise so\u021bia lui. \u2014 Ei bine, asta spune \u0219tirea. \u2014 Atunci, trebuie s\u0103 fie o minciun\u0103. \u2014 Crezi? Ah, i-auzi \u2026 Britney Spears nu divor\u021beaz\u0103. M-am lini\u0219tit. O fi r\u0103mas iar gravid\u0103. Dup\u0103 poze, a\u0219a pare. Iar Posh Spice a purtat o frumoas\u0103 rochie verde la o gal\u0103. Sting spune c\u0103 poate s\u0103 fac\u0103 sex timp de opt ore, f\u0103r\u0103 s\u0103 se opreasc\u0103. \u2014 Pripit sau f\u0103cut u\u0219or? spuse so\u021bia lui. \u2014 Se pare c\u0103 tantric. \u2014 M\u0103 refeream la ou\u0103le tale. \u2014 Pripite. \u2014 Cheam\u0103-i pe copii, te rog, zise ea. Totul e aproape gata. \u2014 OK. Charlie se ridic\u0103 de la mas\u0103 \u0219i se \u00eendrept\u0103 spre sc\u0103ri. C\u00e2nd ajunse \u00een camera de zi, sun\u0103 telefonul. Erau de la laborator. \u00cen laboratoarele lui Radial Genomics Inc., \u00een p\u0103duricile de eucalipt ale Universit\u0103\u021bii California din San Diego, Henry Kendall r\u0103p\u0103ia cu degetele \u00een mas\u0103, a\u0219tept\u00e2nd ca Charlie s\u0103 r\u0103spund\u0103. Telefonul sun\u0103 de trei ori. Unde naiba era? \u00cen fine, vocea lui Charlie. \u2014 Alo? \u2014 Charlie, spuse Henry. Ai auzit \u0219tirile? \u2014 Care \u0219tiri? \u2014 Maimu\u021ba din Sumatra, pentru Dumnezeu. \u2014 Trebuie s\u0103 fie o t\u00e2mpenie, zise Charlie. \u2014 De ce? \u2014 Haide, Henry. \u0218tii c\u0103 e o t\u00e2mpenie. \u2014 Au spus c\u0103 maimu\u021ba a vorbit \u00een olandez\u0103. \u2014 E o t\u00e2mpenie. \u2014 E posibil s\u0103 fi fost echipa lui Uttenbroek, zise Kendall. \u2014 Neee. Maimu\u021ba era prea mare, avea doi sau trei ani. \u2014 \u0218i? E posibil ca Uttenbroek s\u0103 o fi f\u0103cut-o cu c\u00e2\u021biva ani \u00een urm\u0103. Echipa lui era destul de avansat\u0103. \u00cen plus, tipii \u0103ia din Utrecht sunt cu to\u021bii ni\u0219te mincino\u0219i. Charlie Huggins oft\u0103. \u2014 \u00cen Olanda e ilegal s\u0103 faci astfel de cercet\u0103ri. \u2014 Exact. Tocmai de-aia e posibil s\u0103 se fi dus \u00een Sumatra, ca s\u0103 le fac\u0103. \u2014 Henry, tehnologia e mult prea dificil\u0103. Mai avem ani de zile p\u00e2n\u0103 s\u0103 cre\u0103m o maimu\u021b\u0103 transgenic\u0103. \u0218tii asta. \u2014 Ba nu \u0219tiu. Ai auzit ce a anun\u021bat Utrecht ieri? Au recoltat celule stem de taur \u0219i le-au introdus \u00een testicule de \u0219oarece. Eu a\u0219 zice c\u0103 asta e dificil. A\u0219 spune c\u0103 e tehnologie de v\u00e2rf. \u2014 Mai ales pentru tauri. \u2014 Nu v\u0103d ce e amuzant \u00een asta. \u2014 Ia imagineaz\u0103-\u021bi-l pe \u0219oarece, t\u00e2r\u00e2nd dup\u0103 el ni\u0219te testicule uria\u0219e \u0219i vinete, de taur. \u2014 Tot nu-mi vine s\u0103 r\u00e2d \u2026 \u2014 Henry, zise Charlie. Vrei s\u0103-mi spui c\u0103 ai v\u0103zut un reportaj la televiziune, despre o maimu\u021b\u0103 vorbitoare, \u0219i chiar \u00eel crezi? \u2014 Mi-e team\u0103 c\u0103 da. \u2014 Henry. Charlie p\u0103rea exasperat. Vorbim despre televiziune. Povestea asta este exact ca cea cu \u0219arpele cu dou\u0103 capete. Revino-\u021bi. \u2014 \u0218arpele cu dou\u0103 capete a fost real. \u2014 Trebuie s\u0103-i duc pe copii la \u0219coal\u0103. Vorbim mai t\u00e2rziu. \u0218i Charlie \u00eenchise. Tic\u0103losul. Nevast\u0103-sa \u00eei duce \u00eentotdeauna pe copii la \u0219coal\u0103. M\u0103 evit\u0103. Henry Kendall \u00eencepu s\u0103 se \u00eenv\u00e2rt\u0103 prin laborator, se uit\u0103 pe fereastr\u0103, \u00eencepu iar s\u0103 mearg\u0103. Inspir\u0103 ad\u00e2nc. \u0218tia, bine\u00een\u021beles, c\u0103 Charlie avea dreptate. Trebuia s\u0103 fie o poveste fals\u0103. Dar \u2026 dac\u0103 nu era? \n\nEra adev\u0103rat c\u0103 Henry Kendall avea tendin\u021ba s\u0103 se agite prea mult. M\u00e2inile \u00eei tremurau c\u00e2nd vorbea, mai ales atunci c\u00e2nd era entuziasmat. \u0218i era cam ne\u00eendem\u00e2natic, \u00eempleticindu-se tot timpul, lovindu-se de lucrurile din laborator. Avea nervi la stomac. Era genul de om care-\u0219i f\u0103cea \u00eentotdeauna griji. Dar ceea ce Henry nu putea s\u0103-i spun\u0103 lui Charlie era c\u0103 motivul real pentru care \u00ee\u0219i f\u0103cea griji acum avea leg\u0103tur\u0103 cu o conversa\u021bie care avusese loc cu o s\u0103pt\u0103m\u00e2n\u0103 \u00een urm\u0103. \u0218i care atunci p\u0103ruse ne\u00eensemnat\u0103. \u00cens\u0103 acum i se p\u0103rea de r\u0103u augur. O secretar\u0103 ame\u021bit\u0103 de la Institutul Na\u021bional de S\u0103n\u0103tate sunase la laborator \u0219i ceruse cu dr. Kendall. C\u00e2nd el r\u0103spunsese la telefon, femeia spusese: \u2014 Sunte\u021bi dr. Henry A. Kendall? \u2014 Da \u2026 \u2014 Este adev\u0103rat c\u0103 a\u021bi venit la INS pentru o perioad\u0103 de practic\u0103 de \u0219ase luni, cu patru ani \u00een urm\u0103? \u2014 Da, a\u0219a este. \u2014 Din mai p\u00e2n\u0103 \u00een octombrie? \u2014 Cred c\u0103 da. Despre ce e vorba? \u2014 \u0218i a\u021bi desf\u0103\u0219urat o parte a cercet\u0103rii dumneavoastr\u0103 la laboratorul pentru primate, din Maryland? \u2014 Da. \u2014 \u0218i este adev\u0103rat c\u0103, atunci c\u00e2nd a\u021bi venit la INS, \u00een luna mai a acelui an, a\u021bi fost supus testelor uzuale pentru boli contagioase, pentru c\u0103 urma s\u0103 face\u021bi cercetare pe primate? \u2014 Da, spuse Henry. \u00cei f\u0103cuser\u0103 o gr\u0103mad\u0103 de teste, de la HIV, p\u00e2n\u0103 la hepatit\u0103 \u0219i grip\u0103. I se luase o gr\u0103mad\u0103 de s\u00e2nge. \u2014 Pot s\u0103 v\u0103 \u00eentreb despre ce este vorba? \u2014 M\u0103 ocup doar de completarea unor formulare suplimentare pentru dr. Bellarmino, spuse ea. Henry sim\u021bi un fior. Rob Bellarmino era \u0219eful sec\u021biei de genetic\u0103 de la INS. Nu fusese acolo cu patru ani \u00een urm\u0103, \u00een perioada \u00een care se dusese Henry, dar acum el era la conducere. \u0218i nu era prieten nici cu Henry, nici cu Charlie. \u2014 Este vreo problem\u0103? \u00eentreb\u0103 Henry. Avea senza\u021bia clar\u0103 c\u0103 era. \u2014 Nu, nu, zise ea. Doar c\u0103 am r\u0103t\u0103cit ni\u0219te acte \u0219i dr. Bellarmino este foarte sever \u00een privin\u021ba documentelor. C\u00e2nd a\u021bi fost la laboratorul pentru primate, a\u021bi f\u0103cut vreo cercetare care a implicat o femel\u0103 cimpanzeu pe nume Mary? Num\u0103rul ei de laborator era F-402. \u2014 \u0218ti\u021bi, nu-mi mai amintesc, spuse Henry. A trecut mult timp de atunci. Am lucrat cu c\u00e2\u021biva cimpanzei. Nu-mi amintesc exact cu care. \u2014 Era \u00eens\u0103rcinat\u0103 \u00een acea var\u0103. \u2014 \u00cemi pare r\u0103u, pur \u0219i simplu nu-mi amintesc. \u2014 A fost vara \u00een care am avut o epidemie de encefalit\u0103 \u0219i au fost nevoi\u021bi s\u0103 bage cea mai mare parte a cimpanzeilor \u00een carantin\u0103. A\u0219a este? \u2014 Da, \u00eemi amintesc de carantin\u0103. Au trimis cimpanzei \u00een toat\u0103 \u021bara, la diferite laboratoare. \u2014 Mul\u021bumesc, dr. Kendall. Oh \u2026 dac\u0103 tot v-am prins la telefon, pot s\u0103 v\u0103 verific adresa? La noi scrie 348 Marbury Madison Drive, La Jolla. \u2014 Da, asta este. \u2014 Mul\u021bumesc pentru amabilitate, dr. Kendall. \n\nAsta fusese toat\u0103 conversa\u021bia. La momentul respectiv, Henry \u00ee\u0219i spusese doar c\u0103 Bellarmino era un tic\u0103los par\u0219iv. Nu \u0219tiai niciodat\u0103 ce punea la cale. Dar acum \u2026 cu primata aceea din Sumatra\u2026 Henry cl\u0103tin\u0103 din cap. Charlie Huggins n-avea dec\u00e2t s\u0103 comenteze c\u00e2t voia, dar el era sigur c\u0103 savan\u021bii creaser\u0103 deja o maimu\u021b\u0103 transgenic\u0103. O f\u0103cuser\u0103 cu ani de zile \u00een urm\u0103. Existau tot felul de mamifere transgenice \u00een prezent: c\u00e2ini, pisici, \u0219i altele. Nu se putea exclude posibilitatea ca urangutanul vorbitor s\u0103 fie tot un animal transgenic. Munca lui Henry la INS avusese leg\u0103tur\u0103 cu bazele genetice ale autismului. Mersese la laboratorul de primate pentru c\u0103 voise s\u0103 afle ce gene erau responsabile de diferen\u021ba \u00eentre aptitudinile de comunicare ale oamenilor \u0219i cele ale maimu\u021belor. \u0218i lucrase pu\u021bin pe embrioni de cimpanzeu. Nu ajunsese la nici un rezultat. De fapt, abia reu\u0219ise s\u0103 \u00eenceap\u0103, c\u00e2nd epidemia de encefalit\u0103 \u00eei \u00eentrerupsese cercetarea. Se \u00eentorsese la Bethesda \u0219i lucrase \u00eentr-un laborator, tot restul perioadei de practic\u0103. Asta era tot ce \u0219tia. Sau, cel pu\u021bin, ce \u0219tia sigur. \n\nOAMENII \u0218I CIMPANZEII S-AU \u00ceNCRUCI\u0218AT P\u00c2N\u0102 DE CUR\u00c2ND Separarea speciilor nu a pus cap\u0103t sexului, Cercet\u0103torii descoper\u0103 un rezultat controversat \u00een urma cercet\u0103rilor genetice Cercet\u0103torii de la Harvard \u0219i MIT au ajuns la concluzia c\u0103 separarea dintre oameni \u0219i cimpanzei s-a produs mai recent dec\u00e2t se credea. Investigatorii geneticieni \u0219tiau de mult c\u0103 maimu\u021bele \u0219i fiin\u021bele umane au derivat dintr-un str\u0103mo\u0219 comun, care popula p\u0103m\u00e2ntul cu 18 milioane de ani \u00een urm\u0103. Gibonii s-au desprins primii, cu 16 milioane de ani \u00een urm\u0103. Urangutanii s-au desprins cam cu 12 milioane de ani \u00een urm\u0103. Gorilele, cu 10 milioane de ani. Cimpanzeii \u0219i fiin\u021bele umane s-au separat ultimii, cu aproximativ 9 milioane de ani \u00een urm\u0103. Cu toate acestea, dup\u0103 decodarea genomului uman, \u00een 2001, geneticienii au descoperit c\u0103 fiin\u021bele umane \u0219i cimpanzeii difer\u0103 numai prin 1,5% din gene, adic\u0103 prin aproximativ 500 de gene, \u00een total. Asta \u00eenseamn\u0103 mult mai pu\u021bin dec\u00e2t era de a\u0219teptat. \u00cen 2003, savan\u021bii au \u00eenceput s\u0103 catalogheze exact ce gene erau diferite \u00eentre specii. Acum este clar c\u0103 multe proteine structurale, incluz\u00e2nd hemoglobina \u0219i proteinele citocromatice, sunt identice la cimpanzei \u0219i oameni. S\u00e2ngele de om este identic cu cel de cimpanzeu. Dac\u0103 speciile s-au desp\u0103r\u021bit cu 9 milioane de ani \u00een urm\u0103, cum de sunt at\u00e2t de asem\u0103n\u0103toare? Geneticienii de la Harvard cred c\u0103 fiin\u021bele umane \u0219i cimpanzeii au continuat s\u0103 se \u00eencruci\u0219eze mult timp dup\u0103 separarea speciilor. O astfel de \u00eencruci\u0219are, sau hibridizare, exercit\u0103 o presiune evolutiv\u0103 asupra cromozomului X, f\u0103c\u00e2ndu-l s\u0103 se schimbe mai rapid dec\u00e2t normal. Cercet\u0103torii au descoperit c\u0103 cele mai noi gene ale genomului uman apar \u00een cromozomul X. Din acest motiv, cercet\u0103torii sus\u021bin c\u0103 oamenii preistorici au continuat s\u0103 se \u00eencruci\u0219eze cu cimpanzeii p\u00e2n\u0103 cu 5,4 milioane de ani \u00een urm\u0103, c\u00e2nd separarea a devenit permanent\u0103. Acest punct de vedere nou este \u00een contrast total cu ideea acceptat\u0103 c\u0103, odat\u0103 ce s-a produs separarea speciilor, hibridizarea are o \u201einfluen\u021b\u0103 neglijabil\u0103\u201c. Dar, dup\u0103 p\u0103rerea dr. David Reich, de la Harvard, faptul c\u0103 hibridizarea a fost observat\u0103 foarte rar la alte specii \u201ese poate datora pur \u0219i simplu faptului c\u0103 nu am c\u0103utat-o\u201c. Cercet\u0103torii de la Harvard avertizeaz\u0103 c\u0103 \u00eencruci\u0219area \u00eentre oameni \u0219i cimpanzei nu este posibil\u0103 \u00een prezent. Ei subliniaz\u0103 c\u0103 reportajele din pres\u0103 referitoare la \u201eompanzei\u201c hibrizi s-au dovedit de fiecare dat\u0103 false. \n", " BioGen Research Inc. \u00ee\u0219i avea sediul \u00eentr-un cub \u00eembr\u0103cat \u00een titan, \u00eentr-un parc industrial de l\u00e2ng\u0103 Westview Village, \u00een sudul Californiei. Plasat maiestuos deasupra traficului de pe Autostrada 101, cubul fusese ideea pre\u0219edintelui lui BioGen, Rick Diehl, care insista s\u0103 \u00eel numeasc\u0103 hexaedru. Cubul ar\u0103ta impresionant \u0219i indica o \u00eenalt\u0103 tehnologie, \u00een acela\u0219i timp nedezv\u0103luind nimic referitor la ce se \u00eent\u00e2mpla \u00een interior \u2026 \u0219i exact asta dorea Diehl. \u00cen plus, BioGen de\u021binea 4500 de metri p\u0103tra\u021bi de spa\u021biu de depozitare, \u00eentr-un parc industrial aflat la trei kilometri dep\u0103rtare. Acolo erau amplasate facilit\u0103\u021bile de p\u0103strare a animalelor, \u00eempreun\u0103 cu laboratoarele periculoase. Josh Winkler, un t\u00e2n\u0103r cercet\u0103tor promi\u021b\u0103tor, lu\u0103 ni\u0219te m\u0103nu\u0219i de cauciuc \u0219i o masc\u0103 chirurgical\u0103 de pe un raft de l\u00e2ng\u0103 u\u0219a ce ducea la cu\u0219tile animalelor. Asistentul lui, Tom Weller, citea un articol de \u0219tiri lipit pe perete. \u2014 S\u0103 mergem, spuse Josh. \u2014 Cred c\u0103 Diehl e ud tot, zise Weller, ar\u0103t\u00e2nd spre articol. Ai citit asta? Josh se \u00eentoarse ca s\u0103 citeasc\u0103. Era un articol din Wall Street Journal. \n\nSAVAN\u021aII IZOLEAZ\u0102 GENA \u201eST\u0102P\u00c2NULUI\u201c O baz\u0103 genetic\u0103 pentru controlul oamenilor? TOULOUSE, FRANCE \u2013 O echip\u0103 de biologi francezi a izolat gena care \u00eei face pe anumi\u021bi oameni s\u0103 \u00eencerce s\u0103 \u00eei controleze pe al\u021bii. Geneticienii de la Institutul Biochimic din Universitatea Toulouse, condus de dr. Michel Narcejac-Boileau, a anun\u021bat descoperirea ast\u0103zi, la o conferin\u021b\u0103 de pres\u0103. \u201eGena\u201c, spune dr. Narcejac-Boileau, \u201eeste asociat\u0103 cu dominarea social\u0103 \u0219i controlul puternic exercitat asupra altor persoane. Am izolat-o la conduc\u0103torii de echipe sportive, la directori executivi \u0219i la \u0219efi de stat. Credem c\u0103 aceast\u0103 gen\u0103 a existat la to\u021bi dictatorii, de-a lungul istoriei\u201c. Dr. Narcejac-Boileau a explicat c\u0103, \u00een timp ce forma puternic\u0103 a genei produce dictatori, forma normal\u0103 produce o \u201enevoie moderat\u0103 \u0219i cvasitotalitar\u0103\u201c de a spune altora cum s\u0103 \u00ee\u0219i duc\u0103 via\u021ba, \u00een general pentru propriul lor bine sau pentru propria lor siguran\u021b\u0103. \u201eMai pe \u00een\u021beles, la testarea psihologic\u0103, indivizii cu forma normal\u0103 \u00ee\u0219i vor exprima p\u0103rerea c\u0103 al\u021bi oameni au nevoie de indica\u021biile lor \u0219i c\u0103 sunt incapabili s\u0103 \u00ee\u0219i conduc\u0103 propriile vie\u021bi, f\u0103r\u0103 \u00eendrumarea lor. Aceast\u0103 form\u0103 a genei exist\u0103 la politicieni, avoca\u021bi, fundamentali\u0219ti religio\u0219i \u0219i celebrit\u0103\u021bi. Complexul credin\u021bei se manifest\u0103 printr-un sentiment puternic de siguran\u021b\u0103 pe sine, cuplat cu un sim\u021b puternic al propriilor drepturi \u2026 \u0219i cu un resentiment cultivat cu grij\u0103, fa\u021b\u0103 de cei care nu vor s\u0103-i asculte.\u201c \u00cen acela\u0219i timp, el a \u00eendemnat la pruden\u021b\u0103 \u00een interpretarea rezultatelor. \u201eMulte persoane care sunt predispuse s\u0103 \u00eei controleze pe al\u021bii, nu vor, de fapt, dec\u00e2t ca to\u021bi ceilal\u021bi s\u0103 fie la fel ca ei. Pur \u0219i simplu nu pot tolera diferen\u021ba\u201c. Asta explic\u0103 descoperirea paradoxal\u0103 a echipei conform c\u0103reia indivizii cu forma normal\u0103 a genei erau \u0219i cei mai toleran\u021bi fa\u021b\u0103 de mediile autoritare, cu reguli sociale stricte \u0219i invazive. \u201eStudiul nostru arat\u0103 c\u0103 gena produce nu numai o persoan\u0103 autoritar\u0103, dar \u0219i o persoan\u0103 dornic\u0103 s\u0103 fie condus\u0103. Ace\u0219ti oameni au o atrac\u021bie clar\u0103 fa\u021b\u0103 de statele totalitare\u201c. Doctorul a remarcat c\u0103 aceste persoane sunt extrem de receptive la moda de toate genurile \u0219i \u00ee\u0219i suprim\u0103 opiniile \u0219i preferin\u021bele ne\u00eemp\u0103rt\u0103\u0219ite de grupul lor. \n\u2014 \u201eExtrem de receptivi la mod\u0103\u201c \u2026 asta-i o glum\u0103, nu? zise Josh. \u2014 Nu, sunt serio\u0219i. E doar marketing, spuse Tom Weller. Ast\u0103zi, totul este marketing. Cite\u0219te restul. \n\nDe\u0219i echipa francez\u0103 nu a afirmat c\u0103 forma normal\u0103 a genei st\u0103p\u00e2nului reprezint\u0103 o boal\u0103 genetic\u0103 \u2013 o \u201edependen\u021b\u0103 de apartenen\u021b\u0103\u201c, cum s-a exprimat Narcejac-Boileau \u2013 savan\u021bii au sugerat, totu\u0219i, c\u0103 presiunile evolutive \u00eemping rasa uman\u0103 spre un conformism din ce \u00een ce mai mare. \n\u2014 Incredibil, spuse Josh. Tipii \u0103\u0219tia din Toulouse \u021bin o conferin\u021b\u0103 de pres\u0103 \u0219i toat\u0103 lumea vorbe\u0219te despre povestea lor cu \u201egena st\u0103p\u00e2nului\u201c? Au publicat \u00een vreo revist\u0103, undeva? \u2014 Nu, doar au \u021binut o conferin\u021b\u0103 de pres\u0103. F\u0103r\u0103 nici o publicare \u0219i f\u0103r\u0103 nici o men\u021biune a vreunei public\u0103ri. \u2014 Ce urmeaz\u0103, gena sclavului? Mi se pare o t\u00e2mpenie, zise Josh \u0219i se uit\u0103 la ceas. \u2014 Vrei s\u0103 spui: s\u0103 sper\u0103m c\u0103 e o t\u00e2mpenie. \u2014 Mda, asta am vrut s\u0103 spun. S\u0103 sper\u0103m c\u0103 e o t\u00e2mpenie. Pentru c\u0103 pune be\u021be \u00een roate anun\u021bului lui BioGen. \u2014 Crezi c\u0103 Diehl va am\u00e2na anun\u021bul? \u00eentreb\u0103 Tom Weller. \u2014 Poate. Dar lui Diehl nu-i place s\u0103 a\u0219tepte. \u0218i este nervos \u00eenc\u0103 de c\u00e2nd s-a \u00eentors din Vegas. Josh \u00ee\u0219i puse m\u0103nu\u0219ile de cauciuc, ochelarii de protec\u021bie \u0219i masca de h\u00e2rtie, apoi lu\u0103 un cilindru de cincisprezece centimetri lungime cu aer comprimat \u0219i \u00een\u0219urub\u0103 fiola cu retrovirusul. \u00centregul aparat avea m\u0103rimea unui tub de trabuc. Fix\u0103 deasupra un con micu\u021b de plastic, ap\u0103s\u00e2ndu-l cu degetul mare. \u2014 Ia-\u021bi PDA-ul. \u0218i intrar\u0103 pe u\u0219a batant\u0103, \u00een zona animalelor. \n\nMirosul puternic \u0219i u\u0219or dulceag de \u0219obolani le era familiar. Erau acolo cinci sau \u0219ase sute de \u0219obolani, to\u021bi eticheta\u021bi frumos, \u00een cu\u0219ti suprapuse p\u00e2n\u0103 la \u00een\u0103l\u021bimea de de 1,80 metri, de ambele p\u0103r\u021bi ale unui culoar care ducea \u00een centrul camerei. \u2014 Ce administr\u0103m ast\u0103zi? \u00eentreb\u0103 Tom Weller. Josh citi un \u0219ir de numere. Tom verific\u0103 pe PDA lista loca\u021biilor numerice. Merser\u0103 pe culoar p\u00e2n\u0103 g\u0103sir\u0103 cu\u0219tile cu numerele din acea zi. Cinci \u0219obolani, \u00een cinci cu\u0219ti. Animalele erau albe, grase \u0219i se mi\u0219cau normal. \u2014 Arat\u0103 bine. Asta e a doua doz\u0103? \u2014 Da. \u2014 Gata, b\u0103ie\u021bi, zise Josh. Fi\u021bi cumin\u021bei, pentru tati. Deschise prima cu\u0219c\u0103 \u0219i prinse rapid \u0219obolanul din\u0103untru. \u021ainu animalul de corp, prinz\u00e2ndu-l expert cu degetele de g\u00e2t, \u0219i prinse rapid micul con de plastic peste botul \u0219obolanului. Respira\u021bia animalului aburi conul. Un \u0219uierat scurt, la eliberarea virusului. Josh \u021binu masca fix\u0103 timp de zece secunde, \u00een timp ce \u0219obolanul inhala. Apoi puse animalul \u00eenapoi \u00een cu\u0219c\u0103. \u2014 Unul e gata. Tom Weller ap\u0103s\u0103 cu stilusul pe PDA, apoi trecu la cu\u0219ca urm\u0103toare. \n\nRetrovirusul fusese creat prin bioinginerie pentru transportarea unei gene cunoscute sub denumirea ACMPD3N7, una dintre familiile de gene care controlau decarboxilaza paraldehid\u0103 aminocarboximuconat. La BioGen era numit\u0103 gena maturit\u0103\u021bii. C\u00e2nd era activat\u0103, ACMPD3N7p\u0103rea s\u0103 modifice r\u0103spunsurile amigdalei \u0219i circumvolu\u021biunea girusului cingulat, \u00een creier. Rezultatul era o accelerare a comportamentului de maturizare \u2026 cel pu\u021bin la \u0219obolani. Femelele pui, de exemplu, aveau manifest\u0103ri precursorii comportamentului matern, de exemplu prin rostogolirea fecalelor \u00een cu\u0219ti, mult mai devreme dec\u00e2t \u00een mod obi\u0219nuit. Iar BioGen avea dovezi preliminare ale ac\u021biunii genei maturit\u0103\u021bii \u0219i la maimu\u021bele Rhesus. Interesul fa\u021b\u0103 de gen\u0103 se concentra asupra posibilei leg\u0103turi cu boala neurodegenerativ\u0103. Adep\u021bii ideii argumentau c\u0103 boala neurodegenerativ\u0103 era rezultatul \u00eentreruperii c\u0103ilor de maturizare din creier. Dac\u0103 acest lucru era adev\u0103rat, dac\u0103 ACMPD3N7era implicat\u0103, de exemplu, \u00een boala lui Alzheimer sau \u00eentr-o alt\u0103 form\u0103 de senilitate, atunci valoarea comercial\u0103 a genei ar fi fost enorm\u0103. Josh trecuse la cu\u0219ca urm\u0103toare \u0219i \u021binea masca peste botul celui de-al doilea \u0219obolan, c\u00e2nd telefonul lui \u00eencepu s\u0103 sune. \u00cei f\u0103cu semn lui Tom s\u0103 i-l scoat\u0103 din buzunarul c\u0103m\u0103\u0219ii. Weller se uit\u0103 la ecran. \u2014 E mama ta, zise el. \u2014 Ah, la naiba, replic\u0103 Josh. Vrei s\u0103 continui tu, pentru un minut? \n\u2014 Ce faci, Joshua? \u2014 Lucrez, mam\u0103. \u2014 \u0218i po\u021bi s\u0103 faci o pauz\u0103? \u2014 Nu prea \u2026 \u2014 Pentru c\u0103 avem o urgen\u021b\u0103. Josh oft\u0103. \u2014 Ce a mai f\u0103cut, de data asta, mam\u0103? \u2014 Nu \u0219tiu, r\u0103spunse ea. Dar e \u00een \u00eenchisoare, \u00een centru. \u2014 Atunci, las\u0103-l pe Charles s\u0103-l scoat\u0103. Charles Silverberg era avocatul familiei. \u2014 Charles \u00eel scoate, chiar \u00een clipa asta. Dar Adam trebuie s\u0103 apar\u0103 la tribunal. \u0218i trebuie s\u0103 \u00eel aduc\u0103 cineva cu ma\u0219ina acas\u0103, dup\u0103 audiere. \u2014 Eu nu pot. Sunt la munc\u0103. \u2014 E fratele t\u0103u, Josh. \u2014 \u0218i are treizeci de ani, zise Josh. Chestia asta dura de ani de zile. Fratele lui, Adam, era bancher investitor \u0219i intrase \u0219i ie\u0219ise de la dezintoxicare de zeci de ori. \u2014 Nu poate s\u0103 ia \u0219i el un taxi? \u2014 Nu cred c\u0103 ar fi \u00een\u021belept, \u021bin\u00e2nd cont de circumstan\u021be. Josh oft\u0103. \u2014 Ce a f\u0103cut, mam\u0103? \u2014 Se pare c\u0103 a cump\u0103rat cocain\u0103 de la o femeie care lucra pentru DEA. \u2014 Iar? \u2014 Joshua. Te duci \u00een centru s\u0103 \u00eel iei sau nu? Josh oft\u0103. \u2014 Da, mam\u0103, o s\u0103 m\u0103 duc. \u2014 Acum? Te duci acum? \u2014 Da, mam\u0103, m\u0103 duc acum. \u00cenchise telefonul \u0219i se \u00eentoarse spre Weller. \u2014 Ce zici dac\u0103 termin\u0103m peste dou\u0103 ore cu asta? \u2014 Nici o problem\u0103, spuse Tom. Oricum, am de scris c\u00e2teva noti\u021be la birou. Joshua se \u00eentoarse \u0219i ie\u0219i din camer\u0103, sco\u021b\u00e2ndu-\u0219i m\u0103nu\u0219ile. Puse cilindrul, ochelarii \u0219i masca de h\u00e2rtie \u00een buzunarul halatului de laborator, \u00ee\u0219i scoase ecusonul detector de radia\u021bii \u0219i se \u00eendrept\u0103 gr\u0103bit spre ma\u0219in\u0103. \n\n\u00cen timp ce conducea spre centru, arunc\u0103 o privire spre cilindrul care ie\u0219ea din halatul de laborator, aruncat pe scaunul pasagerului. Ca s\u0103 respecte protocolul, Josh trebuia s\u0103 se \u00eentoarc\u0103 la laborator \u0219i s\u0103 expun\u0103 \u0219obolanii r\u0103ma\u0219i p\u00e2n\u0103 la orele 17. Genul acela de program strict \u0219i necesitatea de a-l respecta p\u0103rea s\u0103 reprezinte tot ce \u00eel diferen\u021bia pe Josh de fratele lui mai mare. Pe vremuri, Adam avusese totul \u2013 o \u00eenf\u0103\u021bi\u0219are pl\u0103cut\u0103, popularitate, o constitu\u021bie atletic\u0103. Zilele sale \u00een liceu, la elitista Westfield School, reprezentaser\u0103 o serie de succese: editor al ziarului, c\u0103pitanul echipei de fotbal, pre\u0219edinte al echipei de dezbateri, diplom\u0103 de merit na\u021bional\u0103. Josh, dimpotriv\u0103, fusese un papagal. Era dolofan, scund, ne\u00eendem\u00e2natic. Mergea cu o leg\u0103nare ciudat\u0103. Nu reu\u0219ea s\u0103 se corecteze. Iar pantofii ortopedici pe care mama lui insista s\u0103-i poarte nu-i erau de ajutor. Fetele \u00eel ironizau. Le auzea chicotind, c\u00e2nd trecea pe l\u00e2ng\u0103 ele pe holuri. Liceul fusese o tortur\u0103 pentru Josh. Nu se descurcase bine deloc. Adam mersese la Yale. Josh abia intrase la Emerson State. Cum se schimbaser\u0103 toate astea. Cu un an \u00een urm\u0103, Adam fusese concediat de la Deutsche Bank. Problemele lui cu drogurile nu se mai terminau. \u00centre timp, Josh \u00eencepuse la BioGen ca simplu asistent, dar urcase rapid, pe m\u0103sur\u0103 ce compania \u00eencepuse s\u0103-i recunoasc\u0103 munca asidu\u0103 \u0219i abordarea inovativ\u0103. Josh avea ac\u021biuni \u00een companie \u0219i, dac\u0103 vreunul dintre proiectele actuale, inclusiv gena maturit\u0103\u021bii, se dovedeau profitabile din punct de vedere comercial, avea s\u0103 fie bogat. Iar Adam \u2026 Josh opri \u00een fa\u021ba tribunalului. Adam st\u0103tea jos, pe trepte, privind fix \u00een p\u0103m\u00e2nt. Era neras, iar costumul lui jalnic era plin de pete. Charles Silverberg st\u0103tea \u00een picioare, l\u00e2ng\u0103 el, vorbind la telefon. Josh claxon\u0103. Charles \u00eei f\u0103cu cu m\u00e2na \u0219i porni spre el. Adam \u00eel urm\u0103 \u0219i se urc\u0103 \u00een ma\u0219in\u0103. \u2014 Mersi, fr\u0103\u021bioare, zise el \u0219i tr\u00e2nti portiera. Apreciez gestul. \u2014 Nici o problem\u0103. Josh intr\u0103 \u00een trafic, uit\u00e2ndu-se la ceas. Avea suficient timp s\u0103-l duc\u0103 pe Adam la casa mamei lor \u0219i s\u0103 ajung\u0103 \u00eenapoi la laborator, p\u00e2n\u0103 la 5. \u2014 Am \u00eentrerupt ceva? \u00eentreb\u0103 Adam. Asta era enervant la fratele lui. \u00cei pl\u0103cea s\u0103 strice \u0219i via\u021ba altora. \u0218i p\u0103rea s\u0103-i fac\u0103 pl\u0103cere asta. \u2014 La drept vorbind, da. \u2014 \u00cemi pare r\u0103u. \u2014 \u00ce\u021bi pare r\u0103u? Dac\u0103 \u021bi-ar p\u0103rea r\u0103u, ai \u00eenceta s\u0103 mai faci porc\u0103ria asta. \u2014 Hei, amice, zise Adam. De unde naiba era s\u0103 \u0219tiu? A fost o curs\u0103, omule. Chiar \u0219i Charles a spus asta. Nenorocita mi-a \u00eentins o curs\u0103. Charles a spus c\u0103 o s\u0103 m\u0103 scape u\u0219or. \u2014 N-ar fi fost nici o curs\u0103, dac\u0103 n-ai mai fi consumat, spuse Josh. \u2014 O, du-te dracului! S\u0103 nu-mi \u021bii tu mie predici. Josh nu spuse nimic. Oare de ce deschisese subiectul? Dup\u0103 at\u00e2\u021bia ani, \u0219tia c\u0103 nu conta nimic din ce spunea el. Nu ob\u021binea nimic. Se l\u0103s\u0103 t\u0103cere. \u2014 \u00cemi pare r\u0103u, zise Adam. \u2014 Ba nu-\u021bi pare. \u2014 Mda, ai dreptate, spuse Adam. Ai dreptate. \u00ce\u0219i \u00een\u0103l\u021b\u0103 capul \u0219i suspin\u0103, teatral. \u2014 Iar am dat-o \u00een bar\u0103. Adam cel poc\u0103it. Josh v\u0103zuse asta de zeci de ori, p\u00e2n\u0103 atunci. Adam cert\u0103re\u021bul, Adam poc\u0103itul, Adam ra\u021bionalul, Adam cel care nega totul. \u0218i \u00een tot acest timp, fratele lui ie\u0219ea \u00eentotdeauna pozitiv la teste. De fiecare dat\u0103. O lumin\u0103 portocalie se aprinse pe parbriz. Se termina benzina. V\u0103zu o sta\u021bie \u00een fa\u021b\u0103. \u2014 Trebuie s\u0103 pun benzin\u0103. \u2014 Bine. Eu trebuie s\u0103 m\u0103 duc la toalet\u0103. \u2014 R\u0103m\u00e2i \u00een ma\u0219in\u0103. \u2014 Trebuie s\u0103 m\u0103 duc, omule. \u2014 Stai dracului \u00een ma\u0219in\u0103. Josh trase l\u00e2ng\u0103 pomp\u0103 \u0219i cobor\u00ee. \u2014 Stai undeva unde s\u0103 te pot vedea. \u2014 Nu vreau s\u0103 urinez \u00een ma\u0219ina ta, omule \u2026 \u2014 Ar fi bine s\u0103 n-o faci. \u2014 Dar \u2026 \u2014 Ab\u021bine-te, Adam! Josh introduse un card de credit \u00een fant\u0103 \u0219i \u00eencepu s\u0103 pun\u0103 benzin\u0103. \u00cei arunc\u0103 o privire fratelui s\u0103u prin lunet\u0103, apoi se \u00eentoarse din nou spre numerele care se roteau. Benzina se f\u0103cuse al naibii de scump\u0103. Poate c\u0103 ar fi fost cazul s\u0103-\u0219i cumpere o ma\u0219in\u0103 care s\u0103 consume mai pu\u021bin. Termin\u0103 \u0219i se \u00eentoarse \u00een ma\u0219in\u0103. Se uit\u0103 la Adam. Fratele lui avea o privire ciudat\u0103 pe fa\u021b\u0103. \u00cen ma\u0219in\u0103 se sim\u021bea un miros slab. \u2014 Adam. \u2014 Ce e? \u2014 Ce ai f\u0103cut? \u2014 Nimic. Porni motorul. Mirosul acela\u2026 Ceva argintiu \u00eei atrase aten\u021bia. Se uit\u0103 pe podea, \u00eentre picioarele fratelui lui, \u0219i v\u0103zu cilindrul argintiu. Se aplec\u0103 \u0219i \u00eel ridic\u0103. Era u\u0219or. \u2014 Adam \u2026 \u2014 N-am f\u0103cut nimic! Josh cl\u0103tin\u0103 cilindrul. Era gol. \u2014 Am crezut c\u0103 era ceva azotos, spuse fratele lui. \u2014 Idiotule. \u2014 De ce? N-am f\u0103cut nimic. \u2014 Este pentru \u0219obolani, Adam. Tocmai ai inhalat un virus pentru \u0219obolani. Adam se l\u0103s\u0103 s\u0103 cad\u0103 pe sp\u0103tarul scaunului. \u2014 E chiar at\u00e2t de r\u0103u? \u2014 Oricum, nu e bine. \n\nP\u00e2n\u0103 \u00een momentul \u00een care parc\u0103 \u00een fa\u021ba casei mamei sale, \u00een Beverly Hills, Josh se g\u00e2ndise la tot ce se \u00eent\u00e2mplase \u0219i ajunsese la concluzia c\u0103 nu exista nici un pericol pentru Adam. Retrovirusul era o tulpin\u0103 pentru infectarea \u0219oarecilor \u0219i, de\u0219i putea infecta \u0219i fiin\u021bele umane, doza fusese calculat\u0103 pentru un animal care c\u00e2nt\u0103rea opt sute de grame. Fratele lui c\u00e2nt\u0103rea de o sut\u0103 de ori mai mult. Expunerea genetic\u0103 era sub valorile clinice. \u2014 Atunci, n-o s\u0103 am nimic? \u00eentreb\u0103 Adam. \u2014 Mda. \u2014 Sigur? \u2014 Mda. \u2014 \u00cemi pare r\u0103u pentru ce-am f\u0103cut, zise Adam, cobor\u00e2nd din ma\u0219in\u0103. \u0218i mul\u021bumesc c\u0103 m-ai adus. Ne mai vedem. \u2014 A\u0219tept p\u00e2n\u0103 intri \u00een cas\u0103, spuse Josh. \u00cel privi pe fratele s\u0103u merg\u00e2nd spre cas\u0103 \u0219i cioc\u0103nind la u\u0219\u0103. Mama lui deschise. Adam intr\u0103 \u0219i ea \u00eenchise u\u0219a. F\u0103r\u0103 s\u0103 se uite nici o clip\u0103 spre Josh. Acesta porni motorul \u0219i plec\u0103. \n", " La pr\u00e2nz, Alex Burnet plec\u0103 din biroul firmei ei de avocatur\u0103 din Century City \u0219i se duse acas\u0103. Nu avea mult de mers. Locuia \u00eentr-un apartament \u00een Roxbury Park, cu fiul ei de opt ani, Jamie. Jamie era r\u0103cit \u0219i nu mersese la \u0219coal\u0103. Tat\u0103l ei r\u0103m\u0103sese acas\u0103, cu el. \u00cel g\u0103si pe tat\u0103l ei \u00een buc\u0103t\u0103rie, preg\u0103tind macaroane cu br\u00e2nz\u0103. Era singurul lucru pe care voia Jamie s\u0103-l m\u0103n\u00e2nce, zilele acelea. \u2014 Cum se simte? \u00eentreb\u0103 ea. \u2014 Febra a sc\u0103zut. \u00cenc\u0103 \u00eei mai curge nasul \u0219i tu\u0219e\u0219te. \u2014 \u00cei e foame? \u2014 Mai devreme nu i-a fost. Dar a cerut macaroane. \u2014 \u0102sta-i un semn bun, spuse ea. S\u0103-\u021bi iau locul? Tat\u0103l ei neg\u0103 din cap. \u2014 Am rezolvat. Nu trebuia s\u0103 vii acas\u0103 pentru asta. \u2014 \u0218tiu, zise ea \u0219i f\u0103cu o pauz\u0103. Judec\u0103torul a decis, tat\u0103. \u2014 C\u00e2nd? \u2014 Diminea\u021ba asta. \u2014 \u0218i? \u2014 Am pierdut. Tat\u0103l ei continu\u0103 s\u0103 amestece. \u2014 Am pierdut totul? \u2014 Da, spuse ea. Am pierdut la toate punctele. Nu ai nici un drept asupra propriilor tale \u021besuturi. Judec\u0103torul le-a declarat \u201ereziduuri materiale\u201c, pe care tu le-ai pus la dispozi\u021bia universit\u0103\u021bii. Judec\u0103torul a spus c\u0103 nu ai nici un drept asupra propriilor tale \u021besuturi, odat\u0103 ce acestea au p\u0103r\u0103sit corpul t\u0103u. Universitatea poate face ce vrea cu ele. \u2014 Dar ei m-au chemat \u00eenapoi \u2026 \u2014 A spus c\u0103 o persoan\u0103 cu capul pe umeri \u0219i-ar fi dat seama c\u0103 \u021besuturile erau folosite \u00een scopuri comerciale. \u00cen consecin\u021b\u0103, ai acceptat tacit asta. \u2014 Dar ei mi-au spus c\u0103 eram bolnav. \u2014 Ne-a respins toate argumentele, tat\u0103. \u2014 M-au min\u021bit. \u2014 Eu \u0219tiu asta, dar, dup\u0103 p\u0103rerea judec\u0103torului, o politic\u0103 social\u0103 bun\u0103 promoveaz\u0103 cercetarea medical\u0103. Dac\u0103 \u021bi-ar fi acordat \u021bie acum drepturile cerute, efectul asupra cercet\u0103rii ar fi fost cutremur\u0103tor, \u00een viitor. Acesta este ra\u021bionamentul din spatele deciziei \u2013 binele general. \u2014 Iisuse, trei miliarde de dolari \u2026 \u2014 \u0218tiu, tat\u0103. Universit\u0103\u021bile vor bani. \u0218i, \u00een esen\u021b\u0103, acest judec\u0103tor a sus\u021binut ceea ce judec\u0103torii din California sus\u021bin \u00een ultimii dou\u0103zeci \u0219i cinci de ani, de la decizia Moore, din 1980. La fel ca \u00een cazul t\u0103u, tribunalul a decis c\u0103 \u021besuturile lui Moore erau reziduuri materiale, asupra c\u0103rora el nu avea nici un drept. \u0218i nu au mai reanalizat acea chestiune de peste dou\u0103 decenii. \u2014 \u0218i atunci, ce se \u00eent\u00e2mpl\u0103 acum? \u2014 Facem apel, zise ea. Nu cred c\u0103 avem un temei solid, dar trebuie s\u0103 o facem, \u00eenainte s\u0103 ajungem la Curtea Suprem\u0103 a Californiei. \u2014 C\u00e2nd se va \u00eent\u00e2mpla asta? \u2014 Peste un an. \u2014 Avem vreo \u0219ans\u0103? \u00eentreb\u0103 tat\u0103l ei. \n\u2014 Categoric, nu, spuse Albert Rodriguez, \u00eentorc\u00e2ndu-se \u00een scaun spre tat\u0103l ei. Rodriguez \u0219i al\u021bi avoca\u021bi ai UCLA veniser\u0103 \u00een biroul lui Alex, dup\u0103 decizia judec\u0103torului. \u2014 Nu ave\u021bi nici o \u0219ans\u0103 \u00een cazul unui apel, domnule Burnet. \u2014 M\u0103 surprinde c\u0103 sunte\u021bi at\u00e2t de \u00eencrez\u0103tor \u00een privin\u021ba deciziei Cur\u021bii Supreme din California, spuse Alex. \u2014 Oh, nu am nici cea mai mic\u0103 idee ce decizie vor lua, zise Rodriguez. Pur \u0219i simplu vreau s\u0103 spun c\u0103 ve\u021bi pierde acest caz, indiferent de decizia cur\u021bii. \u2014 Cum a\u0219a? \u00eentreb\u0103 Alex. \u2014 UCLA este o universitate de stat. Conducerea universit\u0103\u021bii este preg\u0103tit\u0103, \u00een numele Statului California, s\u0103 preia celulele tat\u0103lui dumneavoastr\u0103 prin dreptul domeniului eminent. Alex clipi des. \u2014 Cum? \u2014 Dac\u0103 Curtea Suprem\u0103 va decide c\u0103 celulele tat\u0103lui dumneavoastr\u0103 sunt proprietatea lui, ceea ce mi se pare pu\u021bin probabil, statul va prelua dreptul de proprietate asupra acestora prin clauza domeniului eminent. Clauza domeniului eminent se referea la dreptul statului de a prelua o proprietate privat\u0103, f\u0103r\u0103 consim\u021b\u0103m\u00e2ntul proprietarului. Era invocat\u0103 aproape \u00eentotdeauna ca fiind necesar\u0103 pentru utilizare public\u0103. \u2014 Dar domeniul eminent este folosit \u00een cazul \u0219colilor sau autostr\u0103zilor \u2026 \u2014 Statul poate face asta, \u00een acest caz, zise Rodriguez. \u0218i o va face. Tat\u0103l ei se holba la ei, \u0219ocat. \u2014 Glumi\u021bi? \u2014 Nu, domnule Burnet. Este o preluare legitim\u0103 \u0219i statul \u00ee\u0219i va exercita dreptul. \u2014 \u0218i atunci, care este scopul acestei \u00eent\u00e2lniri? \u00eentreb\u0103 Alex. \u2014 Ni s-a p\u0103rut corect s\u0103 v\u0103 inform\u0103m asupra situa\u021biei, pentru eventualitatea \u00een care a\u021bi dori s\u0103 renun\u021ba\u021bi la continuarea litigiului. \u2014 Sugera\u021bi s\u0103 \u00eencheiem litigiul? zise ea. \u2014 Eu a\u0219a a\u0219 face, dac\u0103 ar fi clientul meu, r\u0103spunse Rodriguez. \u2014 \u00cencheierea litigiului ar salva statul de cheltuieli considerabile, \u2014 Ar salva pe toat\u0103 lumea de cheltuieli, replic\u0103 Rodriguez, \u2014 Deci, ne propune\u021bi o \u00een\u021belegere, ca s\u0103 renun\u021b\u0103m la caz? \u2014 Nimic de genul acesta, doamn\u0103 Burnet. \u00cemi pare r\u0103u dac\u0103 m-a\u021bi \u00een\u021beles gre\u0219it. Aceasta nu este o negociere. Ne afl\u0103m aici doar ca s\u0103 v\u0103 explic\u0103m pozi\u021bia noastr\u0103, a\u0219a \u00eenc\u00e2t s\u0103 pute\u021bi lua o decizie \u00een cuno\u0219tin\u021b\u0103 de cauz\u0103, pentru binele dumneavoastr\u0103. Tat\u0103l ei \u00ee\u0219i drese glasul. \u2014 Spune\u021bi c\u0103 \u00eemi lua\u021bi celulele, indiferent ce s-ar \u00eent\u00e2mpla. Le-a\u021bi v\u00e2ndut pentru trei miliarde de dolari, indiferent de p\u0103rerea mea. \u0218i p\u0103stra\u021bi to\u021bi acei bani, indiferent ce s-ar \u00eent\u00e2mpla. \u2014 Destul de brutal spus, dar deloc inexact, zise Rodriguez. \u00cent\u00e2lnirea se \u00eencheie. Rodriguez \u0219i echipa lui le mul\u021bumi pentru timpul acordat, \u00ee\u0219i luar\u0103 la revedere \u0219i ie\u0219ir\u0103 din camer\u0103. Alex \u00eei f\u0103cu semn cu capul tat\u0103lui ei \u0219i apoi \u00eei urm\u0103 pe avoca\u021bi afar\u0103. Frank Burnet \u00eei v\u0103zu prin geam continu\u00e2nd s\u0103 discute. \u2014 Nemernicii dracului, zise el. \u00cen ce lume tr\u0103im? \n\u2014 Exact la fel simt \u0219i eu, spuse o voce din spatele lui. Burnet se \u00eentoarse \u00een acea direc\u021bie. Un t\u00e2n\u0103r cu ochelari cu rame de baga st\u0103tea \u00een col\u021bul \u00eendep\u0103rtat al s\u0103lii de \u0219edin\u021be. Burnet \u0219i-l aminti. Intrase \u00een timpul \u00eent\u00e2lnirii, aduc\u00e2nd cafea \u0219i c\u0103ni, pe care le pusese pe bufet. Apoi se a\u0219ezase \u00een col\u021b, pentru restul \u0219edin\u021bei. Burnet presupusese c\u0103 era un membru junior al firmei, dar acum t\u00e2n\u0103rul vorbea pe un ton foarte hot\u0103r\u00e2t. \u2014 S\u0103 privim adev\u0103rul \u00een fa\u021b\u0103, domnule Burnet, spuse el. A\u021bi fost tras \u00een piept. Se pare c\u0103 celulele dumneavoastr\u0103 sunt foarte rare \u0219i valoroase. Sunt produc\u0103toare eficiente de citochine, substan\u021bele chimice care lupt\u0103 cu cancerul. Acesta este adev\u0103ratul motiv pentru care a\u021bi supravie\u021buit bolii. De fapt, celulele dumneavoastr\u0103 produc citochine mai eficient dec\u00e2t orice alt produs comercial. De aceea valoreaz\u0103 at\u00e2t de mult aceste celule. Doctorii de la UCLA nu au creat nimic \u0219i nu au inventat nimic. Nu au f\u0103cut nici o modificare genetic\u0103. Pur \u0219i simplu v-au luat celulele, le-au dezvoltat \u00eentr-o farfurie, \u0219i au v\u00e2ndut vasul celor de la BioGen. Iar dumneavoastr\u0103, a\u021bi fost tras \u00een piept. \u2014 Cine sunte\u021bi dumneavoastr\u0103? \u00eentreb\u0103 Burnet. \u2014 \u0218i nu exist\u0103 nici o speran\u021b\u0103 de a vi se face dreptate, pentru c\u0103 tribunalele sunt total incompetente, continu\u0103 t\u00e2n\u0103rul. Tribunalele nu realizeaz\u0103 c\u00e2t de repede se schimb\u0103 lucrurile. Nu \u00een\u021beleg c\u0103 suntem deja \u00eentr-o lume nou\u0103. Nu pricep lucrurile noi. \u0218i asta pentru c\u0103 sunt total analfabete din punct de vedere tehnic, pentru c\u0103 nu \u00een\u021beleg procedurile care se execut\u0103 \u2026 sau care nu se execut\u0103, \u00een acest caz. Celulele dumneavoastr\u0103 au fost furate \u0219i v\u00e2ndute. Pur \u0219i simplu. Iar tribunalul a decis c\u0103 asta este \u00een regul\u0103. Burnet oft\u0103 lung. \u2014 Totu\u0219i, continu\u0103 b\u0103rbatul, \u00eenc\u0103 este posibil ca ho\u021bii s\u0103-\u0219i primeasc\u0103 pedeapsa meritat\u0103. \u2014 Cum asta? \u2014 Cum UCLA nu a f\u0103cut nimic pentru ca s\u0103 v\u0103 modifice celulele, o alt\u0103 companie poate lua acelea\u0219i celule, poate face ni\u0219te modific\u0103ri genetice minore \u0219i le poate vinde ca un produs nou. \u2014 Dar BioGen are deja celulele mele. \u2014 Adev\u0103rat. Dar liniile celulare sunt fragile \u0219i pot oric\u00e2nd p\u0103\u021bi ceva. \u2014 Ce vre\u021bi s\u0103 spune\u021bi? \u2014 Culturile sunt vulnerabile la ciuperci, infec\u021bii bacteriene, contamin\u0103ri, muta\u021bii. Pot p\u0103\u021bi tot felul de lucruri. \u2014 Sunt sigur c\u0103 BioGen \u0219i-a luat precau\u021biuni \u2026 \u2014 Bine\u00een\u021beles. Dar, uneori, precau\u021biunile sunt nepotrivite, spuse b\u0103rbatul. \u2014 Cine sunte\u021bi? \u00eentreb\u0103 din nou Burnet. Se uit\u0103 \u00een jur, prin pere\u021bii de sticl\u0103 ai s\u0103lii de \u0219edin\u021be, la biroul mai mare, de dincolo de ei. V\u0103zu oameni merg\u00e2nd \u00een toate p\u0103r\u021bile. Se \u00eentreb\u0103 unde se dusese fiica lui. \u2014 Sunt nimeni, zise t\u00e2n\u0103rul. Nu m-a\u021bi cunoscut niciodat\u0103. \u2014 Ave\u021bi o carte de vizit\u0103? T\u00e2n\u0103rul cl\u0103tin\u0103 din cap. \u2014 Eu nu sunt aici, domnule Burnet. Burnet se \u00eencrunt\u0103. \u2014 Iar fiica mea \u2026 \u2014 Nu \u0219tie nimic. Nu am cunoscut-o niciodat\u0103. Asta este \u00eentre noi doi. \u2014 Dar vorbi\u021bi despre o activitate ilegal\u0103. \u2014 Nu vorbesc deloc, pentru c\u0103 noi doi nu ne-am \u00eent\u00e2lnit niciodat\u0103, spuse b\u0103rbatul. Haide\u021bi s\u0103 vedem cum ar merge chestia asta. \u2014 OK \u2026 \u2014 \u00cen acest moment nu v\u0103 pute\u021bi vinde celulele, \u00een mod legal, pentru c\u0103 tribunalul a decis c\u0103 nu mai sunte\u021bi proprietarul lor \u2026 BioGen este. Dar celulele dumneavoastr\u0103 pot fi ob\u021binute din alte locuri. \u00cen cursul vie\u021bii dumneavoastr\u0103, a\u021bi dat s\u00e2nge de multe ori, \u00een multe locuri. A\u021bi fost \u00een Vietnam, acum patruzeci de ani. Armata v-a luat s\u00e2nge. A\u021bi fost operat la genunchi, acum dou\u0103zeci de ani, \u00een San Diego. Spitalul v-a luat s\u00e2nge \u0219i v-a p\u0103strat cartilagiul. A\u021bi fost consultat de mul\u021bi doctori, de-a lungul anilor. \u0218i ei v-au f\u0103cut teste de s\u00e2nge. Laboratoarele p\u0103streaz\u0103 s\u00e2ngele. A\u0219a c\u0103 s\u00e2ngele dumneavoastr\u0103 poate fi ob\u021binut, f\u0103r\u0103 probleme. \u0218i poate fi ob\u021binut din baze de date aflate la dispozi\u021bia publicului. Dac\u0103, de exemplu, o alt\u0103 companie ar vrea s\u0103 v\u0103 utilizeze celulele. \u2014 \u0218i cum r\u0103m\u00e2ne cu BioGen? T\u00e2n\u0103rul ridic\u0103 din umeri. \u2014 Biotehnologia este o afacere dificil\u0103. Se produc contamin\u0103ri \u00een fiecare zi. Dac\u0103 ceva merge prost \u00een laboratoarele lor, asta nu e problema dumneavoastr\u0103, nu? \u2014 Dar cum se poate \u2026 \u2014 N-am idee. At\u00e2t de multe lucruri se pot \u00eent\u00e2mpla. Urm\u0103 o t\u0103cere scurt\u0103. \u2014 \u0218i de ce a\u0219 face asta? \u00eentreb\u0103 Burnet. \u2014 Ve\u021bi primi o sut\u0103 de milioane de dolari. \u2014 Pentru ce? \u2014 Biopsii perforate din \u0219ase sisteme organice. \u2014 Parc\u0103 zicea\u021bi c\u0103 pute\u021bi face rost de s\u00e2ngele meu din alt\u0103 parte. \u2014 Teoretic. Dac\u0103 se ajunge la un proces, se poate pretinde acest lucru. Dar, practic, orice companie ar dori celule proaspete. \u2014 Nu \u0219tiu ce s\u0103 spun. \u2014 Nici o problem\u0103. G\u00e2ndi\u021bi-v\u0103, domnule Burnet. T\u00e2n\u0103rul se ridic\u0103 \u0219i \u00ee\u0219i \u00eempinse ochelarii pe nas. \u2014 Poate c\u0103 a\u021bi fost tras \u00een piept. Dar \u0103sta nu este un motiv s\u0103 v\u0103 \u0219i plac\u0103. \n\nDin Alumni News al Colegiului Beaumont CONTROVERSA LEGAT\u0102 DE CELULELE STEM IA AMPLOARE Tratamente eficiente \u201epeste zeci de ani\u201c Prof. McKeown \u0219ocheaz\u0103 audien\u021ba de Max Thaler \nVorbind \u00een fa\u021ba unui public numeros, \u00een Beaumont Hall, vestitul biolog profesor Kevin McKeown \u0219i-a \u0219ocat ascult\u0103torii numind cercetarea legat\u0103 de celulele stem: \u201eo fraud\u0103 crud\u0103\u201c. \u2014 Ceea ce vi s-a spus este un simplu mit, a zis el, cu inten\u021bia de a asigura fonduri pentru cercetare, cu pre\u021bul unor speran\u021be false pentru cei cu boli grave. A\u0219a c\u0103, hai s\u0103 spunem adev\u0103rul. Celulele stem, a explicat profesorul, sunt celule care au capacitatea de a se transforma \u00een alte tipuri de celule. Exist\u0103 dou\u0103 tipuri de celule stem. Celulele stem adulte sunt g\u0103site \u00een interiorul organismului. Se g\u0103sesc \u00een mu\u0219chi, creier \u0219i \u00een \u021besutul ficatului, \u0219i a\u0219a mai departe. Celulele stem adulte pot genera celule noi, dar numai ale \u021besutului \u00een care au fost g\u0103site. Sunt importante, pentru c\u0103 organismul uman \u00ee\u0219i re\u00eennoie\u0219te toate celulele, la fiecare \u0219apte ani. Cercetarea referitoare la celulele stem adulte este, \u00een cea mai mare parte, necontroversat\u0103. Dar exist\u0103 un alt tip de celule stem, celulele stem embrionice, care sunt foarte controversate. Se g\u0103sesc \u00een s\u00e2ngele cordonului ombilical sau sunt derivate din embrionii tineri. Celulele stem embrionice sunt pluripotente, ceea ce \u00eenseamn\u0103 c\u0103 din ele se poate dezvolta orice tip de \u021besut. Dar cercet\u0103rile sunt controversate, pentru c\u0103 implic\u0103 utilizarea embrionilor umani, despre care oamenii consider\u0103, din motive religioase sau de alt\u0103 factur\u0103, c\u0103 au drepturi umane. Aceasta este o controvers\u0103 veche, ce nu va fi rezolvat\u0103 cur\u00e2nd. \n\nSAVAN\u021aII \u00ceNTREV\u0102D O INTERDIC\u021aIE ASUPRA CERCET\u0102RII Administra\u021bia american\u0103 actual\u0103 a declarat c\u0103 celulele stem embrionare pot fi prelevate din liniile de cercetare existente, dar nu din embrioni noi. Savan\u021bii consider\u0103 c\u0103 liniile existente sunt nepotrivite, consider\u00e2nd, \u00een consecin\u021b\u0103, c\u0103 aceast\u0103 decizie este o adev\u0103rat\u0103 interdic\u021bie asupra cercet\u0103rii. Acesta este motivul pentru care se duc \u00een centre particulare pentru a-\u0219i desf\u0103\u0219ura cercet\u0103rile, f\u0103r\u0103 burse federale. Dar, \u00een final, adev\u0103rata problem\u0103 nu este simpla lips\u0103 a celulelor stem. Este faptul c\u0103, pentru a putea produce efecte terapeutice, savan\u021bii au nevoie ca fiecare persoan\u0103 s\u0103 aib\u0103 propriile celule stem pluripotente. Asta ne-ar permite s\u0103 redezvolt\u0103m un organ sau s\u0103 repar\u0103m daunele produse \u00een urma unor r\u0103ni sau boli, sau s\u0103 anul\u0103m paralizia. Acesta este marele vis. Nimeni nu poate realiza aceste miracole terapeutice, \u00een prezent. Nimeni nu are nici m\u0103car cea mai mic\u0103 idee cum s\u0103 o fac\u0103. Dar pentru asta este nevoie de celule. \u00cen cazul noilor n\u0103scu\u021bi, se poate colecta s\u00e2ngele din cordonul ombilical, pentru a fi congelat, iar oamenii fac asta cu noii lor n\u0103scu\u021bi. Dar cum r\u0103m\u00e2ne cu adul\u021bii? De unde ob\u021binem celulele stem pluripotente? Asta este marea \u00eentrebare. \n\nSPRE VISUL TERAPEUTIC Adul\u021bii nu au dec\u00e2t celulele stem adulte, care pot produce un singur tip de \u021besut. Dar dac\u0103 ar exista un mod de a transforma celulele stem adulte \u00eenapoi \u00een celule stem embrionare? O astfel de procedur\u0103 ar permite oric\u0103rui adult s\u0103 aib\u0103 o surs\u0103 din propriile celule stem embrionare. Asta ar face ca visul terapeutic s\u0103 fie posibil. Ei bine, se pare c\u0103 se pot inversa celulele stem adulte, dar numai dac\u0103 sunt introduse \u00eentr-un ovul. Ceva din acel ovul face s\u0103 dispar\u0103 diferen\u021bele \u0219i converte\u0219te celulele stem adulte \u00eenapoi \u00een celule stem embrionare. Asta este o veste bun\u0103, dar este mult mai dificil s\u0103 faci asta cu celule umane. Iar dac\u0103 metoda poate fi f\u0103cut\u0103 s\u0103 dea rezultate la fiin\u021bele umane, ar fi nevoie de o provizie enorm\u0103 de ovule umane. Iar asta ar face ca procedura s\u0103 devin\u0103 din nou controversat\u0103. A\u0219a c\u0103 savan\u021bii caut\u0103 alte moduri de a face ca celulele adulte s\u0103 fie inversate. Este un efort la nivel mondial. Un cercet\u0103tor din Shanghai a injectat celule stem umane \u00een ou\u0103 de pui, ob\u021bin\u00e2nd rezultate amestecate \u2026 \u00een timp ce al\u021bii clonc\u0103ne dezaprobator. Nu este clar, \u00een acest moment, dac\u0103 astfel de proceduri vor da rezultate. Este la fel de neclar dac\u0103 visul legat de celulele stem \u2013 transplanturi f\u0103r\u0103 reac\u021bii de respingere, vindecarea unor boli ale m\u0103duvei spin\u0103rii, \u0219i a\u0219a mai departe \u2013 va deveni o realitate. Adep\u021bii acestei idei au emis afirma\u021bii nesincere, iar specula\u021biile \u00een mass-media sunt fantastice, de ani de zile. Oamenii cu boli grave au fost f\u0103cu\u021bi s\u0103 cread\u0103 c\u0103 tratamentul va ap\u0103rea \u00een cur\u00e2nd. Din p\u0103cate, nu este adev\u0103rat. Tratamente terapeutice reu\u0219ite vor ap\u0103rea abia peste mul\u021bi ani, poate chiar decenii. Mul\u021bi savan\u021bi au declarat, \u00een particular, c\u0103 nu \u0219tim dac\u0103 terapia cu celule stem va da rezultate \u00eenainte de 2050. Ei au ar\u0103tat c\u0103 a fost nevoie de patruzeci de ani, din momentul \u00een care Watson \u0219i Crick au decodat gena, p\u00e2n\u0103 c\u00e2nd a \u00eenceput terapia genetic\u0103 uman\u0103. \n\nUN SCANDAL \u0218OCHEAZ\u0102 LUMEA \u00cen contextul acestor speran\u021be febrile \u0219i a unei mediatiz\u0103ri pe m\u0103sur\u0103, biochimistul coreean Hwang Woo-Suk a anun\u021bat, \u00een 2004, c\u0103 a creat cu succes o celul\u0103 stem embrionar\u0103 uman\u0103, dintr-o celul\u0103 adult\u0103, prin transfer nuclear somatic \u2013 injectarea \u00eentr-un ovul uman. Hwang era faimos pentru dependen\u021ba sa de munc\u0103, petrec\u00e2nd \u00een laborator optsprezece ore pe zi, \u0219apte zile pe s\u0103pt\u0103m\u00e2n\u0103. Raportul entuziast al lui Hwang a fost publicat \u00een martie 2005, \u00een revista Science. Cercet\u0103torii din \u00eentreaga lume s-au n\u0103pustit \u00een Coreea. Tratamentul cu celule stem umane p\u0103rea, dintr-o dat\u0103, ceva real. Hwang era un erou \u00een Coreea \u0219i a fost numit la conducerea unui nou Centru Mondial de Celule Stem, finan\u021bat de guvernul coreean. Dar \u00een noiembrie 2005, un colaborator american din Pittsburgh a anun\u021bat c\u0103 \u00ee\u0219i \u00eencheia asocierea cu Hwang. Iar apoi, unul dintre colegii lui Hwang a dezv\u0103luit c\u0103 acesta ob\u021binuse ovulele ilegal, de la femei care lucrau \u00een laboratorul lui. \u00cen decembrie 2005, Universitatea Na\u021bional\u0103 din Seul a anun\u021bat c\u0103 liniile celulare ale lui Hwang erau false, la fel ca \u0219i articolele lui din Science. Science a retractat articolele. Hwang este pus acum \u00een fa\u021ba unor acuza\u021bii penale. A\u0219a stau lucrurile \u00een prezent. \n\nPERICOLELE EXAGER\u0102RILOR MEDIATICE \u201eCe lec\u021bii pot fi desprinse de aici?\u201c \u00eentreab\u0103 profesorul McKeown. \u201e\u00cen primul r\u00e2nd, \u00eentr-o lume saturat\u0103 de mass-media, o aten\u021bie exagerat\u0103 confer\u0103 o credibilitate nepotrivit\u0103 celor mai nebune\u0219ti afirma\u021bii. Ani de zile, presa a promovat cercetarea celulelor stem ca pe un miracol apropiat. A\u0219a c\u0103, atunci c\u00e2nd cineva anun\u021b\u0103 c\u0103 miracolul s-a produs, este crezut. Asta \u00eenseamn\u0103 c\u0103 implicarea presei este periculoas\u0103? Categoric. Pentru c\u0103 nu numai c\u0103 d\u0103 speran\u021be crude celor bolnavi, dar \u00eei afecteaz\u0103 \u0219i pe savan\u021bi. Ace\u0219tia \u00eencep s\u0103 cread\u0103 c\u0103 miracolul este aproape \u2026 chiar dac\u0103 ar trebui s\u0103 \u0219tie c\u0103 nu e a\u0219a. Ce putem face \u00een leg\u0103tur\u0103 cu implicarea presei? Totul ar \u00eenceta \u00eentr-o s\u0103pt\u0103m\u00e2n\u0103, dac\u0103 institu\u021biile \u0219tiin\u021bifice ar dori asta. Dar ele nu o vor. Lor le place la nebunie aten\u021bia presei. Pentru c\u0103 \u0219tiu c\u0103 astfel ob\u021bin burse. A\u0219a c\u0103 asta nu se va schimba. Yale, Stanford \u0219i Johns Hopkins promoveaz\u0103 implicarea presei la fel ca \u0219i Exxon sau Ford. La fel fac \u0219i cercet\u0103torii individuali din aceste institu\u021bii. Iar cercet\u0103torii \u0219i universit\u0103\u021bile sunt din ce \u00een ce mai motivate din punct de vedere comercial, la fel ca \u0219i corpora\u021biile. A\u0219a c\u0103, atunci c\u00e2nd auzi\u021bi un savant protest\u00e2nd c\u0103 declara\u021biile sale au fost exagerate sau scoase din context, \u00eentreba\u021bi-l dac\u0103 a scris o scrisoare de protest editorului. \u00cen nou\u0103zeci \u0219i nou\u0103 la sut\u0103 din cazuri, nu a f\u0103cut-o. Urm\u0103toarea lec\u021bie: recenziile colegilor de breasl\u0103. Toate articolele lui Hwang din Science au fost recenzate de savan\u021bi. Dac\u0103 era nevoie de un argument c\u0103 aceste recenzii sunt doar un ritual inutil, episodul coreean ne ofer\u0103 exact asta. Hwang a f\u0103cut ni\u0219te declara\u021bii extraordinare. Dar nu a oferit ni\u0219te probe la fel de extraordinare. Multe studii au demonstrat c\u0103 recenziile savan\u021bilor nu \u00eembun\u0103t\u0103\u021besc calitatea articolelor \u0219tiin\u021bifice. Chiar \u0219i savan\u021bii \u0219tiu asta. Totu\u0219i, publicul le prive\u0219te ca pe un semn de calitate \u0219i spune: Acest articol a fost recenzat, sau Acest articol nu a fost recenzat, ca \u0219i cum asta ar \u00eensemna ceva. Dar nu \u00eenseamn\u0103 nimic. Apoi, chiar ziari\u0219tii. Unde a fost m\u00e2na ferm\u0103 a editorului lui Science? Nu uita\u021bi c\u0103 revista Science este o \u00eentreprindere uria\u0219\u0103. 115 oameni muncesc la aceast\u0103 revist\u0103. \u0218i totu\u0219i, fraude grosolane, inclusiv fotografii modificate cu Adobe Photoshop, nu au fost detectate. Iar Photoshop-ul este cunoscut pe scar\u0103 larg\u0103 drept un instrument important de fraud\u0103 \u0219tiin\u021bific\u0103. Dar revista nu are cum s\u0103 detecteze astfel de fraude. Iar Science nu este singura care a fost p\u0103c\u0103lit\u0103. Cercet\u0103ri frauduloase au fost publicate \u0219i \u00een New England Journal of Medicine, unde autorii n-au prezentat informa\u021bii importante despre atacurile de inim\u0103 produse de Vioxx. \u00cen Lancet, un raport despre medicamente \u0219i cancerul oral a fost falsificat \u00een \u00eentregime: 250 de persoane din baza de date a pacien\u021bilor aveau aceea\u0219i dat\u0103 de na\u0219tere! Acesta ar fi putut fi un semn. Frauda medical\u0103 este mai mult dec\u00e2t un scandal, este o amenin\u021bare la s\u0103n\u0103tatea public\u0103. \u0218i totu\u0219i, continu\u0103!\u201c \nCOSTURILE FRAUDEI \u201eCosturile acestor fraude sunt enorme\u201c, spune McKeown, \u201efiind estimate la treizeci de miliarde de dolari anual, dar fiind probabil de trei ori mai mari. Frauda \u00een \u0219tiin\u021b\u0103 nu este ceva rar \u0219i nu se limiteaz\u0103 la actori secundari. Cei mai respecta\u021bi savan\u021bi \u0219i institu\u021bii au fost prin\u0219i cu date false. Chiar \u0219i Francis Collins, \u0219eful Proiectului Genomului Uman de la INS, a fost men\u021bionat drept coautor la cinci articole false, care au trebuit retrase. Lec\u021bia final\u0103 este c\u0103 \u0219tiin\u021ba nu este special\u0103 \u2026 sau, cel pu\u021bin, nu mai este. Poate c\u0103 era pe vremuri, c\u00e2nd Einstein discuta cu Niels Bohr, \u0219i existau numai c\u00e2teva zeci de lucr\u0103tori importan\u021bi, \u00een fiecare domeniu. \u00cens\u0103 acum exist\u0103 trei milioane de cercet\u0103tori \u00een America. Nu mai este o chemare, este o carier\u0103. \u0218tiin\u021ba este la fel de coruptibil\u0103 ca orice alt\u0103 activitate uman\u0103. Practican\u021bii ei nu sunt sfin\u021bi, sunt fiin\u021be umane, a\u0219a c\u0103 fac \u0219i ei ceea ce fac fiin\u021bele umane: mint, \u00een\u0219eal\u0103, fur\u0103 unii de la ceilal\u021bi, se dau \u00een judecat\u0103, ascund date, falsific\u0103 date, \u00ee\u0219i supraevalueaz\u0103 propria importan\u021b\u0103 \u0219i denigreaz\u0103 pe nedrept p\u0103rerile opozan\u021bilor. Aceasta este natura uman\u0103. \u0218i nu se va schimba\u201c. \n", " \u00cen laboratorul BioGen, Tom Weller mergea \u00een lungul \u0219irurilor de cu\u0219ti, \u00eempreun\u0103 cu Josh Winkler, care administra \u0219obolanilor doze de virus modificat genetic. Era rutina lor zilnic\u0103. Telefonul lui Tom sun\u0103. Josh \u00eei arunc\u0103 o privire. Josh era superiorul. El putea primi telefoane la serviciu, dar Tom, nu. Weller \u00ee\u0219i scoase una dintre m\u0103nu\u0219ile de cauciuc \u0219i scoase telefonul din buzunar. \u2014 Alo? \u2014 Tom. Era mama lui. \u2014 Bun\u0103, mam\u0103. Sunt la munc\u0103. Josh \u00eei arunc\u0103 iar o privire. \u2014 Pot s\u0103 te sun mai t\u00e2rziu? \u2014 Tat\u0103l t\u0103u a avut un accident de ma\u0219in\u0103 asear\u0103. \u0218i \u2026 a murit. \u2014 Ce? Ame\u021bi brusc. Tom se sprijini de cu\u0219tile cu \u0219obolani, respir\u00e2nd greu. Acum, Josh \u00eei arunc\u0103 o privire \u00eengrijorat\u0103. \u2014 Ce s-a \u00eent\u00e2mplat? \u2014 Ma\u0219ina lui a lovit un parapet, pe la miezul nop\u021bii, spuse mama lui. L-au dus la Long Beach Memorial Hospital, dar a murit azi diminea\u021b\u0103, devreme. \u2014 Oh, Dumnezeule. Tu e\u0219ti acas\u0103? \u00eentreb\u0103 Tom. Vrei s\u0103 vin acolo? Rachel \u0219tie? \u2014 Tocmai am vorbit cu ea. \u2014 OK, vin acum, spuse el. \u2014 Tom, nu-mi place s\u0103 te rog asta, zise ea, dar \u2026 \u2014 Vrei s\u0103-i spun eu Lisei? \u2014 \u00cemi pare r\u0103u. Nu pot s\u0103 dau de ea. Lisa era oaia neagr\u0103 a familiei. Copilul cel mai mic, abia \u00eemplinise dou\u0103zeci de ani. Lisa nu mai vorbise cu mama ei de ani de zile. \u2014 \u0218tii pe unde e acum, Tom? \u2014 Cred c\u0103 da, spuse el. M-a sunat cu c\u00e2teva s\u0103pt\u0103m\u00e2ni \u00een urm\u0103. \u2014 Ca s\u0103-\u021bi cear\u0103 bani? \u2014 Nu, doar ca s\u0103-mi spun\u0103 adresa. St\u0103 \u00een Torrance. \u2014 Nu pot s\u0103 ajung la ea, zise mama lui. \u2014 M\u0103 duc eu, spuse el. \u2014 Spune-i c\u0103 \u00eenmorm\u00e2ntarea este joi, dac\u0103 vrea s\u0103 vin\u0103. \u2014 O s\u0103-i spun. \u00cenchise telefonul \u0219i se \u00eentoarse spre Josh. Acesta \u00eel privea \u00eengrijorat \u0219i comp\u0103timitor. \u2014 Ce este? \u2014 A murit tat\u0103l meu. \u2014 \u00cemi pare r\u0103u \u2026 \u2014 Accident de ma\u0219in\u0103, noaptea trecut\u0103. Trebuie s\u0103 m\u0103 duc s\u0103-i spun lui sor\u0103-mea. \u2014 Trebuie s\u0103 pleci acum? \u2014 O s\u0103 m\u0103 opresc \u00een drum la birou \u0219i o s\u0103-l trimit pe Sandy. \u2014 Sandy nu poate face asta. El nu cunoa\u0219te rutina \u2026 \u2014 Josh, spuse Tom. Trebuie s\u0103 plec. \n\nTraficul era aglomerat, pe 405. Avu nevoie de aproape o or\u0103, \u00eenainte s\u0103 ajung\u0103 \u00een fa\u021ba unui bloc ponosit, \u00een South Acre, \u00een Torrance. Ap\u0103s\u0103 soneria pentru apartamentul 38. Cl\u0103direa era aproape de autostrad\u0103, iar zgomotul traficului era constant. \u0218tia c\u0103 Lisa lucra noaptea, dar acum era zece diminea\u021ba. \u00cen mod sigur, era treaz\u0103. Soneria sun\u0103, iar el deschise u\u0219a. Holul mirosea puternic a urin\u0103 de pisic\u0103. Liftul nu mergea, a\u0219a c\u0103 urc\u0103 pe sc\u0103ri p\u00e2n\u0103 la etajul trei, ocolind sacii de plastic cu gunoi. Un c\u00e2ine rupsese un sac, iar con\u021binutul era \u00eempr\u0103\u0219tiat pe c\u00e2teva trepte. Se opri \u00een fa\u021ba apartamentului 38 \u0219i ap\u0103s\u0103 pe sonerie. \u2014 Imediat, la dracu\u2019, strig\u0103 sora lui. Tom a\u0219tept\u0103. \u00centr-un t\u00e2rziu, ea deschise u\u0219a. Purta un halat de baie. P\u0103rul ei scurt \u0219i negru era str\u00e2ns la spate. P\u0103rea sup\u0103rat\u0103. \u2014 A sunat nenorocita, zise ea. \u2014 Mama? \u2014 M-a trezit din somn, nenorocita. Se \u00eentoarse pe loc \u0219i intr\u0103 \u00een apartament. Tom o urm\u0103. \u2014 Credeam c\u0103 e\u0219ti b\u0103iatul cu b\u0103utura. Apartamentul era \u00eentr-o dezordine total\u0103. Lisa intr\u0103 \u00een buc\u0103t\u0103rie, c\u0103ut\u0103 printre tig\u0103ile \u0219i farfuriile \u00eengr\u0103m\u0103dite \u00een chiuvet\u0103 \u0219i g\u0103si o cea\u0219c\u0103 de cafea. O cl\u0103ti. \u2014 Vrei cafea? El neg\u0103 din cap. \u2014 La naiba, Lise, spuse el. Locul \u0103sta e o cocin\u0103. \u2014 \u0218tii c\u0103 lucrez noaptea. Niciodat\u0103 nu-i p\u0103sase de cele din jur. Chiar \u0219i c\u00e2nd era copil, camera ei era tot timpul \u00een dezordine. Iar ea p\u0103rea s\u0103 nu observe. Tom se uit\u0103 printre perdelele unsuroase de la geamul buc\u0103t\u0103riei, la traficul care se t\u00e2ra pe 405. \u2014 \u0218i? Cum merge cu munca? \u2014 Lucrez la Casa Cl\u0103titelor. Cum crezi c\u0103 poa\u2019 s\u0103 mearg\u0103? \u00cen fiecare noapte e la fel, \u00een pana mea. \u2014 Ce \u021bi-a spus mama? \u2014 Voia s\u0103 \u0219tiu dac\u0103 m\u0103 duc la \u00eenmorm\u00e2ntare. \u2014 \u0218i ce i-ai spus? \u2014 S\u0103 se duc\u0103 dracului. De ce a\u0219 merge? Nu era tat\u0103l meu. Tom oft\u0103. Era o ceart\u0103 veche, \u00een familia lor. Lisa era convins\u0103 c\u0103 nu era fata lui John Weller. \u2014 Nici tu nu crezi asta, \u00eei spuse ea lui Tom. \u2014 Ba da. \u2014 Tu spui doar ce vrea mama s\u0103 spui. Lisa lua un muc de \u021bigar\u0103 dintr-o scrumier\u0103 plin\u0103 ochi \u0219i se aplec\u0103 peste aragaz, ca s\u0103 o aprind\u0103 de la arz\u0103tor. \u2014 Era beat c\u00e2nd a avut accidentul? \u2014 Nu \u0219tiu. \u2014 Pariez c\u0103 era mang\u0103. Sau c\u0103 luase steroizii \u0103ia, pentru culturism. Tat\u0103l lui Tom fusese culturist. Se apucase t\u00e2rziu de asta \u0219i chiar participase la concursuri de amator. \u2014 Tata nu folosea steroizi. \u2014 Da, sigur, Tom. M\u0103 uitam prin baia lui. Avea ace. \u2014 OK, deci, nu-\u021bi pl\u0103cea de el. \u2014 Nu mai conteaz\u0103, spuse ea. Nu era tat\u0103l meu. Nu-mi pas\u0103 de nimic din toate astea. \u2014 Mama a spus \u00eentotdeauna c\u0103 era tat\u0103l t\u0103u \u0219i c\u0103 spuneai c\u0103 nu este, doar pentru c\u0103 nu-\u021bi pl\u0103cea de el. \u2014 \u0218tii ceva? Putem rezolva problema, odat\u0103 pentru totdeauna. \u2014 Ce vrei s\u0103 spui? \u2014 Un test de paternitate. \u2014 Lisa. Nu \u00eencepe cu asta. \u2014 Nu \u00eencep. Termin. \u2014 Nu o face. Promite-mi c\u0103 n-o vei face. Haide. Tata e mort, mama e nec\u0103jit\u0103, promite-mi. \u2014 E\u0219ti un la\u0219 nenorocit, \u0219tii? \u00cen momentul acela, Tom v\u0103zu c\u0103 Lisa era gata s\u0103 izbucneasc\u0103 \u00een lacrimi. O cuprinse cu bra\u021bul \u0219i ea \u00eencepu s\u0103 pl\u00e2ng\u0103. O \u021binu \u00een bra\u021be, sim\u021bind cum tot corpul i se cutremura. \u2014 \u00cemi pare r\u0103u, spuse ea. \u00cemi pare at\u00e2t de r\u0103u. \n\nDup\u0103 plecarea fratelui ei, \u00ee\u0219i \u00eenc\u0103lzi o cea\u0219c\u0103 de cafea la cuptorul cu microunde \u0219i se a\u0219ez\u0103 la masa din buc\u0103t\u0103rie, l\u00e2ng\u0103 telefon. Form\u0103 num\u0103rul de la Informa\u021bii. Afl\u0103 numele spitalului. O clip\u0103 mai t\u00e2rziu, \u00eel auzi pe cel de la recep\u021bie: \u2014 Long Beach Memorial. \u2014 Vreau s\u0103 vorbesc la morg\u0103, zise ea. \u2014 \u00cemi pare r\u0103u. Morga este la Biroul de Medicin\u0103 Legal\u0103. Vre\u021bi num\u0103rul? \u2014 Cineva din familia mea tocmai a murit \u00een spitalul dumneavoastr\u0103. Unde se afl\u0103 cadavrul acum? \u2014 O clip\u0103 v\u0103 rog, v\u0103 voi face leg\u0103tura la patologie. \n\nPatru zile mai t\u00e2rziu, mama ei o sun\u0103 din nou. \u2014 Ce mama naibii te-ai apucat s\u0103 faci? \u2014 La ce te referi? \u2014 De ce te-ai dus la spital s\u0103 ceri s\u00e2nge de la tat\u0103l t\u0103u? \u2014 Nu e tat\u0103l meu. \u2014 Lisa. Nu te-ai s\u0103turat de jocul \u0103sta? \u2014 Nu, iar el nu e tat\u0103l meu, pentru c\u0103 testele genetice au dat rezultat negativ. Scrie chiar aici \u2026 \u00centinse m\u00e2na dup\u0103 foaia tip\u0103rit\u0103. \u2014 Exist\u0103 o \u0219ans\u0103 mai mic\u0103 de 1 la 2,9 milioane, ca J. Weller s\u0103 fie tat\u0103l meu. \u2014 Ce test genetic? \u2014 Am cerut un test genetic. \u2014 Min\u021bi de-nghea\u021b\u0103 apele. \u2014 Nu, mam\u0103. Tu e\u0219ti mincinoasa. John Weller nu este tat\u0103l meu, iar acest test o dovede\u0219te. Am \u0219tiut-o \u00eentotdeauna. \u2014 Mai vedem noi, zise mama ei \u0219i \u00eenchise. \n\nJum\u0103tate de or\u0103 mai t\u00e2rziu sun\u0103 fratele ei, Tom. \u2014 Bun\u0103, Lise. Foarte lini\u0219tit, cu un ton indiferent. \u2014 Tocmai m-a sunat mama. \u2014 Da? \u2014 A spus ceva despre un test. \u2014 Mda. Am f\u0103cut un test, Tom. \u0218i, ia ghici? \u2014 Am auzit. Cine a f\u0103cut testul, Lise? \u2014 Un laborator de aici, din Long Beach. \u2014 Cum se nume\u0219te? \u2014 BioRad Testing. \u2014 Aha, spuse fratele ei. \u0218tii, laboratoarele astea care-\u0219i fac reclam\u0103 pe Internet nu sunt prea demne de \u00eencredere. \u0218tii asta, nu? \u2014 Au garantat rezultatul. \u2014 Mama e foarte sup\u0103rat\u0103. \u2014 Asta e, zise ea. \u2014 \u0218tii c\u0103 acum o s\u0103 fac\u0103 \u0219i ea un test? \u0218i c\u0103 vor fi ni\u0219te procese? Pentru c\u0103 tu o acuzi de infidelitate. \u2014 \u0218tii ceva, Tommy. Nici nu-mi pas\u0103. E clar? \u2014 Lise, cred c\u0103 asta produce o gr\u0103mad\u0103 de probleme inutile \u00een jurul mor\u021bii tatei. \u2014 A tat\u0103lui t\u0103u, zise ea. Nu al meu. \n", " Kevin McCormick, administratorul principal al Spitalului Long Beach Memorial, ridic\u0103 privirea spre individul dolofan care intr\u0103 \u00een biroul lui. \u2014 Cum naiba s-a \u00eent\u00e2mplat asta? \u00eentreb\u0103 el, \u00eemping\u00e2nd un teanc de h\u00e2rtii peste birou. Marty Roberts, \u0219eful de la patologie, arunc\u0103 o privire rapid\u0103 prin document. \u2014 Habar n-am, zise el. \u2014 So\u021bia decedatului, domnul John J. Weller, ne d\u0103 \u00een judecat\u0103 pentru eliberarea neautorizat\u0103 de \u021besut c\u0103tre fiic\u0103. \u2014 Care este situa\u021bia legal\u0103? \u00eentreb\u0103 Marty Roberts. \u2014 Neclar\u0103, spuse McCormick. Legea spune c\u0103 fiica este un membru al familiei \u0219i are un drept clar s\u0103 primeasc\u0103 \u021besuturi, pentru testare la boli care ar putea-o afecta. Problema este c\u0103 ea a f\u0103cut un test de paternitate, care a dat rezultat negativ. Nu este fiica lui. Prin urmare, asta ar putea \u00eensemna c\u0103 noi am eliberat \u021besutul \u00een mod neautorizat. \u2014 Nu aveam de unde s\u0103 \u0219tim, la momentul respectiv\u2026 \u2014 Sigur c\u0103 nu. Dar aici vorbim despre lege. Singurul lucru important este dac\u0103 familia ne poate da \u00een judecat\u0103. R\u0103spunsul este: da. Au motive s\u0103 intenteze un proces \u0219i chiar asta fac. \u2014 Unde este corpul acum? \u00eentreb\u0103 Marty. \u2014 \u00cengropat. Cu opt zile \u00een urm\u0103. \u2014 \u00cen\u021beleg. Marty r\u0103sfoi paginile. \u2014 \u0218i ei cer \u2026 \u2014 Pe l\u00e2ng\u0103 daune nespecificate, cer ca probele de \u021besut \u0219i s\u00e2nge s\u0103 fie supuse la o nou\u0103 testare, zise McCormick. Avem probe de s\u00e2nge \u0219i \u021besut de la decedat? \u2014 Trebuie s\u0103 verific, spuse Marty. Dar presupun c\u0103 avem. \u2014 Avem? \u2014 Sigur. P\u0103str\u0103m o mul\u021bime de \u021besuturi, \u00een prezent, Kevin. Pentru to\u021bi cei care intr\u0103 \u00een spital, colect\u0103m c\u00e2t de multe avem voie, \u00een mod legal. \u2014 \u0102sta nu e un r\u0103spuns corect, zise McCormick, \u00eencrunt\u00e2ndu-se. \u2014 OK. Care este r\u0103spunsul corect? \u2014 C\u0103 nu avem \u021besuturi de la tipul \u0103sta. \u2014 Dar ei vor \u0219ti c\u0103 avem. Am f\u0103cut cel pu\u021bin un examen de toxicitate, din cauza accidentului, a\u0219a c\u0103 avem s\u00e2ngele \u2026 \u2014 Proba aceea a fost pierdut\u0103. \u2014 OK. A fost pierdut\u0103. Dar cu ce ne ajut\u0103 asta? Pot oric\u00e2nd s\u0103 dezgroape cadavrul \u0219i s\u0103 ia c\u00e2te \u021besuturi vor. \u2014 Corect. \u2014 \u0218i atunci? \u2014 S\u0103-i l\u0103s\u0103m s\u0103 fac\u0103 asta. A\u0219a spun cei de la juridic. Exhumarea cere timp, permise \u0219i bani. Presupunem c\u0103 nu vor avea nici timp, nici bani \u2026 \u0219i c\u0103 lucrurile vor r\u0103m\u00e2ne a\u0219a. \u2014 OK. \u0218i de ce sunt eu aici? \u2014 Pentru c\u0103 vreau s\u0103 te \u00eentorci la patologie \u0219i s\u0103-mi confirmi c\u0103, din p\u0103cate, nu mai avem alte mostre de la decedat, iar tot ce nu a fost predat fiicei lui s-a pierdut sau a fost r\u0103t\u0103cit. \u2014 Am \u00een\u021beles. \u2014 Sun\u0103-m\u0103 peste o or\u0103, zise McCormick \u0219i se \u00eentoarse cu spatele. \n\nMarty Roberts intr\u0103 \u00een laboratorul de patologie, de la subsol. Ajutorul lui, Raza Rashad, un b\u0103rbat frumos, cu ochi negri, de dou\u0103zeci \u0219i \u0219apte de ani, freca mesele de o\u021bel inoxidabil, pentru seria urm\u0103toare. Dac\u0103 era s\u0103 se spun\u0103 adev\u0103rul, Raza conducea laboratorul de patologie. Marty se sim\u021bea \u00eengropat de sarcinile administrative greoaie, de conducerea patologilor seniori, a reziden\u021bilor, de aranjarea turelor studen\u021bilor la medicin\u0103 \u0219i de toate celelalte. Ajunsese s\u0103 se bazeze pe Raza, care era extrem de inteligent \u0219i ambi\u021bios. \u2014 Hei, Raza. \u00cel mai \u021bii minte pe albul de patruzeci \u0219i \u0219ase de ani, cu r\u0103ni \u00een urma unui accident, din urm\u0103 cu o s\u0103pt\u0103m\u00e2n\u0103? Care a intrat cu ma\u0219ina \u00eentr-un parapet? \u2014 Mda, mi-l amintesc. Heller sau Weller. \u2014 Fiica a cerut s\u00e2nge? \u2014 Da. I-am dat s\u00e2nge. \u2014 Ei bine, a f\u0103cut un test de paternitate \u0219i rezultatul a fost negativ. Tipul nu era tat\u0103l ei. Raza \u00eel privi inexpresiv. \u2014 Chiar a\u0219a? \u2014 Mda. Iar acum, mama e f\u0103cut\u0103 foc. Vrea alte \u021besuturi. Ce mai avem? \u2014 Trebuie s\u0103 verific. Probabil cele obi\u0219nuite. Din toate organele majore. \u2014 E vreo \u0219ans\u0103 s\u0103 se fi pierdut? \u00eentreb\u0103 Marty. S\u0103 nu le putem g\u0103si? Raza \u00eenclin\u0103 \u00eencet din cap, privindu-l fix. \u2014 E posibil. \u00centotdeauna e posibil s\u0103 pui etichetele gre\u0219it. \u0218i atunci ar fi foarte greu de g\u0103sit. \u2014 Ar putea dura luni de zile? \u2014 Sau ani. Poate nu le vom g\u0103si niciodat\u0103. \u2014 Mare p\u0103cat, zise Marty. Iar s\u00e2ngele de la testul toxicologic? Raza se \u00eencrunt\u0103. \u2014 E p\u0103strat de laborator. Noi nu avem acces la depozitul lor. \u2014 A\u0219a c\u0103 ei \u00eenc\u0103 au acea prob\u0103 de s\u00e2nge. \u2014 Mda. O au. \u2014 Iar noi nu avem acces? Raza z\u00e2mbi. \u2014 S-ar putea s\u0103-mi ia vreo dou\u0103 zile. \u2014 OK. F\u0103-o. Marty Roberts se duse la telefon \u0219i form\u0103 num\u0103rul biroului administratorului. C\u00e2nd McCormick r\u0103spunse, Roberts zise: \u2014 Am ni\u0219te ve\u0219ti proaste, Kevin. Din p\u0103cate, toate \u021besuturile au fost pierdute sau r\u0103t\u0103cite. \u2014 \u00cemi pare r\u0103u s\u0103 aud asta, zise McCormick \u0219i \u00eenchise. \u2014 Marty, spuse Raza, intr\u00e2nd \u00een birou. E vreo problem\u0103 cu tipul \u0103sta, Weller? \u2014 Nu, r\u0103spunse Marty. Nu mai este. \u0218i \u021bi-am mai spus \u2013 nu-mi mai zice Marty. Numele meu e dr. Roberts. \n", " La laboratorul Radial Genomics din La Jolla, Charlie Huggins \u00eentoarse ecranul s\u0103u plat, ca s\u0103-i arate lui Henry Kendall titlul: MAIMU\u021aA VORBITOARE E O MINCIUN\u0102. \u2014 Ce \u021bi-am spus eu? zise Charlie. Abia dac-a trecut o s\u0103pt\u0103m\u00e2n\u0103 \u0219i afl\u0103m c\u0103 povestea e un fals. \u2014 OK, OK. M-am \u00een\u0219elat, spuse Henry. Recunosc, mi-am f\u0103cut griji degeaba. \u2014 Foarte multe griji\u2026 \u2014 A trecut. Putem vorbi despre ceva important? \u2014 Despre ce anume? \u2014 Gena c\u0103ut\u0103rii noului. Cererea noastr\u0103 de grant a fost respins\u0103. \u00cencepu s\u0103 scrie la tastatur\u0103. \u2014 Din nou, ni s-a tras clapa\u2026 de c\u0103tre preferatul t\u0103u personal, Papa al Dopaminei, dr. Robert A. Bellarmino, de la INS. \n\n\u00cen ultimii zece ani, studiile asupra creierului se concentraser\u0103 din ce \u00een ce mai mult pe o substan\u021b\u0103 neurochimic\u0103 numit dopamin\u0103. Nivelurile de dopamin\u0103 p\u0103reau importante \u00een men\u021binerea s\u0103n\u0103t\u0103\u021bii, precum \u0219i \u00een boli ca Parkinson \u0219i schizofrenia. Din munca desf\u0103\u0219urat\u0103 \u00een laboratorul lui Charlie Huggins, se p\u0103rea c\u0103 receptorii de dopamin\u0103 din creier erau controla\u021bi de gena D4DR, printre altele. Laboratorul lui Charles era \u00een prima linie a acelei cercet\u0103ri, p\u00e2n\u0103 c\u00e2nd un savant rival, pe nume Robert Bellarmino, de la Institutul Na\u021bional de S\u0103n\u0103tate, \u00eencepuse s\u0103 se refere la D4DR numind-o \u201egena nout\u0103\u021bii\u201c, gena care se presupunea c\u0103 \u021binea sub control nevoia de a-\u021bi asuma riscuri, de a c\u0103uta parteneri noi de sex sau de a te angaja \u00eentr-un comportament aventuros. Conform explica\u021biilor lui Bellarmino, faptul c\u0103 nivelurile de dopamin\u0103 erau mai mari la b\u0103rba\u021bi, dec\u00e2t la femei, era motivul pentru nechibzuin\u021ba mai mare a b\u0103rba\u021bilor, pentru atrac\u021bia acestora fa\u021b\u0103 de c\u0103\u021b\u0103ratul pe mun\u021bi sau infidelitate. Bellarmino era cre\u0219tin evanghelist \u0219i cercet\u0103tor principal la INS. Politician talentat, era modelul savantului actual, combin\u00e2nd cu abilitate talentul \u0219tiin\u021bific modest cu o adev\u0103rat\u0103 pricepere \u00een manipularea mass-mediei. Laboratorul lui era primul care \u00ee\u0219i angajase o firm\u0103 de publicitate proprie \u0219i, ca rezultat, ideile lui erau, inevitabil, mereu \u00een aten\u021bia presei. (Ceea ce atr\u0103gea cei mai str\u0103luci\u021bi \u0219i mai ambi\u021bio\u0219i post-doctoranzi, care desf\u0103\u0219urau pentru Bellarmino o munc\u0103 str\u0103lucit\u0103, contribuind la prestigiul lui). \u00cen cazul lui D4DR, Bellarmino era capabil s\u0103 \u00ee\u0219i adapteze comentariile \u00een func\u021bie de convingerile auditoriului s\u0103u, vorbind despre noua gen\u0103 fie cu entuziasm, \u00een fa\u021ba grupurilor progresiste, fie depreciativ, \u00een fa\u021ba celor conservatoare. Era elocvent, profetic \u0219i neinhibat \u00een predic\u021biile sale. Mersese p\u00e2n\u0103 acolo \u00eenc\u00e2t sugerase c\u0103 era posibil ca, \u00eentr-o zi, s\u0103 apar\u0103 un vaccin care s\u0103 previn\u0103 infidelitatea. Absurditatea unor astfel de comentarii \u00eei enervase at\u00e2t de tare pe Charlie \u0219i pe Henry, cu \u0219ase luni \u00een urm\u0103, \u00eenc\u00e2t solicitaser\u0103 un grant pentru testarea r\u0103sp\u00e2ndirii genei nout\u0103\u021bii. Propunerea lor era extrem de simpl\u0103. Aveau s\u0103 trimit\u0103 echipe de cercetare \u00een parcurile de distrac\u021bii, ca s\u0103 ia probe de s\u00e2nge de la indivizi care mergeau cu montagne rousse-ul de mai multe ori pe zi. Teoretic, era foarte probabil ca acei \u00eemp\u0103timi\u021bi de montagne rousse s\u0103 prezinte gena respectiv\u0103. Singura problem\u0103 \u00een depunerea cererii lor la NSF era c\u0103 propunerea lor avea s\u0103 fie citit\u0103 de recenzori anonimi. \u0218i era foarte probabil ca unul dintre recenzori s\u0103 fie Robert Bellarmino. Iar Bellarmino era renumit pentru faptul c\u0103 \u201e\u00ee\u0219i \u00eensu\u0219ea idei\u201c, cum se spunea, politicos. \u2014 Oricum, NSF ne-a refuzat, spuse Henry. Recenzorii nu au considerat c\u0103 ideea noastr\u0103 merit\u0103 luat\u0103 \u00een seam\u0103. Unul a spus c\u0103 e prea \u201eglumea\u021b\u0103\u201c. \u2014 \u00cehm, zise Charlie. Ce leg\u0103tur\u0103 are asta cu Rob Ho\u021bomanu\u2019? \u2014 Mai \u021bii minte unde am propus s\u0103 ne desf\u0103\u0219ur\u0103m studiul? \u2014 Bine\u00een\u021beles, spuse Charlie. La dou\u0103 dintre cele mai mari parcuri de distrac\u021bii din lume, \u00een dou\u0103 \u021b\u0103ri diferite. Sandusky, \u00een SUA, \u0219i Blackpool, \u00een Anglia. \u2014 Ei bine, ghici cine tocmai a plecat din ora\u0219? zise Henry \u0219i ap\u0103s\u0103 butonul pentru e-mail. \n\nDe la: Rob Bellarmino, INS Subiect: R\u0103spuns automat \u201ePlecat din ora\u0219\u201c, C\u0103l\u0103torie. \n\nVoi fi plecat de la birou pentru urm\u0103toarele dou\u0103 s\u0103pt\u0103m\u00e2ni. Dac\u0103 ave\u021bi nevoie de asisten\u021b\u0103 urgent\u0103, v\u0103 rog s\u0103 m\u0103 contacta\u021bi prin telefonul de la birou \u2026 \u2014 Am sunat la biroul lui \u0219i, ghici? Bellarmino merge la Sandusky, Ohio\u2026 \u0219i apoi la Blackpool, \u00een Anglia. \u2014 Tic\u0103losul, spuse Charlie. Dac\u0103 vrei s\u0103 furi propunerea de cercetare a altcuiva, m\u0103car ai bunul sim\u021b s\u0103 schimbi ceva \u00een ea. \u2014 E clar c\u0103 lui Bellarmino nu-i pas\u0103 dac\u0103 afl\u0103m c\u0103 a furat-o, zise Henry. Asta nu te enerveaz\u0103? Ce-ai zice s\u0103 facem valuri? S\u0103-l reclam\u0103m pentru violarea eticii? \u2014 Nimic nu mi-ar pl\u0103cea mai mult, spuse Charlie. Dar, nu. Dac\u0103 \u00eel acuz\u0103m oficial de conduit\u0103 neprofesional\u0103, asta \u00eenseamn\u0103 o mul\u021bime de timp \u0219i de h\u00e2rtii. E posibil s\u0103 ne epuiz\u0103m bursele. Iar, \u00een final, pl\u00e2ngerea nu va duce la nimic. Rob e un juc\u0103tor important la INS. Are laboratoare de cercetare uria\u0219e \u0219i dispune de milioane, \u00een granturi. Merge la rug\u0103ciunea de la micul dejun cu membri ai Congresului. Este un savant care crede \u00een Dumnezeu. E foarte iubit pe Colin\u0103. Nu a fost acuzat niciodat\u0103 de conduit\u0103 neprofesional\u0103. N-ar fi acuzat nici dac\u0103 l-am prinde buzun\u0103rind un asistent de laborator. \u2014 A\u0219a c\u0103 o l\u0103s\u0103m balt\u0103? \u2014 Lumea-n care tr\u0103im nu e perfect\u0103, spuse Charlie. Iar noi avem multe de f\u0103cut. Treci peste. \n", " Barry Sindler era plictisit. Femeia din fa\u021ba lui tr\u0103nc\u0103nea f\u0103r\u0103 \u00eentrerupere. Era un tipar evident: puicu\u021ba bogat\u0103 din est, \u00eembr\u0103cat\u0103 \u00een pantaloni, o Katharine Hepburn cu tupeu, cu un fond fiduciar \u0219i accent nazal de Newport. Dar, \u00een ciuda aerelor ei aristocratice, nu reu\u0219ise dec\u00e2t s\u0103 o pun\u0103 cu profesorul de tenis, la fel ca toate fraierele cu silicoanedin ora\u0219. Dar se potrivea perfect cu avocatul cretin de l\u00e2ng\u0103 ea \u2013 acel lab\u0103-trist\u0103 de Bob Wilson, tipul clasic de la Ivy League, \u00eembr\u0103cat \u00een costum cu dunguli\u021be \u0219i o c\u0103ma\u0219\u0103 \u00eencheiat\u0103 la to\u021bi nasturii, cu o cravat\u0103 cu model \u00een relief \u0219i ni\u0219te pantofi stupizi, cu \u0219ireturi \u0219i mici perfora\u021bii \u00een dreptul degetelor. Nu era de mirare c\u0103 toat\u0103 lumea \u00eei spunea Whitey Wilson. Wilson nu se plictisea niciodat\u0103 s\u0103 aminteasc\u0103 tuturor c\u0103 absolvise la Harvard \u2026 ca \u0219i cum asta ar fi interesat pe cineva. Pe Barry Sindler \u00een mod sigur nu-l interesa. Pentru c\u0103 \u0219tia c\u0103 Wilson era un gentleman. Ceea ce \u00eensemna, de fapt, c\u0103 era un pap\u0103-lapte. Care nu s-ar fi repezit niciodat\u0103 la beregata oponentului. Iar Sindler se repezea \u00eentotdeauna la beregat\u0103. Femeia, Karen Diehl, vorbea \u00een continuare. Iisuse, c\u00e2t vorbeau nenorocitele astea de bog\u0103ta\u0219e. Sindler nu o \u00eentrerupea, pentru c\u0103 nu voia ca Whitey s\u0103 declare c\u0103 Sindler o tracasase. O spusese deja de patru ori asta. A\u0219a c\u0103, asta era. O l\u0103sa pe tic\u0103loas\u0103 s\u0103 vorbeasc\u0103. S\u0103 spun\u0103 cu detalii complete, epuizante, incredibil \u0219i stupefiant de plictisitoare, ce tat\u0103 prost \u0219i ce b\u0103rbat de doi bani era so\u021bul ei. Pentru c\u0103, la drept vorbind, ea era cea care avusese o aventur\u0103. De\u0219i asta nu s-ar fi spus niciodat\u0103 la tribunal. \u00cen California exista divor\u021bul f\u0103r\u0103 vinova\u021bi, ceea ce \u00eensemna c\u0103 era posibil s\u0103 nu existe motive specifice de divor\u021b, ci doar \u201ediferen\u021be ireconciliabile\u201c. \u00cens\u0103 infidelitatea unei femei d\u0103dea \u00eentotdeauna culoare. Pentru c\u0103, \u00een ni\u0219te m\u00e2ini pricepute \u2013 m\u00e2inile lui Barry \u2013 acest fapt putea fi tradus cu u\u0219urin\u021b\u0103 \u00een insinuarea c\u0103 acea femeie avea priorit\u0103\u021bi mai importante dec\u00e2t dragii ei copii. Era un p\u0103rinte neglijent, un custode pe care nu se putea pune baz\u0103, o femeie egoist\u0103, care \u00ee\u0219i c\u0103uta propria pl\u0103cere, l\u0103s\u00e2ndu-\u0219i copiii s\u0103 stea toat\u0103 ziua cu slujnica ei vorbitoare de spaniol\u0103. \u0218i tipa ar\u0103ta bine, la dou\u0103zeci \u0219i opt de ani, \u00ee\u0219i spuse Sindler. Iar asta nu era \u00een favoarea ei. Barry Sindler putea s\u0103 vad\u0103 tema central\u0103 contur\u00e2ndu-se destul de frumos. Iar Whitey Wilson p\u0103rea pu\u021bin nelini\u0219tit. Probabil c\u0103 intuia unde-o s\u0103-ncerce s\u0103 ajung\u0103 Sindler. Sau poate c\u0103 Whitey era deranjat de faptul c\u0103 Sindler asista la depozi\u021bie. Pentru c\u0103, de obicei, Barry Sindler nu conducea personal depozi\u021biile so\u021bilor. Le l\u0103sa \u00een grija peonilor am\u0103r\u00e2\u021bi din biroul lui, \u00een timp ce el \u00ee\u0219i petrecea zilele \u00een ora\u0219, factur\u00e2nd ore scumpe \u00een tribunale. Femeia se opri, \u00een fine, ca s\u0103-\u0219i trag\u0103 sufletul. Sindler interveni. \u2014 Doamn\u0103 Diehl, a\u0219 vrea s\u0103 oprim aceast\u0103 serie de \u00eentreb\u0103ri \u0219i s\u0103 trecem la un alt subiect. Cerem \u00een mod oficial ca s\u0103 fi\u021bi supus\u0103 unui set complet de teste genetice, la o clinic\u0103 cu reputa\u021bie, preferabil la UCLA, \u0219i s\u0103 \u2026 Femeia \u021b\u00e2\u0219ni \u00een picioare, iar fa\u021ba i se color\u0103 rapid. \u2014 Nu! \u2014 S\u0103 nu ne pripim, zise Whitey, pun\u00e2ndu-\u0219i m\u00e2na pe bra\u021bul clientei sale. Aceasta \u00eel \u00eempinse furioas\u0103. \u2014 Nu! Categoric nu! Refuz! Ce minunat. Ce nea\u0219teptat \u0219i minunat. \u2014 Anticip\u00e2nd refuzul dumneavoastr\u0103 posibil, continu\u0103 Sindler, am schi\u021bat o cerere pentru ca tribunalul s\u0103 ordone aceste teste \u2026 \u00cei \u00eentinse un document lui Whitey. \u2014 \u2026 \u0219i ne a\u0219tept\u0103m ca judec\u0103torul s\u0103 fie de acord. \u2014 Nu am mai auzit niciodat\u0103 ceva de genul \u0103sta, spuse Whitey, r\u0103sfoind paginile. Testare genetic\u0103 \u00eentr-un caz de custodie \u2026 Doamna Diehl era deja \u00een culmea isteriei. \u2014 Nu! Nu! Nu voi face asta! E ideea lui, nu-i a\u0219a? Nemernicul! Cum \u00eendr\u0103zne\u0219te! Tic\u0103los par\u0219iv! Whitey o privea pe clienta sa cu o expresie nedumerit\u0103. \u2014 Doamn\u0103 Diehl, zise el, cred c\u0103 ar fi mai bine s\u0103 discut\u0103m asta \u00een particular \u2026 \u2014 Nu! Nici o discu\u021bie! Nici un test! S\u0103 fie clar! Nu! \u2014 \u00cen cazul acesta, spuse Sindler, ridic\u00e2nd u\u0219or din umeri, nu avem alt\u0103 alegere dec\u00e2t s\u0103 mergem la judec\u0103tor \u2026 \u2014 Du-te dracului! \u0218i el la fel! Duce\u021bi-v\u0103 dracului cu to\u021bii! Nici un test! Se ridic\u0103, \u00ee\u0219i lu\u0103 po\u0219eta \u0219i ie\u0219i furtunos din camer\u0103, tr\u00e2ntind u\u0219a \u00een spatele ei. Urm\u0103 un moment de t\u0103cere. \u2014 S\u0103 se consemneze c\u0103 martora a p\u0103r\u0103sit camera la ora 3:45 p.m., prin aceasta depozi\u021bia \u00eencheindu-se, zise Sindler. \u00cencepu s\u0103 \u00ee\u0219i pun\u0103 h\u00e2rtiile \u00een serviet\u0103. \u2014 N-am mai auzit niciodat\u0103 de a\u0219a ceva, Barry, zise Whitey. Ce leg\u0103tur\u0103 au testele genetice cu custodia copilului? \u2014 Exact asta trebuie s\u0103 se constate prin teste, spuse Sindler. Este o procedur\u0103 nou\u0103, dar cred c\u0103 vei constata c\u0103 acesta e viitorul. \u00cenchise servieta, str\u00e2nse m\u00e2na flasc\u0103 a lui Whitey \u0219i ie\u0219i din birou. \n", " Josh Winkler \u00eenchise u\u0219a biroului s\u0103u \u0219i porni spre bufet, c\u00e2nd sun\u0103 telefonul. Era mama lui. Era amabil\u0103, ceea ce semnala \u00eentotdeauna un pericol. \u2014 Josh, dragule, vreau s\u0103-mi spui ce i-ai f\u0103cut fratelui t\u0103u. \u2014 Cum adic\u0103, ce i-am f\u0103cut? Nu i-am f\u0103cut nimic. Nu l-am mai v\u0103zut de dou\u0103 s\u0103pt\u0103m\u00e2ni, de c\u00e2nd l-am luat de la \u00eenchisoare. \u2014 Adam a fost la tribunal azi, pentru \u00eenvinuire, spuse ea. Iar Charles a fost \u0219i el, ca s\u0103 \u00eel reprezinte. \u2014 \u00cehm \u2026 A\u0219tepta cu team\u0103 urmarea. \u0218i? \u2014 Adam a venit la tribunal la timp, cu o c\u0103ma\u0219\u0103 curat\u0103 \u0219i cravat\u0103, un costum curat, tuns, chiar \u0219i cu pantofii f\u0103cu\u021bi. A pledat vinovat, a cerut s\u0103 fie introdus \u00eentr-un program de dezintoxicare, a spus c\u0103 nu a mai folosit droguri de dou\u0103 s\u0103pt\u0103m\u00e2ni, c\u0103 s-a angajat \u2026 \u2014 Ce? \u2014 Da, are o slujb\u0103, se pare c\u0103 este \u0219ofer de limuzin\u0103 la fosta lui companie. Lucreaz\u0103 ne\u00eentrerupt acolo, de dou\u0103 s\u0103pt\u0103m\u00e2ni. Charles spune c\u0103 s-a \u00eengr\u0103\u0219at \u2026 \u2014 Nu-mi vine s\u0103 cred, spuse Josh. \u2014 \u0218tiu, zise ea. Nici lui Charles nu i-a venit s\u0103 cread\u0103, dar jur\u0103 c\u0103 totul e adev\u0103rat. Adam arat\u0103 ca un alt om. A ajuns la o maturitate nou descoperit\u0103. E ca \u0219i cum ar fi crescut, dintr-o dat\u0103. Este un miracol, nu crezi? Joshua? Mai e\u0219ti acolo? \u2014 Sunt aici, spuse el, dup\u0103 o pauz\u0103. \u2014 Nu-i a\u0219a c\u0103-i un miracol? \u2014 Da, mam\u0103. Un miracol. \u2014 L-am sunat pe Adam. Are un celular acum \u0219i a r\u0103spuns imediat. \u0218i mi-a spus c\u0103 tu ai f\u0103cut ceva care l-a ajutat. Ce i-ai f\u0103cut? \u2014 Nimic, mam\u0103. Doar am avut o discu\u021bie. \u2014 A spus c\u0103 i-ai dat ceva genetic. Un inhalator. Oh, Iisuse, \u00ee\u0219i spuse Josh. Exist\u0103 reguli \u00eempotriva chestiilor de genul acesta. Reguli severe. Experimentarea pe oameni f\u0103r\u0103 o cerere oficial\u0103, f\u0103r\u0103 \u00eentruniri ale comitetului de aprobare, conform regulamentelor federale. Josh ar fi fost concediat f\u0103r\u0103 discu\u021bii. \u2014 Nu, mam\u0103, cred c\u0103-\u0219i aminte\u0219te el gre\u0219it. Era destul de ame\u021bit la momentul respectiv. \u2014 A spus c\u0103 era un spray. \u2014 Nu, mam\u0103. \u2014 A inhalat dintr-un spray pentru \u0219oareci. \u2014 Nu, mam\u0103. \u2014 Ei, nu mai fi a\u0219a de defensiv, spuse ea. Credeam c\u0103 o s\u0103 fii \u00eenc\u00e2ntat. Doar tu cau\u021bi tot timpul medicamente noi, Joshua. Care s\u0103 aduc\u0103 profituri mari pe pia\u021b\u0103. Dac\u0103 spray-ul \u0103sta \u00eei ajut\u0103 pe oameni s\u0103 renun\u021be la droguri? Dac\u0103 \u00eei scap\u0103 de dependen\u021b\u0103? Joshua cl\u0103tina din cap. \u2014 Mam\u0103, nu s-a \u00eent\u00e2mplat nimic, sincer. \u2014 OK, bine, nu vrei s\u0103-mi spui adev\u0103rul. Am \u00een\u021beles. Era ceva experimental? Asta era \u00een spray-ul acela? \u2014 Mam\u0103 \u2026 \u2014 Pentru c\u0103 i-am spus lui Lois Graham despre el, Josh, pentru c\u0103 Eric al ei s-a retras de la USC. El ia crack sau smack sau \u2026 \u2014 Mam\u0103 \u2026 \u2014 Iar ea vrea s\u0103 \u00eencerce spray-ul acela pe el. Of, Dumnezeule! \u2014 Mam\u0103, nu trebuie s\u0103 vorbe\u0219ti despre asta. \u2014 \u0218i Helen Stern, fiica ei ia somnifere, \u0219i-a accidentat ma\u0219ina, vor s\u0103-i dea copilul spre adop\u021bie. Iar Helen vrea \u2026 \u2014 Mam\u0103, te rog! Nu trebuie s\u0103 mai vorbe\u0219ti cu nimeni despre asta! \u2014 E\u0219ti nebun? Trebuie s\u0103 vorbesc despre asta, zise ea. Mi-ai redat fiul. Este un miracol. Nu \u00een\u021belegi, Joshua? Ai reu\u0219it un miracol. Toat\u0103 lumea va vorbi despre ce ai f\u0103cut, indiferent dac\u0103-\u021bi place sau nu. Josh \u00eencepuse s\u0103 transpire, s\u0103 simt\u0103 o ame\u021beal\u0103 u\u0219oar\u0103, dar imaginea deveni dintr-o dat\u0103 clar\u0103 \u0219i calm\u0103. Toat\u0103 lumea avea s\u0103 vorbeasc\u0103 despre asta. Era adev\u0103rat, desigur. Dac\u0103 puteai sc\u0103pa oamenii de droguri? Ar fi fost cel mai valoros medicament din ultimul deceniu. Toat\u0103 lumea l-ar fi vrut. \u0218i dac\u0103 medicamentul f\u0103cea mai mult de-at\u00e2t? Oare putea vindeca tulburarea obsesiv-compulsiv\u0103? Sau tulburarea cu deficit de aten\u021bie? Gena maturit\u0103\u021bii avea efecte asupra comportamentului. \u0218tiau deja asta. Faptul c\u0103 Adam inspirase acel aerosol era un dar de la Dumnezeu. Urm\u0103torul lui g\u00e2nd: Care era stadiul cererii de brevet pentru acmpd3n7? Decise s\u0103 sar\u0103 peste pr\u00e2nz \u0219i s\u0103 se \u00eentoarc\u0103 la birou. \n\u2014 Mam\u0103? \u2014 Da, Josh. \u2014 Am nevoie de ajutorul t\u0103u. \u2014 Bine\u00een\u021beles, dragule. Orice. \u2014 Vreau s\u0103 faci ceva pentru mine \u0219i s\u0103 nu mai vorbe\u0219ti despre asta cu nimeni, niciodat\u0103. \u2014 Hm, asta e cam dificil \u2026 \u2014 Da sau nu, mam\u0103. \u2014 Ei bine, fie, dragul meu. \u2014 Ai spus c\u0103 fiul lui Lois Graham ia iarb\u0103 \u0219i a renun\u021bat la colegiu? \u2014 Da. \u2014 Unde e el acum? \u2014 Se pare c\u0103 st\u0103 \u00een ora\u0219, \u00eentr-un c\u0103min mizerabil, l\u00e2ng\u0103 campus \u2026 \u2014 \u0218tii unde? \u2014 Nu, dar Lois a fost s\u0103-l vad\u0103. Mi-a spus c\u0103 ar\u0103ta jalnic. E pe East 38, o cas\u0103 veche, cu obloane albastre decolorate. Opt sau nou\u0103 droga\u021bi dorm pe podea, dar pot s\u0103 o sun pe Lois \u0219i s\u0103-i cer \u2026 \u2014 Nu, o \u00eentrerupse el repede. Nu face nimic, mam\u0103. \u2014 Dar ai spus c\u0103 ai nevoie de ajutorul meu\u2026 \u2014 Asta mai t\u00e2rziu, mam\u0103. Pentru moment, totul e \u00een regul\u0103. Te sun peste o zi sau dou\u0103. Scrise \u00eentr-un carne\u021bel: \nEric Graham Strada E38 Cas\u0103 cu obloane albastre. \n\n\u00ce\u0219i c\u0103ut\u0103 cheile de la ma\u0219in\u0103. \n\nRachel Allen, care lucra la dispensar, spuse: \u2014 Tot nu ai returnat tubul de oxigen de acum dou\u0103 s\u0103pt\u0103m\u00e2ni, Josh. \u0218i nici fiola de virus din el. Compania m\u0103sura virusul r\u0103mas \u00een fiolele returnate, ca mod de \u021binere a unei eviden\u021be aproximative a dozelor pentru \u0219obolani. \u2014 Da, \u0219tiu, spuse el. Uit tot timpul. \u2014 Unde este? \u2014 \u00cen ma\u0219in\u0103. \u2014 \u00cen ma\u0219in\u0103? Josh, este un retrovirus contagios. \u2014 Mda, pentru \u0219obolani. \u2014 Chiar \u0219i a\u0219a. Trebuie s\u0103 r\u0103m\u00e2n\u0103 \u00een permanen\u021b\u0103 \u00eentr-un mediu de laborator cu presiune negativ\u0103. Rachel \u021binea mult la reguli. Dar nimeni nu prea-i d\u0103dea aten\u021bie. \u2014 \u0218tiu, Rach, zise el. \u00cens\u0103 am avut o urgen\u021b\u0103 \u00een familie. A trebuit s\u0103-l scot pe fratele meu\u2026 din \u00eenchisoare, \u00eencheie el, cobor\u00e2nd vocea. \u2014 Serios? \u2014 Da. \u2014 Pentru ce a fost \u00eenchis? El ezit\u0103. \u2014 Jaf armat. \u2014 Serios? \u2014 Un magazin de b\u0103uturi. Mama e distrus\u0103. Oricum, o s\u0103 aduc tubul \u00eenapoi. P\u00e2n\u0103 atunci, po\u021bi s\u0103-mi dai unul nou? \u2014 Nu d\u0103m dec\u00e2t c\u00e2te unul. \u2014 Acum am nevoie de \u00eenc\u0103 unul. Te rog. Sunt foarte presat. \n\nPloua u\u0219or. Str\u0103zile erau alunecoase \u0219i petele de benzin\u0103 sclipeau \u00een modele de curcubeu. Josh mergea cu ma\u0219ina pe East 38, pe sub norii jo\u0219i \u0219i furio\u0219i. Era o parte veche a ora\u0219ului, \u00eenconjurat\u0103 de construc\u021biile noi \u0219i moderne, din nord. Aici erau \u00eenc\u0103 \u00een picioare case construite \u00een anii 1920 \u0219i 1930. Josh trecu pe l\u00e2ng\u0103 c\u00e2teva case cu schelet din lemn, \u00een diferite stadii de d\u0103r\u0103p\u0103nare. Una avea o u\u0219\u0103 albastr\u0103. Niciuna nu avea obloane albastre. Ajunse \u00een zona depozitelor, unde de o parte \u0219i de alta a str\u0103zii erau docuri de \u00eenc\u0103rcare. \u00centoarse \u0219i porni \u00eenapoi. Conduse c\u00e2t de \u00eencet putea \u0219i, \u00een cele din urm\u0103, v\u0103zu casa. Nu era chiar pe 38, ci la col\u021bul dintre 38 \u0219i Alameda, retras\u0103 \u00een spatele unor buruieni \u00eenalte \u0219i tufe ne\u00eengrijite. O saltea veche p\u0103tat\u0103 de rugin\u0103 era \u00eentins\u0103 pe trotuarul din fa\u021ba casei. Pe peluza din fa\u021b\u0103 era un cauciuc de camion. O furgonet\u0103 VW era parcat\u0103 \u00een curb\u0103. Josh parc\u0103 vizavi. Se uit\u0103 la cas\u0103. \u0218i a\u0219tept\u0103. \n", " Sicriul se \u00een\u0103l\u021b\u0103 \u00een lumina soarelui. Ar\u0103ta la fel ca atunci c\u00e2nd fusese \u00eengropat, cu o s\u0103pt\u0103m\u00e2n\u0103 \u00een urm\u0103, cu excep\u021bia buc\u0103\u021bilor de noroi care c\u0103deau de dedesubt. \u2014 Totul e at\u00e2t de \u00eenjositor, spuse Emily Weller. St\u0103tea \u021beap\u0103n\u0103 l\u00e2ng\u0103 morm\u00e2nt, \u00eenso\u021bit\u0103 de fiul ei, Tom, \u0219i de fiica ei, Rachel. Bine\u00een\u021beles, Lisa nu era acolo. Ea era cauza pentru tot ce se \u00eent\u00e2mpla, dar nu se deranjase s\u0103 vad\u0103 ce \u00eei f\u0103cuse bietului ei tat\u0103. Sicriul se leg\u0103na u\u0219or \u00een aer, \u00een timp ce groparii \u00eel dirijau spre partea \u00eendep\u0103rtat\u0103 a gropii, sub conducerea patologului de la spital, un omule\u021b mic \u0219i nervos, pe nume Marty Roberts. Era normal s\u0103 fie nervos, \u00ee\u0219i spuse Emily, dac\u0103 el fusese cel care-i d\u0103duse s\u00e2ngele Lisei, f\u0103r\u0103 s\u0103 cear\u0103 permisiunea cuiva. \u2014 Ce se \u00eent\u00e2mpl\u0103 acum? \u00eentreb\u0103 Emily, \u00eentorc\u00e2ndu-se spre fiul ei. Tom avea dou\u0103zeci \u0219i \u0219ase de ani, era \u00eembr\u0103cat \u00eentr-un costum elegant, cu cravat\u0103. Avea un masterat \u00een microbiologie \u0219i lucra pentru o companie mare de biotehnic\u0103, din Los Angeles. Tom se descurcase bine, la fel ca \u0219i fiica ei, Rachel. Rachel era \u00een ultimul an la USC, studiind administrarea afacerilor. \u2014 \u00cei vor lua lui Jake s\u00e2nge aici? \u2014 Oh, nu-i vor lua doar s\u00e2nge, spuse Tom. \u2014 Ce vrei s\u0103 spui? \u2014 Pentru un astfel de test genetic, c\u00e2nd este vorba de un litigiu, de obicei iau \u021besuturi din mai multe sisteme organice. \u2014 N-am \u0219tiut asta, zise Emily, \u00eencrunt\u00e2ndu-se. Sim\u021bea cum inima \u00eei b\u0103tea cu putere \u00een piept. Nu-i pl\u0103cea acea senza\u021bie. Dup\u0103 scurt timp, urm\u0103 o str\u00e2nsoare \u00een g\u00e2t. O durea. \u00ce\u0219i mu\u0219c\u0103 limba. \u2014 Te sim\u021bi bine, mam\u0103? \u2014 Ar fi trebuit s\u0103-mi iau pilulele de anxietate. \u2014 Dureaz\u0103 mult? \u00eentreb\u0103 Rachel. \u2014 Nu, zise Tom, ar trebui s\u0103 dureze doar c\u00e2teva minute. Patologul o s\u0103 deschid\u0103 sicriul, pentru a confirma identitatea cadavrului. Apoi o s\u0103-l duc\u0103 la spital, ca s\u0103 ia probele de \u021besut pentru analiza genetic\u0103. Cadavrul o s\u0103 fie adus \u00eenapoi m\u00e2ine sau poim\u00e2ine, pentru a fi re\u00eenhumat. \u2014 M\u00e2ine sau poim\u00e2ine? zise Emily. \u00ce\u0219i trase nasul \u0219i \u00ee\u0219i \u0219terse ochii. \u2014 Vrei s\u0103 spui c\u0103 va trebui s\u0103 ne \u00eentoarcem aici? Va trebui s\u0103 \u00eel \u00eengrop\u0103m din nou pe Jack? Asta e at\u00e2t de \u2026 de \u2026 \u2014 \u0218tiu, mam\u0103, spuse el \u0219i o b\u0103tu pe bra\u021b. \u00cemi pare r\u0103u. Nu se poate altfel. Trebuie s\u0103 verifice ceea ce se nume\u0219te himer\u0103 \u2026 \u2014 Oh, nu-mi spune, zise ea, flutur\u00e2nd m\u00e2na. Oricum nu pricep nimic. \u2014 Bine, mam\u0103, spuse el \u0219i \u00eei cuprinse umerii cu bra\u021bul. \n\n\u00cen mitologia antic\u0103, himerele erau mon\u0219tri forma\u021bi din diverse p\u0103r\u021bi de animale. Himera original\u0103 avea cap de leu, corp de \u021bap \u0219i coad\u0103 de \u0219arpe. Unele himere erau par\u021bial umane, cum era Sfinxul egiptean, cu corp de leu, aripi de pas\u0103re \u0219i cap de femeie. Dar adev\u0103ratele himere umane, adic\u0103 oamenii care aveau dou\u0103 seturi de ADN, fuseser\u0103 descoperite abia recent. O femeie care avusese nevoie de un transplant de rinichi, \u00ee\u0219i testase copiii ca poten\u021biali donori \u0219i descoperise c\u0103 ei nu aveau acela\u0219i ADN cu al ei. I se spusese c\u0103 acei copii nu erau ai ei \u0219i i se ceruse s\u0103 dovedeasc\u0103 faptul c\u0103 ea \u00eei n\u0103scuse, cu adev\u0103rat. Urmase un proces. Dup\u0103 studii \u00eendelungate, doctorii realizaser\u0103 c\u0103 organismul ei era format din dou\u0103 tulpini de ADN. Au g\u0103sit \u00een ovarele ei ovule cu dou\u0103 tipuri de ADN. Celulele din pielea de pe abdomenul ei aveau acela\u0219i ADN cu al copiilor. Pielea de pe umeri, nu. Femeia era un adev\u0103rat mozaic. \u00cen fiecare organ al corpului ei. Se dovedise, p\u00e2n\u0103 la urm\u0103, c\u0103 femeia fusese una dintr-o pereche de gemeni, dar la \u00eenceputul dezvolt\u0103rii, embrionul surorii ei fuzionase cu al ei. A\u0219a c\u0103 acum era, efectiv, at\u00e2t ea, c\u00e2t \u0219i geam\u0103na ei. De atunci, fuseser\u0103 raportate peste cincizeci de himere. Savan\u021bii b\u0103nuiau acum c\u0103 \u201ehimerismul\u201c nu era at\u00e2t de rar c\u00e2t se crezuse. Desigur, de c\u00e2te ori se punea o problem\u0103 dificil\u0103 de paternitate, trebuia luat\u0103 \u00een considerare \u0219i aceast\u0103 posibilitate. Dar pentru ca s\u0103 determine asta, aveau nevoie de \u021besuturi din toate organele corpului, \u0219i preferabil chiar din mai multe locuri ale fiec\u0103rui organ. Acesta era motivul pentru care i se ceruse doctorului Roberts s\u0103 ia at\u00e2t de multe probe de \u021besut \u0219i de ce asta trebuia s\u0103 se fac\u0103 la spital, \u0219i nu l\u00e2ng\u0103 morm\u00e2nt. \n\nDr. Roberts \u00een\u0103l\u021b\u0103 capacul \u0219i se \u00eentoarse spre familie, care st\u0103tea pe cealalt\u0103 parte a gropii. \u2014 Poate unul dintre dumneavoastr\u0103 s\u0103 fac\u0103 identificarea, v\u0103 rog? \u2014 O s-o fac eu, spuse Tom. Ocoli groapa \u0219i se uit\u0103 \u00een sicriu. Tat\u0103l lui p\u0103rea surprinz\u0103tor de neschimbat, cu excep\u021bia faptului c\u0103 pielea era mult mai cenu\u0219ie, de un cenu\u0219iu \u00eenchis, acum, iar membrele p\u0103reau s\u0103 se fi mic\u0219orat, s\u0103 fi pierdut din greutate, \u00een special picioarele, \u00een interiorul pantalonilor. \u2014 Este tat\u0103l dumneavoastr\u0103, John J. Weller? \u00eentreb\u0103 patologul, pe un ton oficial. \u2014 Da. Da, el este. \u2014 \u00cen regul\u0103. Mul\u021bumesc. \u2014 Dr. Roberts, spuse Tom, \u0219tiu c\u0103 ave\u021bi proceduri, dar \u2026 dac\u0103 exist\u0103 vreo modalitate \u00een care s\u0103 pute\u021bi preleva \u021besuturile aici \u2026 a\u0219a \u00eenc\u00e2t mama mea s\u0103 nu fie nevoit\u0103 s\u0103 mai treac\u0103 printr-o alt\u0103 zi ca aceasta \u0219i printr-o alt\u0103 \u00eenmorm\u00e2ntare\u2026 \u2014 \u00cemi pare r\u0103u, spuse Marty Roberts. Ac\u021biunile mele sunt guvernate de legea statului. Ni s-a cerut s\u0103 ducem corpul la spital, pentru examinare. \u2014 Dac\u0103 a\u021bi putea \u2026 doar de data aceasta \u2026 o excep\u021bie \u2026 \u2014 \u00cemi pare r\u0103u. \u00cemi doresc s\u0103 fi putut. Tom \u00eenclin\u0103 din cap \u0219i se \u00eentoarse la mama \u0219i la sora lui. \u2014 Ce s-a \u00eent\u00e2mplat? \u00eentreb\u0103 mama lui. \u2014 L-am \u00eentrebat ceva. Tom se uit\u0103 \u00een spate \u0219i v\u0103zu c\u0103 dr. Roberts era acum aplecat, cu corpul pe jum\u0103tate \u00een sicriu. Patologul se ridic\u0103 brusc. Se apropie ca s\u0103-i vorbeasc\u0103 lui Tom la ureche, a\u0219a \u00eenc\u00e2t s\u0103 nu mai fie auzit de nimeni. \u2014 Domnule Weller, poate c\u0103 ar trebui s\u0103 cru\u021b\u0103m sentimentele familiei dumneavoastr\u0103. Dac\u0103 am putea \u021bine lucrurile acestea \u00eentre noi \u2026 \u2014 Desigur. Atunci, ve\u021bi \u2026? \u2014 Da, voi face totul aici. Va dura numai c\u00e2teva momente. S\u0103-mi iau echipamentul. Se \u00eendep\u0103rt\u0103 gr\u0103bit, spre un SUV din apropiere. Emily \u00ee\u0219i mu\u0219c\u0103 buza. \u2014 Ce face? \u2014 L-am rugat s\u0103 fac\u0103 toate testele aici, mam\u0103. \u2014 \u0218i a acceptat? Mul\u021bumesc, dragul meu, zise ea \u0219i \u00ee\u0219i s\u0103rut\u0103 fiul. Va face toate testele pe care le-ar fi f\u0103cut \u0219i la spital? \u2014 Nu, dar ar trebui s\u0103 ob\u021bin\u0103 suficient ca s\u0103 poat\u0103 r\u0103spunde la \u00eentreb\u0103rile voastre. Dou\u0103zeci de minute mai t\u00e2rziu, probele de \u021besut fuseser\u0103 prelevate \u0219i plasate \u00eentr-o serie de tuburi de sticl\u0103. Tuburile fur\u0103 a\u0219ezate \u00een fantele dintr-o cutie frigorific\u0103 metalic\u0103. Sicriul \u00ee\u0219i rec\u0103p\u0103t\u0103 locul din groap\u0103, disp\u0103r\u00e2nd \u00een umbr\u0103. \u2014 Haide s\u0103 plec\u0103m de aici, le spuse Emily Weller copiilor ei. Trebuie s\u0103 beau ceva. \u00cen timp ce se \u00eendep\u0103rtau, cu ma\u0219ina, i se adres\u0103 lui Tom: \u2014 \u00cemi pare r\u0103u c\u0103 a trebuit s\u0103 faci asta. Bietul trup al lui Jack era foarte descompus? \u2014 Nu, zise Tom. Nu prea mult. \u2014 Oh, asta e bine, spuse Emily. Asta e foarte bine. \n", " Marty Roberts transpira deja, c\u00e2nd ajunse \u00eenapoi la Long Beach Memorial Hospital. \u00ce\u0219i putea pierde licen\u021ba, din cauza celor f\u0103cute la cimitir. Unul dintre gropari putea s\u0103 ia un telefon \u0219i s\u0103 sune la district. Cei de acolo aveau s\u0103 se \u00eentrebe de ce nu respectase Marty protocolul, mai ales c\u0103 era vorba de un proces. C\u00e2nd prelevezi \u021besuturi \u00een teren, ri\u0219ti contaminare. Toat\u0103 lumea \u0219tia asta. A\u0219a c\u0103 se puteau \u00eentreba de ce \u00ee\u0219i asumase Marty Roberts acel risc. \u0218i, dup\u0103 scurt timp, aveau s\u0103 se \u00eentrebe \u2026 Pa\u0219tele mamii ei de situa\u021bie! Parc\u0103 \u00een parcarea de urgen\u021b\u0103, l\u00e2ng\u0103 ambulan\u021be, \u0219i porni repede pe holul de la subsol, spre Patologie. Era ora pr\u00e2nzului, a\u0219a c\u0103 nu era aproape nimeni acolo. \u0218irurile de mese de o\u021bel erau goale. Raza f\u0103cea cur\u0103\u021benie. \u2014 Zevzec nenorocit ce e\u0219ti, zise Marty. Vrei s\u0103 ne bagi pe am\u00e2ndoi la pu\u0219c\u0103rie? Raza se r\u0103suci \u00eencet. \u2014 Care este problema? \u00eentreb\u0103 el, lini\u0219tit. \u2014 Problema este c\u0103 \u021bi-am spus s\u0103 iei oasele numai \u00een cazul inciner\u0103rilor. Nu \u0219i la \u00eenmorm\u00e2nt\u0103ri. La inciner\u0103ri. E at\u00e2t de greu de \u00een\u021beles, ce naiba? \u2014 Mda, bine. A\u0219a \u0219i fac, spuse Raza. \u2014 Nu, nu faci a\u0219a. Pentru c\u0103 tocmai vin de la o exhumare \u0219i \u0219tii ce am v\u0103zut c\u00e2nd l-am dezgropat pe individ? Ni\u0219te picioare al naibii de sub\u021biri, Raza. \u0218i ni\u0219te bra\u021be al naibii de sub\u021biri. La o \u00eenmorm\u00e2ntare. \u2014 Nu, nu eu am f\u0103cut asta, zise Raza. \u2014 Ei bine, cineva a luat oasele. Raza porni spre birou. \u2014 Cum \u00eel cheam\u0103 pe individ? \u2014 Weller. \u2014 Ah, iar tipul \u0103la? E individul pentru care am pierdut \u021besuturile, nu? \u2014 Exact. A\u0219a c\u0103 familia l-a exhumat. Pentru c\u0103 a fost \u00eenmorm\u00e2ntat. Raza se aplec\u0103 peste birou \u0219i tast\u0103 numele pacientului. Se uit\u0103 la ecran. \u2014 Oh, da. Ai dreptate. A fost o \u00eenmorm\u00e2ntare. Dar nu eu am f\u0103cut-o. \u2014 Nu tu ai f\u0103cut-o? zise Marty. Dar cine mama m\u0103-si a f\u0103cut-o? Raza ridic\u0103 din umeri. \u2014 A venit fratele meu, asta e tot. Aveam o \u00eent\u00e2lnire \u00een seara aia. \u2014 Fratele t\u0103u? Care frate? Nimeni n-ar trebui s\u0103 \u2026 \u2014 Nu te agita, Marty, spuse Raza. Fratele meu vine aici, din c\u00e2nd \u00een c\u00e2nd. \u0218tie ce e de f\u0103cut. Lucreaz\u0103 la Pompele Funebre Hilldale. Marty \u00ee\u0219i \u0219terse transpira\u021bia de pe frunte. \u2014 Iisuse. De c\u00e2nd se \u00eent\u00e2mpl\u0103 chestia asta? \u2014 Cam de un an. \u2014 Un an! \u2014 Numai noaptea, Marty. Numai noaptea, t\u00e2rziu. Poart\u0103 halatul meu, seam\u0103n\u0103 cu mine \u2026 Ar\u0103t\u0103m la fel. \u2014 Stai pu\u021bin, zise Marty. Cine i-a dat fetei proba de s\u00e2nge? Lisei Weller. \u2014 OK, spuse Raza. Mai face \u0219i gre\u0219eli, uneori. \u2014 Lucreaz\u0103 \u0219i dup\u0103-amiaza, uneori? \u2014 Numai duminicile, Marty. Dac\u0103 am eu vreo \u00eent\u00e2lnire. Marty str\u00e2nse marginea biroului, ca s\u0103 se calmeze. Se aplec\u0103 peste birou \u0219i inspir\u0103 ad\u00e2nc. \u2014 Un nenorocit care nici m\u0103car nu lucreaz\u0103 pentru spital a dat s\u00e2nge, f\u0103r\u0103 autoriza\u021bie, unei femei, pentru c\u0103 ea l-a cerut? Asta vrei s\u0103-mi spui? \u2014 Nu e \u201eun nenorocit\u201c. E fratele meu. \u2014 Iisuse! \u2014 A spus c\u0103 era dr\u0103gu\u021b\u0103. \u2014 Asta explic\u0103 totul. \u2014 Haide, Marty, zise Raza, pe un ton \u00eemp\u0103ciuitor. \u00cemi pare r\u0103u pentru chestia cu Weller, chiar \u00eemi pare r\u0103u, dar oricine putea face schimbul. Chiar \u0219i cei de la cimitir puteau s\u0103-l dezgroape \u0219i s\u0103-i ia oasele lungi. \u0218tii c\u0103 se \u00eent\u00e2mpl\u0103 peste tot asta. I-au prins pe tipii \u0103ia, \u00een Phoenix. \u0218i pe cei din Minnesota. Iar acum, \u00een Brooklyn. \u2014 \u0218i sunt cu to\u021bii \u00een pu\u0219c\u0103rie acum, Raza. \u2014 OK, spuse Raza. E adev\u0103rat. Chestia e c\u0103 eu i-am spus lui frate-meu s\u0103 o fac\u0103. \u2014 Tu i-ai \u2026 \u2014 Mda. \u00cen noaptea aceea, c\u00e2nd a venit cadavrul lui Weller, am primit un apel de urgen\u021b\u0103 pentru oase, iar Weller se potrivea perfect. A\u0219a c\u0103, trebuia s\u0103 onor\u0103m comanda sau nu? \u0218tii c\u0103 tipii cu oasele pot s\u0103-\u0219i mute afacerea \u00een alt\u0103 parte. Pentru ei, urgent \u00eenseamn\u0103 urgent. Le dai sau mori. Marty oft\u0103. \u2014 Mda, c\u00e2nd spun \u201eimediat\u201c, trebuie s\u0103 le dai. \u2014 OK. Marty se a\u0219ez\u0103 pe scaun \u0219i \u00eencepu s\u0103 tasteze. \u2014 Oricum, dac\u0103 ai extras oasele acelea lungi acum opt zile, nu v\u0103d nici un transfer de bani pentru mine. \u2014 Nu-\u021bi face griji. O s\u0103 vin\u0103. \u2014 Cecul e la po\u0219t\u0103? \u2014 Hei, am uitat. O s\u0103-\u021bi prime\u0219ti partea. \u2014 Ai grij\u0103 de asta, spuse Marty \u0219i se \u00eentoarse s\u0103 plece. \u0218i de acum \u00eencolo, \u021bine-l pe blestematul de frate-tu departe de spital. Clar? \u2014 Sigur, Marty. Sigur. \n\nMarty Roberts ie\u0219i ca s\u0103-\u0219i mute ma\u0219ina din spa\u021biul de urgen\u021b\u0103. D\u0103du \u00een mar\u0219arier \u0219i conduse la sec\u021biunea rezervat\u0103 pentru doctori, din garaj. Apoi r\u0103mase \u00een ma\u0219in\u0103, pentru mult timp. G\u00e2ndindu-se la Raza. O s\u0103-\u021bi prime\u0219ti partea. Se p\u0103rea c\u0103 Raza \u00eencepea s\u0103 cread\u0103 c\u0103 acela era programul lui \u0219i c\u0103 Marty Roberts lucra pentru el. Raza f\u0103cea pl\u0103\u021bile. Raza decidea cine s\u0103 vin\u0103 s\u0103-l ajute. Raza nu se comporta ca un angajat. \u00cencepuse s\u0103 se poarte ca \u0219i cum el ar fi fost \u0219eful, iar asta era periculos, din tot felul de motive. Marty trebuia s\u0103 fac\u0103 ceva \u00een privin\u021ba asta. \u0218i trebuia s\u0103 o fac\u0103 cur\u00e2nd. Altfel, pierderea licen\u021bei ar fi fost cea mai mic\u0103 dintre problemele lui. \n", " La apus, cubul de titan care g\u0103zduia BioTech Research str\u0103lucea cu o sclipire ro\u0219ie orbitoare \u0219i sc\u0103lda zona de parcare al\u0103turat\u0103 \u00eentr-un portocaliu \u00eenchis. C\u00e2nd ie\u0219i din cl\u0103dire, pre\u0219edintele Rick Diehl se opri s\u0103-\u0219i pun\u0103 ochelarii de soare \u0219i apoi se \u00eendrept\u0103 spre noul s\u0103u Porsche Carrera SC argintiu. \u00ce\u0219i iubea ma\u0219ina, pe care o cump\u0103rase cu o s\u0103pt\u0103m\u00e2n\u0103 \u00eenainte, pentru a s\u0103rb\u0103tori divor\u021bul s\u0103u iminent \u2026 \u2014 Ei dr\u0103cie! Nu-i venea s\u0103-\u0219i cread\u0103 ochilor. \u2014 Dar-ar dracii-n ea de treab\u0103! Locul lui de parcare era gol. Ma\u0219ina disp\u0103ruse. Tic\u0103loasa aia! Nu \u0219tia cum o f\u0103cuse, dar era sigur c\u0103 ea \u00eei luase ma\u0219ina. Probabil \u00eel pusese pe prietenul ei s\u0103 aranjeze totul. \u00cen definitiv, noul prieten era v\u00e2nz\u0103tor de ma\u0219ini. Bradley Gordon, \u0219eful securit\u0103\u021bii, st\u0103tea \u00een zona de a\u0219teptare a holului, sprijinit de biroul de recep\u021bie \u0219i discuta cu Lisa, recep\u021bionista. Lisa era dr\u0103gu\u021b\u0103. De aceea o \u0219i angajase Rick. \u2014 La naiba, Brad! spuse Rick Diehl. Trebuie s\u0103 ne uit\u0103m la casetele de securitate cu parcarea. Brad se \u00eentoarse spre el. \u2014 De ce? Ce s-a \u00eent\u00e2mplat? \u2014 Cineva mi-a furat Porsche-ul. \u2014 Pe bune? zise Brad. C\u00e2nd s-a \u00eent\u00e2mplat? Nu e omul potrivit pentru slujba asta, \u00ee\u0219i spuse Rick. \u0218i nu era prima dat\u0103 c\u00e2nd g\u00e2ndea a\u0219a. \u2014 Hai s\u0103 verific\u0103m casetele de securitate, Brad. \u2014 Mda, sigur, imediat, zise Brad. \u00cei f\u0103cu cu ochiul Lisei \u0219i apoi porni spre u\u0219a cu card de acces, intr\u00e2nd \u00een zona de securitate. Rick \u00eel urm\u0103, spumeg\u00e2nd. La unul dintre cele dou\u0103 birouri din micul birou de securitate cu pere\u021bi de sticl\u0103, un pu\u0219ti \u00ee\u0219i examina cu aten\u021bie palma m\u00e2inii st\u00e2ngi. Ignora complet setul de monitoare din fa\u021ba lui. \u2014 Jason, spuse Brad, pe un ton de avertizare. Domnul Diehl e aici. \u2014 Oh, rahat. Pu\u0219tiul se \u00eendrept\u0103 imediat pe scaun. \u2014 Scuze. Mi-a ie\u0219it o spuzeal\u0103. Nu \u0219tiam dac\u0103\u2026 \u2014 Dl. Diehl vrea s\u0103 se uite la camerele de securitate. Care anume camere vre\u021bi s\u0103 fie, dl. Diehl? Of, Dumnezeule. \u2014 Camerele cu parcarea, spuse Rick. \u2014 Exact, parcarea, Jason. S\u0103 \u00eencepem cu patruzeci \u0219i opt de ore \u00een urm\u0103 \u0219i \u2026 \u2014 Am venit cu ma\u0219ina la lucru, \u00een diminea\u021ba asta, zise Diehl. \u2014 Exact, la ce or\u0103 a fost asta? \u2014 Am ajuns aici la \u0219apte. \u2014 Bun. Jason, s\u0103 \u00eencepem cu ora \u0219apte, azi diminea\u021b\u0103. Pu\u0219tiul se foi pe scaun. \u2014 Hm, domnule Gordon, camerele din parcare nu merg. \u2014 Oh, a\u0219a este, spuse Brad \u0219i se \u00eentoarse spre Rick. Camerele din parcare nu merg. \u2014 De ce? \u2014 Nu \u0219tiu sigur. Credem c\u0103 este o problem\u0103 cu cablul. \u2014 De c\u00e2nd nu mai merg? \u2014 P\u0103i \u2026 \u2014 De dou\u0103 luni, spuse pu\u0219tiul. \u2014 Dou\u0103 luni! \u2014 A trebuit s\u0103 comand\u0103m piese de schimb, zise Brad. \u2014 Ce piese de schimb? \u2014 Din Germania. \u2014 Ce piese de schimb? \u2014 Trebuie s\u0103 m\u0103 uit. \u2014 Putem folosi camerele de pe acoperi\u0219, spuse pu\u0219tiul \u2014 Ei bine, atunci arat\u0103-mi camerele de pe acoperi\u0219, zise Diehl. \u2014 Exact. Jason, camerele de pe acoperi\u0219. Avur\u0103 nevoie de cincisprezece minute ca s\u0103 deruleze banda \u00eenregistrat\u0103 \u0219i s\u0103 \u00eenceap\u0103 s\u0103 o vizioneze. Rick v\u0103zu cum \u00ee\u0219i parca Porsche-ul. Se v\u0103zu cobor\u00e2nd din ma\u0219in\u0103 \u0219i intr\u00e2nd \u00een cl\u0103dire. Ce se \u00eent\u00e2mpl\u0103 dup\u0103 aceea, \u00eel surprinse total. Dup\u0103 mai pu\u021bin de dou\u0103 minute ap\u0103ru o alt\u0103 ma\u0219in\u0103, doi b\u0103rba\u021bi s\u0103rir\u0103 din ea, \u00eei sparser\u0103 rapid ma\u0219ina \u0219i plecar\u0103 cu ea. \u2014 V\u0103 a\u0219teptau, spuse Brad. Sau v-au urm\u0103rit. \u2014 A\u0219a se pare, zise Rick. Suna\u021bi la poli\u021bie, raporta\u021bi \u0219i spune\u021bi-i Lisei c\u0103 vreau s\u0103 m\u0103 duc\u0103 ea cu ma\u0219ina acas\u0103. Brad clipi des, auzind asta. \n\nProblema era c\u0103 Brad Gordon era un idiot, dar nu-l putea concedia, reflect\u0103 Rick, \u00een timp ce Lisa \u00eel ducea acas\u0103. Brad Gordon, un \u00eemp\u0103timit al surfului, al schiului, al c\u0103l\u0103toriilor, alcoolic \u00een recuperare \u0219i nici m\u0103car absolvent de colegiu, era nepotul lui Jack Watson, unul dintre investitorii principali ai lui BioGen. Jack Watson avusese \u00eentotdeauna grij\u0103 de Brad, avusese mereu grij\u0103 ca acesta s\u0103 aib\u0103 o slujb\u0103. Iar Brad intra tot timpul \u00een belele. Se zvonea c\u0103 Brad se culcase cu so\u021bia vicepre\u0219edintelui de la GeneSystems, \u00een Palo Alto, motiv pentru care fusese concediat, pe bun\u0103 dreptate, dar nu f\u0103r\u0103 un mare scandal f\u0103cut de unchiul lui, care nu vedea de ce trebuia Brad s\u0103 fie dat afar\u0103. \u2014 Este gre\u0219eala vicepre\u0219edintelui, se zvonea c\u0103 spusese Watson. Dar acum, s\u0103 nu func\u021bioneze nici o camer\u0103 de supraveghere din parcare. De dou\u0103 luni. Asta-l f\u0103cea pe Rick s\u0103 se \u00eentrebe ce altceva mai era \u00een neregul\u0103 cu securitatea de la BioGen. \u00cei arunc\u0103 o privire Lisei, care conducea senin\u0103. Rick o angajase ca recep\u021bionist\u0103 la pu\u021bin timp dup\u0103 ce aflase de leg\u0103tura so\u021biei lui. Lisa avea un profil frumos. Ar fi putut fi manechin. Cel care-i aranjase nasul \u0219i b\u0103rbia era un geniu. \u0218i avea un corp minunat, cu o talie \u00eengust\u0103 \u0219i s\u00e2ni perfect contura\u021bi. Avea dou\u0103zeci de ani, era \u00een vacan\u021ba de var\u0103 de la Crestview State, \u0219i radia s\u0103n\u0103tate \u0219i sexualitate. Tuturor celor din companie li se aprinseser\u0103 c\u0103lc\u00e2iele dup\u0103 ea. A\u0219a c\u0103 era surprinz\u0103tor c\u0103, de c\u00e2te ori f\u0103ceau dragoste, Lisa st\u0103tea total nemi\u0219cat\u0103. Dup\u0103 c\u00e2teva minute p\u0103rea s\u0103-i remarce frustrarea \u0219i \u00eencepea s\u0103 se mi\u0219te mecanic \u0219i s\u0103 scoat\u0103 mici gemete, ca \u0219i cum a\u0219a i se spusese c\u0103 fac oamenii \u00een pat. Uneori, c\u00e2nd Rick era \u00eengrijorat \u0219i preocupat, ea \u00eei spunea: \u201eOh, iubi, da, iubi, a\u0219a, iubi\u201c, ca \u0219i cum asta ar fi trebuit s\u0103 pun\u0103 lucrurile \u00een mi\u0219care. Dar era mult prea evident c\u0103 era totalmente neimpresionat\u0103. Rick f\u0103cuse ni\u0219te cercet\u0103ri \u0219i descoperise un sindrom numit anhedonie, incapacitatea de a sim\u021bi pl\u0103cere. Suferinzii de anhedonie nu manifestau nici un fel de sentiment, ceea ce descria foarte bine atitudinea Lisei \u00een pat. Era interesant c\u0103 anhedonia p\u0103rea s\u0103 aib\u0103 o component\u0103 genetic\u0103. P\u0103rea s\u0103 implice sistemul limbic din creier. A\u0219a c\u0103 era posibil s\u0103 existe o gen\u0103 pentru acea boal\u0103. Rick inten\u021biona s\u0103-i fac\u0103 Lisei teste complete. Doar ca s\u0103 verifice. P\u00e2n\u0103 atunci, nop\u021bile petrecute cu ea l-ar fi f\u0103cut s\u0103 se simt\u0103 nesigur, dac\u0103 n-ar fi fost Greta, cercet\u0103toarea austriac\u0103 din laboratorul de microbiologie. Greta era gras\u0103, avea ochelari \u0219i un p\u0103r scurt, b\u0103ie\u021besc, dar se regula \u00een draci, p\u00e2n\u0103-\u0219i pierdeau am\u00e2ndoi r\u0103suflarea, acoperi\u021bi de transpira\u021bie. Ma\u0219ina opri l\u00e2ng\u0103 noua lui cas\u0103. Rick \u00ee\u0219i verific\u0103 cheile, \u00een buzunar. \u2014 Vrei s\u0103 urc? \u00eentreb\u0103 Lisa, indiferent\u0103. Avea ni\u0219te ochi alba\u0219tri frumo\u0219i, cu gene lungi. Ni\u0219te buze c\u0103rnoase frumoase. A\u0219a c\u0103 Rick \u00ee\u0219i zise, la naiba de ce nu? \u2014 Sigur, zise el. Urc\u0103. \n\n\u00ce\u0219i sun\u0103 avocatul, pe Barry Sindler, ca s\u0103-i spun\u0103 c\u0103 so\u021bia lui \u00eei furase ma\u0219ina. \u2014 Crezi c\u0103 ea a fost? zise Sindler. P\u0103rea s\u0103 se \u00eendoiasc\u0103 de asta. \u2014 Da, a\u0219a cred. A angajat ni\u0219te tipi. Am totul pe banda de securitate. \u2014 O ai pe ea pe band\u0103? \u2014 Nu, pe indivizi. Dar ea e \u00een spatele afacerii. \u2014 Eu nu sunt chiar at\u00e2t de sigur, zise Sindler. De obicei, femeile distrug ma\u0219ina so\u021bului, nu o fur\u0103. \u2014 \u00ce\u021bi spun eu \u2026 \u2014 OK, o s\u0103 verific. Dar, pentru moment, sunt c\u00e2teva lucruri pe care vreau s\u0103 le discut\u0103m. \u00cen leg\u0103tur\u0103 cu litigiul. \u00cen partea cealalt\u0103 a camerei, Lisa se dezbr\u0103ca. \u00ce\u0219i \u00eempacheta fiecare articol de \u00eembr\u0103c\u0103minte \u0219i \u00eel a\u0219eza pe sp\u0103tarul scaunului. Purta un sutien roz \u0219i chilo\u021bei roz, care-i conturau osul pubian. F\u0103r\u0103 dantel\u0103, doar dintr-un material elastic, ce se mula frumos pe corpul ei neted. \u00centinse m\u00e2na la spate, ca s\u0103 \u00ee\u0219i desfac\u0103 sutienul. \u2014 Va trebui s\u0103 te sun mai t\u00e2rziu, spuse Rick. \n\nBLONDELE VOR DISP\u0102REA Specii \u00een pericol \u201es\u0103 dispar\u0103 \u00een 200 de ani\u201c Conform BBC, \u201eun studiu f\u0103cut de exper\u021bii din Germania sugereaz\u0103 c\u0103 oamenii cu p\u0103r blond sunt o specie pe cale de dispari\u021bie, care nu vor mai exista \u00een 2202\u201c. Cercet\u0103torii prezic c\u0103 ultimul blond natural se va na\u0219te \u00een Finlanda, o \u021bar\u0103 \u00een care blonzii constituie cea mai mare propor\u021bie. Oamenii de \u0219tiin\u021b\u0103 spun c\u0103 \u00een prezent prea pu\u021bini oameni mai au gena blond\u0103, a\u0219a c\u0103 blonzii nu vor mai rezista prea mult. Cercet\u0103torii sugereaz\u0103 c\u0103 a\u0219a numi\u021bii blonzi din sticl\u0103 \u201epot fi \u00eenvinui\u021bi pentru dispari\u021bia rivalilor lor naturali\u201c. Nu to\u021bi savan\u021bii sunt de acord cu predic\u021bia referitoare la aceast\u0103 dispari\u021bie iminent\u0103. Dar un studiu al Organiza\u021biei Mondiale a S\u0103n\u0103t\u0103\u021bii indic\u0103 faptul c\u0103 este posibil ca blonzii naturali s\u0103 dispar\u0103 \u00een urm\u0103torii dou\u0103 sute de ani. Mai recent, probabilitatea acestei dispari\u021bii a fost reluat\u0103 de The Times din Londra, \u00een lumina noilor date referitoare la evolu\u021bia genei MC1R pentru p\u0103r blond. \n", " Jungla era total t\u0103cut\u0103. Nu se auzea nici un greier, nici un \u021bip\u0103t de pas\u0103re-rinocer, nici p\u0103l\u0103vr\u0103geala \u00eendep\u0103rtat\u0103 a maimu\u021belor. O t\u0103cere des\u0103v\u00e2r\u0219it\u0103\u2026 ceea ce nu era de mirare, \u00ee\u0219i spuse Hagar. Cl\u0103tin\u0103 din cap, uit\u00e2ndu-se la cele zece echipe de filmare din \u00eentreaga lume, care se adunaser\u0103 acum \u00een grupuri mici, pe solul junglei, protej\u00e2ndu-\u0219i lentilele de umezeala care picura de sus, \u00een timp ce se uitau prin camere spre copacii de deasupra. Le spusese s\u0103 p\u0103streze lini\u0219tea \u0219i, \u00eentr-adev\u0103r, nimeni nu vorbea. Echipa francez\u0103 fuma. De\u0219i echipa german\u0103 men\u021binea lini\u0219tea, cameramanul \u00ee\u0219i pocnea mereu degetele imperios, f\u0103c\u00e2ndu-i semne asistentului s\u0103u s\u0103 fac\u0103 una sau alta. Echipa japonez\u0103 de la NHK era t\u0103cut\u0103, dar, l\u00e2ng\u0103 ei, echipa CNN din Singapore \u0219optea, murmura \u0219i schimba lentilele, z\u0103ng\u0103nind ni\u0219te cutii de metal. Echipa britanic\u0103 a canalului Sky TV din Hong Kong venise \u00eembr\u0103cat\u0103 nepotrivit. Acum \u00ee\u0219i scoseser\u0103 adida\u0219ii \u0219i \u00ee\u0219i smulgeau lipitorile dintre degete, \u00eenjur\u00e2nd. Nici o \u0219ans\u0103. Hagar avertizase companiile despre condi\u021biile din Sumatra \u0219i despre c\u00e2t de dificil era s\u0103 filmezi acolo. Le recomandase s\u0103 trimit\u0103 echipe de fotografi pentru fauna din s\u0103lb\u0103ticie, experimentate \u00een munca de teren. Nimeni nu-l ascultase. \u00cen loc de asta, trimiseser\u0103 \u00een grab\u0103 la Berastagi echipele care se aflau cel mai aproape, iar rezultatul era c\u0103 jum\u0103tate din ei \u00ee\u0219i \u021bineau reporterul pe pozi\u021bie \u0219i microfoanele preg\u0103tite, ca \u0219i cum ar fi a\u0219teptat s\u0103 ia prin surprindere un \u0219ef de stat. A\u0219teptau de trei ore. P\u00e2n\u0103 \u00een clipa aceea, urangutanul vorbitor nu ap\u0103ruse \u0219i Hagar nici nu se a\u0219tepta s\u0103 apar\u0103. Prinse privirea unui membru al echipei franceze \u0219i \u00eei f\u0103cu semn s\u0103-\u0219i sting\u0103 \u021bigara. Tipul ridic\u0103 din umeri \u0219i se \u00eentoarse cu spatele la el. Continu\u0103 s\u0103 fumeze. Un membru al echipei japoneze se strecur\u0103 prin grup \u0219i veni l\u00e2ng\u0103 Hagar. \u2014 C\u00e2nd va veni animalul? \u0219opti el. \u2014 C\u00e2nd va fi lini\u0219te. \u2014 Adic\u0103, nu ast\u0103zi? Hagar f\u0103cu un semn de neajutorare, cu palmele \u00een sus. \u2014 Suntem prea mul\u021bi? Hagar aprob\u0103 din cap. \u2014 Poate c\u0103 m\u00e2ine vom veni singuri. \u2014 Bine, spuse Hagar. Chiar \u00een clipa aceea, echipele fur\u0103 cuprinse de un val de agita\u021bie. S\u0103rir\u0103 cu to\u021bii la camerele de filmat, \u00ee\u0219i reglar\u0103 trepiedele \u0219i \u00eencepur\u0103 s\u0103 filmeze. Hagar auzi murmurul slab al vocilor, \u00een multe limbi. \u00cen apropiere, tipul de la Sky TV \u00ee\u0219i \u021binea microfonul aproape de buze \u0219i vorbea \u0219optit, pe un ton dramatic: \u2014 Suntem aici, \u00een ad\u00e2ncul junglelor Sumatrei \u0219i iat\u0103, chiar vizavi de noi, vedem animalul care a declan\u0219at specula\u021bii \u00een lumea \u00eentreag\u0103 \u2026 cimpanzeul despre care se spune c\u0103 vorbe\u0219te \u2026 \u0219i chiar c\u0103 \u00eenjur\u0103. Dumnezeule, \u00ee\u0219i spuse Hagar. Se \u00eentoarse s\u0103 vad\u0103 ce filmau. V\u0103zu ceva blan\u0103 maronie \u0219i un cap negru. Animalul avea maxim \u0219aizeci de centimetri \u0219i scoase aproape imediat strig\u0103tul jos \u0219i t\u00e2nguitor al macacului cu coad\u0103 de porc. Echipele de filmare erau electrizate. Microfoanele erau \u00eendreptate ca ni\u0219te \u021bevi de pu\u0219c\u0103 spre animalul care se deplasa rapid. Auzir\u0103 alte t\u00e2nguieli din frunzi\u0219ul \u00eendep\u0103rtat. Era evident c\u0103 acolo era un grup m\u0103ricel. Germanii \u00eel recunoscur\u0103 primii. \u2014 Nein, nein, nein! Cameramanul se \u00eendep\u0103rt\u0103 iritat de camer\u0103. \u2014 Es ist ein macaque. Dup\u0103 scurt timp, prin frunzi\u0219ul de deasupra treceau vreo zece macaci, leg\u0103n\u00e2ndu-se printre crengi \u0219i \u00eendrept\u00e2ndu-se spre nord. Unul dintre englezi se \u00eentoarse spre Hagar. \u2014 Unde este cimpanzeul? \u2014 Urangutanul, spuse Hagar. \u2014 N-are a face. Unde este? Avea o voce ner\u0103bd\u0103toare. \u2014 N-are o agend\u0103 pentru \u00eent\u00e2lniri, zise Hagar. \u2014 Aici e locul unde st\u0103 de obicei? Da? Putem s\u0103 punem ni\u0219te m\u00e2ncare pentru el, ceva care s\u0103-l atrag\u0103? S\u0103 scoatem ni\u0219te sunete de \u00eemperechere? \u2014 Nu, spuse Hagar. \u2014 Adic\u0103 nu exist\u0103 nici un mod ca s\u0103-l atragem? \u2014 Nu. \u2014 Doar st\u0103m aici \u0219i sper\u0103m s\u0103 apar\u0103? Jurnalistul se uit\u0103 la ceas. \u2014 Vor caseta p\u00e2n\u0103 la pr\u00e2nz. \u2014 Din nefericire, suntem \u00een jungl\u0103, zise Hagar. Se \u00eent\u00e2mpl\u0103 atunci c\u00e2nd se \u00eent\u00e2mpl\u0103. Asta e lumea natural\u0103. \u2014 Nu este natural\u0103, dac\u0103 vorbe\u0219te, spuse cameramanul. \u0218i eu n-am toat\u0103 ziua la dispozi\u021bie. \u2014 Nu \u0219tiu ce s\u0103 spun, zise Hagar. \u2014 G\u0103se\u0219te-mi blestemata aia de maimu\u021b\u0103! url\u0103 individul. Strig\u0103tul lui agit\u0103 macacii din copaci \u0219i \u00eei f\u0103cu s\u0103 se \u00eempr\u0103\u0219tie \u0219i s\u0103 scoat\u0103 noi sunete t\u00e2nguitoare. Hagar se uit\u0103 la ceilal\u021bi. Cameramanul francez spuse: \u2014 Poate mai \u00een lini\u0219te? Pentru toat\u0103 lumea. \u2014 Plimb\u0103 ursul, broscar nenorocit, spuse britanicul. \u2014 U\u0219or, amice. Un uria\u0219 din echipa australian\u0103 se apropie \u0219i puse o m\u00e2n\u0103 spre englez, care repezi un cro\u0219eu spre b\u0103rbia acestuia. Australianul \u00eei prinse m\u00e2na, i-o r\u0103suci \u0219i \u00eel \u00eempinse peste trepiedul lui. Trepiedul c\u0103zu, iar cameramanul se \u00eentinse peste el. Restul echipei britanice s\u0103ri pe australian, ai c\u0103rui colegi \u00eei alergar\u0103 \u00een ap\u0103rare. La fel \u0219i germanii. Dup\u0103 scurt timp, cele trei echipe se \u00eembr\u00e2nceau cu \u00eenver\u0219unare. C\u00e2nd c\u0103zu trepiedul francez \u0219i camera lor se stropi cu noroi, celelalte echipe \u00eencepur\u0103 \u0219i ele s\u0103 se bat\u0103. Hagar \u00eei privea nemi\u0219cat. Nici un urangutan ast\u0103zi, \u00ee\u0219i spuse el. \n", " Rick Diehl de la Biogen se schimba \u00een vestiarul de la Bel Air Country Club. Se dusese acolo ca s\u0103 joace o partid\u0103 de dublu cu ni\u0219te investitori care puteau fi interesa\u021bi de BioGen. Un tip de la Merrill Lynch, prietenul lui \u0219i un tip de la Citibank. Rick \u00eencercase s\u0103 o fac\u0103 pe indiferentul, dar sim\u021bea o oarecare agita\u021bie, deoarece intrase \u00een panic\u0103, \u00eenc\u0103 de c\u00e2nd o v\u0103zuse pe so\u021bia lui trec\u00e2nd prin lobby cu idiotul acela \u00een haine albe de tenis. F\u0103r\u0103 sus\u021binerea financiar\u0103 a lui Karen, Rick era la mila deloc pl\u0103cut\u0103 a celuilalt investitor principal, Jack Watson. Iar asta nu era lini\u0219titor deloc. Avea nevoie de bani noi. Acolo, pe terenul de golf, \u00een lumina str\u0103lucitoare a soarelui \u0219i \u00een adierea slab\u0103 a v\u00e2ntului, le servi micile sale discursuri despre minunile viitoare ale biotehnicii \u0219i despre for\u021ba citochinelor produse de linia de celule Burnet, achizi\u021bionat\u0103 de BioGen. Era o adev\u0103rat\u0103 oportunitate s\u0103 te implici \u00eentr-o companie care urma s\u0103 creasc\u0103 rapid. Ei nu vedeau lucrurile la fel. Tipul de la Merrill Lynch spuse: \u2014 Limfochinele nu sunt acela\u0219i lucru cu citochinele? N-au existat ni\u0219te decese neexplicate din cauza citochinelor? Rick le spuse c\u0103 existaser\u0103 c\u00e2teva decese, cu ni\u0219te ani \u00een urm\u0103, deoarece o m\u00e2n\u0103 de doctori \u00eencepuser\u0103 terapia prea timpuriu. \u2014 Eu m-am implicat \u00een limfochine, cu cinci ani \u00een urm\u0103, spuse tipul de la Merrill Lynch. N-am c\u00e2\u0219tigat nici un cent. \u2014 Dar ce e cu furtunile de citochine? \u00eentreb\u0103 tipul de la Citybank. Furtuni de citochine. Iisuse, \u00ee\u0219i spuse Rick, rat\u00e2ndu-\u0219i totodat\u0103 lovitura. \u2014 Ei bine, furtunile de citochine sunt, de fapt, doar un concept speculativ. Ideea este c\u0103, \u00een anumite circumstan\u021be rare, sistemul imunitar reac\u021bioneaz\u0103 \u00een mod excesiv \u0219i atac\u0103 corpul, produc\u00e2nd c\u0103derea mai multor sisteme organice\u2026 \u2014 Nu asta s-a \u00eent\u00e2mplat la epidemia de grip\u0103 din 1918? \u2014 A\u0219a au spus c\u00e2\u021biva universitari, dar cu to\u021bii lucrau pentru companii de medicamente care fabricau produse rivale. \u2014 Vrei s\u0103 spui c\u0103 e posibil s\u0103 nu fie adev\u0103rat? \u2014 \u00cen zilele noastre, trebuie s\u0103 fi\u021bi foarte aten\u021bi la ce v\u0103 spun universit\u0103\u021bile. \u2014 Chiar \u0219i despre 1918? \u2014 Dezinformarea ia multe forme, zise Rick, lu\u00e2ndu-\u0219i mingea. Adev\u0103rul este c\u0103 citochinele sunt valul viitorului, sunt propuse pentru testare clinic\u0103 \u0219i dezvoltare de produse \u0219i ofer\u0103 cea mai rapid\u0103 recuperare a investi\u021biilor dintre toate liniile de produse existente ast\u0103zi. De aceea citochinele au fost prima mea achizi\u021bie la BioGen. \u0218i tocmai am c\u00e2\u0219tigat procesul legat de \u2026 \u2014 Nu vor face apel? Eu a\u0219a am auzit. \u2014 Hot\u0103r\u00e2rea judec\u0103torului nu le las\u0103 nici o \u0219ans\u0103. \u2014 Dar n-au murit oameni din cauza transferurilor de gene care au provocat furtuni de citochine? Nu-i a\u0219a c\u0103 au murit mul\u021bi oameni? Rick oft\u0103. \u2014 Nu chiar a\u0219a de mul\u021bi \u2026 \u2014 C\u00e2\u021bi? Cincizeci, o sut\u0103, ceva de genul acesta? \u2014 Nu \u0219tiu num\u0103rul exact, spuse Rick, d\u00e2ndu-\u0219i seama c\u0103 ziua nu avea s\u0103 fie o zi bun\u0103. Iar dup\u0103 numai o or\u0103, unul dintre ei spuse, \u00een cele din urm\u0103 c\u0103, dup\u0103 p\u0103rerea lui, numai un idiot ar fi investit \u00een citocine. Frumos. \n\nA\u0219a c\u0103 acum se sim\u021bea epuizat \u0219i \u00eenvins, st\u00e2nd pr\u0103bu\u0219it \u00een vestiar, c\u00e2nd Jack Watson, bronzat \u0219i splendid \u00eentr-un costum alb de tenis, se l\u0103s\u0103 s\u0103 cad\u0103 pe banc\u0103, l\u00e2ng\u0103 el, \u0219i spuse: \u2014 Deci? A fost un meci util? Era ultima persoan\u0103 pe care \u0219i-ar fi dorit s-o vad\u0103. \u2014 N-a fost r\u0103u. \u2014 Vrea vreunul dintre ei s\u0103 se bage? \u2014 Poate. Vom vedea. \u2014 Tipii aceia de la Merrill Lynch n-au boa\u0219e, spuse Watson. Ideea lor de risc este s\u0103 urinezi la du\u0219uri. Eu nu mi-a\u0219 pune prea multe speran\u021be. Ce crezi despre afacerea Radial Genomics? \u2014 Ce afacere Radial Genomics? \u2014 Presupun c\u0103 \u00eenc\u0103 nu s-a aflat. Dar am crezut c\u0103 tu \u0219tii ceva despre asta. Watson se aplec\u0103 \u0219i \u00eencepu s\u0103-\u0219i desfac\u0103 \u0219ireturile de la pantofi. \u2014 Credeam c-o s\u0103 fii \u00eengrijorat, spuse el. Nu ai fost jefuit, de cur\u00e2nd? \u2014 Da. Mi-a fost furat\u0103 ma\u0219ina din parcare, zise Diehl. Dar trec printr-un divor\u021b, iar \u00een momentul de fa\u021b\u0103 este destul de ur\u00e2t. \u2014 A\u0219a c\u0103 presupui c\u0103 so\u021bia ta \u021bi-a luat ma\u0219ina? \u2014 P\u0103i, da \u2026 \u2014 \u0218tii sigur asta? \u2014 Nu, spuse Diehl, \u00eencrunt\u00e2ndu-se. Dar am presupus \u2026 \u2014 Pentru c\u0103 a\u0219a a \u00eenceput totul \u0219i la Radial Genomics. Furturi minore de bunuri fizice. Ma\u0219ina unui asistent de laborator, din parcare, o po\u0219et\u0103 din sala de mese a companiei. Un card de identitate din baie. Nimeni n-a dat prea mult\u0103 aten\u021bie. De\u0219i, c\u00e2nd s-au g\u00e2ndit, dup\u0103 aceea, \u0219i-au dat seama c\u0103 cineva \u00eencerca sl\u0103biciunile sistemului. Au \u00een\u021beles asta, dup\u0103 furtul masiv de b\u0103nci de date. \u2014 Furt de b\u0103nci de date? spuse Diehl, \u00eencrunt\u00e2ndu-se. Asta putea fi ceva foarte grav. \u00cel cuno\u0219tea pe Charlie Huggins, de la Genomics. Trebuia s\u0103-l sune \u0219i s\u0103 afle toat\u0103 povestea. \u2014 Bine\u00een\u021beles, Huggins nu recunoa\u0219te c\u0103 s-a \u00eent\u00e2mplat ceva, continu\u0103 Watson. Scot ac\u021biuni la v\u00e2nzare \u00een iunie \u0219i \u0219tie c\u0103 asta ar ucide oferta. Dar adev\u0103rul este c\u0103 luna trecut\u0103 le-au disp\u0103rut patru linii de celule din laboratoare, \u0219i cincizeci de terabi\u021bi din datele din re\u021bea au fost \u0219terse, inclusiv back-up-urile de date din depozitul suplimentar. O treab\u0103 de profesionist. I-a dat mult \u00eenapoi. \u2014 Serios? \u00cemi pare r\u0103u s\u0103 aud asta. \u2014 Bine\u00een\u021beles, l-am pus pe Charlie \u00een contact cu BDG, Biological Data Group. Este o firm\u0103 de securitate. Sunt sigur c\u0103-i \u0219tii. \u2014 BDG? Diehl nu-\u0219i amintea numele, dar se p\u0103rea c\u0103 ar fi trebuit. Sigur c\u0103-i \u0219tiu pe cei de la BDG. \u2014 Exact. Ei s-au ocupat de securitate pentru Genentech, Wyeth, BioSyn, \u0219i \u00eentr-o mul\u021bime de alte locuri. Sigur, nici unul dintre tipii \u0103\u0219tia nu vor vorbi vreodat\u0103 despre ce s-a \u00eent\u00e2mplat, dar BDG sunt, f\u0103r\u0103 discu\u021bie, cei mai buni, dac\u0103 ai probleme. Vin, \u00ee\u021bi analizeaz\u0103 securitatea, \u00ee\u021bi identific\u0103 punctele vulnerabile \u0219i \u00eenchid g\u0103urile din re\u021bea. F\u0103r\u0103 v\u00e2lv\u0103, rapid, confiden\u021bial. Diehl \u00ee\u0219i spuse c\u0103 singura problem\u0103 de securitate pe care o avea era nepotul lui Jack Watson. Dar spuse: \u2014 Poate c\u0103 ar trebui s\u0103 vorbesc cu ei. \n\n\u0218i astfel Rick Diehl se trezi st\u00e2nd \u00eentr-un restaurant, vizavi de o blond\u0103 elegant\u0103, \u00eentr-un costum de afaceri negru. Se prezentase drept Jacqueline Maurer. Avea p\u0103rul scurt \u0219i un stil direct. \u00cei str\u00e2nse m\u00e2na cu fermitate \u0219i \u00eei \u00eentinse cartea ei de vizit\u0103. Nu avea mai mult de treizeci de ani. Avea corpul dur al unei gimnaste. \u00cel privea \u00een ochi c\u00e2nd vorbea \u0219i era foarte direct\u0103. Rick arunc\u0103 o privire pe cartea de vizit\u0103. Scria BDG, cu albastru, iar dedesubt, cu litere mici, numele ei \u0219i num\u0103rul de telefon. Nimic altceva. \u2014 BDG are birouri aici? \u2014 \u00cen multe ora\u0219e din lume. \u2014 \u0218i tu? \u2014 Eu lucrez \u00een San Francisco, pentru moment. \u00cenainte de asta, \u00een Z\u00fcrich. Rick \u00eei ascult\u0103 accentul. Crezuse c\u0103 era francez, dar probabil era german. \u2014 E\u0219ti din Z\u00fcrich? \u2014 Nu. M-am n\u0103scut la Tokyo. Tat\u0103l meu a fost \u00een corpul diplomatic. Am c\u0103l\u0103torit mult \u00een copil\u0103rie. Am f\u0103cut \u0219coala la Paris \u0219i Cambridge. Am lucrat mai \u00eent\u00e2i pentru Cr\u00e9dit Lyonnais, \u00een Hong Kong, pentru c\u0103 vorbeam mandarina \u0219i cantoneza. Apoi am mers la Lombard Odier, \u00een Geneva. O banc\u0103 particular\u0103. Se apropie chelnerul. Ea comand\u0103 o ap\u0103 mineral\u0103, o marc\u0103 pe care Diehl n-o cuno\u0219tea. \u2014 Ce este? \u00eentreb\u0103 el. \u2014 O marc\u0103 norvegian\u0103. Foarte bun\u0103. Comand\u0103 \u0219i el acela\u0219i lucru. \u2014 \u0218i cum ai ajuns la BDG? \u00eentreb\u0103 Rick. \u2014 Cu doi ani \u00een urm\u0103. La Z\u00fcrich. \u2014 Care au fost \u00eemprejur\u0103rile? \u2014 \u00cemi pare r\u0103u, nu pot spune asta. O companie a avut probleme. BDG a fost chemat\u0103 ca s\u0103 rezolve. Mie mi s-a cerut s\u0103 ajut \u2026 ni\u0219te probleme tehnice. Dup\u0103 aceea, am trecut la ei. \u2014 O companie din Z\u00fcrich a avut o problem\u0103? Ea z\u00e2mbi. \u2014 \u00cemi pare r\u0103u. \u2014 Cu ce companii ai lucrat, de c\u00e2nd ai intrat la BDG? \u2014 Nu am voie s\u0103 spun. Rick se \u00eencrunt\u0103, spun\u00e2ndu-\u0219i c\u0103 avea s\u0103 fie un interviu foarte ciudat, dac\u0103 ea nu-i putea spune nimic. \u2014 \u00ce\u021bi dai seama c\u0103 furtul de date este o problem\u0103 global\u0103, zise ea. Afecteaz\u0103 companii din \u00eentreaga lume. Pierderile estimate sunt de o mie de miliarde de euro pe an. Nici o companie nu dore\u0219te ca problemele ei s\u0103 fie f\u0103cute publice. A\u0219a c\u0103 noi respect\u0103m secretele clien\u021bilor no\u0219tri. \u2014 Ce anume po\u021bi s\u0103-mi spui? zise Rick. \u2014 G\u00e2nde\u0219te-te la orice companie bancar\u0103, de cercetare \u0219tiin\u021bific\u0103 sau farmaceutic\u0103 mare. Probabil c\u0103 am lucrat pentru toate. \u2014 Foarte discret. \u2014 La fel cum vom fi discre\u021bi \u0219i \u00een cazul vostru. Vom trimite numai trei persoane la compania ta, printre care \u0219i eu. Ne vom identifica drept contabili, cu toate actele \u00een regul\u0103, de la o firm\u0103 care se g\u00e2nde\u0219te s\u0103 investeasc\u0103. Vom petrece o s\u0103pt\u0103m\u00e2n\u0103 ca s\u0103 examin\u0103m situa\u021bia \u0219i apoi \u00ee\u021bi vom prezenta raportul. Foarte simplu, foarte direct. \u00cencerc\u0103 s\u0103 se concentreze asupra cuvintelor, dar frumuse\u021bea ei i se p\u0103rea foarte deconcertant\u0103. Femeia nu f\u0103cea nici cea mai mic\u0103 aluzie, nici o privire furi\u0219\u0103, nici o mi\u0219care a corpului, nici o atingere, \u0219i totu\u0219i era extraordinar de sexy. Putea s\u0103 vad\u0103 c\u0103 nu purta sutien, iar s\u00e2nii se conturau fermi sub o bluz\u0103 de m\u0103tase \u2026 \u2014 Domnule Diehl? zise ea. Femeia \u00eel privea fix. Probabil c\u0103 nu mai fusese atent. \u2014 \u00cemi cer scuze, spuse el, scutur\u00e2ndu-\u0219i capul. Am avut o perioad\u0103 foarte dificil\u0103 \u2026 \u2014 Cunoa\u0219tem tensiunile dumneavoastr\u0103 personale, zise ea. La fel \u0219i problemele de securitate. Adic\u0103, aspectele politice ale securit\u0103\u021bii voastre. \u2014 Da, zise el, avem un \u0219ef al securit\u0103\u021bii, un b\u0103rbat pe nume Bradley\u2026 \u2014 Trebuie \u00eenlocuit imediat, spuse ea. \u2014 \u0218tiu, dar unchiul lui \u2026 \u2014 L\u0103sa\u021bi asta \u00een seama noastr\u0103, zise ea. Chelnerul se \u00eentoarse \u0219i ea comand\u0103 pr\u00e2nzul. \n\nPe m\u0103sur\u0103 ce conversa\u021bia continua, se sim\u021bea tot mai atras de ea. Jacqueline Maurer avea un anumit exotism \u0219i o re\u021binere personal\u0103 care i se p\u0103rea foarte provocatoare. Nu \u00eei venea greu s\u0103 se decid\u0103 s\u0103 o angajeze. Voia s\u0103 o revad\u0103. La sf\u00e2r\u0219itul mesei, ie\u0219ir\u0103 afar\u0103. Ea \u00eei str\u00e2nse m\u00e2na, cu fermitate. \u2014 C\u00e2nd ve\u021bi \u00eencepe? \u00eentreb\u0103 el. \u2014 Imediat. Ast\u0103zi, dac\u0103 vre\u021bi. \u2014 Da, e bine, spuse el. \u2014 \u00cen regul\u0103. V\u0103 vom vizita sediul peste patru zile. \u2014 Nu ast\u0103zi? \u2014 Oh, nu. Vom \u00eencepe ast\u0103zi, dar mai \u00eent\u00e2i trebuie s\u0103 rezolv\u0103m acea problem\u0103 delicat\u0103. Apoi, vom veni. O limuzin\u0103 neagr\u0103 trase al\u0103turi. \u0218oferul ocoli \u0219i \u00eei deschise portiera. \u2014 Oh, apropo, spuse ea. Porsche-ul dumneavoastr\u0103 a fost localizat \u00een Houston. Suntem destul de siguri c\u0103 nu a fost luat de so\u021bie. Se urc\u0103 \u00een ma\u0219in\u0103, iar fusta i se ridic\u0103. Nu o trase \u00een jos. \u00cei f\u0103cu semn cu m\u00e2na lui Rick, \u00een timp ce \u0219oferul \u00eenchidea portiera. C\u00e2nd limuzina se \u00eendep\u0103rt\u0103, Rick \u00ee\u0219i d\u0103du seama c\u0103 r\u0103m\u0103sese f\u0103r\u0103 aer. \n", " Era doar modul lui de relaxare, Brad Gordon \u0219tia asta, dar n-ar fi \u00eencercat s\u0103 o explice altcuiva. Un b\u0103rbat singur trebuia s\u0103 fie foarte atent, \u00een vremurile astea. Acesta era motivul pentru care \u00ee\u0219i lua \u00eentotdeauna un PDA \u0219i un telefon celular, de c\u00e2te ori st\u0103tea \u00een tribuna \u0219colii. Se pref\u0103cea c\u0103 trimite mesaje \u0219i c\u0103 vorbe\u0219te la telefon, ca un p\u0103rinte ocupat. Poate un unchi. \u0218i nu venea acolo tot timpul, doar o dat\u0103 sau de dou\u0103 ori pe s\u0103pt\u0103m\u00e2n\u0103, \u00een timpul sezonului de fotbal. C\u00e2nd nu avea altceva de f\u0103cut. Fetele care alergau \u00een pantaloni scur\u021bi \u0219i cu \u0219osete p\u00e2n\u0103 la genunchi ar\u0103tau minunat \u00een soarele de dup\u0103-amiaz\u0103. Fete de clasa a \u0219aptea, cu picioare sprintene, s\u00e2ni \u00eenmuguri\u021bi, care abia dac\u0103 se mi\u0219cau, c\u00e2nd alergau. Unele dintre ele erau foarte dotate \u0219i aveau dosurile gata dezvoltate, dar majoritatea p\u0103straser\u0103 un aspect dr\u0103gu\u021b, copil\u0103resc. Nu erau \u00eenc\u0103 femei, dar nu mai erau nici fete. Inocente, cel pu\u021bin pentru o vreme. Brad se a\u0219ez\u0103 pe locul lui obi\u0219nuit, la jum\u0103tatea tribunei \u0219i \u00een lateral, ca \u0219i cum ar fi p\u0103strat o oarecare distan\u021b\u0103, pentru convorbirile sale private, de afaceri. \u00cenclin\u0103 din cap spre ceilal\u021bi spectatori regula\u021bi, bunici \u0219i slujnice hispanice, \u00ee\u0219i scoase PDA-ul \u0219i \u00ee\u0219i puse celularul pe genunchi. \u00ce\u0219i scoase stylusul \u0219i \u00eencepu s\u0103-l apese pe PDA, ca \u0219i cum ar fi fost prea ocupat ca s\u0103 se uite la fete. \u2014 Scuz\u0103-m\u0103. Ridic\u0103 privirea. O fat\u0103 asiatic\u0103 se a\u0219ezase l\u00e2ng\u0103 el. N-o mai v\u0103zuse p\u00e2n\u0103 atunci, dar era dr\u0103gu\u021b\u0103. Avea cam optsprezece ani. \u2014 \u00cemi pare foarte, foarte r\u0103u, zise ea, dar trebuie s\u0103-i sun pe p\u0103rin\u021bii lui Emily \u2026 F\u0103cu semn cu capul spre una dintre fetele de pe teren. \u2014 \u2026 \u0219i mi-a murit bateria. A\u0219 putea s\u0103 folosesc telefonul t\u0103u? Doar pentru un minut? \u2014 Ah, sigur, spuse el, \u00eentinz\u00e2ndu-i telefonul. \u2014 Este doar un telefon local. \u2014 Nici o problem\u0103. Ea vorbi rapid, spun\u00e2nd ceva despre faptul c\u0103 erau \u00een repriza a treia \u0219i c\u0103 puteau veni s\u0103 o ia cur\u00e2nd. Brad se pref\u0103cu c\u0103 nu asculta. Fata \u00eei \u00eenapoie telefonul, iar m\u00e2na ei o atinse pe a lui. \u2014 Hei, mul\u021bumesc. \u2014 Cu pl\u0103cere. \u2014 Nu te-am mai v\u0103zut la nici unul dintre meciuri, p\u00e2n\u0103 acum, spuse ea. Vii des aici? \u2014 Nu at\u00e2t de des c\u00e2t a\u0219 vrea. \u0218tii cum e, munca. Bradley ar\u0103t\u0103 spre teren. \u2014 Care este Emily? \u2014 Centrul \u00eenainta\u0219, spuse ea, ar\u0103t\u00e2nd spre o fat\u0103 de culoare, \u00een cealalt\u0103 parte a terenului. Eu sunt prietena ei. Kelly. Fata \u00eentinse m\u00e2na \u0219i i-o str\u00e2nse pe a lui. \u2014 Brad, spuse el. \u2014 M\u0103 bucur s\u0103 te cunosc, Brad. Iar tu ai venit cu \u2026? \u2014 Oh, nepoata mea e la dentist, azi. N-am aflat dec\u00e2t dup\u0103 ce ajunsesem deja aici, zise el \u0219i ridic\u0103 din umeri. \u2014 Ce unchi bun. Probabil c\u0103 se bucur\u0103 mult c\u0103 vii. Dar nu pari at\u00e2t de \u00een v\u00e2rst\u0103 \u00eenc\u00e2t s\u0103 fii unchiul vreuneia dintre fete. Brad z\u00e2mbi. Se sim\u021bea nervos, f\u0103r\u0103 s\u0103 \u0219tie de ce. Kelly st\u0103tea foarte aproape, coapsa ei aproape ating\u00e2nd-o pe a lui. Nu-\u0219i putea folosi PDA-ul sau telefonul. Nimeni nu mai st\u0103tuse at\u00e2t de aproape de el. \u2014 P\u0103rin\u021bii mei sunt at\u00e2t de b\u0103tr\u00e2ni, spuse Kelly. Tata avea cincizeci de ani, c\u00e2nd m-am n\u0103scut eu. Se uit\u0103 spre teren. \u2014 Presupun c\u0103 de aceea \u00eemi plac tipii mai \u00een v\u00e2rst\u0103. C\u00e2\u021bi ani o avea? se \u00eentreb\u0103 el. Dar nu-i venea \u00een minte cum s\u0103 o \u00eentrebe, f\u0103r\u0103 s\u0103 par\u0103 prea direct. Ea \u00ee\u0219i ridic\u0103 palmele \u00een sus \u0219i le studie, cu degetele dep\u0103rtate. \u2014 Tocmai mi-am f\u0103cut unghiile, spuse ea. \u00ce\u021bi place culoarea? \u2014 Da. E o culoare foarte bun\u0103. \u2014 Tatei nu-i place deloc c\u00e2nd \u00eemi fac unghiile. I se pare c\u0103 m\u0103 maturizeaz\u0103. Dar eu cred c\u0103 e o culoare frumoas\u0103. Dragoste fierbinte. A\u0219a se nume\u0219te culoarea. \u2014 Da \u2026 \u2014 Oricum, toate fetele \u00ee\u0219i fac unghiile. Ce Dumnezeu. \u00cemi fac unghiile \u00eenc\u0103 din clasa a \u0219aptea. \u00cen plus, acum am absolvit. \u2014 Oh, ai absolvit? \u2014 Da. Anul trecut. \u00ce\u0219i deschisese po\u0219eta \u0219i c\u0103uta prin ea. Pe l\u00e2ng\u0103 ruj, cheile de ma\u0219in\u0103, un iPod \u0219i cutiu\u021be cu farduri, Brad observ\u0103 dou\u0103 joint-uri \u00eenf\u0103\u0219urate \u00een plastic \u0219i un \u0219ir de prezervative colorate, care fo\u0219neau, c\u00e2nd le \u00eempingea dintr-o parte \u00een alta. Brad \u00ee\u0219i \u00eendep\u0103rt\u0103 privirea. \u2014 Deci, acum e\u0219ti la colegiu? \u2014 Nu. Mi-am luat un an liber, zise ea \u0219i \u00eei z\u00e2mbi. Nu aveam note prea bune. M-am distrat prea mult. Scoase o sticl\u0103 mic\u0103 de plastic, cu suc de portocale. Ai ni\u0219te votc\u0103? \u2014 N-am la mine, spuse el, surprins. \u2014 Gin? \u2014 \u0102\u0103, nu \u2026 \u2014 Dar ai putea face rost, nu? zise ea \u0219i \u00eei z\u00e2mbi din nou. \u2014 Cred c\u0103 da, spuse el. \u2014 \u00ce\u021bi promit c\u0103 m\u0103 voi revan\u0219a, zise ea, z\u00e2mbind \u00een continuare. \u0218i a\u0219a a \u00eenceput totul. \n\nP\u0103r\u0103sir\u0103 terenul separat, la c\u00e2teva minute distan\u021b\u0103. Bradley plec\u0103 primul \u0219i a\u0219tept\u0103 \u00een ma\u0219ina lui, \u00een parcare, privind-o cum se apropia de el. Purta papuci, o fust\u0103 scurt\u0103 \u0219i o bluz\u0103 dantelat\u0103, care ar\u0103ta ca \u0219i cum ar fi fost pentru purtat \u00een pat. Dar toate fetele se \u00eembr\u0103cau a\u0219a, acum. Geanta uria\u0219\u0103 i se lovea de \u0219old, \u00een timp ce mergea. Fata \u00ee\u0219i aprinse o \u021bigar\u0103 \u0219i se urc\u0103 \u00een ma\u0219ina ei. Conducea un Mustang negru. \u00cei f\u0103cu semn cu m\u00e2na. Brad \u00ee\u0219i porni motorul, demar\u0103 \u0219i ea \u00eel urm\u0103. Nu-\u021bi face prea multe speran\u021be, \u00ee\u0219i spuse el. Dar adev\u0103rul era c\u0103 \u00ee\u0219i f\u0103cea deja. \n", " Lui Marilee Hunter, directoarea pedant\u0103 a laboratorului de genetic\u0103 de la Long Beach Memorial, \u00eei pl\u0103cea s\u0103 se asculte vorbind. Marty Roberts f\u0103cea tot posibilul s\u0103 par\u0103 interesat. Marilee avea un stil aferat \u0219i \u00eencuiat, ca o bibliotecar\u0103 dintr-un film vechi, din anii \u201940. \u00cei pl\u0103cea la nebunie s\u0103 g\u0103seasc\u0103 erori la personalul spitalului. \u00cel sunase pe Marty \u0219i \u00eei spusese c\u0103 trebuia s\u0103-l vad\u0103, imediat. \u2014 Corecteaz\u0103-m\u0103 dac\u0103 m\u0103 \u00een\u0219el, spuse Marilee Hunter. Fata domnului Weller a ob\u021binut un test de paternitate postmortem, care arat\u0103 c\u0103 ea \u0219i tat\u0103l ei nu au acela\u0219i ADN. Cu toate acestea, v\u0103duva a insistat c\u0103 Weller era tat\u0103l fetei \u0219i a cerut noi teste. Tu mi-ai trimis probe de s\u00e2nge, splin\u0103, ficat, rinichi \u0219i testicule, de\u0219i toate fuseser\u0103 compromise din cauza infuziilor de la casa de pompe funebre. Evident, c\u0103utai o himer\u0103. \u2014 Da. Sau o eroare \u00een testul original, spuse Marty. Nu \u0219tim unde a dus fiica s\u00e2ngele pentru testare. \u2014 Testele de paternitate au o rat\u0103 de eroare destul de mare, zise Marilee. \u00cen special la laboratoarele online. Laboratorul meu nu face erori. Vom testa toate aceste \u021besuturi, Marty \u2026 imediat ce ne aduci celule bucale de la fiic\u0103. \u2014 Da, da. Uitase complet de asta. Aveau nevoie de celule din obraz de la fiic\u0103, pentru a compara ADN-ul. \u2014 S-ar putea ca ea s\u0103 nu coopereze. \u2014 \u00cen cazul acesta, \u00eei vom testa pe fiu \u0219i pe cealalt\u0103 fiic\u0103, spuse Marilee. Dar \u00ee\u021bi dai seama c\u0103 aceste teste pe \u021besuturi iau timp. S\u0103pt\u0103m\u00e2ni. \u2014 Da, bine\u00een\u021beles. Marilee deschise dosarul pacientului Weller, pe care era pus\u0103 \u0219tampila \u201edecedat\u201c. R\u0103sfoi paginile. \u2014 \u00centre timp, nu pot s\u0103 nu m\u0103 mir de autopsia ta original\u0103. Capul lui Marty zv\u00e2cni \u00een sus. \u2014 Ce e cu ea? \u2014 Se spune aici c\u0103 ai f\u0103cut un test toxicologic, care a dat rezultat negativ. \u2014 \u00centotdeauna facem teste toxicologice, \u00een cazul mor\u021bilor \u00een accidente de ma\u0219in\u0103. A\u0219a este rutina. \u2014 Hmmm, zise Hunter, \u021buguindu-\u0219i buzele. Chestia e c\u0103 noi am repetat testul toxicologic \u00een laboratorul nostru. Iar rezultatul nu este negativ. \u2014 Oh? spuse el, control\u00e2ndu-\u0219i vocea. Cum mama naibii? ad\u0103ug\u0103 \u00een g\u00e2nd. \u2014 E dificil s\u0103 faci un test toxicologic, dup\u0103 ce au fost infuzate toate conservantele funerare, dar avem experien\u021b\u0103 \u00een chestia asta. \u0218i am descoperit c\u0103 decedatul domn Weller avea niveluri de calciu \u0219i magneziu intracelular ridicate\u2026 Oh, Dumnezeule, \u00ee\u0219i spuse Marty. \u2014 \u2026 precum \u0219i o cre\u0219tere hepatic\u0103 semnificativ\u0103 a dehidrogenazei etanol, ceea ce implic\u0103 un nivel ridicat de alcool, \u00een momentul accidentului \u2026 Marty gemu \u00een g\u00e2nd. Cine f\u0103cuse primul test toxicologic? Nemernicul de Raza? Sau doar spusese c\u0103 \u00eel f\u0103cuse? \u2014 \u2026 \u0219i, \u00een fine, am g\u0103sit urme de acid etacrinic, \u00eencheie Marilee. \u2014 Acid etacrinic? Marty cl\u0103tin\u0103 din cap. Asta chiar c\u0103 nu are sens. Este un diuretic oral. \u2014 Corect. \u2014 Tipul avea patruzeci \u0219i \u0219ase de ani. Avea r\u0103ni serioase, dar, chiar \u0219i a\u0219a, am putut observa c\u0103 era \u00eentr-o form\u0103 fizic\u0103 fantastic\u0103 \u2026 ca \u0219i cum ar fi fost culturist, sau ceva de genul acesta. Culturi\u0219tii iau astfel de medicamente. Dac\u0103 lua un diuretic oral, probabil c\u0103 acesta era motivul. \u2014 Presupui c\u0103 el \u0219tia c\u0103 \u00eel lua, zise Hunter. Dar poate c\u0103 nu \u0219tia. \u2014 Crezi c\u0103 l-a otr\u0103vit cineva? \u00eentreb\u0103 Marty. Ea ridic\u0103 din umeri. \u2014 Reac\u021biile toxice includ \u0219oc, hipotensiune \u0219i com\u0103. Ar fi putut contribui la moartea lui. \u2014 Nu \u0219tiu cum ai putea determina asta. \u2014 Tu ai f\u0103cut autopsia, \u00eei aminti ea, r\u0103sfoind prin dosar. \u2014 Da, a\u0219a e. R\u0103nile lui Weller erau grave. Traum\u0103 zdrobit\u0103 la fa\u021b\u0103 \u0219i piept, ruptur\u0103 pericardic\u0103, fractur\u0103 a \u0219oldului \u0219i femurului. Nu i s-a deschis airbag-ul. \u2014 Ma\u0219ina a fost verificat\u0103, nu? Marty oft\u0103. \u2014 \u00centreab\u0103-i pe poli\u021bi\u0219ti. Nu e treaba mea. \u2014 Ar fi trebuit s\u0103 se verifice asta. \u2014 A fost singura ma\u0219in\u0103 implicat\u0103 \u00een accident, spuse Marty. Au existat martori. Tipul nu era nici beat, nici \u00een com\u0103. A intrat direct \u00eentr-un parapet de autostrad\u0103, cu o sut\u0103 treizeci de kilometri pe or\u0103. Aproape toate accidentele de acest gen sunt sinucideri. Nu e de mirare c\u0103 victima a dezactivat airbag-ul \u00eenainte. \u2014 Dar tu nu ai verificat, Marty. \u2014 Nu. Pentru c\u0103 nu aveam nici un motiv. Testul toxicologic al tipului era negativ, electroli\u021bii erau \u00een principiu normali, date fiind r\u0103nile \u0219i ora mor\u021bii. \u2014 Numai c\u0103 nu erau normali, Marty. \u2014 Testele noastre au ie\u0219it normale. \u2014 Hmmm, zise ea. E\u0219ti sigur c\u0103 testele au fost f\u0103cute? \u00cen acel moment, Marty Roberts \u00eencepu s\u0103 se g\u00e2ndeasc\u0103 serios la Raza. Raza spusese c\u0103 existase o comand\u0103 de urgen\u021b\u0103 de la banca de oase, \u00een acea noapte. Raza voise s\u0103 onoreze comanda. A\u0219a c\u0103 n-ar fi vrut ca trupul lui Weller s\u0103 stea \u00eentr-un congelator timp de patru sau \u0219ase zile, \u00een timp ce erau analizate constat\u0103rile toxicologice anormale. \u2014 Va trebui s\u0103 verific, ca s\u0103 fiu sigur dac\u0103 testele au fost f\u0103cute, spuse el. \u2014 Cred c\u0103 ar trebui, zise Marilee. Pentru c\u0103, \u00een conformitate cu dosarul spitalului, fiul decedatului lucreaz\u0103 pentru o companie de biotehnic\u0103, iar so\u021bia lucreaz\u0103 \u00een cabinetul unui pediatru. Presupun c\u0103 am\u00e2ndoi au acces la produse biologice. \u00cen acest moment, nu putem fi siguri c\u0103 dl. Weller nu a fost otr\u0103vit. \u2014 Posibil, puse Marty. De\u0219i improbabil. Ea \u00eei arunc\u0103 o privire glacial\u0103. \u2014 O s\u0103 m\u0103 ocup imediat de asta, zise Marty Roberts. \n\n\u00cen timp ce se \u00eentorcea la laborator, \u00eencerc\u0103 s\u0103 decid\u0103 ce s\u0103 fac\u0103 cu Raza. Tipul era un pericol. Marty era sigur acum c\u0103 Raza nu comandase testul toxicologic, ceea ce \u00eensemna c\u0103 raportul de laborator fusese falsificat. Fie Raza \u00eel falsificase chiar el, xerox\u00e2nd un alt raport \u0219i schimb\u00e2nd numele, fie avea un complice \u00een laborator, care \u00eel falsificase pentru el. Probabil a doua variant\u0103. Dumnezeule, o alt\u0103 persoan\u0103 implicat\u0103 \u00een toate astea! Iar acum, domni\u0219oara Nas-pe-sus plecase la v\u00e2n\u0103toare de r\u0103uf\u0103c\u0103tori, pentru c\u0103 descoperise acid etacrinic. Acid etacrinic. Dac\u0103 John Weller fusese cu adev\u0103rat otr\u0103vit, Marty trebuia s\u0103 admit\u0103 c\u0103 era o alegere inteligent\u0103. Era clar c\u0103 tipul era m\u00e2ndru de corpul lui. La v\u00e2rsta lui, petrecea \u00een mod sigur c\u00e2teva ore pe zi \u00een sala de sport. Probabil c\u0103 lua o ton\u0103 de suplimente \u0219i alte rahaturi. A\u0219a c\u0103 ar fi fost greu de dovedit c\u0103 nu luase diureticul chiar el. Greu. Dar nu imposibil \u2026 Acidul etacrinic era un medicament pe re\u021bet\u0103. \u00cen mod sigur r\u0103m\u0103seser\u0103 h\u00e2rtii doveditoare. Chiar dac\u0103 \u00eel luase de la cineva, de la un alt culturist sau de pe un site web din Australia, era nevoie doar de c\u00e2teva zile ca s\u0103 se fac\u0103 verificarea. Nu avea s\u0103 treac\u0103 mult \u00eenainte ca cineva s\u0103 decid\u0103 s\u0103 arunce \u00eenc\u0103 o privire cadavrului \u0219i s\u0103 descopere c\u0103 acesta nu avea oasele de la bra\u021be \u0219i picioare. Dar-ar dracii! Blestematul de Raza! Marty \u00eencepu s\u0103 se g\u00e2ndeasc\u0103 la un culturist de patruzeci \u0219i \u0219ase de ani. Un tip la v\u00e2rsta asta, cu copiii deja mari \u2026 muncind din greu ca s\u0103 aib\u0103 un astfel de corp, nu poate avea dec\u00e2t dou\u0103 motive. Ori e homosexual, ori are o amant\u0103. \u00cen ambele cazuri, nu \u0219i-o pune cu nevasta. \u0218i atunci, cum se simte ea? Sup\u0103rat\u0103? Probabil. Suficient de mult ca s\u0103-\u0219i otr\u0103veasc\u0103 so\u021bul? Nu se putea exclude posibilitatea asta. Oamenii \u00ee\u0219i ucid consor\u021bii \u0219i pentru mai pu\u021bin de at\u00e2t. Marty se trezi g\u00e2ndindu-se serios la doamna Weller, amintindu-\u0219i tot ce se \u00eent\u00e2mplase \u00een timpul exhum\u0103rii. Rev\u0103zu scena \u00een minte: v\u0103duva \u00eenl\u0103crimat\u0103, sprijinindu-se de fiul ei \u00eenalt, cu fiica \u00eendatoritoare st\u00e2nd al\u0103turi, \u021bin\u00e2ndu-i \u0219erve\u021belele lui mami. Totul foarte \u00eenduio\u0219\u0103tor. Numai c\u0103 \u2026 \u00cen momentul \u00een care sicriul fusese scos din p\u0103m\u00e2nt, Emily Weller devenise agitat\u0103. Dintr-o dat\u0103, v\u0103duva \u00eendurerat\u0103 a vrut ca totul s\u0103 se termine repede. S\u0103 nu ia corpul la spital. S\u0103 nu ia prea multe probe de \u021besut. Femeia care ceruse o analiz\u0103 ADN minu\u021bioas\u0103 p\u0103rea s\u0103 se fi r\u0103zg\u00e2ndit subit. De ce oare? se \u00eentreb\u0103 el. Nu-i venea \u00een minte dec\u00e2t un singur r\u0103spuns posibil: doamna Weller voia testul de paternitate, dar nu-\u0219i imaginase nici o clip\u0103 c\u0103 acel cadavru avea s\u0103 fie dus \u00eenapoi la spital, pentru examinare. Crezuse c\u0103 vor lua doar o prob\u0103 de s\u00e2nge, vor pune corpul \u00eenapoi \u00een p\u0103m\u00e2nt \u0219i vor pleca acas\u0103. Complica\u021biile o f\u0103cuser\u0103 s\u0103 devin\u0103 agitat\u0103. Poate c\u0103, p\u00e2n\u0103 la urm\u0103, existau speran\u021be. \n\nSe duse \u00een biroul lui \u0219i \u00eenchise u\u0219a. Trebuia s\u0103 o sune pe doamna Weller. Era o convorbire delicat\u0103. Urma s\u0103 existe o \u00eenregistrare a datei \u0219i orei apelului. \u0218i atunci, de ce o sunase? Se \u00eencrunt\u0103. O, da. Pentru c\u0103 trebuia s\u0103 colecteze ADN-ul ei \u0219i pe al copiilor. OK, \u00een regul\u0103. Dar de ce nu luase ADN-ul familiei la cimitir? Era vorba doar de o tamponare a obrazului. Ar fi durat numai o clip\u0103. R\u0103spuns: pentru c\u0103 el crezuse c\u0103 ADN-ul fusese deja colectat de laboratorul domni\u0219oarei Nas-pe-sus. Marty se g\u00e2ndi c\u00e2teva clipe. Rul\u0103 totul \u00een minte. Nu i se p\u0103rea nimic \u00een neregul\u0103. Avea un motiv perfect ca s\u0103 sune. Ridic\u0103 telefonul \u0219i form\u0103 num\u0103rul. \n\u2014 Doamn\u0103 Weller, sunt doctorul Roberts, de la Memorial Hospital. Marty Roberts. \u2014 Da, domnule doctor. O pauz\u0103. \u2014 E totul \u00een regul\u0103? \u2014 Da, doamn\u0103 Weller. Voiam doar s\u0103 v\u0103 programez pe dumneavoastr\u0103 \u0219i pe copiii dumneavoastr\u0103 ca s\u0103 veni\u021bi s\u0103 v\u0103 lu\u0103m s\u00e2nge \u0219i probe de \u021besut de obraz. Pentru testul ADN. \u2014 Am f\u0103cut deja asta. Pentru femeia aceea de la laborator. \u2014 Oh, \u00een\u021beleg. V\u0103 referi\u021bi la doctor Hunter? \u00cemi pare r\u0103u, nu am \u0219tiut. Urm\u0103 o pauz\u0103. \u2014 Face\u021bi, \u0103\u0103\u0103, face\u021bi testele pentru Jack acum? zise Emily. \u2014 Da. Facem ni\u0219te teste aici, iar laboratorul face altele. \u2014 A\u021bi g\u0103sit ceva? Adic\u0103, a\u021bi g\u0103sit ceea ce c\u0103uta\u021bi? Marty z\u00e2mbi. Nu \u00eentrebase despre paternitate. Era \u00eengrijorat\u0103 dac\u0103 ei nu aflaser\u0103 \u0219i altceva. \u2014 Ei bine, doamn\u0103 Weller \u2026 \u2014 Da? \u2014 Se pare c\u0103 exist\u0103 o mic\u0103 complica\u021bie. Nimic important. \u2014 Ce fel de complica\u021bie? \u2014 Laboratorul genetic a g\u0103sit urme dintr-o substan\u021b\u0103 chimic\u0103 neobi\u0219nuit\u0103 \u00een \u021besuturile domnului Weller. Este, probabil, o eroare de laborator, o contaminare. \u2014 Ce tip de substan\u021b\u0103 chimic\u0103? \u2014 Am men\u021bionat asta doar pentru c\u0103 \u0219tiu c\u0103 a\u021bi vrut ca so\u021bul dumneavoastr\u0103 s\u0103 se bucure c\u00e2t mai repede posibil de odihna etern\u0103. \u2014 A\u0219a este. Am vrut s\u0103 nu fie deranjat, zise ea. \u2014 Bine\u00een\u021beles. Nu mi-ar fi pl\u0103cut s\u0103 v\u0103d cum odihna lui final\u0103 era \u00eent\u00e2rziat\u0103 timp de zile sau chiar s\u0103pt\u0103m\u00e2ni, \u00een timp ce erau puse \u00eentreb\u0103ri despre aceast\u0103 substan\u021b\u0103 chimic\u0103 \u0219i despre modul \u00een care a ajuns aceasta \u00een corpul lui. Pentru c\u0103, chiar dac\u0103 este o eroare de laborator, totul este privit, din acest moment, ca o problem\u0103 legal\u0103, doamn\u0103 Weller. Nici m\u0103car nu ar fi trebuit s\u0103 v\u0103 dau acest telefon. Dar cred c\u0103 m\u0103 simt \u2026 responsabil. A\u0219a cum am spus, n-a\u0219 fi vrut s\u0103 v\u0103d cum odihna etern\u0103 a so\u021bului dumneavoastr\u0103 e \u00eent\u00e2rziat\u0103 pentru ceva de genul unei anchete a judiciarului. \u2014 \u00cen\u021beleg, spuse ea. \u2014 Desigur, nu v-a\u0219 \u00eendemna niciodat\u0103 s\u0103 nu respecta\u021bi legea, doamn\u0103 Weller. Dar am sim\u021bit c\u0103 exhumarea so\u021bului a fost o experien\u021b\u0103 epuizant\u0103 pentru dumneavoastr\u0103 din punct de vedere emo\u021bional \u2026 \u2014 Da \u2026 da \u2026 \u2014 \u0218i dac\u0103 nu mai dori\u021bi o alt\u0103 epuizare emo\u021bional\u0103, a unei noi exhum\u0103ri \u2013 ca s\u0103 nu mai vorbim de cheltuieli \u2013 poate c\u0103 ve\u021bi dori s\u0103 alege\u021bi o solu\u021bie mai lipsit\u0103 de emo\u021bii. \u0218i mai ieftin\u0103, dac\u0103 nu dispune\u021bi de fonduri \u2026 Ave\u021bi dreptul s\u0103 cere\u021bi incinerarea corpului. \u2014 N-am \u0219tiut asta, zise ea. \u2014 Sunt sigur c\u0103 nu v-a\u021bi imaginat niciodat\u0103 c\u0103 scoaterea din p\u0103m\u00e2nt a corpului so\u021bului va fi at\u00e2t de traumatizant\u0103. \u2014 Da, a\u0219a este. \u2014 A\u021bi putea decide s\u0103 nu mai trece\u021bi din nou prin asta. \u2014 Exact asta simt, spuse ea. Sunt sigur, \u00ee\u0219i zise Marty. \u2014 Bine\u00een\u021beles, dac\u0103 a\u021bi \u0219ti c\u0103 va urma o investiga\u021bie, nu a\u021bi permite incinerarea corpului. \u0218i, \u00een mod sigur, eu nu a\u0219 fi sugerat s\u0103 fie incinerat. Dar a\u021bi putea decide incinerarea de bun\u0103voie, din motive proprii. Iar dac\u0103 asta se \u00eent\u00e2mpl\u0103 cur\u00e2nd \u2013 ast\u0103-sear\u0103 sau m\u00e2ine diminea\u021b\u0103 \u2013 atunci, asta e. Din nefericire, corpul a fost incinerat \u00eenainte s\u0103 se declan\u0219eze ancheta. \u2014 \u00cen\u021beleg. \u2014 Trebuie s\u0103 \u00eenchid. \u2014 Apreciez c\u0103 v-a\u021bi r\u0103pit din timp ca s\u0103 m\u0103 suna\u021bi, spuse ea. Mai era \u0219i altceva? \u2014 Nu, asta e totul, zise el. Mul\u021bumesc, doamn\u0103 Weller. \u2014 Cu pl\u0103cere, dr. Roberts. Clic. Marty Roberts se l\u0103s\u0103 pe spate, pe scaun. Era foarte \u00eenc\u00e2ntat de cum se desf\u0103\u0219urase convorbirea. Chiar foarte \u00eenc\u00e2ntat. Pentru moment, mai r\u0103m\u00e2nea de f\u0103cut un singur lucru. \n\u2014 Laboratorul de la etajul cinci. Sunt Jennie. \u2014 Jennie, sunt dr. Roberts, de la Patologie. Vreau s\u0103 verifici un rezultat de laborator pentru mine. \u2014 Este o urgen\u021b\u0103, dr. Roberts? \u2014 Nu, este un test vechi. Un examen toxicologic care a fost comandat cu opt zile \u00een urm\u0103. Numele pacientului este Weller. Citi num\u0103rul de serie. Urm\u0103 o pauz\u0103 scurt\u0103. Auzi un zgomotul tastelor de calculator. \u2014 John J. Weller? B\u0103rbat, alb, patruzeci \u0219i \u0219ase de ani? \u2014 Da. \u2014 Am f\u0103cut un text toxicologic complet, la 3:37 a.m., duminic\u0103, pe opt mai. Test toxicologic \u0219i, ah, alte nou\u0103 teste. \u2014 \u0218i a\u021bi p\u0103strat proba de s\u00e2nge? \u2014 Da, sunt sigur c\u0103 am p\u0103strat-o. Acum p\u0103str\u0103m toate \u021besuturile. \u2014 A\u021bi vrea s\u0103 verifica\u021bi? \u2014 Dr. Roberts, acum p\u0103str\u0103m totul. P\u0103str\u0103m chiar \u0219i ecusoanele nou-n\u0103scu\u021bilor, de c\u00e2te ori se na\u0219te unul. Legea cere testarea fenilcetonuriei, dar noi p\u0103str\u0103m \u0219i ecusonul, pentru orice eventualitate. P\u0103str\u0103m s\u00e2nge din cordonul ombilical. P\u0103str\u0103m \u021besut din placent\u0103. P\u0103str\u0103m excizii chirurgicale. P\u0103str\u0103m totul \u2026 \u2014 \u00cen\u021beleg, dar v-ar deranja s\u0103 verifica\u021bi? \u2014 Pot s\u0103 v\u0103d chiar acum, pe ecran, c\u0103 este \u00eenregistrat\u0103, zise ea. Avem proba congelat\u0103 \u00een congelatorul B-7. Va fi dus\u0103 la depozitul suplimentar, la sf\u00e2r\u0219itul lunii. \u2014 \u00cemi pare r\u0103u, spuse Marty. Dar este vorba de un poten\u021bial aspect juridic. A\u021bi vrea s\u0103 verifica\u021bi fizic, s\u0103 v\u0103 asigura\u021bi c\u0103 proba este acolo unde ar trebui s\u0103 fie? \u2014 Bine\u00een\u021beles. O s\u0103 trimit pe cineva acolo \u0219i v\u0103 sun eu. \u2014 Mul\u021bumesc, Jennie. \u00cenchise \u0219i se l\u0103s\u0103 din nou pe spate, pe scaun. \u00cel v\u0103zu pe Raza, prin peretele de sticl\u0103, cum freca o mas\u0103 de o\u021bel, preg\u0103tind-o pentru o alt\u0103 autopsie. Raza p\u0103stra o cur\u0103\u021benie strict\u0103. Marty trebuia s\u0103 recunoasc\u0103 asta. Tipul era meticulos. D\u0103dea aten\u021bie detaliilor. Ceea ce \u00eensemna c\u0103 era \u00een stare s\u0103 schimbe baza de date a spitalului, ca s\u0103 indice depozitarea unei mostre inexistente. Fie el, fie altcineva pentru el. Sun\u0103 telefonul. \u2014 Dr. Roberts? Sunt Jennie. \u2014 Da, Jennie. \u2014 Mi-e team\u0103 c\u0103 m-am pronun\u021bat prea repede. Proba pentru Weller const\u0103 \u00een treizeci de centimetri cubi de s\u00e2nge venos, congelat. Dar nu este \u00een B-7. Se pare c\u0103 a fost pus\u0103 gre\u0219it, \u00een alt\u0103 parte. Am pus s\u0103 fie c\u0103utat\u0103. V\u0103 anun\u021b imediat ce este g\u0103sit\u0103. Mai era \u0219i altceva? \u2014 Nu, spuse Marty. Mul\u021bumesc foarte mult, Jennie. \n", " \u00cen sf\u00e2r\u0219it! Ellis Levine o g\u0103si pe mama lui la etajul al doilea al magazinului Polo Ralph Lauren, pe Madison \u0219i Strada 72, chiar c\u00e2nd ie\u0219ea din cabina de prob\u0103. Purta ni\u0219te pantaloni albi de in \u0219i o bluz\u0103 colorat\u0103. Se a\u0219ez\u0103 \u00een fa\u021ba oglinzii \u0219i \u00eencepu s\u0103 se \u00eenv\u00e2rt\u0103 \u00eentr-o parte \u0219i \u00een cealalt\u0103. Apoi \u00eel v\u0103zu. \u2014 Bun\u0103, drag\u0103, spuse ea. Cum \u021bi se pare? \u2014 Mam\u0103, zise el. Ce faci aici? \u2014 \u00cemi cump\u0103r garderoba pentru croazier\u0103, drag\u0103. \u2014 Dar nu te duci \u00een nici o croazier\u0103, spuse Ellis. \u2014 Oh, ba da. Mergem \u00een croazier\u0103 \u00een fiecare an. \u00ce\u021bi plac man\u0219etele de la pantaloni? \u2014 Mam\u0103 \u2026 Ea se \u00eencrunt\u0103 \u0219i \u00ee\u0219i aranj\u0103 p\u0103rul, absent\u0103. \u2014 \u0218i nu sunt prea sigur\u0103 de bluza asta. M\u0103 face s\u0103 ar\u0103t ca o salat\u0103 de fructe? \u2014 Trebuie s\u0103 st\u0103m de vorb\u0103, spuse Ellis. \u2014 Bine. Ai timp s\u0103 lu\u0103m pr\u00e2nzul? \u2014 Nu, mam\u0103. Trebuie s\u0103 m\u0103 \u00eentorc la birou. Ellis era contabil la o agen\u021bie de publicitate. Plecase de la birou \u0219i venise repede \u00een centru, pentru c\u0103 primise un telefon panicat de la fratele lui. Se duse la mama lui \u0219i \u00eei spuse, \u00eencet: \u2014 Mam\u0103, nu po\u021bi face cump\u0103r\u0103turi acum. \u2014 Nu fi prostu\u021b. \u2014 Mam\u0103, am avut un consiliu de familie \u2026 Ellis \u0219i cei doi fra\u021bi ai lui se \u00eent\u00e2lniser\u0103 cu p\u0103rin\u021bii lor, \u00een week-end-ul precedent. O \u00eent\u00e2lnire dificil\u0103 \u0219i dureroas\u0103, la casa din Scarsdale. Tat\u0103l lui avea \u0219aizeci \u0219i trei de ani. Mama, cincizeci \u0219i nou\u0103. Fra\u021bii analizaser\u0103 finan\u021bele, de fa\u021b\u0103 cu ei. \u2014 Doar nu vorbe\u0219ti serios, \u00eei spuse ea. \u2014 Ba da, zise el \u0219i o str\u00e2nse de bra\u021b. \u2014 Ellis Jacob Levine, te por\u021bi necuviincios. \u2014 Mam\u0103, tata \u0219i-a pierdut slujba. \u2014 \u0218tiu, dar avem o gr\u0103mad\u0103 \u2026 \u2014 Iar pensia lui e re\u021binut\u0103. \u2014 Este doar ceva temporar. \u2014 Nu, mam\u0103, nu este temporar. \u2014 Dar \u00eentotdeauna am avut o gr\u0103mad\u0103 de\u2026 \u2014 Nu mai ave\u021bi. Gata. Nu mai ave\u021bi. Ea se \u00eencrunt\u0103. \u2014 Am discutat cu tat\u0103l t\u0103u, dup\u0103 ce a\u021bi plecat voi. El a spus c\u0103 va fi bine. Toat\u0103 chestia aia cu v\u00e2nzarea casei \u0219i a Jaguarului. Era ridicol\u0103. \u2014 A spus tata asta? \u2014 Chiar a\u0219a. Ellis oft\u0103. \u2014 \u00cencerca s\u0103 nu te \u00eengrijoreze. \u2014 Nu sunt \u00eengrijorat\u0103. Iar el \u00ee\u0219i iube\u0219te Jaguarul acela. Tat\u0103l t\u0103u \u0219i-a luat unul nou, \u00een fiecare an. \u00cenc\u0103 de c\u00e2nd era\u021bi mici. V\u00e2nz\u0103torii se uitau lung la ei. Ellis o trase pe mama lui \u00eentr-o parte. \u2014 Mam\u0103, lucrurile s-au schimbat. \u2014 Oh, te rog. Ellis \u00ee\u0219i \u00eendep\u0103rt\u0103 privirea. Nu putea s\u0103 se uite \u00een ochii mamei lui. Toat\u0103 via\u021ba se uitase cu respect la p\u0103rin\u021bii lui: aveau succes, erau stabili, solizi. El \u0219i fra\u021bii lui aveau perioade bune \u0219i perioade rele \u2013 fratele lui mai mare era deja divor\u021bat, pentru Dumnezeu \u2013 dar p\u0103rin\u021bii lor erau dintr-o genera\u021bie mai veche, stabil\u0103. Puteai s\u0103 te bazezi pe ei. Chiar \u0219i atunci c\u00e2nd tat\u0103l lor \u00ee\u0219i pierduse slujba, nimeni nu se \u00eengrijorase. Era adev\u0103rat, la v\u00e2rsta lui, nu exista nici o \u0219ans\u0103 s\u0103 mai g\u0103seasc\u0103 vreuna. Dar aveau investi\u021bii, ac\u021biuni, p\u0103m\u00e2nt \u00een Montana \u0219i \u00een Caraibe, o pensie mare. Nu existau motive de \u00eengrijorare. P\u0103rin\u021bii lor nu-\u0219i schimbaser\u0103 stilul de via\u021b\u0103. Continuaser\u0103 s\u0103 se distreze, s\u0103 c\u0103l\u0103toreasc\u0103, s\u0103 cheltuiasc\u0103. Dar acum, el \u0219i fra\u021bii lui pl\u0103teau ipoteca din Scarsdale. \u0218i \u00eencercau s\u0103 v\u00e2nd\u0103 apartamentul din Charlotte Amalie \u0219i casa din Vail. \u2014 Mam\u0103, spuse el. Am doi copii la gr\u0103dini\u021b\u0103. Jeff are unul \u00een clasa \u00eent\u00e2i. \u0218tii c\u00e2t cost\u0103 o \u0219coal\u0103 particular\u0103 \u00een ora\u0219? Aaron are de pl\u0103tit pensia alimentar\u0103. Avem fiecare via\u021ba noastr\u0103. Nu putem s\u0103 pl\u0103tim mereu pentru voi. \u2014 Nu pl\u0103ti\u021bi pentru mine \u0219i pentru tat\u0103l vostru, \u00eel repezi ea. \u2014 Ba da, mam\u0103. \u0218i \u00ee\u021bi spun c\u0103 nu po\u021bi cump\u0103ra hainele astea. Te rog. Du-te \u0219i dezbrac\u0103-le. Brusc, spre groaza lui, ea izbucni \u00een lacrimi, duc\u00e2ndu-\u0219i m\u00e2inile la fa\u021b\u0103. \u2014 Mi-e at\u00e2t de fric\u0103, zise ea. Ce se va \u00eent\u00e2mpla cu noi? Corpul i se zguduia. El o cuprinse cu bra\u021bul. \u2014 Va fi bine, spuse, cu bl\u00e2nde\u021be. Du-te \u0219i \u00eembrac\u0103-te. Te duc la pr\u00e2nz. \u2014 Dar nu ai timp, zise ea, suspin\u00e2nd. A\u0219a ai spus. \u2014 E \u00een regul\u0103. Vom lua pr\u00e2nzul, mam\u0103. Mergem la Carlyle. Va fi bine. Ea \u00ee\u0219i \u0219terse nasul \u0219i ochii. Apoi se \u00eentoarse \u00een cabina de prob\u0103, cu capul sus. Ellis \u00ee\u0219i deschise telefonul rabatabil \u0219i sun\u0103 la birou, ca s\u0103 spun\u0103 c\u0103 \u00eent\u00e2rzie. \n", " La Micul Dejun cu rug\u0103ciune dedicat Biotehnologiei de la Congresul American, \u00een Washington, dr. Robert Bellarmino a\u0219tepta ner\u0103bd\u0103tor ca cel care-l prezenta s\u0103 termine. Congresmanul Henry Waters, renumit ca \u201evorb\u0103 lung\u0103\u201c, turuia \u00een continuare: \u2014 \u00cel cunoa\u0219tem cu to\u021bii pe dr. Bellarmino ca pe un doctor cu con\u0219tiin\u021b\u0103, un savant \u0219i un bun credincios, un om cu principii \u00eentr-o vreme a oportunit\u0103\u021bilor, un om corect \u00eentr-o er\u0103 hedonist\u0103, unde se accept\u0103 orice, \u00een special la MTV. Dr. Bellarmino nu este doar directorul Institutului Na\u021bional de S\u0103n\u0103tate, dar \u0219i pastor laic la Biserica Baptist\u0103 Thomas Field din Houston \u0219i autorul volumului Turning Points, cartea lui de de\u0219teptare spiritual\u0103 fa\u021b\u0103 de mesajul t\u0103m\u0103duitor al lui Iisus Hristos, Domnul nostru. \u0218i \u0219tiu c\u0103 \u2026 iat\u0103, se uit\u0103 la mine \u2026 \u0219tiu c\u0103 trebuie s\u0103 fie \u00een sala de audieri a Congresului peste o or\u0103, a\u0219a c\u0103 permite\u021bi-mi s\u0103-i dau cuv\u00e2ntul acestui om al lui Dumnezeu \u0219i al \u0219tiin\u021bei, doctorului Robert A. Bellarmino. Chipe\u0219 \u0219i sigur pe el, Bellarmino se \u00eendrept\u0103 spre podium. Tema lui, conform programului tip\u0103rit, era \u201ePlanul lui Dumnezeu pentru omenire reflectat \u00een \u0219tiin\u021ba genetic\u0103\u201c. \u2014 \u00cei mul\u021bumesc congresmanului Waters \u0219i tuturor celor afla\u021bi ast\u0103zi aici. Unii dintre voi se \u00eentreab\u0103, probabil, cum poate un savant, \u0219i \u00een special un expert \u00een genetic\u0103, s\u0103 \u00ee\u0219i \u00eempace activitatea cu cuv\u00e2ntul lui Dumnezeu. Dar, a\u0219a cum a subliniat Denis Alexander, Biblia ne aminte\u0219te tuturor c\u0103 Dumnezeu, Creatorul Universal, s-a separat de crea\u021bia Lui, dar, \u00een acela\u0219i timp, el o sus\u021bine activ, \u00een fiecare clip\u0103. Astfel, Dumnezeu este creatorul ADN-ului, care st\u0103 la baza diversit\u0103\u021bii biologice a planetei noastre. Acesta poate fi motivul pentru care criticii ingineriei genetice spun c\u0103 nu ar trebui s\u0103 o facem, deoarece asta \u00eenseamn\u0103 c\u0103 ne juc\u0103m de-a Dumnezeu. Unele doctrine ecologice \u00eemp\u0103rt\u0103\u0219esc un punct de vedere similar, \u0219i anume acela c\u0103 natura este sacr\u0103 \u0219i inviolabil\u0103. Astfel de credin\u021be sunt, bine\u00een\u021beles, p\u0103g\u00e2ne. Bellarmino f\u0103cu o pauz\u0103 scurt\u0103, l\u0103s\u00e2ndu-\u0219i auditoriul s\u0103 savureze cuv\u00e2ntul. Se g\u00e2ndi s\u0103 spun\u0103 mai multe despre credin\u021bele p\u0103g\u00e2ne, \u00een special despre venerarea panteistic\u0103 a naturii, pe care unii o numeau \u201ecosmologia californian\u0103\u201c. Dar se hot\u0103r\u00ee s\u0103 nu o fac\u0103 \u00een acea zi. Continu\u0103. \u2014 Biblia ne spune clar, \u00een Genez\u0103 1:28 \u0219i 2:15, c\u0103 Dumnezeu le-a dat oamenilor sarcina \u0219i responsabilitatea de a avea grij\u0103 de p\u0103m\u00e2nt \u0219i de toate fiin\u021bele de pe acesta. Noi nu ne juc\u0103m de-a Dumnezeu. Va trebui s\u0103 r\u0103spundem \u00een fa\u021ba lui Dumnezeu, dac\u0103 nu suntem ni\u0219te administratori responsabili a ceea ce ne-a oferit Dumnezeu, \u00een toat\u0103 maiestatea \u0219i diversitatea sa biologic\u0103. Aceasta este \u00eens\u0103rcinarea pe care ne-a dat-o Dumnezeu. Suntem administratorii planetei. \u00ce\u0219i drese glasul \u0219i continu\u0103: \u2014 Ingineria genetic\u0103 folose\u0219te instrumentele pe care ni le-a dat Creatorul, pentru a continua lucr\u0103rile necesare asupra planetei. Recoltele neprotejate sunt m\u00e2ncate de parazi\u021bi sau mor din cauza \u00eenghe\u021bului sau secetei. Modificarea genetic\u0103 poate \u00eempiedica asta, folosind mai pu\u021bin teren pentru recolte, l\u0103s\u00e2nd mai mult\u0103 s\u0103lb\u0103ticie neatins\u0103 \u0219i, \u00een acela\u0219i timp, continu\u00e2nd s\u0103-i hr\u0103neasc\u0103 pe cei fl\u0103m\u00e2nzi. Ingineria genetic\u0103 ne va permite s\u0103 distribuim generozitatea lui Dumnezeu c\u0103tre toate creaturile Lui, a\u0219a cum ar fi vrut El. Organismele modificate genetic produc insulin\u0103 pur\u0103 pentru diabetici, factori puri de coagulare pentru cei care sufer\u0103 de hemofilie. \u00cenainte, pacien\u021bii mureau deseori, din cauza contamin\u0103rii. \u00cen mod sigur, faptul c\u0103 noi cre\u0103m aceast\u0103 puritate, este munca Domnului. Cine va spune c\u0103 nu este a\u0219a? Criticii atac\u0103, spun\u00e2nd c\u0103 ingineria genetic\u0103 nu este natural\u0103, pentru c\u0103 schimb\u0103 chiar esen\u021ba organismului, natura lui ad\u00e2nc\u0103 \u0219i profund\u0103. Aceast\u0103 idee este de origine greceasc\u0103 \u0219i p\u0103g\u00e2n\u0103. Dar adev\u0103rul este c\u0103 domesticirea plantelor \u0219i animale, practicat\u0103 de mii de ani, schimb\u0103 \u0219i ea natura ad\u00e2nc\u0103 \u0219i profund\u0103 a unui organism. Un c\u00e2ine domestic nu mai este un lup. Porumbul nu mai este o buruian\u0103 pipernicit\u0103 \u0219i necomestibil\u0103. Ingineria genetic\u0103 nu este altceva dec\u00e2t un nou pas \u00een aceast\u0103 tradi\u021bie acceptat\u0103 de at\u00e2t de mult timp. Nu reprezint\u0103 o dep\u0103rtare radical\u0103 de trecut. O nou\u0103 pauz\u0103 de efect \u0219i discursul continu\u0103: \u2014 Uneori, auzim c\u0103 nu ar trebui s\u0103 modific\u0103m ADN-ul, punct. Dar de ce s\u0103 nu o facem? ADN-ul nu este fix. ADN-ul se modific\u0103 tot timpul. \u0218i ADN-ul interac\u021bioneaz\u0103 \u00een mod constant cu existen\u021ba noastr\u0103 zilnic\u0103. Ar trebui s\u0103 le spunem atle\u021bilor s\u0103 nu mai ridice greut\u0103\u021bi, pentru c\u0103 astfel \u00ee\u0219i vor modifica dimensiunea mu\u0219chilor? Ar trebui s\u0103 spunem studen\u021bilor s\u0103 nu mai citeasc\u0103 nici o carte, pentru c\u0103 asta le va schimba structura min\u021bilor lor \u00een dezvoltare? Bine\u00een\u021beles c\u0103 nu. Corpurile noastre se schimb\u0103 \u00een mod constant, iar ADN-ul odat\u0103 cu ele. Mai direct spus, exist\u0103 cinci sute de boli genetice care ar putea s\u0103 fie vindecate prin terapia genetic\u0103. Multe dintre aceste boli produc suferin\u021be groaznice copiilor, precum \u0219i mor\u021bi timpurii \u0219i chinuitoare. Alte boli amenin\u021b\u0103 via\u021ba unui om ca o sentin\u021b\u0103 la \u00eenchisoare. Acel om trebuie s\u0103 a\u0219tepte ca boala s\u0103 vin\u0103 \u0219i s\u0103 \u00eel doboare. Oare n-ar trebui s\u0103 vindec\u0103m aceste boli, dac\u0103 am putea? N-ar trebui s\u0103 alin\u0103m suferin\u021ba, ori de c\u00e2te ori putem face asta? Iar atunci, trebuie s\u0103 modific\u0103m ADN-ul. Asta e tot. O scurt\u0103 pauz\u0103 \u0219i Bellarmino atac\u0103 partea final\u0103 a spiciului. \u2014 \u0218i atunci, modific\u0103m ADN-ul sau nu? Este aceasta o munc\u0103 a lui Dumnezeu sau doar o trufie uman\u0103? Nu este o decizie care s\u0103 fie luat\u0103 u\u0219or. La fel ca \u0219i acel subiect extrem de sensibil, \u0219i anume folosirea celulelor reproduc\u0103toare \u0219i a embrionilor. Mul\u021bi dintre cei cu o tradi\u021bie iudeo-cre\u0219tin\u0103 se opun, f\u0103r\u0103 echivoc, folosirii embrionilor. Dar astfel de puncte de vedere vor ajunge, \u00een cele din urm\u0103, \u00een conflict cu obiectivul vindec\u0103rii celor bolnavi \u0219i al alin\u0103rii suferin\u021belor. Nu acest an, nici la anul, dar va veni \u0219i acest moment. Este nevoie de o g\u00e2ndire atent\u0103 \u0219i de multe rug\u0103ciuni, ca s\u0103 ajungem la un r\u0103spuns. Domnul nostru Iisus Hristos i-a f\u0103cut pe unii s\u0103 mearg\u0103 din nou. Asta \u00eenseamn\u0103 c\u0103 noi nu ar trebui s\u0103 facem la fel, dac\u0103 am putea? Este mai dificil, pentru c\u0103 \u0219tim c\u0103 trufia omului poate lua multe forme\u2026 nu numai tinz\u00e2nd prea departe, dar \u0219i tr\u0103g\u00e2nd \u00eenapoi, cu \u00eenc\u0103p\u0103\u021b\u00e2nare. Noi ne afl\u0103m aici ca s\u0103 reflect\u0103m gloria lui Dumnezeu \u00een toate lucr\u0103rile Sale, \u0219i nu dorin\u021bele egoiste ale omului. Eu, unul, nu am nici un r\u0103spuns acum, c\u00e2nd stau \u00een fa\u021ba dumneavoastr\u0103. M\u0103rturisesc c\u0103 inima mea este tulburat\u0103. Dar am credin\u021ba c\u0103 Dumnezeu ne va conduce, \u00een cele din urm\u0103, spre lumea pe care El o dore\u0219te pentru noi. Am credin\u021ba c\u0103 trebuie s\u0103 fim condu\u0219i spre \u00een\u021belepciune, c\u0103 trebuie s\u0103 fim pruden\u021bi \u0219i c\u0103 trebuie s\u0103 nu fim refractari atunci c\u00e2nd avem grij\u0103 de lucr\u0103rile Lui, de copiii Lui suferinzi \u0219i de toate f\u0103pturile create de El. Iar pentru asta m\u0103 rog, cu umilin\u021b\u0103, \u00een numele lui Dumnezeu. Amin. Discursul avu efect, bine\u00een\u021beles\u2026 \u00eentotdeauna avea. Bellarmino \u00eel prezenta, \u00een diverse variante, de un deceniu, \u0219i de fiecare dat\u0103 \u00eempingea lucrurile pu\u021bin mai departe, vorbea cu ceva mai mult\u0103 fermitate. Cu cinci ani \u00een urm\u0103, nu folosea cuv\u00e2ntul embrion. Acum o f\u0103cea, cu pruden\u021b\u0103 \u0219i doar \u00een treac\u0103t. Punea bazele. \u00cei f\u0103cea s\u0103 se g\u00e2ndeasc\u0103. G\u00e2ndul la cei suferinzi \u00eei f\u0103cea s\u0103 se simt\u0103 stingheri\u021bi. La fel \u0219i ideea de a-i face pe infirmi s\u0103 mearg\u0103 din nou. Bine\u00een\u021beles, nimeni nu \u0219tia dac\u0103 asta avea s\u0103 se \u00eent\u00e2mple vreodat\u0103. Bellarmino, personal, se \u00eendoia. Dar era bine s\u0103-i lase s\u0103 cread\u0103 c\u0103 acesta era viitorul. S\u0103-i lase s\u0103-\u0219i fac\u0103 griji. Era necesar. Mizele erau mari, iar ritmul ame\u021bitor. Orice cercetare blocat\u0103 de Washington urma s\u0103 aib\u0103 loc \u00een Shanghai, sau \u00een Seul, sau \u00een S\u0103o Paulo. Iar Bellarmino, talentat \u0219i ipocrit, voia s\u0103 se asigure c\u0103 a\u0219a ceva nu avea s\u0103 se \u00eent\u00e2mple niciodat\u0103. Pe scurt, nimic care s\u0103 stea \u00een calea laboratorului lui, a cercet\u0103rii \u0219i a reputa\u021biei sale. Se pricepea foarte bine s\u0103 le apere pe toate trei. \n\nO or\u0103 mai t\u00e2rziu, \u00een camera de audieri cu lambriuri din lemn, Bellarmino depunea m\u0103rturie \u00een fa\u021ba Comitetului Ales al Senatului pentru Genetic\u0103 \u0219i S\u0103n\u0103tate. Audierea fusese stabilit\u0103 pentru a se stabili dac\u0103 era potrivit ca biroul de inven\u021bii s\u0103 acorde brevete pentru genele umane. Mii de astfel de brevete fuseser\u0103 deja emise. Era asta o idee bun\u0103? \u2014 F\u0103r\u0103 \u00eendoial\u0103, avem o problem\u0103, spuse dr. Bellarmino, f\u0103r\u0103 s\u0103 se uite la noti\u021be. \u00ce\u0219i memorase depozi\u021bia, pentru a o putea spune cu fa\u021ba c\u0103tre camerele de televiziune, m\u0103rind astfel impactul. \u2014 Brevetarea genelor de c\u0103tre industrie reprezint\u0103 o problem\u0103 semnificativ\u0103 pentru viitorul cercet\u0103rii. Pe de alt\u0103 parte, brevetarea genelor de c\u0103tre cercet\u0103torii \u0219tiin\u021bifici ar provoca probleme mult mai mici, din moment ce munca este \u00eemp\u0103r\u021bit\u0103 \u00eentre ei, gratuit. Bine\u00een\u021beles, asta era o prostie. Dr. Bellarmino nu men\u021bion\u0103 c\u0103 diferen\u021ba dintre cei care lucrau \u00een domeniul \u0219tiin\u021bei \u0219i cei din domeniul industriei disp\u0103ruse de mult. Dou\u0103zeci la sut\u0103 dintre cercet\u0103torii \u0219tiin\u021bifici erau pl\u0103ti\u021bi de industrie. Zece la sut\u0103 dintre savan\u021bi se ocupau cu producerea de medicamente. Peste zece la sut\u0103 aveau deja un produs pe pia\u021b\u0103. Peste patruzeci la sut\u0103 solicitaser\u0103 brevete \u00een cursul carierei lor. Bellarmino nu men\u021bion\u0103 nici faptul c\u0103 \u0219i el urm\u0103rise cu agresivitate brevetarea genelor. \u00cen ultimii patru ani, laboratorului lui depusese 572 de cereri de brevete, acoperind un spectru larg de boli, de la Alzheimer \u0219i schizofrenie, la depresii, anxietate \u0219i boala deficitului de aten\u021bie. Ob\u021binuse brevete pentru zeci de gene ale unor boli metabolice specifice, de la deficien\u021ba de l-tiroxi-hidrocambrin\u0103 (asociat\u0103 cu boala mi\u0219c\u0103rii picioarelor \u00een somn), la excesul de para-amino-2, 4-dihidroxibentamin\u0103 (provoc\u00e2nd urinarea frecvent\u0103 \u00een somn). \u2014 Cu toate acestea, spuse dr. Bellarmino, pot asigura aceast\u0103 comisie c\u0103 brevetarea genelor este un sistem care serve\u0219te binelui general. Procedurile noastre pentru protejarea propriet\u0103\u021bii intelectuale func\u021bioneaz\u0103 bine. Cercetarea important\u0103 este protejat\u0103, iar clientul, pacientul american, este beneficiarul eforturilor noastre. Nu le spuse c\u0103 erau acordate peste patru mii de brevete bazate pe ADN \u00een fiecare an \u2013 c\u00e2te dou\u0103 \u00een fiecare or\u0103 a fiec\u0103rei zile lucr\u0103toare. Cum existau numai treizeci \u0219i cinci de mii de gene \u00een genomul uman, majoritatea exper\u021bilor estimau c\u0103 peste 20% din acest genom era deja proprietate privat\u0103. Bellarmino nu sublinie nici c\u0103 cel mai mare de\u021bin\u0103tor de brevete nu era vreun gigant industrial, ci Universitatea din California. UC de\u021binea mai multe brevete ale genelor dec\u00e2t Pfizer, Merck, Lilly \u0219i Wyeth la un loc. De\u021binea mai multe brevete dec\u00e2t guvernul american. \u2014 Ideea conform c\u0103reia cineva ar de\u021bine p\u0103r\u021bi ale genomului uman li se pare unora ca fiind neobi\u0219nuit\u0103, spuse Bellarmino. Dar asta face ca America s\u0103 fie o \u021bar\u0103 m\u0103rea\u021b\u0103 \u0219i prin asta ne men\u021binem for\u021ba inovatoare. Brevetarea genelor reprezint\u0103 viitorul. La \u00eencheierea depozi\u021bie sale, dr. Bellarmino p\u0103r\u0103si audierea \u0219i se \u00eendrept\u0103 spre Aeroportul Reagan, de unde avea s\u0103 zboare \u00eenapoi \u00een Ohio, pentru a-\u0219i re\u00eencepe cercetarea asupra \u201egenei nout\u0103\u021bii\u201c, cercetare ce se desf\u0103\u0219ura \u00eentr-un parc de distrac\u021bii de acolo. Bellarmino avea o echip\u0103 de filmare de la 60 Minutes, care-l urma pas cu pas, realiz\u00e2nd un reportaj care s\u0103 pun\u0103 \u00een lumin\u0103 c\u00e2t de variat\u0103 \u0219i important\u0103 era cercetarea sa genetic\u0103, dar care s\u0103 spun\u0103 \u0219i povestea lui personal\u0103. Timpul petrecut \u00een Ohio reprezenta o parte important\u0103 a filmului final. Pentru c\u0103 acolo el interac\u021biona cu oamenii obi\u0219nui\u021bi \u0219i, a\u0219a cum spuseser\u0103 realizatorii filmului, latura uman\u0103 era cea cu adev\u0103rat important\u0103, \u00een special pentru un savant \u0219i \u00een special la televiziune. \n\nOficiul pentru Transfer Tehnologic Universitar din Massachusetts Centrul Guvernamental, Boston \nPentru publicare imediat\u0103 OAMENII DE \u0218TIIN\u021a\u0102 CREEAZ\u0102 O URECHE MINIATURAL\u0102 \u00ceN LABORATOR Prima \u201eForm\u0103 par\u021bial\u0103 de via\u021b\u0103\u201c la MIT Aplica\u021bii posibile \u00een tehnologia auzului Savan\u021bii de la MIT au creat pentru prima dat\u0103 o ureche uman\u0103 \u00eentr-o cultur\u0103 de \u021besut. Artistul australian Stelarc a colaborat cu laboratoarele de la Institutul de Tehnologie din Massachusetts pentru producerea unei urechi suplimentare pentru el \u00eensu\u0219i. Urechea este pu\u021bin mai mare dec\u00e2t un dop. \u021aesutul luat de la Stelarc a fost cultivat \u00eentr-un bioreactor de micro-gravitate, \u00een timpul cre\u0219terii. MIT a dat publicit\u0103\u021bii o declara\u021bie conform c\u0103reia urechea suplimentar\u0103 poate fi considerat\u0103 \u201eo form\u0103 de via\u021b\u0103 par\u021bial\u0103 \u2013 par\u021bial construit\u0103 \u0219i par\u021bial crescut\u0103\u201c. Urechea \u00eencape \u00een palma unei m\u00e2ini. Anul trecut, acela\u0219i laborator MIT a produs buc\u0103\u021bi de carne din \u021besut de broasc\u0103, crescute pe plas\u0103 de polimeri. Totodat\u0103, ei au crescut buc\u0103\u021bi de carne din celulele unui miel nen\u0103scut. \u0218i au creat ceea ce au numit \u201epiele animal\u0103 f\u0103r\u0103 victime\u201c. E vorba de o piele care fusese cultivat\u0103 artificial \u00een laborator \u0219i era bun\u0103 pentru pantofi, po\u0219ete, curele \u0219i alte articole din piele \u2013 probabil av\u00e2ndu-se \u00een vedere robusta pia\u021b\u0103 vegetarian\u0103. Mai multe companii de aparatur\u0103 auditiv\u0103 au \u00eenceput tratative cu MIT pentru cump\u0103rarea tehnologiei lor de producere de urechi. Conform spuselor geneticianului Zack Rabi: \u201ePe m\u0103sur\u0103 ce popula\u021bia american\u0103 \u00eemb\u0103tr\u00e2ne\u0219te, mul\u021bi cet\u0103\u021beni \u00een v\u00e2rst\u0103 pot prefera s\u0103 aib\u0103 urechi pu\u021bin m\u0103rite \u0219i modificate genetic, \u00een locul tehnologiei bazate pe aparate auditive\u201c. Un purt\u0103tor de cuv\u00e2nt al companiei de aparate auditive Audion a remarcat: \u201eNu vorbim despre urechi de elefant. O simpl\u0103 cre\u0219tere cu 20% a pavilionului va dubla eficien\u021ba auditiv\u0103. Suntem de p\u0103rere c\u0103 pia\u021ba pentru urechi m\u0103rite este uria\u0219\u0103. Atunci c\u00e2nd o mul\u021bime de oameni le vor avea, nimeni nu le va mai observa. Noi suntem de p\u0103rere c\u0103 urechile mari vor deveni noul standard, la fel ca implanturile cu silicon\u201c. \n", " Era o zi proast\u0103 pentru Marty Roberts, care deveni \u0219i mai rea \u00een urma telefonului primit de la Emily Weller. \u2014 Dr. Roberts, v\u0103 sun de la crematoriu. Se pare c\u0103 este o problem\u0103 cu incinerarea so\u021bului meu. \u2014 Ce fel de problem\u0103? \u00eentreb\u0103 Marty Roberts, st\u00e2nd \u00een biroul lui din laboratorul de patologie. \u2014 Cei de aici spun c\u0103 nu \u00eel pot incinera pe Jack al meu, dac\u0103 con\u021bine metal. \u2014 Metal? Cum adic\u0103 metal? So\u021bul dumneavoastr\u0103 nu a avut vreun membru schimbat sau vreo ran\u0103 \u00een r\u0103zboi, nu? \u2014 Nu, nu. Ei spun c\u0103 bra\u021bele \u0219i picioarele lui au \u021bevi de metal \u00een ele. \u0218i c\u0103 oasele au fost scoase. \u2014 Serios? Marty se \u00eendrept\u0103 pe scaun \u0219i plesni din degete \u00een aer, ca s\u0103 \u00eei atrag\u0103 aten\u021bia lui Raza, aflat \u00een camera de autopsie de al\u0103turi. \u2014 M\u0103 \u00eentreb cum s-a \u00eent\u00e2mplat asta. \u2014 Asta voiam \u0219i eu s\u0103 v\u0103 \u00eentreb. \u2014 Nu \u0219tiu ce s\u0103 spun. M\u0103 dep\u0103\u0219e\u0219te problema, doamn\u0103 Weller. Trebuie s\u0103 v\u0103 spun c\u0103 sunt de-a dreptul \u0219ocat. Raza intrase \u0219i el \u00een camer\u0103. \u2014 O s\u0103 v\u0103 trec pe speaker, doamn\u0103 Weller, ca s\u0103 pot s\u0103 iau ni\u0219te noti\u021be, \u00een timp ce vorbim. Sunte\u021bi la crematoriu acum, cu so\u021bul dumneavoastr\u0103? \u2014 Da, spuse ea. \u0218i ei spun c\u0103 are \u021bevi de plumb \u00een bra\u021be \u0219i picioare, a\u0219a c\u0103 nu \u00eel pot incinera. \u2014 \u00cen\u021beleg, zise Marty, uit\u00e2ndu-se la Raza. Acesta cl\u0103tin\u0103 din cap \u0219i scrise repede pe o foaie: Noi am luat doar un picior. \u0218i am b\u0103gat o tij\u0103 de lemn. \u2014 Doamn\u0103 Weller, nu-mi pot da seama cum s-a putut \u00eent\u00e2mpla asta, zise Marty. S-ar putea s\u0103 fie necesar\u0103 o anchet\u0103. M\u0103 tem c\u0103 cei de la casa funerar\u0103 sau poate de la cimitir, au f\u0103cut ceva nepotrivit. \u2014 Ei spun c\u0103 trebuie \u00eengropat din nou. Dar spun \u0219i c\u0103 ar trebui s\u0103 sun la poli\u021bie, pentru c\u0103 se pare c\u0103 oasele lui au fost furate. \u00cens\u0103 eu nu vreau s\u0103 trec iar prin chinul cu poli\u021bia \u0219i cu toate celelalte. O paz\u0103 lung\u0103, tensionat\u0103. \u2014 Ce p\u0103rere ave\u021bi, domnule Roberts? \u2014 O s\u0103 v\u0103 sun eu, doamn\u0103 Weller, spuse el. Marty Roberts \u00eenchise telefonul. \u2014 Idiotule! \u021ai-am spus: lemn, numai lemn! \u2014 \u0218tiu, zise Raza. Nu noi am f\u0103cut treaba aia cu plumbul. Jur. Noi folosim \u00eentotdeauna lemn. \u2014 \u021aeav\u0103 de plumb \u2026, spuse Marty, cl\u0103tin\u00e2nd din cap. E o nebunie. \u2014 Nu noi am f\u0103cut-o, Marty. Jur c\u0103 nu noi. Trebuie s\u0103 fi fost tic\u0103lo\u0219ii de la cimitir. \u0218tii c\u00e2t de u\u0219or merge. Se \u021bine ceremonia, familia arunc\u0103 pu\u021bin p\u0103m\u00e2nt \u0219i toat\u0103 lumea pleac\u0103 acas\u0103. Sicriul nu e \u00eenmorm\u00e2ntat. \u00cengroparea efectiv\u0103 are loc abia a doua zi. A\u0219a c\u0103 se \u00eentorc \u00een aceea\u0219i noapte, ca s\u0103 ia oasele. \u0218tii cum merge. \u2014 Tu de unde \u0219tii? \u00eentreb\u0103 Marty, uit\u00e2ndu-se ur\u00e2t la el. \u2014 Pentru c\u0103 anul trecut a sunat o femeie, care a spus c\u0103 so\u021bul ei fusese \u00eenmorm\u00e2ntat cu verigheta, iar ea o voia \u00eenapoi. Voia s\u0103 \u0219tie dac\u0103 o luasem noi, la autopsie. I-am spus c\u0103 noi nu aveam nici un bun al decedatului, dar c\u0103 voi suna la cimitir. Iar ei nu \u00eel \u00eengropaser\u0103 \u00eenc\u0103, a\u0219a c\u0103 ea \u0219i-a primit verigheta \u00eenapoi. Marty Roberts se a\u0219ez\u0103. \u2014 Ascult\u0103, dac\u0103 e vreo investiga\u021bie, dac\u0103 \u00eencep s\u0103 cerceteze conturile bancare \u2026 \u2014 Nu, nu. Ai \u00eencredere \u00een mine. \u2014 Ce glum\u0103! \u2014 Marty, te asigur. Nu am f\u0103cut-o noi. Nu am pus \u021bevi de plumb. Categoric, nu. \u2014 OK. Te-am auzit. Numai c\u0103 nu te cred. Raza b\u0103tu cu degetele \u00een birou. \u2014 Ar fi mai bine s\u0103 folose\u0219ti treaba cu re\u021beta, c\u00e2nd discu\u021bi cu ea. \u2014 A\u0219a voi face. Iar acum, \u0219terge-o de aici, ca s\u0103 o pot suna. \n\nRaza travers\u0103 sala de autopsie \u0219i intr\u0103 \u00een vestiar. Nu era nimeni acolo. Sun\u0103 la telefonul mobil. \u2014 Jesu, zise el. Ce naiba faci, omule? Ai pus \u021bevi de plumb \u00een tipul \u0103la cu accidentul. Marty e furios. Au \u00eencercat s\u0103-l incinereze pe individ, iar el are \u021bevi de plumb \u00een el \u2026 De c\u00e2te ori trebuie s\u0103-\u021bi spun, omule? Folose\u0219te lemn! \n\u2014 Doamn\u0103 Weller, spuse Marty Roberts. Cred c\u0103 ar fi mai bine s\u0103-l \u00eenmorm\u00e2nta\u021bi din nou pe so\u021bul dumneavoastr\u0103. Se pare c\u0103 nu ave\u021bi alt\u0103 op\u021biune. \u2014 Adic\u0103, \u00een afar\u0103 de a m\u0103 duce la poli\u021bie. \u00cen leg\u0103tur\u0103 cu oasele furate. \u2014 Nu pot eu s\u0103 v\u0103 spun ce s\u0103 face\u021bi, zise el. Dumneavoastr\u0103 va trebui s\u0103 decide\u021bi care este cea mai bun\u0103 ac\u021biune. Dar sunt sigur c\u0103 o investiga\u021bie prelungit\u0103 a poli\u021biei va scoate la iveal\u0103 o re\u021bet\u0103 pe numele dumneavoastr\u0103 pentru acid etacrinic, de la Farmacia Longwood, de pe Motor Drive. \u2014 Era pentru mine. \u2014 Oh, eu \u0219tiu asta. Se pune \u00eentrebarea doar cum a ajuns acidul etacrinic \u00een corpul so\u021bului dumneavoastr\u0103. Ar putea fi o \u00eentrebare nepl\u0103cut\u0103. \u2014 Laboratorul de la spitalul dumneavoastr\u0103 a g\u0103sit urme de a\u0219a ceva? \u2014 Da, dar sunt sigur c\u0103 spitalul va spune laboratorului s\u0103 se opreasc\u0103 din lucru, imediat ce renun\u021ba\u021bi la procesul \u00eempotriva lor. S\u0103 m\u0103 anun\u021ba\u021bi ce a\u021bi decis, doamn\u0103 Weller. La revedere. \u00cenchise \u0219i se uit\u0103 la termometrul din camera de autopsie. Ar\u0103ta 15 grade. Dar Marty transpira. \n\u2014 M\u0103 \u00eentrebam c\u00e2nd o s\u0103 apari, spuse Marilee Hunter, \u00een laboratorul de genetic\u0103. Nu p\u0103rea prea fericit\u0103. A\u0219 vrea s\u0103 \u0219tiu exact ce rol ai jucat \u00een toate astea. \u2014 \u00cen ce anume? \u00eentreb\u0103 el. \u2014 Kevin McCormick a sunat azi. Exist\u0103 \u00eenc\u0103 un proces intentat de acea familie Weller. De data aceasta e vorba de fiul decedatului, Tom Weller. Cel care lucreaz\u0103 pentru o companie de biotehnic\u0103. \u2014 Pentru ce ne-a dat \u00een judecat\u0103? \u2014 Eu n-am f\u0103cut altceva dec\u00e2t s\u0103 urmez protocolul, zise Marilee. \u2014 \u00cehm \u2026 Pentru ce ne-a dat \u00een judecat\u0103? \u2014 Se pare c\u0103 asigurarea lui de s\u0103n\u0103tate a fost anulat\u0103. \u2014 De ce? \u2014 Tat\u0103l lui avea gena BNB71 pentru boli de inim\u0103. \u2014 Da? N-are nici o logic\u0103. Tipul era maniac cu s\u0103n\u0103tatea. \u2014 Avea gena. Asta nu \u00eenseamn\u0103 \u0219i c\u0103 era activ\u0103. Am g\u0103sit-o \u00een \u021besuturi. Iar acest fapt a fost remarcat. Compania de asigur\u0103ri a aflat \u0219i a anulat asigurarea fiului, ca \u201epre-bolnav\u201c. \u2014 Ei cum au ob\u021binut informa\u021bia? \u2014 E online, spuse ea. \u2014 E online? \u2014 E vorba de o anchet\u0103 juridic\u0103, zise ea. Conform legilor statului, totul trebuie declarat. Ni s-a cerut s\u0103 post\u0103m toate rezultatele de laborator pe o adres\u0103 FTP. Teoretic, aceasta este protejat\u0103 prin parol\u0103, dar poate ajunge oricine la ea. \u2014 Pune\u021bi informa\u021bii genetice online? \u2014 Nu datele tuturor. Doar \u00een cazul proceselor. Oricum, fiul spune c\u0103 el nu a autorizat transmiterea informa\u021biilor sale genetice, ceea ce este adev\u0103rat. Dar dac\u0103 transmitem informa\u021biile tat\u0103lui, a\u0219a cum ne cere legea s\u0103 o facem, le transmitem \u0219i pe cele ale fiului, ceea ce legea ne interzice. Pentru c\u0103 to\u021bi copiii lui au acelea\u0219i gene ca tat\u0103l. Orice am face, \u00eenc\u0103lc\u0103m legea, spuse ea \u0219i oft\u0103. Tom Weller \u00ee\u0219i vrea asigurarea \u00eenapoi, dar nu o va primi. Marty Roberts se sprijini de birou. \u2014 \u0218i atunci, cum st\u0103m? \u2014 Domnul Weller m-a dat \u00een judecat\u0103 \u0219i pe mine, odat\u0103 cu spitalul. Cei de la juridic insist\u0103 ca acest laborator s\u0103 nu se mai ating\u0103 de nici un material de la familia Weller. Marilee Hunter pufni. \u2014 Adic\u0103 ni s-a luat cazul. Li se luase cazul! Gata cu investiga\u021biile, gata cu dezgroparea cadavrului! Marty Roberts se sim\u021bea u\u0219urat, de\u0219i f\u0103cu tot posibilul s\u0103 par\u0103 distrus. \u2014 E at\u00e2t de nedrept, spuse el. Modul \u00een care avoca\u021bii ne conduc societatea. \u2014 Nu conteaz\u0103. S-a terminat, Marty, zise ea. Gata. \n\nMai t\u00e2rziu, Marty se \u00eentoarse \u00een laboratorul de patologie. \u2014 Raza, spuse el, unul dintre noi trebuie s\u0103 p\u0103r\u0103seasc\u0103 acest laborator. \u2014 \u0218tiu, zise Raza. \u0218i \u00eemi vei lipsi, Marty. \u2014 Ce vrei s\u0103 spui? \u2014 Mi-am g\u0103sit o slujb\u0103 nou\u0103, r\u0103spunse Raza, z\u00e2mbind. La Hamilton Hospital, \u00een San Francisco. Asistentul de laborator tocmai a avut un atac de cord. \u00cencep de poim\u00e2ine. A\u0219a c\u0103 asta e ultima mea zi aici, ca s\u0103 \u00eempachetez \u0219i s\u0103 str\u00e2ng totul. Marty Roberts \u00eel privi lung. \u2014 Bine, spuse el. Nu \u0219tia ce altceva putea s\u0103 spun\u0103. \u2014 \u0218tiu c\u0103 ar fi trebuit s\u0103 anun\u021b \u00eenainte cu dou\u0103 s\u0103pt\u0103m\u00e2ni, zise Raza. Dar le-am spus celor de la spital c\u0103 este un caz special \u0219i c\u0103 vei \u00een\u021belege. Apropo, am un tip care ar fi un bun \u00eenlocuitor aici. E un prieten al meu, Jesu. Un tip foarte bun. Lucreaz\u0103 la o cas\u0103 de servicii funerare acum, a\u0219a c\u0103 nu ar fi o tranzi\u021bie prea mare. \u2014 O s\u0103 m\u0103 \u00eent\u00e2lnesc cu el, spuse Marty. Dar m\u0103 g\u00e2ndeam s\u0103 angajez un om al meu. \u2014 Hei, sigur, nici o problem\u0103, zise Raza. \u00cei str\u00e2nse m\u00e2na lui Marty. \u2014 Mul\u021bumesc pentru tot, dr. Roberts. \u2014 \u021ai-ai amintit, z\u00e2mbi Marty. Raza se \u00eentoarse pe loc \u0219i ie\u0219i din laborator. \n", " Josh Winkler se uita pe fereastra biroului s\u0103u, care avea vedere spre zona de recep\u021bie a lui BioGen. Totul mergea pe dos. Asistentul lui, Tom Weller, \u00ee\u0219i luase o s\u0103pt\u0103m\u00e2n\u0103 liber\u0103, pentru c\u0103 tat\u0103l lui murise \u00eentr-un accident de ma\u0219in\u0103, \u00een Long Beach. Iar acum avea \u0219i o problem\u0103 cu asigurarea de s\u0103n\u0103tate. Ceea ce \u00eensemna c\u0103 Josh trebuia s\u0103 lucreze cu un alt asistent, care nu cuno\u0219tea procedurile. Afar\u0103, echipele de \u00eentre\u021binere reparau camerele de supraveghere din parcare. La biroul de recep\u021bie de jos, Brad Gordon st\u0103tea iar la palavre cu frumoasa Lisa. Josh oft\u0103. Ce pile avea Brad, de putea s\u0103 fac\u0103 tot ce-i trecea prin cap, inclusiv s\u0103 se \u021bin\u0103 dup\u0103 amanta \u0219efului. Fiindc\u0103 era clar c\u0103 Brad n-avea s\u0103 fie concediat niciodat\u0103. Lisa avea ni\u0219te s\u00e2ni minuna\u021bi. \u2014 Josh? M\u0103 auzi? \u2014 Da, mam\u0103. \u2014 Te g\u00e2nde\u0219ti la altceva? \u2014 Nu, mam\u0103. De acolo, avea o vedere de sus la bluza decoltat\u0103 a Lisei, care dezv\u0103luia contururile line ale s\u00e2nilor ei fermi. F\u0103r\u0103 \u00eendoial\u0103, prea fermi, dar asta nu-l deranja pe Josh. \u00cen zilele astea, toat\u0103 lumea \u0219i totul era ameliorat chirurgical. Inclusiv \u00een cazul b\u0103rba\u021bilor. Chiar \u0219i cei de dou\u0103zeci de ani \u00ee\u0219i f\u0103ceau liftinguri faciale \u0219i implanturi peniene. \u2014 \u0218i atunci? zise mama lui. \u2014 Cum? Scuz\u0103-m\u0103, mam\u0103. Ce spuneai? \u2014 \u00cen leg\u0103tur\u0103 cu familia Levine. Verii mei. \u2014 Nu \u0219tiu. Unde ziceai c\u0103 locuiesc? \u2014 \u00cen Scarsdale, dragule. Acum \u00ee\u0219i aminti. Familia Levine avea p\u0103rin\u021bi care cheltuiau prea mult. \u2014 Mam\u0103, nu este legal. \u2014 Te-ai dus \u0219i i-ai f\u0103cut-o fiului lui Lois. I-ai f\u0103cut-o personal. \u2014 Adev\u0103rat. Dar o f\u0103cuse numai pentru c\u0103 crezuse c\u0103 nu-l va prinde nimeni, niciodat\u0103. \u2014 Iar acum, b\u0103iatul acela a renun\u021bat la droguri \u0219i lucreaz\u0103. La o banc\u0103, Josh. La o banc\u0103. \u2014 \u0218i ce face el acolo? \u2014 Nu \u0219tiu, e casier sau ceva de genul \u0103sta. \u2014 Asta-i grozav, mam\u0103. \u2014 E mai mult dec\u00e2t grozav, zise mama lui. Acest spray al t\u0103u ar putea aduce o gr\u0103mad\u0103 de bani, Josh. Este medicamentul pe care-l vrea toat\u0103 lumea. Ai putea, \u00een sf\u00e2r\u0219it, s\u0103 faci \u0219i tu ceva bun. \u2014 Mul\u021bumesc, mam\u0103. \u2014 \u0218tii ce-am vrut s\u0103 spun. Spray-ul ar putea fi grozav. Mama lui f\u0103cu o pauz\u0103 \u0219i ad\u0103ug\u0103: \u2014 Dar trebuie s\u0103 \u0219tii cum \u00eei afecteaz\u0103 pe v\u00e2rstnici, nu? El oft\u0103. Era adev\u0103rat. \u2014 Da \u2026 \u2014 De aceea ar fi potrivit\u0103 familia Levine. \u2014 OK, zise el. O s\u0103 \u00eencerc s\u0103 mai fac rost de un tub. \u2014 Pentru am\u00e2ndoi p\u0103rin\u021bii? \u2014 Da, mam\u0103. Pentru am\u00e2ndoi. \u00cenchise telefonul. Se g\u00e2ndi ce trebuia s\u0103 fac\u0103 \u00een privin\u021ba asta \u0219i, tocmai c\u00e2nd decisese s\u0103 fac\u0103 cu totul altceva, auzi sunetul unor sirene. O clip\u0103 mai t\u00e2rziu, dou\u0103 ma\u0219ini de poli\u021bie alb-negre traser\u0103 \u00een fa\u021ba cl\u0103dirii. Patru poli\u021bi\u0219ti ie\u0219ir\u0103 din ma\u0219ini, intrar\u0103 \u00een cl\u0103dire \u0219i se duser\u0103 direct la Brad, care st\u0103tea \u00eenc\u0103 sprijinit de biroul Lisei. \u2014 Sunte\u021bi Bradley A. Gordon? O clip\u0103 mai t\u00e2rziu, unul dintre poli\u021bi\u0219ti \u00eel \u00eenv\u00e2rti pe loc, \u00eei trase bra\u021bele la spate \u0219i \u00eei puse c\u0103tu\u0219e. Dumnezeule! \u00ee\u0219i spuse Josh. \n\nBrad urla de zor: \u2014 Ce dracu\u2019 e asta? Ce mama dracului e asta? \u2014 Domnule Gordon, sunte\u021bi arestat pentru atac cu circumstan\u021be agravante \u0219i viol asupra unei minore. \u2014 Cum? \u2014 Ave\u021bi dreptul s\u0103 nu spune\u021bi nimic \u2026 \u2014 Ce? Care minor\u0103? url\u0103 Brad. La naiba, nu cunosc nici o sc\u00e2rb\u0103 de minor\u0103. Poli\u021bistul \u00eel privi lung. \u2014 OK, stai pu\u021bin \u2026 nu m-am exprimat bine! Nu cunosc nici o minor\u0103! \u2014 Eu cred c\u0103 cunoa\u0219te\u021bi, domnule. \u2014 Face\u021bi o mare gre\u0219eal\u0103, b\u0103ie\u021bi! spuse Brad, c\u00e2nd poli\u021bi\u0219tii \u00eel conduceau afar\u0103. \u2014 Veni\u021bi cu noi, domnule. \u2014 O s\u0103 v\u0103 dau \u00een judecat\u0103, de-or s\u0103 v\u0103 mearg\u0103 fulgii! \u2014 Pe aici, domnule, spuser\u0103 ei. \u0218i ie\u0219ir\u0103 pe u\u0219\u0103, \u00een soarele de afar\u0103 \nDup\u0103 plecarea lui Brad, Josh se uit\u0103 la oamenii care st\u0103teau l\u00e2ng\u0103 balustrade. Jum\u0103tate din birou se uita \u00een jos, discut\u00e2nd, \u0219u\u0219otind. La cap\u0103tul \u00eendep\u0103rtat al balconului \u00eel v\u0103zu pe Rick Diehl, \u0219eful companiei. St\u0103tea acolo, cu m\u00e2inile \u00een buzunare. Urm\u0103rind toat\u0103 scena. Dac\u0103 era sup\u0103rat, \u00een mod categoric nu l\u0103sa s\u0103 se vad\u0103. \n", " Brad Gordon se \u00eencrunt\u0103 nemul\u021bumit la toaleta din celula lui. O bucat\u0103 de h\u00e2rtie igienic\u0103 at\u00e2rna pe marginea vasului metalic. \u00cen fa\u021ba scaunului era o b\u0103ltoac\u0103 de lichid maroniu. \u00cen care pluteau ni\u0219te chestii mici. Brad voia s\u0103 urineze, dar nu avea de g\u00e2nd s\u0103 calce \u00een lichidul \u0103la, ce naiba o fi fost el. Nici m\u0103car nu voia s\u0103 se g\u00e2ndeasc\u0103 ce putea fi. O cheie se \u00eenv\u00e2rti \u00een broasc\u0103, \u00een spatele lui. Se ridic\u0103. U\u0219a se deschise. \u2014 Gordon? S\u0103 mergem. \u2014 Ce este? \u2014 \u021ai-a venit avocatul. Poli\u021bistul \u00eel \u00eempinse pe Brad pe un hol \u0219i apoi \u00eentr-o c\u0103m\u0103ru\u021b\u0103. La mas\u0103 st\u0103tea un b\u0103rbat \u00een v\u00e2rst\u0103, \u00eentr-un costum cu dunguli\u021be, \u0219i un pu\u0219ti \u00eentr-o giac\u0103 Dodgers, cu un laptop \u00een fa\u021ba lor. Pu\u0219tiul avea ochelari cu rame groase, din baga, care \u00eel f\u0103ceau s\u0103 semene cu o bufni\u021b\u0103. Sau cu Harry Potter. Se ridicar\u0103 am\u00e2ndoi la intrarea lui \u0219i \u00eei str\u00e2nser\u0103 m\u00e2na. Nu le re\u021binu numele. Dar \u0219tia c\u0103 erau de la firma de avocatur\u0103 a unchiului s\u0103u. \u2014 Ce se \u00eent\u00e2mpl\u0103 aici? \u00eei \u00eentreb\u0103. Avocatul mai \u00een v\u00e2rst\u0103 deschise un dosar. \u2014 O cheam\u0103 Kelly Chin, spuse el. Ai cunoscut-o la un meci de fotbal, te-ai dat la ea \u2026 \u2014 Eu m-am dat la ea? zise Brad. \u2014 \u0218i apoi ai dus-o la Westview Plaza Hotel, camera 413 \u2026 \u2014 Nu \u0219ti\u021bi povestea a\u0219a cum a fost \u2026 \u2014 Iar \u00een camer\u0103 ai \u00eentre\u021binut cu ea sex oral, genital \u0219i anal. Iar ea are \u0219aisprezece ani. \u2014 Iisuse, spuse el. Nu s-a \u00eent\u00e2mplat a\u0219a. Avocatul mai v\u00e2rstnic \u00eel privi lung. \u2014 E\u0219ti \u00een rahat p\u00e2n\u2019 la g\u00e2t, amice. \u2014 V\u0103 spun c\u0103 nu s-a \u00eent\u00e2mplat a\u0219a. \u2014 \u00cen\u021beleg. A\u021bi fost fotografia\u021bi \u00eempreun\u0103 de camerele de securitate ale hotelului, \u00een lobby \u0219i \u00een lift. Camerele de pe hol de la etajul patru v-au \u00eenregistrat, pe tine \u0219i pe domni\u0219oara Chin, c\u00e2nd intra\u021bi \u00een camera 413. A\u021bi stat \u00een\u0103untru o or\u0103 \u0219i \u0219apte minute. Dup\u0103 care, ea a plecat singur\u0103. \u2014 Mda, sigur, dar \u2026 \u2014 Pl\u00e2ngea \u00een lift. \u2014 Cum? \u2014 A mers cu ma\u0219ina la Westview Comunity Hospital \u0219i a raportat c\u0103 a fost atacat\u0103 \u0219i violat\u0103. A fost examinat\u0103 pe loc \u0219i au fost f\u0103cute fotografii. Avea rupturi \u0219i contuzii vaginale \u0219i rupturi anale. I s-a extras sperm\u0103 din rect. Care este analizat\u0103 chiar acum, dar ea spune c\u0103 este a ta. Are dreptate? \u2014 Of, b\u0103ga-mi-a\u0219! zise Brad, \u00eencet. \u2014 E mai bine s\u0103 fim exac\u021bi, spuse avocatul. Poveste\u0219te-mi cum s-a \u00eent\u00e2mplat. \u2014 A dracului curvu\u0219tin\u0103! \u2014 S\u0103 \u00eencepem cu meciul de fotbal unde ai cunoscut-o. Martorii spun c\u0103 ai mai fost v\u0103zut \u0219i alt\u0103 dat\u0103 la meciurile de fotbal ale fetelor. Ce f\u0103ceai la acele meciuri, domnule Gordon? \n\nBrad le spuse povestea, dar b\u0103tr\u00e2nul \u00eel \u00eentrerupse de mai multe ori. Avu nevoie de o or\u0103 \u0219i jum\u0103tate ca s\u0103 explice exact ce se \u00eent\u00e2mplase. \u0218i ca s\u0103 ajung\u0103 la camera de hotel. \u2014 Dumneata zici c\u0103 fata s-a dat la tine, zise avocatul. \u2014 Da, f\u0103r\u0103 doar \u0219i poate. \u2014 Nu au existat s\u0103ruturi sau semne de afec\u021biune \u00een lift, c\u00e2nd a\u021bi urcat. \u2014 Nu, era rezervat\u0103, la exterior. \u0218ti\u021bi cum e cu asiaticele. \u2014 \u00cen\u021beleg. Asiaticele. Din nefericire, pe \u00eenregistr\u0103ri nu se vede c\u0103 ea ar fi fost o participant\u0103 \u00eentru totul voluntar\u0103. \u2014 Cred c\u0103 se r\u0103zg\u00e2ndise, spuse el. \u2014 C\u00e2nd s-a \u00eent\u00e2mplat asta? \u2014 Ei bine, eram \u00een dormitor \u0219i ne s\u0103rutam, iar ea se cam \u00eencinsese, dar era \u0219i pu\u021bin cam ciudat\u0103, se \u00eempotrivea. Ca \u0219i cum ar fi vrut s\u0103 o fac\u0103, dar apoi n-ar mai fi vrut. \u00cens\u0103, \u00een principiu, o voia. \u00cen definitiv, ea mi-a pus prezervativul. Eu eram preg\u0103tit, ea s-a \u00eentins pe spate, cu picioarele desf\u0103cute, iar apoi a \u00eenceput s\u0103 spun\u0103: \u201eNu, nu vreau s\u0103 o fac\u201c. Eu st\u0103team l\u00e2ng\u0103 ea, cu scula ridicat\u0103, \u0219i \u00eencepusem s\u0103 m\u0103 enervez. A\u0219a c\u0103 ea a spus c\u0103 \u00eei p\u0103rea foarte r\u0103u \u0219i a-nceput s\u0103 mi-o sug\u0103, p\u00e2n\u0103 mi-am dat drumul \u00een prezervativ. Era priceput\u0103 ca o profesionist\u0103, dar \u0219tii cum e cu puicu\u021bele tinere de azi. Oricum, dup\u0103 aia mi l-a scos, l-a luat cu ea la baie \u0219i am auzit-o tr\u0103g\u00e2nd apa. S-a \u00eentors la mine cu un prosop fierbinte, m-a \u0219ters, a spus c\u0103-i p\u0103rea r\u0103u \u0219i c\u0103 era mai bine s\u0103 plece acas\u0103. Eu i-am spus, cum vrei. Pentru c\u0103 \u00eencepusem deja s\u0103-mi dau seama c\u0103 era ceva \u00een neregul\u0103 cu gagica. Era pervers\u0103 sau, poate c\u0103-i pl\u0103cea doar s\u0103 a\u021b\u00e2\u021be, mai v\u0103zusem de-astea \u2026 sau poate c\u0103 era \u021b\u0103c\u0103nit\u0103, caz \u00een care voiam s\u0103 dispar\u0103 din camera mea. A\u0219a c\u0103 i-am zis: \u201eSigur, scuze dac\u0103 n-a fost prea bine pentru tine.\u201c Iar ea zice s\u0103 mai stau pu\u021bin, dup\u0103 ce pleac\u0103. Eu zic: \u201eSigur, OK\u201c. Ea pleac\u0103. Eu a\u0219tept. Apoi plec \u0219i eu. Jur c\u0103 asta a fost tot. \u2014 Nu \u021bi-a spus nici o dat\u0103 ce v\u00e2rst\u0103 are? \u2014 Nu. \u2014 N-ai \u00eentrebat-o? \u2014 Nu. A spus c\u0103 a absolvit liceul. \u2014 Nu-i adev\u0103rat. E \u00een anul doi. \u2014 Of, b\u0103ga-mi-a\u0219! T\u0103cere. Avocatul r\u0103sfoia paginile dosarului din fa\u021ba lui. \u2014 Deci dumneata sus\u021bii c\u0103 fata asta te-a sedus la meciul de fotbal, tu ai dus-o la o camer\u0103 de hotel, ea \u021bi-a colectat sperma \u00eentr-un prezervativ, te-a l\u0103sat acolo, \u0219i-a provocat singur\u0103 ni\u0219te leziuni genitale, \u0219i-a pus sperma ta \u00een rect, dup\u0103 care s-a dus la spital \u0219i a reclamat c\u0103 a fost violat\u0103. A\u0219a e? \u2014 A\u0219a trebuie s\u0103 fi fost, zise Brad. \u2014 Este o poveste dificil de crezut, domnule Gordon. \u2014 Dar a\u0219a trebuie s\u0103 fi fost. \u2014 Ai vreo dovad\u0103 c\u0103 povestea ta ar fi adev\u0103rat\u0103? Brad t\u0103cu. Se g\u00e2ndea. \u2014 Nu, zise el, \u00een cele din urm\u0103. N-am nimic. \u2014 Asta va fi o mare problem\u0103, spuse avocatul. \n\nDup\u0103 ce Brad fu dus \u00eenapoi \u00een celula lui, avocatul se \u00eentoarse spre t\u00e2n\u0103rul \u00een giac\u0103 Dodgers \u0219i cu ochelari cu rame de baga. \u2014 Ai ceva care s\u0103 ne ajute? \u2014 Da, spuse acesta \u0219i \u00eentoarse ecranul, a\u0219a \u00eenc\u00e2t b\u0103rbatul mai \u00een v\u00e2rst\u0103 s\u0103 vad\u0103 o serie de linii negre \u00een form\u0103 de din\u021bi de fer\u0103str\u0103u. Nivelurile audio de stres au r\u0103mas \u00een limite normale. Nu au existat \u00een nici un moment modele de ezitare care s\u0103 indice o interferen\u021b\u0103 prefrontal\u0103 cu partea cognitiv\u0103. Tipul nu minte. Sau, cel pu\u021bin, el este convins c\u0103 a\u0219a s-a \u00eent\u00e2mplat. \u2014 Interesant, spuse avocatul. Dar asta nu conteaz\u0103. N-avem nici cea mai mic\u0103 \u0219ans\u0103 s\u0103-l sc\u0103p\u0103m. \n", " Henry Kendall parc\u0103 \u00een fa\u021ba spitalului Long Beach Memorial \u0219i intr\u0103 pe u\u0219a lateral\u0103 a institu\u021biei, duc\u00e2nd \u00een m\u00e2n\u0103 un container pentru \u021besuturi. Se duse la subsol, la laboratorul de patologie, \u0219i ceru s\u0103 \u00eel vad\u0103 pe Marty Roberts. Fuseser\u0103 prieteni \u00een liceu, \u00een Marin County. Marty ie\u0219i imediat. \u2014 Oh, Dumnezeule, spuse el. \u021ai-am auzit numele \u0219i am crezut c-ai murit! \u2014 Nu \u00eenc\u0103, zise Henry, str\u00e2ng\u00e2ndu-i m\u00e2na. Ar\u0103\u021bi bine. \u2014 Ar\u0103t gras. Tu ar\u0103\u021bi bine. Ce mai face Lynn? \u2014 Bine. \u0218i copiii la fel. Dar Janice? \u2014 A \u0219ters-o cu un chirurg, acum doi ani. \u2014 \u00cemi pare r\u0103u, n-am \u0219tiut. \u2014 Am trecut peste asta, spuse Marty Roberts. Via\u021ba e frumoas\u0103. A fost o nebunie aici, dar acum lucrurile s-au rezolvat. Z\u00e2mbi \u0219i continu\u0103: \u2014 Dar tu, nu e\u0219ti cam departe de La Jolla? Parc\u0103 acolo lucrezi acum? \u2014 Exact, exact. La Radial Genomics. Marty aprob\u0103 din cap. \u2014 \u0218i \u2026 ce s-a \u00eent\u00e2mplat? \u2014 Vreau s\u0103 te ui\u021bi la ceva, spuse Henry Kendall. La ni\u0219te s\u00e2nge. \u2014 OK, nici o problem\u0103. Pot s\u0103 \u00eentreb al cui e? \u2014 Po\u021bi s\u0103 \u00eentrebi, zise Henry. Dar eu nu \u0219tiu. Adic\u0103, nu sunt sigur. \u00cei \u00eentinse lui Marty containerul pentru \u021besuturi. Era o cutie mic\u0103 din plastic special, c\u0103ptu\u0219it\u0103 cu izola\u021bie. \u00cen centru era un tub cu s\u00e2nge. Marty scoase tubul. \u2014 Pe etichet\u0103 scrie: \u201eDe la laboratorul lui Robert A. Bellarmino\u201c. Hei, nume mari, Henry. Desprinse eticheta \u0219i se uit\u0103 atent la eticheta mai veche, de dedesubt. \u2014 \u0218i aici ce e? Un num\u0103r? Parc\u0103 scrie F-102. Nu v\u0103d prea clar. \u2014 Cred c\u0103 a\u0219a este. Marty se uit\u0103 lung la prietenul lui. \u2014 OK, spune tot. Ce e cu asta? \u2014 Vreau ca tu s\u0103-mi spui mie, spuse Henry. \u2014 Atunci, d\u0103-mi voie s\u0103 \u021bi-o spune pe \u0219leau, zise Marty. Nu fac nimic ilegal. Nu ne plac chestii de-astea aici. \u2014 Nu e ilegal \u2026 \u2014 Aha. Doar c\u0103 nu vrei s\u0103 faci analiza la laboratorul t\u0103u. \u2014 Exact. \u2014 A\u0219a c\u0103 ai f\u0103cut un drum de dou\u0103 ore cu ma\u0219ina, ca s\u0103 m\u0103 vezi pe mine. \u2014 Marty, f\u0103-o. Te rog. \n\nMarty Roberts se uit\u0103 prin microscop, apoi ajust\u0103 ecranul video ca s\u0103 poat\u0103 vedea am\u00e2ndoi. \u2014 OK, zise el. Morfologia celulelor ro\u0219ii, hemoglobin\u0103, frac\u021biuni proteice, totul e perfect normal. Este s\u00e2nge \u0219i at\u00e2t. Al cui e? \u2014 E s\u00e2nge uman? \u2014 Da, la naiba, spuse Marty. Credeai c\u0103 e s\u00e2nge de animal? \u2014 Doar te-am \u00eentrebat. \u2014 Ei bine, dac\u0103 este un anumit tip de s\u00e2nge de maimu\u021b\u0103, nu putem face distinc\u021bia, zise Marty. Nu putem face diferen\u021ba \u00eentre cimpanzei \u0219i oameni. S\u00e2ngele e identic. \u00cemi amintesc c\u0103 poli\u021bi\u0219tii au arestat un tip care lucra la gr\u0103dina zoologic\u0103 din San Diego \u0219i care era plin de s\u00e2nge. Ei au crezut c\u0103 era un criminal. S-a dovedit c\u0103 era s\u00e2nge menstrual de la o femel\u0103 cimpanzeu. Am dat de chestia asta c\u00e2nd eram rezident. \u2014 Nu-\u021bi po\u021bi da seama? Cum r\u0103m\u00e2ne cu acidul sialic? \u2014 Acidul sialic este un marker pentru s\u00e2ngele de cimpanzeu \u2026 Deci tu crezi c\u0103 e s\u00e2nge de cimpanzeu? \u2014 Nu \u0219tiu, Marty. \u2014 Nu putem depista acidul sialic \u00een laboratorul nostru. Nu ni se cere a\u0219a ceva. Cred totu\u0219i c\u0103 cei de la Radial Genomics, din San Diego, o pot face. \u2014 Foarte amuzant. \u2014 Nu vrei s\u0103-mi spui ce-i cu asta, Henry? \u2014 Nu, r\u0103spunse acesta. Dar vreau s\u0103 faci un test ADN asupra probei. \u0218i s\u0103-mi faci \u0219i mie unul. Marty Roberts se l\u0103s\u0103 pe spate \u00een fotoliu. \u2014 M\u0103 sperii, spuse el. Ai intrat \u00een ceva pervers? \u2014 Nu, nimic de genul \u0103sta. E vorba de un proiect de cercetare. Din urm\u0103 cu c\u00e2\u021biva ani. \u2014 A\u0219adar, tu crezi c\u0103 ar putea fi s\u00e2nge de cimpanzeu. Sau s\u00e2ngele t\u0103u? \u2014 Mda. \u2014 Sau ambele? \u2014 Vrei s\u0103 faci testul ADN, pentru mine? \u2014 Sigur. O s\u0103 iau o prob\u0103 bucal\u0103 de la tine \u0219i te sun \u00een c\u00e2teva s\u0103pt\u0103m\u00e2ni. \u2014 Mul\u021bumesc. Putem \u021bine chestia asta \u00eentre noi? \u2014 Iisuse, iar m\u0103 sperii, spuse Marty Roberts. Sigur. Putem s\u0103 o \u021binem \u00eentre noi. Z\u00e2mbi \u0219i ad\u0103ug\u0103: \u2014 Te sun c\u00e2nd am terminat. \n", " \u2014 Vorbim despre submarine, \u00eei spuse avocatul de brevete lui Josh Winkler. Submarine importante. \u2014 Continu\u0103, zise Josh, z\u00e2mbind. Erau \u00eentr-un McDonald\u2019s, \u00een afara ora\u0219ului. To\u021bi ceilal\u021bi de acolo aveau sub \u0219aptesprezece ani. Nici un pericol s\u0103 se afle la companie despre \u00eent\u00e2lnirea lor. \u2014 M-ai pus s\u0103 caut brevete sau cereri de brevete care s\u0103 aib\u0103 leg\u0103tur\u0103 cu a\u0219a-numita gen\u0103 a maturit\u0103\u021bii, spuse avocatul. Am g\u0103sit cinci, cea mai veche din 1990. \u2014 Aha. \u2014 Dou\u0103 sunt submarine. A\u0219a numim noi brevetele vagi, pentru care se depune cerere cu inten\u021bia de a le l\u0103sa s\u0103 doarm\u0103, p\u00e2n\u0103 c\u00e2nd altcineva face o descoperire care le activeaz\u0103. Clasicul caz COX-2. \u2014 Am \u00een\u021beles, spuse Josh. Tactic\u0103 veche. Lupta pentru brevetul inhibitorului COX-2 era celebr\u0103. \u00cen 2000, Universitatea din Rochester primise un brevet pentru o gen\u0103 numit\u0103 COX-2, care producea o enzim\u0103 ce provoca durere. Universitatea a dat imediat \u00een judecat\u0103 gigantul farmaceutic Searle, care scosese pe pia\u021b\u0103 un medicament de succes contra artritei, Celebrex, care bloca enzima COX-2. Rochester spunea c\u0103 Celebrex \u00eenc\u0103lcase brevetul lor asupra genei, de\u0219i brevetul respectiv doar men\u021biona utilizarea general\u0103 a genei pentru combaterea durerii. Universitatea nu ceruse un brevet pentru un medicament anume. \u0218i asta subliniase judec\u0103torul, patru ani mai t\u00e2rziu, c\u00e2nd Rochester pierduse. Tribunalul decisese c\u0103 brevetul Rochester era \u201edoar ceva mai mult dec\u00e2t un plan de cercetare\u201c, \u0219i hot\u0103r\u00e2se c\u0103 reclama\u021bia acestora \u00eempotriva companiei Searle nu era \u00eentemeiat\u0103. Dar astfel de hot\u0103r\u00e2ri nu modificau comportamentul tradi\u021bional al biroului de brevete. Acesta continua s\u0103 acorde brevete pentru gene care con\u021bineau doar liste de revendic\u0103ri vagi. Un brevet putea revendica toate utiliz\u0103rile unei gene pentru controlul bolilor sau durerii de inim\u0103, sau pentru combaterea infec\u021biilor. Chiar dac\u0103 tribunalele declarau aceste revendic\u0103ri ca fiind f\u0103r\u0103 sens, biroul de brevete tot le acorda. Iar acordarea de brevete se accelera. Pe banii contribuabililor. \u2014 Treci la subiect, spuse Josh. Avocatul \u00ee\u0219i consult\u0103 carne\u021belul. \u2014 Cel mai bun candidat al t\u0103u este o cerere de brevet din 1998, pentru aminocarboximuconat metaldehid\u0103 dehidrogenaz\u0103 sau acmmd. Brevetul revendic\u0103 efectele asupra poten\u021bialelor neuroemi\u021b\u0103toare din girusul cingulat. \u2014 \u0102sta e modul de ac\u021biune al genei noastre, al genei maturit\u0103\u021bii, zise Josh. \u2014 Exact. A\u0219a c\u0103, dac\u0103 ai fi proprietarul lui acmmd, ai putea controla efectiv gena maturit\u0103\u021bii, pentru c\u0103 \u00eei vei controla modul de exprimare. Frumos, nu? \u2014 Cine este proprietarul patentului ACMMD? se interes\u0103 Josh. Avocatul se uit\u0103 \u00een h\u00e2rtii. \u2014 Brevetul este depus de o companie numit\u0103 Gen-CoCom, cu sediul \u00een Newton, Massasuchetts. Depus pentru Capitolul 11 \u00een 1995. Ca parte a unei \u00een\u021belegeri, toate cererile de brevete merg la investitorul principal, Carl Weigand, care a murit \u00een 2000. Brevetele au trecut la so\u021bia lui. Ea este bolnav\u0103, cancer terminal, \u0219i are inten\u021bia s\u0103 doneze toate brevetele Spitalului Boston Memorial. \u2014 Po\u021bi face ceva \u00een privin\u021ba asta? \u2014 E suficient s\u0103-mi spui. \u2014 D\u0103-i drumul, zise Josh, frec\u00e2ndu-\u0219i m\u00e2inile. \n", " Rick Diehl abord\u0103 problema ca pe un proiect de cercetare. Citi o carte despre orgasmul feminin. Dou\u0103 c\u0103r\u021bi, de fapt. Una cu poze. \u0218i urm\u0103ri o caset\u0103 video. De trei ori, ba chiar \u00ee\u0219i lu\u0103 \u0219i noti\u021be. Pentru c\u0103 \u00ee\u0219i jurase c\u0103 va ob\u021bine o reac\u021bie de la Lisa. Acum, era jos, \u00eentre picioarele ei, muncind din greu de jum\u0103tate de or\u0103, cu degetele \u00een\u021bepenite, dureri \u00een limb\u0103, genunchii juli\u021bi \u2026 dar corpul Lisei r\u0103m\u00e2nea total relaxat, indiferent la aten\u021biile lui. Nu se \u00eent\u00e2mpla nimic din ce scria \u00een c\u0103r\u021bi. Nici o tumescen\u021b\u0103 labial\u0103. Nici o congestionare perineal\u0103. Nici o retrac\u021bie a capi\u0219onului clitoridian. Nici o schimbare \u00een respira\u021bie, sau o tensiune abdominal\u0103, nici gemete sau g\u00e2f\u00e2ieli \u2026 Nimic. El se epuiza, \u00een timp ce Lisa se uita la tavan, indiferent\u0103, ca \u0219i cum ar fi fost la dentist. Asemenea cuiva care a\u0219tepta s\u0103 se termine ceva relativ nepl\u0103cut. Iar apoi \u2026 hopa \u2026 ritmul respira\u021biei ei se schimb\u0103. Doar pu\u021bin la \u00eenceput, apoi clar. Suspinase. Stomacul ei se \u00eencord\u0103, o \u00eencordare ritmic\u0103. Lisa \u00eencepu s\u0103 \u00ee\u0219i maseze s\u00e2nii \u0219i s\u0103 geam\u0103 \u00eencet. Mergea. Rick \u00ee\u0219i dubl\u0103 eforturile. Ea r\u0103spunse puternic. Era clar c\u0103 mergea \u2026 mergea \u2026 Lisa gemea tare acum \u2026 respira sacadat, se zv\u00e2rcolea, se \u00eencorda \u2026 spatele ei se arcui \u2026 \u0218i, dintr-o dat\u0103, se ridic\u0103 brusc \u0219i \u021bip\u0103: \u2014 Da! Da! Brad! Daaaa! Rick se trase \u00een spate, ca \u0219i cum ar fi fost lovit. Lisa \u00ee\u0219i duse repede m\u00e2na la gur\u0103 \u0219i se rostogoli pe pat, departe de el. Se cutremur\u0103 scurt, apoi se ridic\u0103, \u00ee\u0219i \u00eempinse p\u0103rul la o parte din ochi \u0219i se uit\u0103 \u00een jos, la el. Avea obrajii ro\u0219ii \u0219i ochii \u00eentuneca\u021bi de dorin\u021b\u0103. \u2014 \u00cemi pare r\u0103u. \u00cen acel moment st\u00e2njenitor, telefonul lui Rick \u00eencepu s\u0103 sune. Lisa se \u00eentinse dup\u0103 el, spre m\u0103su\u021ba de l\u00e2ng\u0103 pat, \u0219i i-l \u00eentinse repede. \u2014 Da, ce este? \u00eentreb\u0103 Rick t\u0103ios. Era furios. \u2014 Domnul Diehl? Sunt Barry Sindler. \u2014 Oh. Bun\u0103, Barry. \u2014 S-a \u00eent\u00e2mplat ceva? \u2014 Nu, nu. Lisa cobor\u00e2se din pat \u0219i se \u00eembr\u0103ca, cu spatele la el. \u2014 Ei bine, am ni\u0219te ve\u0219ti bune pentru dumneavoastr\u0103. \u2014 Spune. \u2014 Dup\u0103 cum \u0219ti\u021bi, s\u0103pt\u0103m\u00e2na trecut\u0103 so\u021bia dumneavoastr\u0103 a refuzat s\u0103 se supun\u0103 testelor genetice. A\u0219a c\u0103 am ob\u021binut un ordin judec\u0103toresc. L-am primit ieri. \u2014 Da \u2026 \u2014 \u0218i atunci c\u00e2nd i-a fost pus \u00een fa\u021b\u0103 ordinul, so\u021bia dumneavoastr\u0103 a preferat s\u0103 plece, dec\u00e2t s\u0103 se supun\u0103 testelor. \u2014 Ce vrei s\u0103 spui? zise Rick. \u2014 A plecat. A p\u0103r\u0103sit ora\u0219ul. Nimeni nu \u0219tie unde. \u2014 \u0218i copiii? \u2014 I-a abandonat. \u2014 \u0218i cine are grij\u0103 de ei? \u2014 Menajera. Nu v\u0103 suna\u021bi copiii \u00een fiecare zi? \u2014 Mda, de obicei o fac, dar am fost ocupat la serviciu \u2026 \u2014 C\u00e2nd i-a\u021bi sunat ultima dat\u0103? \u2014 Nu \u0219tiu, poate acum trei zile. \u2014 Ar fi bine s\u0103 v\u0103 pune\u021bi posteriorul \u00een mi\u0219care \u0219i s\u0103 merge\u021bi acas\u0103 chiar acum, zise Sindler. A\u021bi vrut custodia copiilor \u0219i a\u021bi primit-o. Nu stric\u0103 s\u0103 ar\u0103ta\u021bi tribunalului ceva responsabilitate parental\u0103. \u0218i \u00eenchise. P\u0103rea sup\u0103rat. Rick Diehl se l\u0103s\u0103 pe spate, \u00een genunchi, \u0219i se uit\u0103 la Lisa. \u2014 Trebuie s\u0103 plec, spuse el. \u2014 OK, zise ea. \u00cemi pare r\u0103u. Ne mai vedem. \n", " Cau\u021biunea fusese fixat\u0103 la jum\u0103tate de milion de dolari. Avocatul lui Brad Gordon o pl\u0103ti. Brad \u0219tia c\u0103 erau banii unchiului lui, dar m\u0103car era liber s\u0103 plece. \u00cen timp ce ie\u0219ea din sala de judecat\u0103, pu\u0219tiul cu aspect ciudat, \u00een jachet\u0103 Dodgers, se apropie de el \u0219i \u00eei spuse: \u2014 Trebuie s\u0103 st\u0103m de vorb\u0103 \u2014 Despre ce? \u2014 \u021ai s-a \u00eenscenat totul. \u0218tiu exact cum s-a \u00eent\u00e2mplat. \u2014 Da? \u2014 Da. Trebuie s\u0103 st\u0103m de vorb\u0103. Pu\u0219tiul rezervase o sal\u0103 de interogatoriu, \u00eentr-o alt\u0103 parte a tribunalului. Erau doar el \u0219i Brad. Pu\u0219tiul \u00eenchise u\u0219a, \u00ee\u0219i deschise laptopul \u0219i \u00eei f\u0103cu semn lui Brad s\u0103 se a\u0219eze. \u00centoarse laptopul a\u0219a \u00eenc\u00e2t Brad s\u0103 poat\u0103 s\u0103 vad\u0103 ecranul. \u2014 Cineva \u021bi-a accesat \u00eenregistr\u0103rile telefonice. \u2014 De unde \u0219tii? \u2014 Avem pile la operatorul de telefonie. \u2014 \u0218i? \u2014 Au accesat \u00eenregistr\u0103rile telefonului t\u0103u celular, c\u00e2nd nu erai la serviciu. \u2014 De ce? \u2014 A\u0219a cum \u0219tii, probabil, telefonul t\u0103u are tehnologie GPS. Asta \u00eenseamn\u0103 c\u0103 loca\u021bia ta este \u00eenregistrat\u0103 de c\u00e2te ori dai un telefon. Ap\u0103s\u0103 o tast\u0103. \u2014 Urm\u0103rindu-\u021bi loca\u021biile pe o perioad\u0103 de treizeci de zile, am ob\u021binut asta. Harta ar\u0103ta puncte ro\u0219ii \u00een tot ora\u0219ul, dar un grup de puncte era concentrat \u00eentr-o parte a cartierului Westview. T\u00e2n\u0103rul m\u0103ri zona respectiv\u0103. \u2014 Aici e terenul de fotbal. \u2014 Vrei s\u0103 spui c\u0103 ei \u0219tiau c\u0103 m\u0103 duc acolo? \u2014 Mda. Miercurea \u0219i joia. Cineva \u0219tia asta, \u00eenc\u0103 de acum dou\u0103 s\u0103pt\u0103m\u00e2ni. \u2014 Deci chiar a fost o \u00eenscenare, spuse Brad, \u2014 Da, exact asta \u00ee\u021bi spuneam. \u2014 Cum r\u0103m\u00e2ne cu fata? \u2014 \u00cenc\u0103 lucr\u0103m \u00een privin\u021ba ei. Nu este o adolescent\u0103 obi\u0219nuit\u0103. Credem c\u0103 este filipinez\u0103. Apare pe o camer\u0103 web, masturb\u00e2ndu-se pentru bani. Oricum, ceea ce conteaz\u0103 acum sunt nepotrivirile din povestea ei. Dac\u0103 te ui\u021bi la camera video de securitate, spuse pu\u0219tiul, ap\u0103s\u00e2nd o alt\u0103 tast\u0103, vei vedea c\u0103 st\u0103 cu spatele la camer\u0103 c\u00e2t timp a\u0219teapt\u0103 liftul, \u00ee\u0219i deschide po\u0219eta \u0219i \u00ee\u0219i atinge fa\u021ba. Credem c\u0103 \u00ee\u0219i pune pic\u0103turi \u00een ochi, sau ceva iritant. C\u00e2nd se urc\u0103 \u00een lift, o clip\u0103 mai t\u00e2rziu, se vede c\u0103 pl\u00e2nge. Dar observ\u0103 \u2026 o presupus\u0103 victim\u0103 a unui viol, care pl\u00e2nge \u00een lift, aparent foarte sup\u0103rat\u0103, nu se duce direct la recep\u021bia hotelului, ca s\u0103 declare c\u0103 a fost violat\u0103. Oare de ce? \u2014 Aha, spuse Brad, \u00eengust\u00e2ndu-\u0219i ochii. \u2014 \u00cen loc s\u0103 fac\u0103 asta, traverseaz\u0103 holul direct \u0219i se duce la ma\u0219ina ei. Camera de securitate din parcare o arat\u0103 plec\u00e2nd la 5:17 p.m. \u00cen func\u021bie de trafic, drumul cu ma\u0219ina de la hotel la spital dureaz\u0103 \u00eentre unsprezece \u0219i \u0219aptesprezece minute. Ea nu apare la spital dec\u00e2t la 6:05 p.m. Patruzeci \u0219i cinci minute mai t\u00e2rziu. Ce a f\u0103cut tot timpul acesta? \u2014 S-a r\u0103nit singur\u0103? \u2014 Nu. Am pus c\u00e2\u021biva exper\u021bi s\u0103 se uite la pozele de la spital, iar asistenta care a examinat-o era experimentat\u0103 \u00een traume. Pozele sunt foarte clare. Credem c\u0103 s-a \u00eent\u00e2lnit cu un complice, care i-a produs acele r\u0103ni. \u2014 Adic\u0103, un tip \u2026 \u2014 Da. \u2014 Atunci, ar fi trebuit s\u0103 \u00ee\u0219i lase ADN-ul, nu? \u2014 A purtat prezervativ. \u2014 Atunci, \u00een chestia asta sunt implica\u021bi cel pu\u021bin doi oameni. \u2014 De fapt, noi credem c\u0103 a fost implicat\u0103 o echip\u0103 \u00eentreag\u0103, spuse pu\u0219tiul. \u021ai s-a \u00eenscenat totul cu foarte mult profesionalism. Cine \u021bi-ar fi putut face asta? Brad se g\u00e2ndise la asta, c\u00e2t timp st\u0103tuse \u00een celul\u0103. \u0218i \u0219tia c\u0103 exista un singur r\u0103spuns posibil. \u2014 Rick. \u0218eful. A vrut s\u0103 scape de mine, \u00eenc\u0103 de c\u00e2nd am \u00eenceput s\u0103 lucrez acolo. \u2014 \u0218i mai \u00eencercai \u0219i s\u0103 i-o tragi amantei lui\u2026 \u2014 Hei. Nu \u00eencercam. Chiar o f\u0103ceam \u2026 \u2014 Iar acum e\u0219ti suspendat de la slujb\u0103, ai nou\u0103 luni, minim, \u00eenainte s\u0103 fii judecat, \u0219i te a\u0219teapt\u0103 \u00eentre zece \u0219i dou\u0103zeci ani, dac\u0103 pierzi procesul. Frumos. Tinerelul \u00eenchise laptopul \u0219i se ridic\u0103. \u2014 Ce se va \u00eent\u00e2mpla acum? \u2014 Lucr\u0103m \u00een continuare \u00een privin\u021ba fetei. Dac\u0103 putem face rost de ceva din trecutul ei, poate vreun film pe Internet, putem for\u021ba procurorul s\u0103 renun\u021be la acuza\u021bii. Dar dac\u0103 se ajunge la proces, n-o s\u0103 fie bine. \u2014 Al dracului Rick. \u2014 Mda. \u00cei e\u0219ti dator, amice, zise pu\u0219tiul \u0219i porni spre u\u0219\u0103. Dar, f\u0103-\u021bi un serviciu, da? Stai departe de terenul \u0103la de fotbal. \n\nDin revista Science, \u201e\u0218tirile s\u0103pt\u0103m\u00e2nii\u201c: \nOMUL DE NEANDERTHAL: PREA PRUDENT CA S\u0102 SUPRAVIE\u021aUIASC\u0102? Savan\u021bii descoper\u0103 \u201eGena mor\u021bii speciilor\u201c Un antropolog a extras o gen\u0103 din schelete ale omului de Neanderthal, despre care spune c\u0103 explic\u0103 dispari\u021bia acestei specii. \u2014 Oamenii nu realizeaz\u0103 c\u0103 oamenii de Neanderthal aveau creierul mai mare dec\u00e2t oamenii moderni de Cro-Magnon. Erau mai puternici \u0219i mai duri dec\u00e2t ace\u0219tia, \u0219i fabricau ni\u0219te unelte excelente. Au supravie\u021buit c\u00e2teva ere glaciare, \u00eenainte s\u0103 apar\u0103 oamenii de Cro-Magnon. \u0218i atunci, de ce au disp\u0103rut oamenii de Neanderthal? R\u0103spunsul, conform spuselor profesorului Sheldon Harmon de la Universitatea din Wisconsin, este acela c\u0103 oamenii de Neanderthal aveau o gen\u0103 care \u00eei f\u0103cea s\u0103 se opun\u0103 schimb\u0103rii. \u2014 Oamenii de Neanderthal au fost primii ecologi\u0219ti. Ei \u0219i-au creat un stil de via\u021b\u0103 \u00een armonie cu natura. Au limitat v\u00e2n\u0103toarea de animale \u0219i au controlat utilizarea uneltelor. Dar acelea\u0219i tr\u0103s\u0103turi i-au f\u0103cut s\u0103 fie prea conservatori \u0219i potrivnici schimb\u0103rii. I-au privit dezaprobator pe nou-veni\u021bii Cro-Magnon, care pictau pe\u0219teri, f\u0103ceau unelte decorate cu grij\u0103 \u0219i conduceau cirezi \u00eentregi de animale \u00een pr\u0103p\u0103stii, provoc\u00e2nd dispari\u021bia speciilor. Ast\u0103zi, noi privim picturile din pe\u0219teri ca pe o dezvoltare minunat\u0103. Dar oamenii de Neanderthal le priveau cam cum privim noi graffiti din zilele noastre. Ni\u0219te indicatoare preistorice. \u0218i erau de p\u0103rere c\u0103 uneltele mig\u0103loase ale oamenilor de Cro-Magnon erau inutile \u0219i distrugeau mediul. Dezaprobau toate aceste inova\u021bii \u0219i se ag\u0103\u021bau de stilurile vechi. \u0218i, \u00een cele din urm\u0103, au disp\u0103rut, ca specie. Totu\u0219i, Harmon insist\u0103 asupra ideii c\u0103 oamenii de Neanderthal s-au \u00eencruci\u0219at cu modernii Cro-Magnon. \u2014 Suntem siguri de asta, pentru c\u0103 am identificat aceea\u0219i gen\u0103 la fiin\u021bele umane moderne. Aceast\u0103 gen\u0103 este, \u00een mod clar, o mo\u0219tenire de la omul de Neanderthal, \u0219i promoveaz\u0103 un comportament prudent sau reac\u021bionar. Mul\u021bi dintre cei care doresc ast\u0103zi s\u0103 se \u00eentoarc\u0103 la trecutul glorios sau m\u0103car s\u0103 p\u0103streze lucrurile a\u0219a cum sunt acum, sunt condu\u0219i de aceast\u0103 gen\u0103 a omului de Neanderthal. Harmon descrie gena ca fiind ni\u0219te receptori modificatori de dopamin\u0103, plasa\u021bi \u00een girusul cingulat posterior lateral \u0219i \u00een lobul frontal drept. \u2014 Nu exist\u0103 nici o \u00eendoial\u0103 asupra modului ei de ac\u021biune, spune el. Afirma\u021biile lui Harmon au produs o avalan\u0219\u0103 de critici din partea colegilor lui universitari. O a\u0219a de aprig\u0103 controvers\u0103 nu mai izbucnise de c\u00e2nd E.O. Wilson \u00ee\u0219i publicase, cu dou\u0103 decenii \u00een urm\u0103, teza sociobiologic\u0103. Conform geneticianului Vartan Gorvald de la Universitatea din Columbia, Harmon introduce politica \u00een ceea ce ar fi trebuit s\u0103 fie o cercetare pur \u0219tiin\u021bific\u0103. \u2014 C\u00e2tu\u0219i de pu\u021bin, spuse Harmon. Gena este prezent\u0103 at\u00e2t la omul de Neanderthal, c\u00e2t \u0219i la omul modern. Corela\u021bia dintre aceast\u0103 gen\u0103 \u0219i comportamentul reac\u021bionar este indiscutabil\u0103. Nu este o problem\u0103 de politic\u0103, de dreapta sau de st\u00e2nga. Este vorba doar de o atitudine fundamental\u0103\u2026 dac\u0103 e\u0219ti deschis spre viitor sau te temi de el. Dac\u0103 e\u0219ti de p\u0103rere c\u0103 lumea progreseaz\u0103 sau se deterioreaz\u0103. \u0218tim de mult timp c\u0103 unii oameni au o atitudine favorabil\u0103 fa\u021b\u0103 de inova\u021bii \u0219i privesc pozitiv spre viitor, \u00een timp ce al\u021bii se tem de schimbare \u0219i vor s\u0103 opreasc\u0103 inovarea. Linia de desp\u0103r\u021bire este genetica \u0219i reprezint\u0103 prezen\u021ba sau absen\u021ba genei omului de Neanderthal. \n\nPovestea a fost preluat\u0103 \u00een New York Times, a doua zi: \nGENA OMULUI DE NEANDERTHAL DOVEDE\u0218TE UN COMPORTAMENT ECOLOGIST Teama fa\u021b\u0103 de \u201eprogresul tehnologic accelerat\u201c este justificat\u0103 STUTTGART, Germania \u2013 Descoperirea de c\u0103tre antropologul Sheldon Harmon a unei gene a omului de Neanderthal care promoveaz\u0103 protec\u021bia mediului \u201edovede\u0219te necesitatea unei politici de mediu ra\u021bionale\u201c, spune purt\u0103torul de cuv\u00e2nt al organiza\u021biei Greenpeace, Marsha Madsden. \u201eFaptul c\u0103 oamenii de Neanderthal au pierdut b\u0103t\u0103lia pentru mediu ar trebui s\u0103 serveasc\u0103 drept un avertisment pentru noi to\u021bi. Ca \u0219i oamenii de Neanderthal, noi nu vom supravie\u021bui, dec\u00e2t dac\u0103 \u00eentreprindem chiar acum o ac\u021biune global\u0103 radical\u0103\u201c. \n\nIar \u00een Wall Street Journal: \nPRUDEN\u021aA I-A UCIS PE OAMENII DE NEANDERTHAL \u201ePrincipiul pruden\u021bei\u201c este mortal? Opune\u021bi-v\u0103 pie\u021bii libere pe propriul risc, observ\u0103 Clubul pentru Dezvoltare de Steve Weinberg Un antropolog american a ajuns la concluzia c\u0103 oamenii de Neanderthal au murit din cauza unei predispozi\u021bii genetice de a se opune schimb\u0103rii. Cu alte cuvinte, \u201eOamenii de Neanderthal au aplicat Principiul Pruden\u021bei, at\u00e2t de drag ecologi\u0219tilor bigo\u021bi \u0219i reac\u021bionari\u201c. Aceasta a fost opinia lui Jack Smythe, de la Institutul American al Concuren\u021bei, un progresist din Washington. Smythe a spus: \u201eDispari\u021bia omului de Neanderthal serve\u0219te drept un avertisment la adresa celor care vor s\u0103 opreasc\u0103 progresul \u0219i s\u0103 ne duc\u0103 \u00eenapoi la o via\u021b\u0103 ur\u00e2t\u0103, brutal\u0103 \u0219i scurt\u0103\u201c. \n", " \u00cen col\u021bul biroului, la televizor se vedea cum Sheldon Harmon, profesor de antropologie \u0219i descoperitorul auto-proclamat al \u201egenei omului de Neanderthal\u201c, era atacat \u00een timpul unei prelegeri cu o g\u0103leat\u0103 de ap\u0103 care i se turna \u00een cap. Pe ecran, schema era reluat\u0103 repetat, cu \u00eencetinitorul, apa mur\u00e2ndu-l pe tipul sl\u0103b\u0103nog \u0219i chel, ce p\u0103rea ciudat de amuzat. \u2014 Vezi? spuse Rick Diehl. Z\u00e2mbe\u0219te. Este doar o \u0219mecherie publicitar\u0103, ca s\u0103 promoveze gena. \u2014 Probabil, zise Josh Winkler. Au avut camere acolo, ca s\u0103 prind\u0103 faza. \u2014 Exact, spuse Diehl. \u0218i pe l\u00e2ng\u0103 publicitatea pe care tipul o prime\u0219te pentru blestemata lui de gen\u0103 Neanderthal, el revendic\u0103 un mod de ac\u021biune \u00eenrudit \u00eendeaproape cu gena noastr\u0103 a maturit\u0103\u021bii. Activarea girusului cingulat \u0219i a\u0219a mai departe. Ar putea s\u0103 ne fure lovitura. \u2014 M\u0103 \u00eendoiesc, zise Josh. Zeci de gene lucreaz\u0103 \u00een girusul cingulat. \u2014 Chiar \u0219i a\u0219a, spuse Rick. Eu zic c\u0103 ar trebui s\u0103 anun\u021b\u0103m. Cur\u00e2nd. Vreau s\u0103 scoatem gena maturit\u0103\u021bii pe pia\u021b\u0103. \u2014 Cu tot respectul, Rick, ar fi prematur. \u2014 Ai testat gena pe \u0219obolani. \u0218i a mers bine. \u2014 Dar, dar asta nu prea e ceva spectaculos. S\u0103 ar\u0103\u021bi pui de \u0219obolani \u00eemping\u00e2nd fecale \u00eentr-o cu\u0219c\u0103 \u2013 cu a\u0219a ceva nu ajungi la \u0219tirile de sear\u0103. Diehl aprob\u0103 \u00eencet din cap. \u2014 Mda. A\u0219a e. Avem nevoie de ceva mai tare. \u2014 De ce at\u00e2ta grab\u0103? spuse Josh. \u2014 Comitetul. De la arestarea lui Brad, unchiul lui e \u00een spume. Pare s\u0103 cread\u0103 c\u0103 problemele lui Brad au ap\u0103rut din vina noastr\u0103. Oricum, ne preseaz\u0103 s\u0103 aducem compania \u00een prim-plan cu un anun\u021b important. \u2014 Bine, dar \u00eenc\u0103 nu am ajuns acolo. \u2014 \u0218tiu. Dar dac\u0103 am \u2026 dac\u0103 am spune c\u0103 suntem gata pentru testarea uman\u0103? Josh se cutremur\u0103. \u2014 Eu nu a\u0219 face-o, zise el. Adic\u0103, nici m\u0103car nu am cerut la FDA s\u0103 \u2026 \u2014 \u0218tiu. Primul pas. S\u0103 facem cererea. \u2014 Rick, \u0219tii ce presupune cererea pentru faza \u00eent\u00e2i. Un vraf de date de cercetare \u0219i un teanc de formulare de trei metri \u00een\u0103l\u021bime. Asta doar ca s\u0103 \u00eencepi procesul. \u0218i ar trebui s\u0103 oferim un grafic de dezvoltare \u2026 Rick flutur\u0103 din m\u00e2n\u0103, ner\u0103bd\u0103tor. \u2014 \u0218tiu. Am spus doar s\u0103 o anun\u021b\u0103m. \u2014 Adic\u0103, s\u0103 o anun\u021b\u0103m, chiar dac\u0103 nu o facem? \u2014 Nu. S\u0103 anun\u021b\u0103m c\u0103 o vom face. \u2014 Dar exact asta voiam s\u0103 spun, zise Josh. Ar trece luni de zile, \u00eenainte s\u0103 depunem cererea. \u2014 Reporterilor nu le pas\u0103. Putem spune, pur \u0219i simplu, c\u0103 BioGen Research din Westview Village este gata s\u0103 \u00eenceap\u0103 testarea din prima faz\u0103 \u0219i c\u0103 este \u00een curs de a depune o cerere la FDA. \u2014 Pentru gena maturit\u0103\u021bii \u2026 \u2014 Da. Ca s\u0103 fie introdus\u0103 cu un vector retrovirus. \u2014 \u0218i ce vom spune c\u0103 face gena maturit\u0103\u021bii? \u00eentreb\u0103 Josh. \u2014 Nu \u0219tiu. Am putea spune c\u0103 \u2026 elimin\u0103 dependen\u021ba de droguri. Josh sim\u021bi un fior rece. \u2014 De ce am spune a\u0219a ceva? \u2014 Ei bine, nu crezi c\u0103 e ra\u021bional? zise Rick Diehl. Gena maturit\u0103\u021bii produce un comportament echilibrat \u0219i matur, care este exact defini\u021bia comportamentului nedependent. \u2014 Presupun c\u0103 a\u0219a e \u2026 \u2014 Presupui? Diehl se \u00eentoarse cu fa\u021ba spre el. \u2014 Hai s\u0103 fim ceva mai entuzia\u0219ti, Josh. \u00ce\u021bi spun eu c\u0103 e o idee grozav\u0103. Care este rata recidivi\u0219tilor, \u00een programele de tratament contra dependen\u021bei? Optzeci la sut\u0103? Nou\u0103zeci la sut\u0103? Sut\u0103 la sut\u0103? Majoritatea programelor de reabilitare nu dau rezultate pentru cea mai mare parte a oamenilor. \u0102sta e adev\u0103rul. C\u00e2\u021bi dependen\u021bi exist\u0103 \u00een \u021bara asta? Iisuse, avem peste un milion \u00een \u00eenchisori. \u0218i atunci, c\u00e2\u021bi sunt \u00eenc\u0103 pe strad\u0103? Dou\u0103zeci de milioane? Treizeci de milioane? Josh \u00eencepuse s\u0103 transpire. \u2014 Asta ar \u00eensemna \u00eentre opt \u0219i zece la sut\u0103 din popula\u021bie, spuse el. \u2014 Cam a\u0219a. Eu a\u0219 zice c\u0103 zece la sut\u0103 din popula\u021bia Americii este dependent\u0103 de droguri, dac\u0103 includem aici \u0219i alcoolul. Cel pu\u021bin zece la sut\u0103. Ceea ce face din gena maturit\u0103\u021bii un produs dat naibii! Josh r\u0103mase t\u0103cut. \u2014 Ce zici, Josh? \u2014 \u0102\u0103\u0103, presupun c\u0103 e o idee bun\u0103 \u2026 \u2014 Nu faci mi\u0219to de mine, nu? \u2014 Nu, spuse Josh. Sigur c\u0103 nu. \u2014 Nu mi-ai ascunde ceva, nu? Ca s\u0103 dai lovitura singur? \u2014 Nu, zise el. De ce spui asta? \u2014 Mama ta a sunat azi, spuse Diehl. Oh, la dracu. \u2014 Este foarte m\u00e2ndr\u0103 de ce ai f\u0103cut \u0219i nu \u00een\u021belege de ce nu te-am promovat. Josh se afund\u0103 \u00een fotoliu. Se sim\u021bea sc\u0103ldat de o sudoare rece. \u2014 \u0218i ce vei face? \u00eentreb\u0103 el. Rick Diehl z\u00e2mbi. \u2014 O s\u0103 te promovez, bine\u00een\u021beles, zise el. Ai notat undeva dozele pe care le-ai administrat? \n", " \u00centr-o sal\u0103 de \u0219edin\u021be cu pere\u021bi de sticl\u0103, pe Madison Avenue, firma de marketing Watson&Naeme era angrenat\u0103 \u00een g\u0103sirea unui nume pentru un produs nou. Camera era plin\u0103 de tineri, adolescen\u021bi \u0219i de dou\u0103zeci \u0219i ceva de ani, to\u021bi \u00eembr\u0103ca\u021bi normal, ca \u0219i cum ar fi participat la un concert rock \u0219i nu la prelegerea seac\u0103 a unui profesor care st\u0103tea la pupitru, purt\u00e2nd papion \u0219i vorbind despre o gen\u0103 numit\u0103 a58799-6b. Profesorul le ar\u0103ta acum grafice cu ac\u021biunea enzimatic\u0103, linii negre \u00eentret\u0103iate, pe un fond alb. Pu\u0219tii st\u0103teau tol\u0103ni\u021bi \u00een fotolii, juc\u00e2ndu-se cu telefoanele lor BlackBerry. Doar c\u00e2\u021biva \u00eencercau s\u0103 se concentreze asupra materialului. St\u00e2nd \u00een partea din spate a camerei, conduc\u0103torul echipei, un psiholog pe nume Paul Gode, ridic\u0103 un deget \u00een aer, f\u0103c\u00e2ndu-i semn profesorului s\u0103 scurteze. \u201ePapion\u201c \u00eel privi surprins, dar \u00eencheie rapid. \u2014 \u00cen concluzie, zise profesorul, echipa noastr\u0103 de la Universitatea Columbia a izolat o gen\u0103 care promoveaz\u0103 armonia social\u0103 \u0219i coeziunea de grup. Face acest lucru prin activarea cortexului prefrontal al creierului, o zon\u0103 cunoscut\u0103 ca fiind important\u0103 \u00een determinarea convingerilor \u0219i credin\u021bei. Am demonstrat ac\u021biunea acestei gene expun\u00e2nd subiec\u021bii experimentali at\u00e2t la idei conven\u021bionale, c\u00e2t \u0219i la idei controversate. Ideile controversate au produs o amprent\u0103 prefrontal\u0103 distinct\u0103, \u00een timp ce ideile conven\u021bionale au creat o activitate difuz\u0103 \u2026 ceea ce am putea numi o str\u0103lucire slab\u0103. Astfel, subiec\u021bii care aveau gena au manifestat o preferin\u021b\u0103 clar\u0103 pentru g\u00e2ndirea conven\u021bional\u0103 \u0219i pentru ideile familiare. De asemenea, au demonstrat o preferin\u021b\u0103 pentru g\u00e2ndirea de grup de toate tipurile. Le place televiziunea. Le place Wilkipedia. Le plac petrecerile. Le place s\u0103 stea la palavre. Le place s\u0103 fie de acord cu cei din jurul lor. Gena noastr\u0103 este o for\u021b\u0103 important\u0103 pentru stabilitatea social\u0103 \u0219i pentru civiliza\u021bie. Cum gena este cea care promoveaz\u0103 \u00een\u021belepciunea conven\u021bional\u0103, noi \u00eei spunem gena conven\u021bional\u0103. Auditoriul r\u0103mase t\u0103cut. \u0218ocat. \u00cen cele din urm\u0103, unul dintre ei spuse: \u2014 Cum \u00eei spune\u021bi? \u2014 Gena conven\u021bional\u0103. \u2014 Iisuse, e oribil! \u2014 Sinucidere. \u2014 Uit-o. \u2014 Sau gena civilizatoare, spuse repede profesorul. Gemete \u00een sal\u0103. \u2014 Gena civilizatoare? Asta e \u0219i mai r\u0103u! Mai r\u0103u! \u2014 Groaznic. \u2014 Mrr! \u2014 Arunc\u0103-te de pe un pod! Profesorul p\u0103rea total nedumerit. \u2014 Ce e r\u0103u la numele acesta? Civiliza\u021bia este un lucru bun, nu? \u2014 Sigur, spuse \u0219eful echipei, venind \u00een partea din fa\u021b\u0103 a s\u0103lii. Paul Gode se \u00eendrept\u0103 spre pupitru. \u2014 Singura problem\u0103 este c\u0103 nici un om din \u021bara asta nu vrea s\u0103 se vad\u0103 ca fiind un membru de grup sau un tip civilizat. Ci exact opusul \u2026 suntem cu to\u021bii ni\u0219te indivizi dificili. Suntem cu to\u021bii ni\u0219te rebeli. Suntem \u00eempotriva stabilit\u0103\u021bii. Noi ie\u0219im \u00een eviden\u021b\u0103, ne revolt\u0103m, ne facem singuri treburile, mergem pe calea noastr\u0103 proprie. Turma min\u021bilor independente, cum a numit-o cineva. Nimeni nu vrea s\u0103 simt\u0103 c\u0103 nu este un rebel. Nimeni nu vrea s\u0103 recunoasc\u0103 faptul c\u0103 vrea, pur \u0219i simplu, s\u0103 se integreze. \u2014 Dar, de fapt, toat\u0103 lumea chiar vrea s\u0103 se integreze, zise profesorul. Sau aproape toat\u0103 lumea. Cam nou\u0103zeci \u0219i doi la sut\u0103 din popula\u021bie posed\u0103 gena \u00een\u021belepciunii conven\u021bionale. Adev\u0103ra\u021bii rebeli nu o au \u0219i ei sunt \u2026 \u2014 Opre\u0219te-te, spuse \u0219eful de echip\u0103, ridic\u00e2nd m\u00e2na. Opre\u0219te-te. Vrei s\u0103 faci ca gena ta s\u0103 fie valoroas\u0103. Asta \u00eenseamn\u0103 c\u0103 gena trebuie s\u0103 creeze ceva ce oamenii vor s\u0103 aib\u0103 \u2026 ceva incitant \u0219i dorit. \u00cen\u021belepciunea conven\u021bional\u0103 nu este nici incitant\u0103, nici dorit\u0103. Este ceva obi\u0219nuit. Este p\u00e2ine cu unt \u0219i gem de grepfrut. Asta vrea s\u0103 \u00ee\u021bi spun\u0103 grupul. F\u0103cu semn spre un scaun \u0219i continu\u0103: \u2014 Poate ar fi bine s\u0103 lua\u021bi loc, domnule profesor. Gode se \u00eentoarse spre grup, care p\u0103rea acum ceva mai atent. \u2014 \u00cen regul\u0103. B\u0103ie\u021bi? L\u0103sa\u021bi BlackBerry deoparte. S\u0103 v\u0103 aud. \u2014 Ce zice\u021bi de gena inteligent\u0103? spuse cineva. \u2014 Bun, dar inexact. \u2014 Gena simplit\u0103\u021bii. \u2014 O direc\u021bie bun\u0103 \u2026 \u2014 Gena social\u0103. \u2014 Exagerat. \u2014 Gena socializ\u0103rii. \u2014 Terapeutic. \u2014 Gena \u00een\u021belepciunii. Gena \u00een\u021beleapt\u0103. \u2014 Gena \u00een\u021beleapt\u0103. Bine, foarte bine. \u2014 Gena g\u00e2ndirii corecte. \u2014 Prea maoist. Sau budist. Haide, trezirea! \u2014 Gena petrecerii. \u2014 Gena distrac\u021biei. \u2014 Gena pantalonilor presp\u0103la\u021bi. Gena pantalonilor mula\u021bi. \u2014 Gena fericirii. \u2014 Gena vie\u021bii la maxim. Gode se \u00eencrunt\u0103 \u0219i ridic\u0103 din nou m\u00e2na. \u2014 Redirec\u021biona\u021bi, spuse el. Da\u021bi \u00eenapoi. Reg\u00e2ndi\u021bi. Care este problema noastr\u0103? Aceast\u0103 gen\u0103 este, de fapt, gena pentru \u00een\u021belepciune conven\u021bional\u0103 \u2013 gena \u00een\u021belepciunii conven\u021bionale \u2013 dar noi nu vrem s\u0103 spunem asta. Atunci. Ce este bun la g\u00e2ndirea conven\u021bional\u0103? Cu ce se alege o persoan\u0103, dac\u0103 alege \u00een\u021belepciunea conven\u021bional\u0103? Haide\u021bi, repede. \u2014 \u00ce\u021bi d\u0103 un sentiment de apartenen\u021b\u0103. \u2014 Nu ie\u0219i \u00een relief. \u2014 G\u00e2nde\u0219ti la fel ca to\u021bi ceilal\u021bi. \u2014 Reduce fric\u021biunile. \u2014 Te integrezi. \u2014 \u00censeamn\u0103 c\u0103 cite\u0219ti Times. \u2014 Nimeni nu se uit\u0103 chiondor\u00e2\u0219 la tine. \u2014 \u00ce\u021bi simplific\u0103 via\u021ba. \u2014 F\u0103r\u0103 certuri. \u2014 Te sim\u021bi sigur pe tine c\u00e2nd \u00ee\u021bi exprimi o opinie. \u2014 Toat\u0103 lumea e de acord cu tine. \u2014 E\u0219ti o persoan\u0103 bun\u0103. \u2014 Te sim\u021bi bine. \u2014 Te face s\u0103 te sim\u021bi confortabil. Gode plesni din degete. \u2014 Bun. G\u00e2ndirea conven\u021bional\u0103 ne face s\u0103 se sim\u021bim confortabil \u2026 Da! Nimic nu e surprinz\u0103tor, nimic nu e deranjant. \u00cen lumea exterioar\u0103, totul se schimb\u0103 constant, \u00een fiecare clip\u0103. Nu este un loc confortabil. \u0218i toat\u0103 lumea vrea s\u0103 se simt\u0103 confortabil, nu? O pereche veche de pantofi, un tricou confortabil, fotoliul favorit \u2026 \u2014 Gena confortabil\u0103? \u2014 Confi-gena. \u2014 Gena confortului. \u2014 Gena cald\u0103 \u0219i pufoas\u0103. Gena cald\u0103? \u2014 Gena fericit\u0103. \u2014 Gena prietenoas\u0103? Gena u\u0219uric\u0103? \u2014 Gena alin\u0103toare. Gena lin\u0103. \u2014 Gena calm\u0103. Gena balsam. Continuar\u0103 la fel o vreme, p\u00e2n\u0103 c\u00e2nd pe tabl\u0103 r\u0103maser\u0103 scrise nou\u0103 candidate. Urm\u0103 o controvers\u0103 furioas\u0103, pe m\u0103sur\u0103 ce numele erau \u0219terse, de\u0219i, bine\u00een\u021beles, toate aveau s\u0103 fie testate pe grupuri \u021bint\u0103. \u00cen final, se puser\u0103 cu to\u021bii de acord c\u0103 denumirea c\u00e2\u0219tig\u0103toare era gena confortului. \n\u2014 S\u0103 o test\u0103m \u00een teren, spuse Gode. Domnule profesor? Spune\u021bi-ne: unde va merge gena, din punct de vedere comercial. Profesorul le explic\u0103 faptul c\u0103 era prea devreme ca s\u0103 se pronun\u021be. Izolaser\u0103 gena, dar nu \u0219tiau \u00eenc\u0103 \u00eentreaga gam\u0103 de boli asociate cu ea. Cu toate acestea, cum aproape toat\u0103 lumea de pe glob avea gena confortului, se credea c\u0103 mul\u021bi oameni sufereau, probabil, de anomalii genetice care implicau acea gen\u0103. De exemplu: existau persoane exagerat de dornice s\u0103 se al\u0103ture majorit\u0103\u021bii \u2013 acesta se putea dovedi un defect genetic. Iar oamenii care se sim\u021beau deprima\u021bi c\u00e2nd erau singuri \u2013 plauzibil, o alt\u0103 boal\u0103. Oamenii care se al\u0103turau mar\u0219urilor de protest, cei care mergeau la meciuri sportive, care c\u0103utau situa\u021bii \u00een cere s\u0103 fie \u00eenconjura\u021bi de alte persoane cu idei similare \u2013 o poten\u021bial\u0103 afec\u021biune genetic\u0103. Apoi, mai erau cei care se sim\u021beau obliga\u021bi s\u0103 fie de acord cu cei din jur, indiferent ce spuneau ace\u0219tia \u2013 o alt\u0103 boal\u0103. \u0218i cum r\u0103m\u00e2ne cu persoanele c\u0103rora le este fric\u0103 s\u0103 g\u00e2ndeasc\u0103 singure? Teama de independen\u021b\u0103 fa\u021b\u0103 de grupul \u00eenconjur\u0103tor? \u2014 S\u0103 fim sinceri, asta \u00eenseamn\u0103 o mul\u021bime de oameni, spuse profesorul. Nimeni nu g\u00e2nde\u0219te singur, dac\u0103 are o alt\u0103 variant\u0103. \u2014 Vre\u021bi s\u0103 spune\u021bi c\u0103 toate aceste comportamente vor fi considerate patologice? \u00eentreb\u0103 cineva. \u2014 Orice comportament compulsiv este patologic, r\u0103spunse profesorul. \u2014 Dar comportamentul pozitiv? Mar\u0219urile de protest? \u2014 Noi suntem de p\u0103rere c\u0103 ne afl\u0103m aproape de punctul \u00een care vom identifica o serie de boli legate de sociabilitate, spuse profesorul. Aceste anomalii genetice care implicau gena confortului nu fuseser\u0103 \u00eenc\u0103 stabilite clar, dar Universitatea Columbia ceruse un brevet asupra genei \u00een sine, ceea ce \u00eensemna c\u0103 gena urma s\u0103 aib\u0103 o valoare din ce \u00een ce mai mare, pe m\u0103sur\u0103 ce bolile care o implicau erau identificate cu certitudine. Gode \u00ee\u0219i drese glasul. \u2014 Am f\u0103cut o gre\u0219eal\u0103. Toate acestea sunt boli ale sociabilit\u0103\u021bii. Aceasta trebuie s\u0103 fie gena sociabilit\u0103\u021bii. \u0218i a\u0219a a r\u0103mas. \n\nSavan\u021bii descoper\u0103 gena sociabilit\u0103\u021bii Tendin\u021ba spre sociabilitate este mo\u0219tenit\u0103? Asta cred savan\u021bii de la Morecomb Laboratories, de la Universitatea Columbia. Ei au raportat descoperirea unei gene care reglementeaz\u0103 aceast\u0103 tendin\u021b\u0103 \u0219i au depus o cerere pentru patentarea genei \u2026 \nComentariul din New York Times: O \u201eGEN\u0102 A SOCIABILIT\u0102\u021aII\u201c? C\u00c2ND SE VA TERMINA CU PROSTIILE ASTEA? Cercet\u0103torii de la Universitatea Columbia pretind acum c\u0103 au descoperit o gen\u0103 a sociabilit\u0103\u021bii. Ce urmeaz\u0103? Gena timidit\u0103\u021bii? Gena izol\u0103rii? Gena monastic\u0103? Ce-a\u021bi zice de gena \u201elas\u0103-m\u0103-n pace\u201c? De fapt, cercet\u0103torii profit\u0103 de lipsa de cuno\u0219tin\u021be a publicului, referitor la modul cum ac\u021bioneaz\u0103 efectiv genele. Nu exist\u0103 nici o gen\u0103 care s\u0103 controleze vreo tr\u0103s\u0103tur\u0103 de caracter. Din nefericire, publicul nu \u0219tie asta. Oamenii cred c\u0103, din moment ce exist\u0103 o gen\u0103 pentru culoarea ochilor, pentru \u00een\u0103l\u021bime \u0219i pentru p\u0103rul cre\u021b, de ce s\u0103 nu existe \u0219i o gen\u0103 pentru sociabilitate? Geneticienii nu vor spune adev\u0103rul. Ei sunt cu to\u021bii \u00een consiliile unor companii particulare \u0219i au intrat \u00eentr-o curs\u0103 de identificare de gene pe care s\u0103 le poat\u0103 breveta pentru propriul lor profit. Se va termina vreodat\u0103 cu asta? Evident c\u0103 nu. \n\nDe pe site-ul Grist: TE SIM\u021aI SOCIABIL? S-A BREVETAT \u0218I ASTA Biroul de cercetare al Universit\u0103\u021bii Columbia a solicitat un brevet pentru o gen\u0103 despre care se spune c\u0103 ar controla sociabilitatea. Asta \u00eenseamn\u0103 c\u0103, \u00eentr-o zi, oricine ia antidepresive sau medicamente pentru boala deficitului de aten\u021bie sau contra anxiet\u0103\u021bii, va trebui s\u0103 pl\u0103teasc\u0103 o tax\u0103 Columbiei? Se spune c\u0103 gigan\u021bii farmaceutici din Elve\u021bia liciteaz\u0103 frenetic pentru licen\u021ba asupra acestei gene. \n", " Audierea de constatare a Comisiei de Analiz\u0103 \u00een Bioetic\u0103 de la Institutul Na\u021bional de S\u0103n\u0103tate din Bethesda era structurat\u0103 cu aten\u021bie, a\u0219a \u00eenc\u00e2t s\u0103 par\u0103 colegial\u0103 \u0219i relaxant\u0103. To\u021bi st\u0103teau la aceea\u0219i mas\u0103 lung\u0103, \u00een camera de conferin\u021be de la etajul trei al cl\u0103dirii, \u00eentr-un decor familiar, cu noti\u021be referitoare la seminariile ce urmau prinse pe perete \u0219i cu filtrul de cafea vechi bolborosind \u00een col\u021b. Cafeaua era renumit\u0103 ca fiind groaznic\u0103. Nimeni nu o bea. Cei \u0219ase oameni de \u0219tiin\u021b\u0103 din comisia de analiz\u0103 se \u00eembr\u0103caser\u0103 pu\u021bin mai protocolar pentru acea \u00eent\u00e2lnire. Majoritatea \u00ee\u0219i puseser\u0103 sacouri. Unul chiar purta cravat\u0103. Dar st\u0103teau relaxa\u021bi \u00een fotolii, \u00een timp ce discutau cu persoana investigat\u0103, dr. Ronald Marsh, patruzeci \u0219i unu de ani, care st\u0103tea la aceea\u0219i mas\u0103 cu ei. \u2014 \u0218i cum anume a murit aceast\u0103 fat\u0103 de doisprezece ani? Dr. Marsh era profesor de medicin\u0103 la Universitatea din Texas, \u00een Austin. \u2014 Suferea de o deficien\u021b\u0103 congenital\u0103 a factorului de transport. DCFT era o deficien\u021b\u0103 genetic\u0103 fatal\u0103. \u2014 Fata a fost tratat\u0103 cu diet\u0103 \u0219i dializ\u0103 renal\u0103, de la v\u00e2rsta de nou\u0103 luni. A manifestat anumite probleme de cre\u0219tere, dar nici un semn de retardare mental\u0103. \u0218i ea \u0219i familia doreau aceast\u0103 procedur\u0103, \u00een speran\u021ba c\u0103 va putea duce o via\u021b\u0103 normal\u0103. F\u0103r\u0103 s\u0103 fie legat\u0103 pe via\u021b\u0103 la o ma\u0219in\u0103rie. A\u0219a cum \u0219ti\u021bi, asta nu \u00eenseamn\u0103 o via\u021b\u0103 prea bun\u0103, mai ales pentru un copil. Cei din jurul mesei ascultau impasibili. \u2014 Privind spre viitor, continu\u0103 Marsh, ne-am dat seama cu to\u021bii c\u0103 nu putea s\u0103 treac\u0103 de adolescen\u021b\u0103. Schimb\u0103rile hormonale \u00eei afectau deja metabolismul. Era condamnat\u0103 la o moarte sigur\u0103, \u00een urm\u0103torii trei sau patru ani. Pe baza acestei certitudini, am executat procedura de introducere a genei \u00een corpul ei. F\u0103cu o pauz\u0103 \u0219i spuse: \u2014 Riscurile erau cunoscute. Unul dintre oamenii de \u0219tiin\u021b\u0103 zise: \u2014 Aceste riscuri au fost discutate cu familia? \u2014 Desigur. Detaliat. \u2014 \u0218i cu pacienta? \u2014 Da. Era o feti\u021b\u0103 inteligent\u0103. Ea a fost prima care a propus procedura. Citise despre ea pe Internet. \u00cen\u021belegea c\u0103 riscurile erau enorme. \u2014 A\u021bi comunicat familiei o estimare a acelor riscuri? \u2014 Da. Le-am spus c\u0103 \u0219ansele de succes erau de ordinul a trei procente. \u2014 \u0218i, cu toate acestea, ei au mers mai departe? \u2014 Da. Fiica i-a \u00eempins de la spate. Ea voia ca, dac\u0103 oricum avea s\u0103 moar\u0103, m\u0103car s\u0103 aib\u0103 o \u0219ans\u0103. \u2014 Era minor\u0103 \u2026 \u2014 Da, spuse Marsh. Dar ea era cea bolnav\u0103. \u2014 Ave\u021bi aprob\u0103ri scrise? \u2014 Da. \u2014 Am citit acele aprob\u0103ri. O parte dintre noi au senza\u021bia c\u0103 aprob\u0103rile au un ton pozitiv nerealist, cu o tendin\u021b\u0103 de minimalizare a riscurilor. \u2014 Aprob\u0103rile au fost preg\u0103tite de departamentul juridic al spitalului, zise Marsh. \u0218i ve\u021bi observa c\u0103 familia a semnat o declara\u021bie \u00een care se spune c\u0103 au fost informa\u021bi asupra tuturor riscurilor. Ceea ce li s-a spus este consemnat \u0219i \u00een fi\u0219ele pacientei. Nu am fi continuat, f\u0103r\u0103 un consim\u021b\u0103m\u00e2nt acordat \u00een deplin\u0103 cuno\u0219tin\u021b\u0103 de cauz\u0103. \u00cen timpul acestui discurs, \u0219eful consiliului, dr. Robert Bellarmino, se strecur\u0103 \u00een camer\u0103 \u0219i se a\u0219ez\u0103 la cap\u0103tul mesei. \u2014 A\u0219a c\u0103 a\u021bi executat procedura? fu \u00eentrebat dr. Marsh. \u2014 Da. \u2014 Ce vector a fost folosit? \u2014 Infuzia adenovirusului modificat, \u00een combina\u021bie cu protocoalele de imuno-supresie Barlow standard. \u2014 \u0218i rezultatul? \u2014 A f\u0103cut febr\u0103 aproape imediat. A ajuns la 42 de grade. A doua zi a prezentat semne de dereglare a mai multor sisteme organice. Func\u021bionarea ficatului \u0219i a rinichilor nu a revenit. A murit \u00een a treia zi. Urm\u0103 o t\u0103cere scurt\u0103. \u2014 Dac\u0103 mi se permite s\u0103 fac un comentariu personal, zise Marsh, a fost o experien\u021b\u0103 zguduitoare pentru to\u021bi cei din spital, \u0219i mai ales pentru mine, personal. O \u00eengrijisem pe acea feti\u021b\u0103 de c\u00e2nd era bebelu\u0219. Era \u2026 iubit\u0103 de to\u021bi cei din personal. Era o mic\u0103 raz\u0103 de soare, de c\u00e2te ori venea \u00een clinic\u0103. Am \u00eencercat aceast\u0103 procedur\u0103 riscant\u0103 pentru c\u0103 ea o dorise. Dar noaptea m\u0103 \u00eentreb dac\u0103 am f\u0103cut ceea ce trebuia. \u0218i \u00eemi r\u0103spund \u00eentotdeauna c\u0103 aveam obliga\u021bia s\u0103 ne asum\u0103m acel risc, pentru pacient\u0103, dac\u0103 asta dorea ea. Feti\u021ba voia s\u0103 tr\u0103iasc\u0103. Cum \u00eei puteam refuza aceast\u0103 \u0219ans\u0103? O tuse scurt\u0103. \u2014 Dar\u2026 \u0103\u0103, echipa voastr\u0103 nu avea experien\u021b\u0103 \u00een transplantul de gene. \u2014 Nu. Ne-am g\u00e2ndit s\u0103 o trimitem la o alt\u0103 echip\u0103. \u2014 De ce nu a\u021bi f\u0103cut-o? \u2014 Nimeni altcineva nu era de acord s\u0103 fac\u0103 procedura. \u2014 Ce a\u021bi \u00een\u021beles din asta? Marsh oft\u0103. \u2014 A v\u0103zut vreunul dintre dumneavoastr\u0103 un pacient murind de DCFT? Se produce necroza rinichilor. Ficatul se opre\u0219te din func\u021bionare. Corpul se umfl\u0103 \u0219i cap\u0103t\u0103 o culoare gri-purpurie. Pacientul nu poate s\u0103 respire. Este \u00een agonie. Dureaz\u0103 zile \u00eentregi p\u00e2n\u0103 moare. Ar fi trebuit s\u0103 a\u0219tept s\u0103 se \u00eent\u00e2mple asta acelei feti\u021be adorabile? Eu cred c\u0103 nu. Urm\u0103 un nou moment de t\u0103cere. Atmosfera era sim\u021bitor dezaprobatoare. \u2014 De ce v\u0103 d\u0103 familia \u00een judecat\u0103, acum? Marsh cl\u0103tin\u0103 din cap. \u2014 Nu am reu\u0219it s\u0103 vorbesc cu ei. \u2014 Au depus la tribunal documente prin care spun c\u0103 nu au fost informa\u021bi. \u2014 Au fost informa\u021bi, zise Marsh. Cu to\u021bii am sperat c\u0103 va merge bine. Toat\u0103 lumea era optimist\u0103. Iar p\u0103rin\u021bii nu pot accepta prea repede adev\u0103rul. Acela c\u0103 o rat\u0103 de succes de 3% \u00eenseamn\u0103 c\u0103 97% dintre pacien\u021bi mor. Nou\u0103zeci \u0219i \u0219apte la sut\u0103. Este o moarte aproape sigur\u0103. Ei \u0219tiau asta, iar atunci c\u00e2nd speran\u021bele le-au fost n\u0103ruite, s-au sim\u021bit \u00een\u0219ela\u021bi. Dar noi nu i-am indus nici o clip\u0103 \u00een eroare. \n\nDup\u0103 ce dr. Marsh ie\u0219i din camer\u0103, consiliul se \u00eentruni \u00een \u0219edin\u021b\u0103 deschis\u0103. Din cei \u0219apte membri ai consiliului, \u0219ase erau revolta\u021bi. Ei comentar\u0103 c\u0103 dr. Marsh nu spunea adev\u0103rul acum \u0219i nu spusese adev\u0103rul nici \u00eenainte. Spuneau c\u0103 fusese nechibzuit. C\u0103 d\u0103duse un prost renume geneticii, care trebuia acum reabilitat\u0103. Vorbir\u0103 despre metodele Vestului S\u0103lbatic, despre faptul c\u0103 se aruncase cu capul \u00eenainte. Era clar c\u0103 voiau s\u0103-l sanc\u021bioneze pe Marsh \u0219i s\u0103 recomande ca acesta s\u0103-\u0219i piard\u0103 licen\u021ba \u0219i dreptul de a solicita granturi guvernamentale. \u0218eful consiliului, Rob Bellarmino, nu spuse nimic mult timp. \u00cen cele din urm\u0103, \u00ee\u0219i drese glasul \u0219i interveni: \u2014 Nu m\u0103 pot \u00eempiedica s\u0103 nu reflectez c\u0103 aceste comentarii sunt identice cu cele f\u0103cute atunci c\u00e2nd Christiaan Barnard a f\u0103cut primul transplant de inim\u0103. \u2014 Dar acum nu e vorba de o prim\u0103 dat\u0103 pentru ceva \u2026 \u2014 \u201eS-a aruncat cu capul \u00eenainte.\u201c \u201eN-a c\u0103utat s\u0103 ob\u021bin\u0103 autoriza\u021biile corespunz\u0103toare.\u201c \u201ePasibil de a fi judecat.\u201c Permite\u021bi-mi s\u0103 v\u0103 amintesc care au fost datele statistice ale lui Barnard. Primii lui \u0219aptesprezece pacien\u021bi au murit imediat. A fost numit uciga\u0219 \u0219i \u0219arlatan. Dar acum, sunt efectuate peste dou\u0103 mii de transplanturi de inim\u0103 \u00een fiecare an, \u00een aceast\u0103 \u021bar\u0103. Majoritatea celor opera\u021bi tr\u0103iesc \u00eentre cinci \u0219i cincisprezece ani. Transplanturile de rinichi sunt o opera\u021bie de rutin\u0103. Transplanturile de pl\u0103m\u00e2ni \u0219i ficat, care erau considerate scandaloase cu c\u00e2\u021biva ani \u00een urm\u0103, sunt acceptate acum. Fiecare terapie nou\u0103 trece printr-o etap\u0103 periculoas\u0103, de pionierat. \u0218i ne vom baza \u00eentotdeauna pe indivizi curajo\u0219i, ca dr. Marsh, care s\u0103-\u0219i asume riscul. \u2014 Dar au fost \u00eenc\u0103lcate at\u00e2t de multe reguli\u2026 \u2014 Ce ve\u021bi face cu dr. Marsh? spuse Bellarmino. Omul nu poate dormi noaptea. A\u021bi v\u0103zut-o pe fa\u021ba lui. Pacienta lui iubit\u0103 a murit sub \u00eengrijirea lui. Ce pedeaps\u0103 mai mare \u00eei pute\u021bi stabili? \u0218i cine sunte\u021bi voi, ca s\u0103-i spune\u021bi c\u0103 a gre\u0219it? \u2014 Regulile de etic\u0103 \u2026 \u2014 Nici unul dintre noi nu a privit \u00een ochii acelei feti\u021be. Nici unul dintre noi nu i-a cunoscut via\u021ba, durerea, speran\u021bele. Dar dr. Marsh a f\u0103cut-o. O cuno\u0219tea de ani de zile. Iar noi, acum, \u00eel vom judeca? \u00cen camer\u0103 se a\u0219ternu t\u0103cerea. \u00cen cele din urm\u0103, votar\u0103 sanc\u021bionarea personalului juridic al Universit\u0103\u021bii din Texas, f\u0103r\u0103 nici o penalizare pentru dr. Marsh. Bellarmino \u00eei f\u0103cuse s\u0103-\u0219i schimbe hot\u0103r\u00e2rea, dup\u0103 cum remarc\u0103 unul dintre ei, mai t\u00e2rziu. \u2014 O manevr\u0103 clasic\u0103 pentru Rob Bellarmino. Vorbe\u0219te ca un predicator, invoc\u00e2ndu-l cu subtilitate pe Dumnezeu, f\u0103c\u00e2ndu-i cumva pe to\u021bi s\u0103 fie de acord, indiferent cine este r\u0103nit, indiferent ce se \u00eent\u00e2mpl\u0103. Rob poate g\u0103si justific\u0103ri pentru orice. E str\u0103lucit \u00een chestia asta. Dar, de fapt, \u00eenainte s\u0103 aib\u0103 loc votul final, Bellarmino ie\u0219ise din camer\u0103, pentru c\u0103 \u00eent\u00e2rzia la urm\u0103toarea lui \u0219edin\u021b\u0103. \n\nDe la \u00eentrunirea comisiei de bioetic\u0103, Bellarmino se \u00eentoarse la laboratorul lui, unde avea \u00eent\u00e2lnire cu unul dintre post-doctoranzii s\u0103i. Pu\u0219tiul venise la el de la Cornell Medical Center, unde desf\u0103\u0219urase o activitate remarcabil\u0103 asupra mecanismelor care controlau formarea cromatinei. \u00cen mod normal, ADN-ul unei celule era g\u0103sit \u00een interiorul nucleului. Majoritatea \u00ee\u0219i imaginau ADN-ul \u00een forma unei spirale duble, faimoasa scar\u0103 elicoidal\u0103 descoperit\u0103 de Watson \u0219i Crick. Dar acea scar\u0103 era doar una dintre cele trei forme pe care le putea lui ADN-ul \u00een interiorul celulei. ADN-ul putea forma \u0219i o singur\u0103 spiral\u0103 sau o structur\u0103 mai condensat\u0103, numit\u0103 centromer. Forma particular\u0103 era dependent\u0103 de proteinele asociate cu ADN-ul. Asta era important deoarece, atunci c\u00e2nd ADN-ul era comprimat, genele acestuia nu se g\u0103seau \u00een celul\u0103. Un mod de a controla genele era s\u0103 schimbi cromatina din diverse sec\u021biuni de ADN. Astfel, de exemplu, atunci c\u00e2nd genele erau injectate \u00een celule noi, trebuiau s\u0103 se execute \u0219i m\u0103suri pentru men\u021binerea cromatinei \u00eentr-o form\u0103 disponibil\u0103, prin utilizarea de substan\u021be chimice suplimentare. Noul post-doctorand al lui Bellarmino efectuase cercet\u0103ri inovatoare asupra metila\u021biei de c\u0103tre anumite proteine \u0219i asupra efectului acestora asupra structurii cromatinei. Lucrarea t\u00e2n\u0103rului, \u201eControlul accesibilit\u0103\u021bii proteinei-genom \u0219i adenino-metiltransferaza\u201c era un model de claritate. Era sigur c\u0103 avea s\u0103 fie important\u0103 \u0219i s\u0103 \u00eei fac\u0103 un renume t\u00e2n\u0103rului. Bellarmino era \u00een biroul lui, cu t\u00e2n\u0103rul care-l privea agitat, \u00een timp ce Bellarmino studia lucrarea. \u2014 Excelent, de-a dreptul excelent. B\u0103tu cu m\u00e2na peste articol. \u2014 Cred c\u0103 aceast\u0103 munc\u0103 contribuie mult la prestigiul laboratorului. \u0218i, bine\u00een\u021beles, \u0219i la al t\u0103u. \u2014 Mul\u021bumesc, Rob, zise t\u00e2n\u0103rul. \u2014 \u0218i i-ai pus pe cei \u0219apte coautori la locul lor, iar eu sunt destul de sus pe list\u0103, spuse Bellarmino. \u2014 Al treilea, zise pu\u0219tiul. Dar, dac\u0103 crezi c\u0103 trebuia s\u0103 te trec \u00een pozi\u021bia a doua \u2026 \u2014 De fapt, \u00eemi amintesc o conversa\u021bie pe care am avut-o cu c\u00e2teva luni \u00een urm\u0103, \u00een care am discutat despre posibilele mecanisme de metila\u021bie, iar eu \u021bi-am sugerat \u2026 \u2014 Da, \u00eemi amintesc. \u2014 Exact mecanismele pe care le-ai explicat aici. Dup\u0103 p\u0103rerea mea, eu ar trebui s\u0103 fiu autorul principal. T\u00e2n\u0103rul clipi des. \u2014 \u00cemmm \u2026 \u00cenghi\u021bi \u00een sec. \u2014 Asta va asigura o citare mai deas\u0103 a articolului, zise Bellarmino, ceea ce este important pentru o contribu\u021bie de o asemenea amploare. \u00cen plus, listarea exact\u0103 este doar o formalitate. Ca al doilea autor, se va \u0219ti c\u0103 tu ai executat munca de cercetare aici, munca de umplere a golurilor. Din punctul t\u0103u de vedere, este un c\u00e2\u0219tig total. Vei primi cit\u0103ri mai multe \u0219i vei vedea c\u0103 vei ob\u021bine granturi tot mai importante. Z\u00e2mbi \u0219i ad\u0103ug\u0103: \u2014 Te pot asigura de asta. Urm\u0103toarea ta munc\u0103 va fi total independent\u0103. \u0218i \u00eentr-un an sau doi, te voi sus\u021bine pentru un laborator propriu. \u2014 Eu, \u0103\u0103 \u2026, zise t\u00e2n\u0103rul, \u00eenghi\u021bind \u00een sec. \u00cen\u021beleg. \u2014 Bravo, bravo. F\u0103 aceste schimb\u0103ri, trimite-mi-l \u00eenapoi \u0219i eu \u00eel voi prezenta la Nature. Cred c\u0103 merit\u0103 o platform\u0103 mai bun\u0103 dec\u00e2t Science, care nu este v\u0103zut prea bine, \u00een momentul de fa\u021b\u0103. Voi suna la Nature, m\u0103 voi asigura c\u0103 editorul \u00een\u021belege importan\u021ba acestui articol, \u0219i voi avea grij\u0103 s\u0103 fie publicat imediat. \u2014 Mul\u021bumesc, Rob, zise pu\u0219tiul. \u2014 Cu pl\u0103cere, r\u0103spunse Rob Bellarmino. \n\nExpozi\u021bie de \u201ewet art\u201c Organisme transgenice \u00een galerii Creaturi vii de v\u00e2nzare \u00cen Londra, artista sud-african\u0103 Laura Cinti a expus un cactus transgenic ce con\u021bine material genetic uman \u0219i c\u0103ruia \u00eei cre\u0219te p\u0103r uman. \u2014 Cactusul, cu tot acel p\u0103r care iese \u00een afar\u0103, reprezint\u0103 toate dorin\u021bele, toate semnele sexualit\u0103\u021bii, a spus Cindi. Nu vrea s\u0103 fie \u00eenc\u0103tu\u0219at. Vrea s\u0103 fie liber. \u00centrebat\u0103 care a fost reac\u021bia publicului fa\u021b\u0103 de cactus, Cindi a comentat: \u2014 Chelio\u0219ii au fost deosebit de interesa\u021bi. Artista Marta de Menezes a creat fluturi modifica\u021bi, care aveau o arip\u0103 diferit\u0103 de cealalt\u0103. \u2014 Oamenii au fost foarte \u0219oca\u021bi la \u00eenceput. Nu li s-a p\u0103rut o idee bun\u0103, a spus ea. Apoi a ad\u0103ugat c\u0103, \u00een continuare, va face ca dungile pe\u0219telui zebr\u0103 s\u0103 fie verticale, \u00een loc s\u0103 fie orizontale, a\u0219a \u00eenc\u00e2t pe\u0219tele s\u0103 semene \u0219i mai mult cu zebrele. \u0218i c\u0103 aceste schimb\u0103ri vor fi mo\u0219tenite. Artistul finlandez Oron Catts a crescut aripi de porc, din celulele stem din m\u0103duv\u0103 de porc. A spus c\u0103 echipa sa a pus muzic\u0103 celulelor de porc, pentru ca acestea s\u0103 creasc\u0103. \u2014 Am downloadat o mul\u021bime de c\u00e2ntece pentru porci \u2026 \u0219i le-am creat celulelor un fond muzical adecvat. Artistul sus\u021bine c\u0103 celulelor le-a mers mult mai bine cu muzic\u0103. Artistul Eduardo Kac, din Chicago, a creat un iepure transgenic numit Alba, care str\u0103luce\u0219te \u00een verde. Ovulul fertilizat al unui iepure alb a fost injectat cu GPF, gena pentru proteina fluorescent\u0103 verde a unei meduze din nord-vestul Pacificului. Animalul care a rezultat din ovul str\u0103luce\u0219te. A creat furori. Kac a remarcat c\u0103 \u201e(iepurele) \u00eei face pe unii s\u0103 se simt\u0103 inconfortabil\u201c, dar a remarcat c\u0103 GPF este un instrument de cercetare obi\u0219nuit \u0219i c\u0103 a fost injectat \u00een drojdie, mucegai, plante, \u0219oareci \u0219i embrioni de vac\u0103. Kac spune c\u0103 abia a\u0219teapt\u0103 s\u0103 creeze un c\u00e2ine fluorescent. Alba a murit prematur, din cauze necunoscute. La fel \u0219i cactu\u0219ii transgenici. \u00cen 2003, primul animal de cas\u0103 transgenic a fost oferit spre v\u00e2nzare publicului. Un pe\u0219te zebr\u0103 ro\u0219u-fluorescent, creat de dr. Zhiyuan Gong din Singapore, \u0219i brevetat de o companie din Austin, Texas. A fost comercializat sub numele de GloFish, dup\u0103 doi ani \u00een care a fost supus analizelor de c\u0103tre agen\u021bii federale \u0219i de stat, care au ajuns la concluzia c\u0103 pe\u0219tii nu prezentau nici un pericol, at\u00e2ta timp c\u00e2t nu erau m\u00e2nca\u021bi. \n", " \u2014 Madame Bond, spuse \u00eenv\u0103\u021b\u0103toarea de la clasa \u00eent\u00e2i, fiul dumneavoastr\u0103 este un copil \u00eenc\u00e2nt\u0103tor, dar are probleme cu matematica. \u00cen\u021belege greu adunarea. Sc\u0103derea este \u0219i mai dificil\u0103. Cu toate acestea, franceza lui s-a \u00eembun\u0103t\u0103\u021bit mult. \u2014 M\u0103 bucur s\u0103 aflu asta, zise Gail Bond. Mutarea aici, de la Londra, a fost dificil\u0103 pentru el. Dar trebuie s\u0103 recunosc c\u0103 sunt surprins\u0103 de dificult\u0103\u021bile lui la matematic\u0103. \u2014 Sunte\u021bi surprins\u0103 pentru c\u0103 dumneavoastr\u0103 sunte\u021bi om de \u0219tiin\u021b\u0103? \u2014 Da, cred c\u0103 da. Eu lucrez la Institutul Na\u021bional, aici, \u00een Paris, iar tat\u0103l lui Evan este bancher de investi\u021bii. Lucreaz\u0103 toat\u0103 ziua cu numere. \u2014 Ei bine, cum sunte\u021bi genetician, sunt sigur\u0103 c\u0103 \u0219ti\u021bi c\u0103 genele nu sunt totul, spuse \u00eenv\u0103\u021b\u0103toarea. Uneori, copilul unui mare pictor nu \u0219tie s\u0103 deseneze. Dar trebuie s\u0103 v\u0103 spun c\u0103 nu \u00eel ajuta\u021bi cu nimic pe fiul dumneavoastr\u0103, dac\u0103 face\u021bi temele \u00een locul lui. \u2014 Poftim? \u00eentreb\u0103 Gail Bond. S\u0103-i facem temele? \u2014 Sunt sigur\u0103 c\u0103 asta se \u00eent\u00e2mpl\u0103, zise \u00eenv\u0103\u021b\u0103toarea. Dumneavoastr\u0103 sau altcineva din cas\u0103. \u2014 Nu \u00een\u021beleg. \u2014 Temele lui Evan sunt \u00eentotdeauna perfecte. Dar c\u00e2nd este vorba de un test \u00een clas\u0103, nu se descurc\u0103 deloc. Este clar c\u0103 altcineva \u00eei face temele. Gail Bond cl\u0103tin\u0103 din cap. \u2014 Nu \u0219tiu cine ar putea fi, zise ea. Fiul meu vine acas\u0103, de la \u0219coal\u0103, \u0219i este acas\u0103 numai cu menajera, c\u00e2t timp \u00ee\u0219i face temele. Ea nu \u0219tie prea bine francez\u0103. Eu m\u0103 \u00eentorc la cinci, iar p\u00e2n\u0103 la acea or\u0103 temele sunt deja terminate. Sau, cel pu\u021bin, a\u0219a \u00eemi spune el. \u2014 Nu i le corecta\u021bi? \u2014 Nu. Niciodat\u0103. El spune c\u0103 nu este nevoie. \u2014 Ei bine, prime\u0219te ajutor de undeva, spuse \u00eenv\u0103\u021b\u0103toarea. Lu\u0103 foile cu teme \u0219i le \u00eempr\u0103\u0219tie pe birou. \u2014 Vede\u021bi. Fiecare problem\u0103, de pe fiecare pagin\u0103. Perfecte. \u2014 V\u0103d, spuse Gail, uit\u00e2ndu-se lung la h\u00e2rtii. \u0218i aceste pete \u2026 Pe foaie se vedeau ni\u0219te pete mici, verzi \u0219i albe, ni\u0219te pic\u0103turi. \u2014 Aceste semne apar deseori. De obicei, la baza foii. Ca \u0219i cum ar fi fost v\u0103rsat ceva. \u2014 Cred c\u0103 \u0219tiu cine \u00eel ajut\u0103, spuse Gail Bond. \u2014 Cine? \u2014 Cineva de la laborator. \n\nDescuie u\u0219a apartamentului \u0219i \u00eel auzi pe Gerard strig\u00e2nd: \u2014 Bun\u0103, scumpo. Exact cum f\u0103cea so\u021bul ei. \u2014 Bun\u0103, Gerard, zise ea. Ce mai e nou cu tine? \u2014 Trebuie s\u0103 fac o baie. \u2014 O s\u0103 am grij\u0103 s\u0103 \u021bi se fac\u0103, spuse ea. Intr\u0103 \u00een hol, unde Gerard st\u0103tea pe stinghia lui. Era un papagal cenu\u0219iu african transgenic, acum \u00een v\u00e2rst\u0103 de doi ani. C\u00e2nd era pui, primise o varietate de gene umane care, p\u00e2n\u0103 \u00een acel moment, nu avuseser\u0103 vreun efect sesizabil. \u2014 Ar\u0103\u021bi bine, scumpo, mi-a fost dor de tine, zise Gerard, imit\u00e2nd din nou vocea so\u021bului ei. \u2014 Mul\u021bumesc, spuse ea. Vreau s\u0103 te \u00eentreb ceva, Gerard. \u2014 OK, dac\u0103 insi\u0219ti. \u2014 Spune-mi. C\u00e2t face treisprezece minus \u0219apte? \u2014 Nu \u0219tiu. Ea ezit\u0103. \u2014 Care r\u0103m\u00e2ne dac\u0103 din treisprezece scazi \u0219apte? A\u0219a ar fi formulat Evan \u00eentrebarea. Pas\u0103rea r\u0103spunse prompt: \u2014 \u0218ase. \u2014 Dac\u0103 din unsprezece scazi patru? \u2014 \u0218apte. \u2014 \u0218i dac\u0103 din doisprezece scazi doi? \u2014 Zece. Gail se \u00eencrunt\u0103. \u2014 Din dou\u0103zeci \u0219i patru sc\u0103dem unsprezece? \u2014 Oh, oh, oh, spuse papagalul, mi\u0219c\u00e2ndu-se pe stinghie. \u00cencerci s\u0103 m\u0103 p\u0103c\u0103le\u0219ti. Treisprezece. \u2014 C\u00e2t r\u0103m\u00e2ne dac\u0103 din o sut\u0103 unu sc\u0103dem \u0219aptezeci? \u2014 Treizeci \u0219i unu. Dar noi nu avem niciodat\u0103 at\u00e2t de multe cifre. Majoritatea sunt cu dou\u0103 cifre. \u2014 Noi? Gerard nu spuse nimic. \u00ce\u0219i cl\u0103tina capul ritmic. \u00cencepu s\u0103 c\u00e2nte: \u2014 \u00cemi place parada \u2026 \u2014 Gerard, zise Gail. Evan \u021bi-a cerut ajutorul? \u2014 Oh, sigur. Apoi, imit\u00e2ndu-l perfect pe Evan, continu\u0103: \u2014 Hei, Gerrie, vino \u0219i ajut\u0103-mi. E prea greu pentru mine. \u0218i apoi, v\u0103it\u00e2ndu-se: \u2014 E prea greeeeeeeuuuu \u2026 \u2014 Trebuie s\u0103 iau camera video, spuse Gail. \u2014 Sunt o vedet\u0103? Sunt o vedet\u0103? \u2014 Da, e\u0219ti o vedet\u0103. Apoi papagalul \u00eencepu s\u0103 foloseasc\u0103 un accent american sudic: \u2014 Ne pare r\u0103u c\u0103 am \u00eent\u00e2rziat, dar a trebuit s\u0103 \u00eel lu\u0103m pe fiul nostru, Hank. \u2014 Asta din ce film e? \u00eentreb\u0103 ea. \u2014 Ei, Jo, ia-o \u00eencet, zise el, cu acela\u0219i accent. \u2014 N-o s\u0103-mi spui, nu? spuse ea. \u2014 Trebuie s\u0103 fac o baie, \u00eenainte s\u0103 fiu filmat, zise el. Mi-ai promis o baie. Gail Bond ie\u0219i repede s\u0103 ia camera video. \n\n\u00cen primul an de via\u021b\u0103, Gerard etalase pu\u021bine efecte ale transgenelor umane care \u00eei fuseser\u0103 injectate c\u00e2nd era pui, de c\u0103tre Yoshi Tomizu \u0219i Gail Bond, \u00een laboratorul lui Maurice Grolier, la Institutul Na\u021bional din Paris. Ceea ce nu era surprinz\u0103tor. Injectarea cu succes a transgenelor era o opera\u021biune delicat\u0103 \u0219i necesita zeci, chiar sute de \u00eencerc\u0103ri, \u00eenainte s\u0103 dea rezultate. Asta deoarece era necesar s\u0103 fie \u00eendeplinite multe condi\u021bii, pentru ca gena s\u0103 lucreze \u00eentr-un mediu nou. \u00cen primul r\u00e2nd, gena trebuia s\u0103 fie incorporat\u0103 corect \u00een materialul genetic existent al animalului. Uneori, gena nou\u0103 era incorporat\u0103 invers, ceea ce avea fie un efect negativ, fie nici un efect. Uneori era inserat\u0103 \u00eentr-o regiune instabil\u0103 a genomului, caz \u00een care declan\u0219a un cancer mortal \u00een corpul animalului. Iar asta se \u00eent\u00e2mpla destul de des. Mai mult, transgenetica nu \u00eensemna niciodat\u0103 doar introducerea unei singure gene. Cercet\u0103torii trebuiau s\u0103 introduc\u0103 \u0219i genele asociate necesare pentru ca gena primar\u0103 s\u0103 func\u021bioneze. De exemplu, majoritatea genelor aveau izolatori \u0219i promotori. Promotorii puteau face ca proteinele care opreau genele proprii ale animalului s\u0103 le permit\u0103 celor noi s\u0103 preia conducerea. Izolatorii men\u021bineau gena nou\u0103 separat\u0103 de genele din jurul ei. Totodat\u0103, ei aveau grij\u0103 ca noul material genetic s\u0103 r\u0103m\u00e2n\u0103 disponibil \u00een celul\u0103. Oric\u00e2t de complexe erau, aceste aspecte nu luau \u00een considera\u021bie complica\u021biile suplimentare care puteau s\u0103 apar\u0103 de la ARN-ul mesager din interiorul celulei. Sau de la genele are controlau transla\u021bia. \u0218i a\u0219a mai departe. \u00cen realitate, sarcina inject\u0103rii unei gene \u00eentr-un animal \u0219i punerea acesteia la lucru sem\u0103na mai mult cu depanarea unui program de computer dec\u00e2t orice alt proces biologic. Trebuia s\u0103 corectezi tot timpul erorile, s\u0103 faci ajust\u0103rile necesare, s\u0103 elimini efectele nedorite, p\u00e2n\u0103 c\u00e2nd \u00eel f\u0103ceai s\u0103 func\u021bioneze. Iar apoi trebuia s\u0103 a\u0219tep\u021bi s\u0103 apar\u0103 efectele, c\u00e2\u021biva ani mai t\u00e2rziu. Acesta era motivul pentru care laboratorul considerase c\u0103 era bine ca Gail Bond s\u0103 \u00eel ia pe Gerard acas\u0103 \u0219i s\u0103 \u00eel p\u0103streze ca animal de companie, pentru o vreme. Ca s\u0103 vad\u0103 dac\u0103 ap\u0103rea vreun efect pozitiv sau vreunul nedorit. Era deosebit de important s\u0103-l creasc\u0103 \u00een cas\u0103, deoarece papagalii cenu\u0219ii africani erau extrem de inteligen\u021bi, fiind considera\u021bi, \u00een general, la fel de inteligen\u021bi ca \u0219i cimpanzeii, \u0219i aveau aptitudini mult superioare \u00een ceea ce prive\u0219te limbajul. Folosind limbajul semnelor sau tastaturi de computer, c\u00e2teva primate non-umane st\u0103p\u00e2neau aproximativ 150 de cuvinte. \u00cens\u0103 aceast\u0103 valoare reprezint\u0103 doar o medie, pentru un papagal cenu\u0219iu. Unii papagali cenu\u0219ii au un vocabular de o mie de cuvinte. A\u0219a c\u0103 ei au nevoie de genul de interac\u021biune \u0219i stimulare din cadrul unui mediu uman. Nu pot fi l\u0103sa\u021bi \u00eentr-o incint\u0103 pentru animale, printre \u0219oareci \u0219i hamsteri, deoarece ar \u00eennebuni, din cauza lipsei de stimulare. De fapt, activi\u0219tii pentru drepturile animalelor cred c\u0103 mul\u021bi papagali cenu\u0219ii sunt deranja\u021bi mintal, ca rezultat al interac\u021biunii insuficiente. E ca \u0219i cum ar fi \u021binu\u021bi \u00eentr-o celul\u0103 izolat\u0103, ani de zile. Un papagal cenu\u0219iu are nevoie de interac\u021biune cel pu\u021bin la fel de mult ca o fiin\u021b\u0103 uman\u0103. Ba chiar de mai mult\u0103, dup\u0103 p\u0103rerea unor savan\u021bi. Gerard fusese antrenat s\u0103 stea pe deget \u0219i \u00eencepuse s\u0103 vorbeasc\u0103 repede. Avea deja un vocabular dezvoltat atunci c\u00e2nd Gail, care avea 31 de ani \u0219i era c\u0103s\u0103torit\u0103 cu un bancher de investi\u021bii, \u00eel adusese acas\u0103, \u00een apartamentul ei. C\u00e2nd Gerard intrase \u00een camera de zi, spusese: \u2014 Hei, frumos loc, Gail. Bag\u0103 mare! Din nefericire, prinsese buc\u0103\u021bi de argou american, de la televizorul pe care-l urm\u0103rise \u00een laborator. \u2014 M\u0103 bucur c\u0103 \u00ee\u021bi place, Gerard, zise ea. \u2014 Tocmai am spus asta \u0219i eu, spuse papagalul. \u2014 Vrei s\u0103 spui c\u0103 nu \u00ee\u021bi place? \u2014 Vreau s\u0103 spun c\u0103 tocmai am spus asta \u0219i eu. \u2014 OK. \u2014 Doar o observa\u021bie. \u2014 Bine. Am \u00een\u021beles. F\u0103cu imediat c\u00e2teva nota\u021bii \u00eentr-un jurnal. Modul \u00een care vorbea Gerard se putea dovedi foarte important. Unul dintre scopurile experimentului genetic era s\u0103 vad\u0103 \u00een ce m\u0103sur\u0103 savan\u021bii puteau modifica comportamentul inteligent al animalelor non-umane. Primatele erau scoase din discu\u021bie \u2013 prea multe reguli \u0219i reglement\u0103ri \u2013 dar oamenii nu erau la fel de sensibili \u00een cazul papagalilor. Nu existau comitete de etic\u0103 pentru supravegherea experimentelor pe papagali. A\u0219a c\u0103 laboratorul Grolier lucra cu cenu\u0219ii africani. Printre aspectele pe care le urm\u0103reau era dovada de con\u0219tiin\u021b\u0103 de sine \u00een cuvintele unui papagal. Se \u0219tia c\u0103 papagalii erau con\u0219tien\u021bi de sine. Se recunosc \u00een oglind\u0103. Dar cu vorbirea era altceva. Papagalii nu folosesc cuv\u00e2ntul \u201eeu\u201c, c\u00e2nd se refer\u0103 la ei \u00een\u0219i\u0219i. \u00cen general, atunci c\u00e2nd folosesc pronumele personal, o fac pentru a cita pe altcineva. \u00centrebarea era dac\u0103 un papagal transgenic avea s\u0103 foloseasc\u0103 vreodat\u0103 cuv\u00e2ntul \u201eeu\u201c \u00een mod con\u0219tient. Iar Gail Bond avea impresia c\u0103 Gerard tocmai f\u0103cuse asta. Era un \u00eenceput bun. \n\nSo\u021bul ei, Richard, nu p\u0103ruse prea interesat de noul sosit. Singura lui reac\u021bie fusese s\u0103 ridice din umeri \u0219i s\u0103 spun\u0103: \u2014 S\u0103 nu te bazezi pe mine pentru cur\u0103\u021birea coliviei. Gail spusese c\u0103 nu o va face. Fiul ei se dovedise mai entuziasmat. Evan \u00eencepuse imediat s\u0103 se joace cu Gerard, \u021bin\u00e2ndu-l pe deget \u0219i mai t\u00e2rziu pe um\u0103r. Pe m\u0103sur\u0103 ce s\u0103pt\u0103m\u00e2nile treceau, Evan devenise cel care petrecea vremea cu pas\u0103rea, care stabilea o leg\u0103tur\u0103 emo\u021bional\u0103 cu ea, care o \u021binea pe um\u0103r cea mai mare parte a timpului. \u0218i care, se p\u0103rea, primea ajutor de la acea pas\u0103re. \n\nGail fix\u0103 camera pe un trepied, regl\u0103 focalizarea \u0219i o porni. Unii papagali africani cenu\u0219ii \u0219tiau s\u0103 numere \u0219i se spunea c\u0103 unii aveau chiar o \u00een\u021belegere rudimentar\u0103 a conceptului de zero. Dar nici unul nu era capabil s\u0103 fac\u0103 singur calcule matematice. Cu excep\u021bia lui Gerard. Gail se str\u0103duia din greu s\u0103 \u00ee\u0219i ascund\u0103 entuziasmul. \u2014 Gerard, zise ea, cu cea mai calm\u0103 voce posibil\u0103. \u00ce\u021bi voi ar\u0103ta o imagine \u0219i vreau s\u0103-mi spui ce zice. \u00cei ar\u0103t\u0103 una dintre temele fiului ei, \u00eemp\u0103turind-o a\u0219a \u00eenc\u00e2t s\u0103 se vad\u0103 un singur exerci\u021biu. Acoperi r\u0103spunsul cu degetul mare. \u2014 Am f\u0103cut deja asta. \u2014 Dar ce scrie aici? \u00eentreb\u0103 Gail, ar\u0103t\u00e2nd spre exerci\u021biu. Era cincisprezece minus \u0219apte. \u2014 Trebuie s\u0103 \u00eemi spui tu ce scrie. \u2014 Po\u021bi s\u0103 te ui\u021bi la aceast\u0103 h\u00e2rtie \u0219i s\u0103 \u00eemi spui r\u0103spunsul? \u00eentreb\u0103 Gail. \u2014 Trebuie s\u0103 \u00eemi spui tu ce scrie, repet\u0103 Gerard. S\u0103rea de pe un picior pe cel\u0103lalt, pe stinghia lui, devenind iritat. Se uita mereu la camera video. Lui Gerard nu-i pl\u0103cea s\u0103 fie pus \u00een situa\u021bii st\u00e2njenitoare. \u2014 Scrie cincisprezece f\u0103r\u0103 \u0219apte. \u2014 Opt, r\u0103spunse imediat papagalul. \n\nGail rezist\u0103 tenta\u021biei de a se \u00eentoarce spre camer\u0103 \u0219i a striga de \u00eenc\u00e2ntare. \u00cen loc de asta, \u00eentoarse calm\u0103 pagina, ca s\u0103-i arate un alt exerci\u021biu. \u2014 Acum. C\u00e2t face dac\u0103 din dou\u0103zeci \u0219i trei sc\u0103dem nou\u0103? \u2014 Paisprezece. \u2014 Foarte bine. \u0218i acum \u2026 \u2014 Mi-ai promis, zise Gerard. \u2014 \u021ai-am promis? \u2014 Da, mi-ai promis, spuse el. \u0218tii tu \u2026 Se referea la baie. \u2014 O s\u0103 \u021bi-o fac mai t\u00e2rziu, zise Gail. Acum\u2026 \u2014 Mi-ai promis, spuse Gerard pe un ton moroc\u0103nos. Baia mea. \u2014 Gerard, o s\u0103-\u021bi ar\u0103t exerci\u021biul urm\u0103tor. \u0218i te \u00eentreb: c\u00e2t face dac\u0103 din dou\u0103zeci \u0219i nou\u0103 sc\u0103dem opt? \u2014 Sper c\u0103 se uit\u0103, zise el, cu o voce ciudat\u0103. Vor vedea. Vor vedea \u0219i vor \u0219ti, \u0219i vor spune: \u201eEi, ea n-ar face r\u0103u nici m\u0103car unei mu\u0219te\u201c. \u2014 Gerard. Te rog s\u0103 fii atent. C\u00e2t r\u0103m\u00e2ne dac\u0103 din dou\u0103zeci \u0219i nou\u0103 sc\u0103dem opt? Gerard deschise ciocul. Se auzi soneria de la u\u0219\u0103. Gail era suficient de aproape de pas\u0103re ca s\u0103-\u0219i dea seama c\u0103 Gerard scosese chiar el sunetul acela. Putea imita perfect tot felul de sunete: sonerii de u\u0219\u0103, sonerii de telefon, trasul apei la toalet\u0103. \u2014 Gerard, te rog \u2026 Sunet de pa\u0219i. Un clinchet \u0219i un sc\u00e2r\u021b\u00e2it, ca \u0219i cum s-ar fi deschis u\u0219a din fa\u021b\u0103. \u2014 Ar\u0103\u021bi bine, scumpo, mi-a fost dor de tine, spuse Gerard, imit\u00e2nd vocea so\u021bului ei. \u2014 Gerard, \u00eencepu ea. O voce de femeie: \u2014 Oh, Richard, a trecut at\u00e2t de mult \u2026 T\u0103cere. Sunetul unui s\u0103rut. Gail \u00eencremeni, uit\u00e2ndu-se la Gerard. Papagalul continu\u0103, abia mi\u0219c\u00e2ndu-\u0219i ciocul. Era ca un casetofon. Vocea de femeie: \u2014 Suntem singuri? \u2014 Da, spuse so\u021bul ei. Copilul se \u00eentoarce abia la trei. \u2014 \u0218i \u2026 \u0103\u0103 \u2026 \u2014 Gail este la o conferin\u021b\u0103 \u00een Geneva. \u2014 Oh, deci avem toat\u0103 ziua la dispozi\u021bie. Oh, Dumnezeule! Alte s\u0103ruturi. Dou\u0103 sunete de pa\u0219i. Travers\u00e2nd camera. \u2014 Vrei s\u0103 bei ceva? \u00eentreb\u0103 so\u021bul ei. \u2014 Poate mai t\u00e2rziu, scumpule. \u00cen clipa asta, nu te vreau dec\u00e2t pe tine. Gail se r\u0103suci \u0219i opri camera video. \u2014 Acum vrei s\u0103-mi faci baie? \u00eentreb\u0103 Gerard. Gail se uit\u0103 ur\u00e2t la el. U\u0219a dormitorului se auzi \u00eenchiz\u00e2ndu-se cu zgomot. Sc\u00e2r\u021b\u00e2itul arcurilor de la pat. O femeie chicotind \u0219i r\u00e2z\u00e2nd. Alte arcuri sc\u00e2r\u021b\u00e2ind. \u2014 Destul, Gerard, spuse Gail. \u2014 \u0218tiam eu c\u0103 ai vrea s\u0103 \u0219tii, zise el. \n\u2014 Ur\u0103sc pas\u0103rea aia blestemat\u0103, zise so\u021bul ei \u00een aceea\u0219i noapte, mai t\u00e2rziu. Erau \u00een dormitor. \u2014 Nu asta conteaz\u0103, spuse ea. N-ai dec\u00e2t s\u0103 faci ce vrei, Richard. Dar nu \u00een casa mea. Nu \u00een patul nostru. Schimbase deja a\u0219ternuturile, dar, chiar \u0219i a\u0219a, nu voia s\u0103 se a\u0219eze \u00een pat. Sau s\u0103 se apropie de el. St\u0103tea \u00eentr-o parte a camerei, l\u00e2ng\u0103 fereastr\u0103. Afar\u0103 se vedea traficul din Paris. \u2014 S-a \u00eent\u00e2mplat doar o dat\u0103, spuse el. Lui Gail nu-i pl\u0103cea c\u00e2nd o min\u021bea. \u2014 C\u00e2nd am fost eu la Geneva, zise ea. Vrei s\u0103-l \u00eentreb pe Gerard dac\u0103 au mai fost \u0219i alte d\u0103\u021bi? \u2014 Nu. Nu amesteca pas\u0103rea \u00een asta. \u2014 Au fost mai multe d\u0103\u021bi, spuse ea. \u2014 Ce vrei s\u0103 spun, Gail? \u00cemi pare r\u0103u, bine? \u00cemi pare r\u0103u. \u2014 Nu vreau s\u0103 spui nimic, zise ea. Vreau s\u0103 nu se mai repete. Vreau s\u0103-\u021bi \u021bii muierile tale blestemate departe de casa asta. \u2014 Bine, bine. A\u0219a o s\u0103 fac. Putem s\u0103 trecem peste asta, acum? \u2014 Da, zise ea. Putem trece peste asta. \u2014 Ur\u0103sc pas\u0103rea aia blestemat\u0103. Gail ie\u0219i din camer\u0103. \u2014 Dac\u0103 o atingi, te ucid, zise ea. \u2014 Unde te duci? \u2014 Afar\u0103. \n\nSe \u00eent\u00e2lni cu Yosi Tomizu la apartamentul lui. Leg\u0103tura lor \u00eencepuse cu un an \u00een urm\u0103 \u0219i fusese reluat\u0103 la Geneva. Yoshi avea o so\u021bie \u0219i un copil \u00een Tokyo \u0219i urma s\u0103 se \u00eentoarc\u0103 acolo, \u00een toamn\u0103. A\u0219a c\u0103 era vorba doar de o prietenie cu privilegii. \u2014 E\u0219ti \u00eencordat\u0103, spuse el, m\u00e2ng\u00e2ind-o pe spate. Avea ni\u0219te m\u00e2ini minunate. \u2014 Te-ai certat cu Richard? \u2014 Nu chiar. Doar pu\u021bin. Gail se uita la lumina lunii, care p\u0103trundea pe fereastr\u0103, surprinz\u0103tor de str\u0103lucitoare. \u2014 Atunci, ce este? \u00eentreb\u0103 Yoshi. \u2014 \u00cemi fac griji pentru Gerard. \u2014 De ce? \u2014 Richard \u00eel ur\u0103\u0219te. \u00cel ur\u0103\u0219te cu adev\u0103rat. \u2014 Oh, n-o s\u0103 fac\u0103 nimic. Este un animal foarte valoros. \u2014 E \u00een stare s\u0103-i fac\u0103 ceva, spuse ea \u0219i se ridic\u0103 \u00een pat. Poate c\u0103 ar trebui s\u0103 m\u0103 \u00eentorc. Yoshi ridic\u0103 din umeri. \u2014 Dac\u0103 crezi \u2026 \u2014 \u00cemi pare r\u0103u, zise ea. El o s\u0103rut\u0103 u\u0219or. \u2014 F\u0103 ce crezi tu c\u0103 e mai bine. Gail oft\u0103. \u2014 Ai dreptate, zise ea. M\u0103 port proste\u0219te. Se strecur\u0103 \u00eenapoi sub cuverturi. \u2014 Spune-mi c\u0103 sunt prostu\u021b\u0103. Te rog. \n", " Brad Gordon \u00eenchise televizorul \u0219i strig\u0103: \u2014 E deschis. Intr\u0103. Era amiaz\u0103. St\u0103tea lungit, \u00een apartamentul lui de la etajul trei, din Sherman Oaks, urm\u0103rind meciul \u0219i a\u0219tept\u00e2ndu-l pe tipul care livra pizza. Dar, spre surprinderea lui, u\u0219a se deschise \u0219i intr\u0103 cea mai frumoas\u0103 femeie pe care o v\u0103zuse, \u00een via\u021ba lui. Era personificarea elegan\u021bei: cam treizeci de ani, \u00eenalt\u0103, zvelt\u0103, \u00eembr\u0103c\u0103minte european\u0103, tocuri nu prea \u00eenalte. Sexy, dar st\u0103p\u00e2n\u0103 pe sine. Brad se aplec\u0103 \u00een fa\u021b\u0103 \u0219ezlong \u0219i \u00ee\u0219i trecu m\u00e2na peste barb\u0103, pe care o sim\u021bi aspr\u0103. \u2014 \u00cemi pare r\u0103u, zise el. Nu a\u0219teptam vizitatori \u2026 \u2014 Sunt trimis\u0103 de unchiul dumneavoastr\u0103, dl. Watson, spuse femeia, \u00eendrept\u00e2ndu-se direct spre el. Brad se ridic\u0103 repede. \u2014 M\u0103 numesc Maria Gonzales. Avea un accent slab, dar lui nu i se p\u0103rea spaniol. Mai mult german. \u2014 Lucrez la firma care se ocup\u0103 de investi\u021biile unchiului dumneavoastr\u0103, zise ea, str\u00e2ng\u00e2ndu-i m\u00e2na. Brad aprob\u0103 din cap, inhal\u00e2ndu-i parfumul fin. Nu era surprins s\u0103 aud\u0103 c\u0103 lucra pentru Unchiul Jack. B\u0103tr\u00e2nul se \u00eenconjura cu femei de afaceri frumoase \u0219i extrem de competente. \u2014 Cu ce v\u0103 pot ajuta, domni\u0219oar\u0103 Gonzales? \u2014 Pe mine, cu nimic, r\u0103spunse ea, uit\u00e2ndu-se \u00een jur, prin apartament, \u00een c\u0103utarea unui loc unde s\u0103 se a\u0219eze. Decise s\u0103 r\u0103m\u00e2n\u0103 \u00een picioare. \u2014 Dar pute\u021bi face ceva pentru unchiul dumneavoastr\u0103, \u2014 Da, sigur. Orice. \u2014 Nu trebuie s\u0103 v\u0103 reamintesc c\u0103 unchiul dumneavoastr\u0103 v-a pl\u0103tit cau\u021biunea \u0219i va acoperi costurile ap\u0103r\u0103rii dumneavoastr\u0103 legale. Cum acuza\u021bia implic\u0103 sexul cu o minor\u0103, ap\u0103rarea va fi dificil\u0103. \u2014 Dar mi s-a \u00eenscenat \u2026 Ea ridic\u0103 o m\u00e2n\u0103. \u2014 Nu este treaba mea. Ideea e urm\u0103toarea. Unchiul dumneavoastr\u0103 v-a ajutat de multe ori, de-a lungul timpului. Acum, are nevoie de ajutorul, de confiden\u021bialitatea dumneavoastr\u0103. \u2014 Unchiul Jack are nevoie de ajutorul meu? \u2014 Da. \u2014 OK. Sigur. \u2014 Strict confiden\u021bial. \u2014 Bine. \u2014 Nu ve\u021bi discuta asta cu nimeni. Niciodat\u0103. \u2014 Da. Am \u00een\u021beles. \u2014 Nu trebuie s\u0103 se afle niciodat\u0103 de asta. Dac\u0103 se va afla, ve\u021bi pierde finan\u021barea ap\u0103r\u0103rii legale. Ve\u021bi petrece dou\u0103zeci de ani \u00een \u00eenchisoare, ca violator de copii. \u0218ti\u021bi ce \u00eenseamn\u0103 asta. \u2014 Da, spuse Brad \u0219i \u00ee\u0219i \u0219terse m\u00e2inile pe pantaloni. \u00cen\u021beleg. \u2014 F\u0103r\u0103 gre\u0219eli, de data asta, Brad. \u2014 OK, OK. Spune-mi ce vrei s\u0103 fac. \u2014 Compania ta favorit\u0103, BioGen, este pe cale s\u0103 anun\u021be o descoperire nou\u0103 important\u0103 \u2013 o gen\u0103 care vindec\u0103 dependen\u021ba de droguri. Este primul pas spre un produs cu poten\u021bial comercial uria\u0219 \u0219i va atrage o finan\u021bare masiv\u0103. \u00cen prezent, unchiul t\u0103u de\u021bine o pozi\u021bie important\u0103 \u00een companie \u0219i nu vrea ca aceast\u0103 pozi\u021bie s\u0103 fie diminuat\u0103, prin apari\u021bia unor investitori suplimentari. Vrea ca acestora s\u0103 le fie team\u0103 s\u0103 se implice. \u2014 Da \u2026 \u2014 Din cauza unor ve\u0219ti rele care s\u0103 parvin\u0103 de la BioGen. \u2014 Ce fel de ve\u0219ti rele? \u2014 Pentru moment, spuse Maria Gonzales, cel mai important produs comercial al lui BioGen este o linie de celule, linia Burnet, pe care compania a cump\u0103rat-o de la UCLA. Linia de celule produce citochine, importante pentru tratamentul cancerului. \u2014 Mda \u2026 \u2014 Contaminarea acestor linii de celule ar fi un dezastru. C\u0103ut\u0103 \u00een po\u0219et\u0103 \u0219i scoase o sticlu\u021b\u0103 mic\u0103 de plastic, o marc\u0103 binecunoscut\u0103 de pic\u0103turi de ochi. Sticlu\u021ba con\u021binea un lichid transparent. De\u0219urub\u0103 capacul \u0219i puse o singur\u0103 pic\u0103tur\u0103 de lichid pe v\u00e2rful fiec\u0103rui deget de la cealalt\u0103 m\u00e2n\u0103. \u2014 Ai \u00een\u021beles? \u2014 Da. \u2014 O pic\u0103tur\u0103 pe fiecare deget. Apoi o la\u0219i s\u0103 se usuce. \u2014 OK. \u2014 Intri la BioGen. Cardurile tale de acces \u00eenc\u0103 sunt valabile. Verifici \u00een baza de date ca s\u0103 g\u0103se\u0219ti loca\u021biile de depozitare \u0219i cau\u021bi containerele care con\u021bin linia Burnet. Num\u0103rul de depozitare este pe acest card. \u00cei \u00eentinse un card mic, cu num\u0103rul BGOX6178990QD. \u2014 Exist\u0103 ni\u0219te mostre congelate \u0219i unele vii, \u00een incubatoare in-vitro. Mergi la fiecare dintre ele \u0219i \u2026 le atingi. \u2014 Doar le ating? Brad se uit\u0103 la sticl\u0103. \u2014 Ce e \u00een chestia aia? \u2014 Nimic care s\u0103 te r\u0103neasc\u0103. Dar celulelor n-o s\u0103 le plac\u0103. \u2014 Camerele de securitate m\u0103 vor \u00eenregistra. Cardurile de acces sunt \u00eenregistrate. Vor \u0219ti c\u0103 eu am f\u0103cut-o. \u2014 Nu \u0219i dac\u0103 te duci \u00eentre unu \u0219i dou\u0103 noaptea. Sistemele sunt oprite, pentru verificare. \u2014 Nu, nu sunt. \u2014 Ba da, sunt. Numai s\u0103pt\u0103m\u00e2na asta. Brad lu\u0103 sticla \u0219i o r\u0103suci \u00een m\u00e2n\u0103. \u2014 \u00ce\u021bi dai seama c\u0103 au \u0219i un depozit \u00een alt\u0103 parte, pentru linia aceea celular\u0103, spuse el. \u2014 Tu f\u0103 ce-\u021bi cere unchiul t\u0103u, zise ea. Las\u0103 restul \u00een seama lui. \u00ce\u0219i \u00eenchise po\u0219eta \u0219i ad\u0103ug\u0103: \u2014 \u00cenc\u0103 ceva. Nu \u00eel suna \u0219i nu \u00eel contacta pe unchiul t\u0103u \u00een aceast\u0103 problem\u0103 \u0219i nici \u00een altele. Vrea s\u0103 nu existe \u00eenregistrat nici un contact cu tine. Clar? \u2014 Clar. \u2014 Baft\u0103. \u0218i \u00ee\u021bi mul\u021bumesc, \u00een numele unchiului t\u0103u. \u00cei str\u00e2nse m\u00e2na din nou \u0219i plec\u0103. \n\nBLONZII NU VOR DISP\u0102REA, P\u00c2N\u0102 LA URM\u0102 Povestea de pe BBC este fals\u0103 \u0219i lipsesc dovezile Nici un studiu OMS, nici un studiu german Un banc prost cu blonde pentru 150 de ani Organiza\u021bia Mondial\u0103 a S\u0103n\u0103t\u0103\u021bii (OMS) a negat ast\u0103zi c\u0103 ar fi desf\u0103\u0219urat sau ar fi f\u0103cut public vreun studiu care s\u0103 prezic\u0103 dispari\u021bia genei p\u0103rului blond. Conform purt\u0103torului de cuv\u00e2nt al Na\u021biunilor Unite, \u201eOMS nu are cuno\u0219tin\u021b\u0103 de modul \u00een care au fost generate aceste rapoarte noi, dar vrea s\u0103 sublinieze c\u0103 noi nu avem nici o opinie referitor la soarta viitoare a blonzilor\u201c. Conform Washington Post, povestea de pe BBC a fost preluat\u0103 din relatarea unei agen\u021bii de \u0219tiri germane. Aceast\u0103 poveste, la r\u00e2ndul ei, se baza pe un articol publicat cu doi ani \u00een urm\u0103, \u00een revista german\u0103 pentru femei Allegra, care cita ca surs\u0103 un antropolog al OMS. Dar nu exist\u0103 nici o dovad\u0103 c\u0103 acel antropolog ar exista. Povestea nu ar fi circulat, spune Len Euler, profesor de mass-media din Georgetown, dac\u0103 redactorii de la BBC ar fi f\u0103cut o verificare minim\u0103 a dovezilor. Unii observatori media au remarcat c\u0103 organiza\u021biile noi nu mai verific\u0103 nimic. \u201eNoi doar public\u0103m comunicatul de pres\u0103 \u0219i trecem mai departe\u201c, remarca un reporter. Un altul, vorbind sub acoperirea anonimatului, a spus: \u201eS\u0103 fim sinceri, este o \u0219tire bun\u0103. Precizia ar fi omor\u00e2t-o\u201c. Cercet\u0103ri ulterioare f\u0103cute de site-ul de legende urbane Snopes.com a descoperit multiple versiuni al pove\u0219tii cu dispari\u021bia blonzilor, care circul\u0103 de 150 de ani, de pe vremea lui Abraham Lincoln. \u00cen toate cazurile, s-a f\u0103cut apel la o pretins\u0103 justificare \u0219tiin\u021bific\u0103, pentru a \u00eent\u0103ri credibilitatea pove\u0219tii. Un exemplu tipic dateaz\u0103 din 1906: BLONDELE CONDAMNATE S\u0102 DISPAR\u0102 DE PE P\u0102M\u00c2NT Maiorul Woodruff c\u00e2nt\u0103 prohodul blondelor \u2013 E vorba de \u0219tiin\u021b\u0103 Fata cu bucle aurii este condamnat\u0103, iar peste \u0219ase sute de ani, blondele vor disp\u0103rea total. Soarta blondei a fost prezis\u0103 azi de maiorul C.E. Woodruff, \u00eentr-o prelegere la Asocia\u021bia pentru Progres \u0218tiin\u021bific, la Universitatea din Columbia \u2026 \u00cen mod sigur, blondele n-or s\u0103 dispar\u0103, dar asta nu se va \u00eent\u00e2mpla nici cu pove\u0219tile care prezic dispari\u021bia lor, dac\u0103 ne g\u00e2ndim c\u0103 aceste pove\u0219ti au fost repetate timp de un secol \u0219i jum\u0103tate, f\u0103r\u0103 nici o baz\u0103 real\u0103, spune profesorul Euler. \n", " So\u021bia lui Henry Kendall, Lynn, proiecta site-uri web, a\u0219a c\u0103 era de obicei acas\u0103 \u00een timpul zilei. Pe la trei dup\u0103-amiaza primi un telefon ciudat. \u2014 Sunt dr. Marty Roberts, de la Long Beach Memorial, spuse o voce. Henry este acas\u0103? \u2014 E la un meci de fotbal, zise ea. S\u0103-i transmit ceva? \u2014 Am sunat la biroul lui \u0219i pe telefonul mobil, dar nu r\u0103spunde. Tonul doctorului Roberts p\u0103rea s\u0103 spun\u0103 c\u0103 era vorba de ceva urgent. \u2014 O s\u0103-l v\u0103d pe Henry peste o or\u0103, spuse Lynn. E bolnav, dr. Roberts? \u2014 Oh, \u00een nici un caz. Este bine. El este foarte bine. Spune\u021bi-i s\u0103 m\u0103 sune, v\u0103 rog. Lynn spuse c\u0103 o va face. Mai t\u00e2rziu, c\u00e2nd Henry veni acas\u0103, ea se duse \u00een buc\u0103t\u0103rie, unde el preg\u0103tea fursecuri \u0219i lapte pentru fiul lor de opt ani, Jamie. \u2014 Cuno\u0219ti pe cineva la Long Beach Memorial Hospital? \u00eentreb\u0103 Lynn. Henry clipi. \u2014 A sunat? \u2014 Azi dup\u0103-amiaz\u0103. Cine este? \u2014 Un prieten din \u0219coal\u0103. Patolog. Ce a spus? \u2014 Nimic. A vrut s\u0103-l suni tu. Lynn se ab\u021binu cu greu s\u0103 nu-l \u00eentrebe pe so\u021bul ei despre ce era vorba. \u2014 OK, zise el. Mul\u021bumesc. Lynn v\u0103zu cum Henry arunc\u0103 o privire spre telefonul din buc\u0103t\u0103rie, dup\u0103 care se \u00eentoarse pe loc \u0219i se duse \u00een micul birou pe care \u00eel foloseau am\u00e2ndoi. \u00cenchise u\u0219a. \u00cel auzi vorbind \u00eencet la telefon. Nu reu\u0219i s\u0103 aud\u0103 ce spunea. Jamie \u00ee\u0219i m\u00e2nca sandvi\u0219ul. Tracy, fiica lor de treisprezece ani, asculta muzic\u0103 foarte tare, la etaj. Lynn strig\u0103 pe casa sc\u0103ri: \u2014 Ceva mai pu\u021bin\u0103 g\u0103l\u0103gie, te rog! Tracy nu o auzi. Fu nevoit\u0103 s\u0103 se duc\u0103 la etaj, ca s\u0103 \u00eei repete. C\u00e2nd se \u00eentoarse, Henry era \u00een camera de zi, \u00eenv\u00e2rtindu-se dintr-o parte \u00een cealalt\u0103. \u2014 Trebuie s\u0103 fac o c\u0103l\u0103torie, zise el. \u2014 OK. Unde? \u2014 Trebuie s\u0103 m\u0103 duc la Bethesda. \u2014 S-a \u00eent\u00e2mplat ceva la INS? Institutul Na\u021bional de S\u0103n\u0103tate era \u00een Bethesda. Henry se ducea acolo de c\u00e2teva ori pe an, pentru conferin\u021be. \u2014 Da. El \u00eel privi cum se \u00eenv\u00e2rtea prin camer\u0103. \u2014 Ai de g\u00e2nd s\u0103-mi spui despre ce e vorba, Henry? \u2014 Trebuie s\u0103 fac ni\u0219te cercet\u0103ri \u2026 s\u0103 verific ceva. Trebuie \u2026 nu sunt sigur. \u2014 Trebuie s\u0103 te duci la Bethesda, dar nu \u0219tii exact de ce? \u2014 E, sigur c\u0103 \u0219tiu. Este\u2026 \u0103\u0103\u2026 e ceva legat de Bellarmino. Robert Bellarmino era \u0219eful departamentului de genetic\u0103 de la INS \u0219i nu era un prieten al so\u021bului ei. \u2014 Ce e cu el? \u2014 Trebuie s\u0103 \u2026 \u0103\u0103 \u2026 trebuie s\u0103 m\u0103 ocup de ceva ce a f\u0103cut el. Lynn se a\u0219ez\u0103 pe un scaun. \u2014 Henry, zise ea, te iubesc, dar acum chiar nu \u00een\u021beleg nimic. De ce nu-mi spui \u2026 \u2014 Nu vreau s\u0103 vorbesc despre asta, spuse el. Trebuie s\u0103 m\u0103 \u00eentorc acolo, asta e tot. Pentru o singur\u0103 zi. \u2014 Ai probleme? \u2014 Am spus c\u0103 nu vreau s\u0103 vorbesc despre asta, Lynn. Trebuie s\u0103 m\u0103 \u00eentorc acolo. \u2014 OK \u2026 c\u00e2nd? \u2014 M\u00e2ine. Ea aprob\u0103 \u00eencet din cap. \u2014 \u00cen regul\u0103. Vrei s\u0103 \u00ee\u021bi rezerv \u2026 \u2014 Am f\u0103cut-o deja. Am rezolvat. Se opri din mers \u0219i se duse spre ea. \u2014 Nu vreau s\u0103-\u021bi faci griji, spuse el. \u2014 E destul de greu, date fiind circumstan\u021bele. \u2014 Totul este bine. Este vorba doar de ceva de care trebuie s\u0103 m\u0103 ocup, dup\u0103 care totul va fi bine. \u0218i asta a fost tot ce \u00eei spuse. \n\nLynn era c\u0103s\u0103torit\u0103 cu Henry de cincisprezece ani. Aveau doi copii \u00eempreun\u0103. \u0218tia mai bine ca oricine c\u0103 Henry era predispus la ticuri nervoase \u0219i accese de fantezie. Acelea\u0219i salturi de imagina\u021bie care f\u0103ceau din el un bun cercet\u0103tor, \u00eel f\u0103ceau s\u0103 fie \u0219i pu\u021bin isteric. Era \u00eenclinat s\u0103 se auto-diagnosticheze cu boli \u00eengrozitoare. Mergea la doctorul lui la fiecare dou\u0103 s\u0103pt\u0103m\u00e2ni \u0219i \u00eei d\u0103dea telefon chiar \u0219i mai des. Era chinuit de dureri, m\u00e2nc\u0103rimi, irita\u021bii \u0219i temeri bru\u0219te, care \u00eel trezeau \u00een miez de noapte. Dramatiza problemele m\u0103runte. Un accident minor era o \u00eencercare letal\u0103, dac\u0103 \u00eel ascultai pe Henry povestind. A\u0219a \u00eenc\u00e2t, de\u0219i comportamentul lui legat de c\u0103l\u0103toria la Bethesda era ciudat, ea era \u00eenclinat\u0103 s\u0103 cread\u0103 c\u0103 era vorba de ceva minor. Se uit\u0103 la ceas \u0219i decise c\u0103 era timpul s\u0103 dezghe\u021be sosul de spaghete, pentru cin\u0103. Nu voia ca Jamie s\u0103 m\u0103n\u00e2nce prea multe fursecuri, ca s\u0103 nu-\u0219i piard\u0103 apetitul. Tracy d\u0103duse iar muzica tare. Pe scurt, problemele zilnice revenir\u0103 \u0219i i-l scoaser\u0103 din minte pe Henry \u0219i c\u0103l\u0103toria lui. Ea avea alte lucruri de f\u0103cut, a\u0219a c\u0103 se apuc\u0103 de ele. \n", " Henry Kendall ie\u0219i de pe Aeroportul Dulles \u0219i porni cu ma\u0219ina spre nord, pe 267, \u00eendrept\u00e2ndu-se spre Laboratorul de primate din Lambertville. Trecu aproape o or\u0103 p\u00e2n\u0103 s\u0103 vad\u0103 gardul de s\u00e2rm\u0103 \u0219i ghereta de gard\u0103 din spatele por\u021bilor duble. Dincolo de por\u021bi v\u0103zu ar\u021barii uria\u0219i, care ascundeau complexul de cl\u0103diri, aflat mai \u00een spate. Lambertville era una dintre cele mai mari facilit\u0103\u021bi de cercetare pe primate din lume, dar Institutul Na\u021bional nu f\u0103cea public acest fapt, \u0219i nici loca\u021bia ei. Par\u021bial din cauz\u0103 c\u0103 cercet\u0103rile pe primate erau at\u00e2t de mult atacate din punct de vedere politic, \u0219i par\u021bial de teama unor acte de vandalism ale activi\u0219tilor. Henry parc\u0103 la poarta exterioar\u0103, ap\u0103s\u0103 pe buton \u0219i spuse: \u2014 Henry Kendall. Apoi spuse num\u0103rul s\u0103u de cod. Nu mai fusese acolo de patru ani, dar codul era \u00eenc\u0103 valabil. Se aplec\u0103 afar\u0103 din ma\u0219in\u0103, a\u0219a \u00eenc\u00e2t camera video s\u0103 \u00eei vad\u0103 clar fa\u021ba. \u2014 Mul\u021bumesc, dr. Kendall. Poarta se deschise. Trecu \u0219i se opri la a doua poart\u0103. Prima se \u00eenchise \u00een spatele lui. Un paznic veni \u0219i \u00eei verific\u0103 actele. Henry \u0219i-l amintea vag pe individ. \u2014 Nu v\u0103 a\u0219teptam ast\u0103zi, dr. Kendall, spuse paznicul \u0219i \u00eei \u00eentinse un card de acces temporar. \u2014 Mi s-a spus c\u0103 trebuie s\u0103-mi iau ni\u0219te lucruri din dulap. \u2014 Mda, sunt sigur. Lucrurile s-au cam \u00een\u0103sprit aici, de c\u00e2nd \u2026 \u0219ti\u021bi dumneavoastr\u0103. \u2014 Mda, \u0219tiu. Se referea la Bellarmino. Poarta interioar\u0103 se deschise \u0219i Henry trecu dincolo de ea. Trecu pe l\u00e2ng\u0103 cl\u0103direa administra\u021biei \u0219i se \u00eendrept\u0103 direct spre zona laboratoarelor. Cimpanzeii erau \u021binu\u021bi \u00eenainte \u00een Cl\u0103direa B. Presupunea c\u0103 se aflau tot acolo. Deschise u\u0219a exterioar\u0103 \u0219i \u00ee\u0219i trecu cardul de acces prin fanta u\u0219ii interioare. \u00cenaint\u0103 pe un coridor spre Camera de monitoare B. Era o camer\u0103 plin\u0103 cu ecrane, pe care se vedeau to\u021bi cimpanzeii de pe cele dou\u0103 etaje ale cl\u0103dirii. Erau cam optzeci de animale, de diverse v\u00e2rste \u0219i sexe. Asistentul veterinar de serviciu era acolo, \u00eentr-o uniform\u0103 kaki. Dar era \u0219i Rovak, \u0219eful facilit\u0103\u021bii. Probabil c\u0103 fusese anun\u021bat de la poarta din fa\u021b\u0103. Rovak avea cincizeci de ani, p\u0103rul de un cenu\u0219iu metalic, \u0219i o \u021binut\u0103 militar\u0103. Dar era un cercet\u0103tor capabil. \u2014 Chiar m\u0103 \u00eentrebam c\u00e2nd o s\u0103 apari, spuse Rovak. \u00ce\u0219i str\u00e2nser\u0103 m\u00e2inile. P\u0103rea prietenos. \u2014 Ai s\u00e2ngele? \u2014 Da, spuse Henry, aprob\u00e2nd din cap. \u2014 Blestematul de Bellarmino a f\u0103cut spume, spuse Rovak. N-a fost aici \u00eenc\u0103, \u0219i noi credem c\u0103 \u0219tim de ce. \u2014 Ce vrei s\u0103 spui? \u00eentreb\u0103 Henry. \u2014 Hai s\u0103 ne plimb\u0103m pu\u021bin, spuse Rovak. Henry \u00ee\u0219i consult\u0103 h\u00e2rtia. \u2014 O caut pe femela F-402. \u2014 Nu, spuse Rovak. \u00cel cau\u021bi pe puiul femelei F-402. Pe aici. Pornir\u0103 pe un coridor lateral. Acesta ducea \u00eentr-o sal\u0103 mic\u0103 de antrenament, care era folosit\u0103 pentru experimente de educa\u021bie scurte, cu animale. \u2014 \u00cel \u021bine\u021bi aici? \u2014 Trebuie. Vei vedea. Intrar\u0103 \u00een sala de antrenament. La prima privire, sem\u0103na cu o camer\u0103 de joac\u0103 dintr-o gr\u0103dini\u021b\u0103, cu juc\u0103rii \u00een culori vii \u00eempr\u0103\u0219tiate peste tot \u0219i un covor albastru pe podea. Un vizitator obi\u0219nuit poate nici n-ar fi observat c\u0103 juc\u0103riile erau f\u0103cute dintr-un plastic dur, rezistent la impact. Pe una dintre laturi existau ni\u0219te pere\u021bi de observare din sticl\u0103. Din difuzoare se auzea Mozart. \u2014 \u00cei place Mozart, spuse Rovak, ridic\u00e2nd din umeri. Intrar\u0103 \u00eentr-o camer\u0103 mai mic\u0103, din lateral. Un fascicul de lumin\u0103 intra prin tavan. \u00cen centru era o cu\u0219c\u0103 de 1,5 pe 1,5 metri. \u00cen\u0103untru st\u0103tea un cimpanzeu t\u00e2n\u0103r, cam de m\u0103rimea unui copil de patru ani. Fa\u021ba cimpanzeului era mai plat\u0103 dec\u00e2t era normal, iar pielea lui era palid\u0103. \u00cens\u0103 se vedea clar c\u0103 era un cimpanzeu. \u2014 Bun\u0103, Dave, zise Rovak. \u2014 Bun\u0103, spuse cimpanzeul. Avea o voce gutural\u0103. Se \u00eentoarse spre Henry \u0219i \u00eentreb\u0103: \u2014 Tu e\u0219ti mama mea? \n\nHenry Kendall r\u0103mase f\u0103r\u0103 grai. B\u0103rbia i se mi\u0219ca, dar nu ie\u0219ea nici un cuv\u00e2nt. \u2014 Da, el este, Dave, spuse Rovak. Se \u00eentoarse spre Henry \u0219i ad\u0103ug\u0103: \u2014 \u00cel cheam\u0103 Dave. Cimpanzeul \u00eel privea fix pe Henry. \u00cel privea t\u0103cut, st\u00e2nd acolo, \u00een cu\u0219c\u0103, \u021bin\u00e2ndu-\u0219i degetele de la picioare cu cele de la m\u00e2ini. \u2014 \u0218tiu c\u0103 e un \u0219oc, spuse Rovak. G\u00e2nde\u0219te-te ce au sim\u021bit cei de aici, c\u00e2nd au aflat. Veterinarul era gata s\u0103 le\u0219ine. Nimeni n-a avut habar c\u0103 ar fi diferit p\u00e2n\u0103 c\u00e2nd, din senin, a ie\u0219it negativ la un test cu acid sialic. L-au repetat, crez\u00e2nd c\u0103 fusese o eroare. Dar n-a fost nici o gre\u0219eal\u0103. \u0218i apoi a \u00eenceput s\u0103 vorbeasc\u0103, \u00een urm\u0103 cu trei luni. Henry oft\u0103. \u2014 Vorbe\u0219te bine, spuse Rovak. Are ceva probleme cu timpurile verbelor. Dar nimeni nu l-a instruit. De fapt, a fost \u021binut departe de to\u021bi cei de aici. Vrei s\u0103-i dau drumul? Kendall ezit\u0103. \u2014 Este, \u0103\u0103 \u2026 Cimpanzeii puteau fi r\u0103i \u0219i agresivi. Chiar \u0219i cei mici puteau fi periculo\u0219i. \u2014 Oh, sigur, e foarte docil. Nu e un cimpanzeu, da? Deschise cu\u0219ca \u0219i zise: \u2014 Hai afar\u0103, Dave. Dave ie\u0219i ezitant, ca un om eliberat din \u00eenchisoare. P\u0103rea s\u0103-i fie fric\u0103 s\u0103 se afle \u00een afara cu\u0219tii. Se uit\u0103 la Henry. \u2014 Voi locui cu tine? \u2014 Nu \u0219tiu, spuse Henry. \u2014 Nu-mi place cu\u0219ca. \u00centinse laba \u0219i \u00eel prinse pe Henry de m\u00e2n\u0103. \u2014 Putem merge s\u0103 ne juc\u0103m? Merser\u0103 \u00een camera de joac\u0103. Dave \u00eel conducea. \u2014 Asta este rutina lui? \u00eentreb\u0103 Henry. \u2014 Exact. Iese cam o or\u0103 pe zi. De cele mai multe ori cu veterinarul. Uneori cu mine. Dave se duse la juc\u0103rii \u0219i \u00eencepu s\u0103 le aranjeze \u00een forme. Un cerc, apoi un p\u0103trat. \u2014 M\u0103 bucur c\u0103 ai venit s\u0103-l vezi, spuse Rovak. Cred c\u0103 e important. \u2014 Ce se va \u00eent\u00e2mpla cu el? \u2014 Tu ce crezi? Chestia asta e al dracu\u2019 de ilegal\u0103, Henry. O primat\u0103 superioar\u0103 transgenic\u0103? \u0218tii c\u0103 Hitler a \u00eencercat s\u0103 \u00eemperecheze un om cu un cimpanzeu. \u0218i Stalin a \u00eencercat. Ai putea spune c\u0103 ei au pus bazele domeniului. S\u0103 vedem: Hitler, Stalin \u0219i acum un cercet\u0103tor american de la INS? \u00cen nici un caz, prietene. \u2014 \u0218i atunci ce \u2026 \u2014 Acesta e un experiment neautorizat. Care trebuie \u00eencheiat. \u2014 Glume\u0219ti? \u2014 E\u0219ti la Washington \u0219i te ui\u021bi la o dinamit\u0103 politic\u0103, zise Rovak. INS are deja probleme legate de finan\u021bare cu administra\u021bia curent\u0103. Dac-ar r\u0103sufla ceva, fondurile ar fi reduse la o zecime. \u2014 Dar animalul \u0103sta e extraordinar, spuse Henry. \u2014 \u0218i neautorizat. Pe ei at\u00e2t \u00eei intereseaz\u0103. Rovak cl\u0103tin\u0103 din cap. \u2014 Nu deveni sentimental. Ai un experiment transgenic care nu a fost autorizat, iar regulamentele spun explicit c\u0103 orice experiment neaprobat de consiliu va fi terminat imediat, f\u0103r\u0103 excep\u021bii. \u2014 \u0218i cum o s\u0103\u2026? \u2014 Morfin\u0103, intravenos. Nu va sim\u021bi nimic, zise Rovak. Nu trebuie s\u0103-\u021bi faci probleme. Vom avea grij\u0103 de el. Iar dup\u0103 incinerare, nu va mai exista nici o dovad\u0103 c\u0103 s-a \u00eent\u00e2mplat ceva. F\u0103cu semn cu capul spre Dave \u0219i ad\u0103ug\u0103: \u2014 De ce nu te duci s\u0103 te joci cu el pu\u021bin? \u00cei va face pl\u0103cere compania. S-a plictisit de noi. \n\nSe jucar\u0103 un fel de joc de dame improvizat, folosind juc\u0103rii pe care le treceau unele peste celelalte, \u00een timp ce st\u0103teau am\u00e2ndoi pe podea. Henry observa detaliile: m\u00e2inile lui Dave, care erau de propor\u021bia celor umane, picioarele, cu care putea apuca, la fel ca un cimpanzeu, ochii, care aveau pete albastre, \u0219i z\u00e2mbetul, care nu era chiar uman, dar nici chiar de maimu\u021b\u0103. \u2014 E amuzant, spuse Dave. \u2014 Asta din cauz\u0103 c\u0103 tu c\u00e2\u0219tigi. Henry nu \u00een\u021belegea prea bine regulile, dar \u00ee\u0219i spusese c\u0103 trebuia s\u0103-l lase pe Dave s\u0103 c\u00e2\u0219tige. A\u0219a f\u0103cea \u0219i cu copiii lui. Apoi, \u00ee\u0219i spuse: \u0218i el e copilul meu. \n\nNu g\u00e2ndea clar, \u0219tia asta. Ac\u021biona din instinct. Era con\u0219tient c\u0103 privea cu intensitate cum Dave era dus \u00eenapoi \u00een cu\u0219ca lui, modul \u00een care era \u00eencuiat cu o \u00eencuietoare cu cod numeric, felul \u2026 \u2014 Las\u0103-m\u0103 s\u0103-i str\u00e2ng din nou m\u00e2na, spuse Henry. Deschide. \u2014 \u00ce\u021bi faci r\u0103u degeaba, zise Rovak. \u0218i n-o s\u0103-i fie bine nici lui. \u2014 Vreau doar s\u0103-i str\u00e2ng m\u00e2na. Rovak oft\u0103 \u0219i descuie. Henry \u00eel urm\u0103ri. Codul era 01-05-04. \u00cei str\u00e2nse m\u00e2na lui Dave \u0219i \u00eei spuse la revedere. \u2014 Vii \u0219i m\u00e2ine? \u00eentreb\u0103 Dave. \u2014 Cur\u00e2nd, spuse Henry. Dave se \u00eentoarse cu spatele \u0219i nu se uit\u0103 la Henry, c\u00e2nd acesta ie\u0219i din camer\u0103 \u0219i \u00eenchise u\u0219a. \u2014 \u0218tii ceva, trebuie s\u0103 fii recunosc\u0103tor c\u0103 nu e\u0219ti judecat \u0219i aruncat \u00een \u00eenchisoare, spuse Rovak. S\u0103 nu faci vreo prostie. Ne ocup\u0103m noi. Tu du-te \u0219i vezi-\u021bi de treburile tale. \u2014 OK, spuse Henry. Mul\u021bumesc. Ceru s\u0103 r\u0103m\u00e2n\u0103 \u00een cl\u0103dire p\u00e2n\u0103 la ora avionului s\u0103u spre cas\u0103. \u00cel duser\u0103 \u00eentr-o camer\u0103 cu un terminal pentru cercet\u0103tori. \u00ce\u0219i petrecu dup\u0103-amiaza citind despre Dave \u0219i toate adnot\u0103rile din dosarul acestuia. Print\u0103 tot dosarul. Se plimb\u0103 prin cl\u0103dire, merse la baie de c\u00e2teva ori, a\u0219a \u00eenc\u00e2t paznicii s\u0103 se obi\u0219nuiasc\u0103 s\u0103-l vad\u0103 pe monitoare. Rovak plec\u0103 acas\u0103 la patru, oprindu-se \u00een drum ca s\u0103-\u0219i ia la revedere. Veterinarii \u0219i paznicii se schimbau la \u0219ase. La cinci \u0219i jum\u0103tate dup\u0103-amiaza, Henry se \u00eentoarse \u00een sala de antrenament \u0219i se duse direct la u\u0219a lui Dave. Descuie cu\u0219ca. \u2014 Bun\u0103, mam\u0103, spuse Dave. \u2014 Bun\u0103, Dave. \u021ai-ar pl\u0103cea s\u0103 faci o c\u0103l\u0103torie? \u2014 Da, zise Dave. \u2014 OK. S\u0103 faci exact ce \u00ee\u021bi spun eu. \n\nCercet\u0103torii se plimbau deseori cu cimpanzeii mai bl\u00e2nzi, uneori \u021bin\u00e2ndu-i de m\u00e2n\u0103. Henry merse cu Dave pe coridorul de antrenament, deplas\u00e2ndu-se cu un pas calm \u0219i ignor\u00e2nd camerele video. Cotir\u0103 pe coridorul principal \u0219i se \u00eendreptar\u0103 spre u\u0219a de ie\u0219ire. \u00ce\u0219i trecu cardul de acces prin fanta u\u0219ii interioare, \u00eel l\u0103s\u0103 pe Dave s\u0103 treac\u0103 \u0219i deschise u\u0219a exterioar\u0103. A\u0219a cum se a\u0219tepta, nu se auzi nici o alarm\u0103. Facilitatea din Lambertville era proiectat\u0103 ca s\u0103 \u021bin\u0103 intru\u0219ii afar\u0103 \u0219i ca s\u0103 \u00eempiedice animalele s\u0103 evadeze, dar nu ca s\u0103-i \u00eempiedice pe cercet\u0103tori s\u0103 scoat\u0103 animale de acolo. De fapt, din diverse motive, cercet\u0103torii aveau nevoie uneori s\u0103 scoat\u0103 animalele, f\u0103r\u0103 prea mult\u0103 birocra\u021bie. A\u0219a c\u0103 Henry \u00eel a\u0219ez\u0103 pe Dave pe podeaua ma\u0219inii lui, \u00een spate, \u0219i conduse p\u00e2n\u0103 la poart\u0103. Era ora schimbului \u0219i o mul\u021bime de ma\u0219ini intrau \u0219i ie\u0219eau. Henry \u00ee\u0219i pred\u0103 cardul de acces \u0219i ecusonul. Paznicul de serviciu spuse: \u2014 Mul\u021bumesc, dr. Kendall. \u0218i Henry ie\u0219i cu ma\u0219ina \u00een peisajul dealurilor verzi din vestul Maryland-ului. \n\u2014 Vii \u00eenapoi cu ma\u0219ina? De ce? \u00eentreb\u0103 Lynn. \u2014 E o poveste lung\u0103. \u2014 De ce, Henry? \u2014 N-am de ales. Trebuie s\u0103 vin cu ma\u0219ina. \u2014 Te por\u021bi foarte ciudat, Henry, zise ea. \u0218tii asta. \u2014 E vorba de o problem\u0103 moral\u0103. \u2014 Ce problem\u0103 moral\u0103? \u2014 Am o responsabilitate. \u2014 Ce responsabilitate? La naiba, Henry \u2026 \u2014 E o poveste lung\u0103, scumpo, spuse el. \u2014 Ai mai spus asta. \u2014 Crede-m\u0103, vreau s\u0103 \u00ee\u021bi spun totul, zise el. Chiar vreau. Dar trebuie s\u0103 a\u0219tep\u021bi p\u00e2n\u0103 ajung acas\u0103. \u2014 Este mama ta? \u00eentreb\u0103 Dave. \u2014 Cine e \u00een ma\u0219in\u0103 cu tine? spuse Lynn. \u2014 Nimeni. \u2014 Cine a vorbit? Vocea aia r\u0103gu\u0219it\u0103. \u2014 Chiar nu pot s\u0103-\u021bi explic, zise Henry. Trebuie s\u0103 a\u0219tep\u021bi p\u00e2n\u0103 ajung acas\u0103, iar atunci o s\u0103 \u00een\u021belegi. \u2014 Henry \u2026 \u2014 Trebuie s\u0103 \u00eenchid, Lynn. Pup\u0103-i pe copii. \u0218i \u00eenchise. Dave \u00eel privea cu ni\u0219te ochi r\u0103bd\u0103tori. \u2014 Era mama ta? \u2014 Nu. Altcineva. \u2014 E furioas\u0103? \u2014 Nu, nu. \u021ai-e foame, Dave? \u2014 Cur\u00e2nd. \u2014 OK, vom g\u0103si un bufet cu servire \u00een ma\u0219in\u0103. Dar, p\u00e2n\u0103 atunci, trebuie s\u0103-\u021bi pui centura de siguran\u021b\u0103. Dave p\u0103ru nedumerit. Henry trase pe marginea drumului \u0219i \u00eei prinse centura de siguran\u021b\u0103. Nu prea i se potrivea. Dave era doar pu\u021bin mai mare dec\u00e2t un copil. \u2014 Nu-mi place, spuse el \u0219i \u00eencepu s\u0103 trag\u0103 de centur\u0103. \u2014 Trebuie s\u0103 o por\u021bi. \u2014 Nu. \u2014 \u00cemi pare r\u0103u. \u2014 Vreau s\u0103 m\u0103 \u00eentorc. \u2014 Nu po\u021bi s\u0103 te \u00eentorci, Dave. Dave \u00eencet\u0103 s\u0103 se mai agite. Se uita pe fereastr\u0103. \u2014 E \u00eentuneric. Henry \u00ee\u0219i trecu m\u00e2na peste capul animalului, prin blana scurt\u0103. Sim\u021bi cum Dave se lini\u0219ti c\u00e2nd f\u0103cu asta. \u2014 E \u00een regul\u0103, Dave. O s\u0103 vezi c-o s\u0103 fie bine, acum. Henry reveni pe drum \u0219i porni spre vest. \n", " \u2014 Ce vrei s\u0103 spui? \u00eentreb\u0103 Lynn Kendall, uit\u00e2ndu-se la Dave, care st\u0103tea lini\u0219tit pe canapeaua din camera de zi. Maimu\u021ba asta e fiul t\u0103u? \u2014 P\u0103i, nu chiar \u2026 \u2014 Nu chiar? \u00cencepu s\u0103 se \u00eenv\u00e2rt\u0103 prin camer\u0103. \u2014 Ce naiba \u00eenseamn\u0103 asta, Henry? Fusese o dup\u0103-amiaz\u0103 normal\u0103 de s\u00e2mb\u0103t\u0103. Fiica lor adolescent\u0103, Tracy, era \u00een curtea din spate, bronz\u00e2ndu-se \u0219i vorbind la telefon, f\u0103r\u0103 s\u0103-\u0219i fac\u0103 temele. Fratele ei, Jamie, se b\u0103l\u0103cea \u00een bazinul lui mic. Lynn petrecuse ziua \u00een cas\u0103, termin\u00e2nd un proiect cu termen limit\u0103 str\u00e2ns. Lucrase din greu la el \u00een ultimele trei zile, a\u0219a c\u0103 fusese surprins\u0103 c\u00e2nd deschisese u\u0219a de la intrare \u0219i so\u021bul ei intrase, \u021bin\u00e2nd un cimpanzeu de m\u00e2n\u0103. \u2014 Henry? Este fiul t\u0103u sau nu? \u2014 Este, \u00eentr-un fel. \u2014 \u00centr-un fel. E clar. M\u0103 bucur c\u0103 am l\u0103murit asta. Se \u00eenv\u00e2rti pe loc \u0219i se \u00eencrunt\u0103 la el. Un g\u00e2nd oribil \u00eei trecuse prin cap. \u2014 Stai pu\u021bin. Stai numai pu\u021bin. \u00cencerci s\u0103 \u00eemi spui c\u0103 ai f\u0103cut sex cu o \u2026 \u2014 Nu, nu, zise so\u021bul ei, ridic\u00e2nd m\u00e2inile. Nu, scumpo. Nimic de genul \u0103sta. A fost doar un experiment. \u2014 Doar un experiment. Iisuse. Un experiment? Ce fel de experiment, Henry? Maimu\u021ba st\u0103tea \u00eencovrigat\u0103, \u021bin\u00e2ndu-se de degetele de la picioare. Se uita \u00een sus, la cei doi adul\u021bi. \u2014 \u00cencearc\u0103 s\u0103 nu \u021bipi, zise Henry. \u00cel deranjeaz\u0103. \u2014 Eu \u00eel deranjez pe el? \u00cel deranjez? Este o maimu\u021b\u0103, Henry, fir-ar s\u0103 fie! \u2014 Un simian. \u2014 Simian, maimu\u021b\u0103 \u2026 Henry, ce caut\u0103 aici? De ce este \u00een casa noastr\u0103? \u2014 Ei bine \u2026 eu nu \u2026 De fapt, a venit ca s\u0103 locuiasc\u0103 cu noi. \u2014 A venit s\u0103 locuiasc\u0103 cu noi. A\u0219a, din senin. Ai un fiu maimu\u021b\u0103 \u0219i nu ai \u0219tiut nimic despre asta. \u0218i, dintr-o dat\u0103, a venit cu tine. Grozav. Foarte ra\u021bional. Foarte normal. Oricine poate \u00een\u021belege asta. De ce nu mi-ai spus, Henry? Oh, las\u0103, mai bine s\u0103 fie o surpriz\u0103. Vin cu ma\u0219ina acas\u0103, cu fiul meu maimu\u021b\u0103, dar o s\u0103-\u021bi spun c\u00e2nd intru pe u\u0219\u0103. Grozav, Henry. M\u0103 bucur c\u0103 am participat la toate acele \u0219edin\u021be de terapie, despre intimitate \u0219i comunicare. \u2014 Lynn, \u00eemi pare r\u0103u \u2026 \u2014 \u021aie \u00ee\u021bi pare \u00eentotdeauna r\u0103u. Henry, ce-o s\u0103 faci cu el? O s\u0103-l duci la gr\u0103dina zoologic\u0103 sau ce? \u2014 Nu-mi place la gr\u0103dina zoologic\u0103, spuse Dave, vorbind pentru prima dat\u0103. \u2014 Nu te-am \u00eentrebat pe tine, zise Lynn. Nu te b\u0103ga \u00een asta. Apoi, \u00eenghe\u021b\u0103. Se \u00eentoarse spre el. Holb\u00e2ndu-se. \u2014 Vorbe\u0219te? \u2014 Da, zise Dave. E\u0219ti mama mea? \n\nLynn Kendall nu le\u0219in\u0103 de-a binelea, dar \u00eencepu s\u0103 tremure, iar c\u00e2nd genunchii i se \u00eenmuiar\u0103, Henry o prinse \u0219i o ajut\u0103 s\u0103 se a\u0219eze \u00een fotoliul ei favorit, cu fa\u021ba spre m\u0103su\u021ba de cafea de l\u00e2ng\u0103 canapea. Dave nu se mi\u0219c\u0103. Doar \u00eei privea, cu ochii mari. Henry se duse \u00een buc\u0103t\u0103rie, \u00eei preg\u0103ti so\u021biei sale ni\u0219te limonad\u0103 \u0219i i-o aduse. \u2014 Uite, bea asta, zise el. \u2014 D\u0103-mi un martini, la naiba. \u2014 Zilele alea au trecut, scumpo. Lynn era \u00eenscris\u0103 \u00een programul de reabilitare anti-alcoolic\u0103. \u2014 Nu \u0219tiu de care zile vorbe\u0219ti, spuse ea. Se uita fix la Dave. \u2014 Vorbe\u0219te. Maimu\u021ba vorbe\u0219te. \u2014 Simianul. \u2014 \u00cemi pare r\u0103u c\u0103 te sup\u0103rat, \u00eei spuse Dave. \u2014 Mul\u021bumesc, \u0103\u0103\u0103 \u2026 \u2014 \u00cel cheam\u0103 Dave, spuse Henry. Nu folose\u0219te \u00eentotdeauna corect timpurile verbale. \u2014 Uneori oamenii sunt deranja\u021bi de mine, zise Dave. Se simt r\u0103u. \u2014 Dave, spuse ea. Nu e vorba de tine, scumpule. Tu pari foarte dr\u0103gu\u021b. E vorba de el. \u00centinse degetul mare \u00een direc\u021bia lui Henry. \u2014 C\u0103c\u0103naru\u2019 \u0103la. \u2014 Ce este un cr\u0103-c\u0103nar? \u2014 Probabil c\u0103 nu a auzit niciodat\u0103 cuvinte ur\u00e2te, puse Henry. Trebuie s\u0103 ai grij\u0103 cu limbajul. \u2014 Cum ai grij\u0103 cu limbajul? \u00eentreb\u0103 Dave. \u00censeamn\u0103 ni\u0219te sunete. Cum po\u021bi s\u0103 ai grij\u0103 de sunete? \u2014 Sunt foarte confuz\u0103, zise Lynn, cufund\u00e2ndu-se \u00een fotoliu. \u2014 Este o expresie, spuse Henry. O figur\u0103 de stil. \u2014 Oh, \u00een\u021beleg, zise Dave. Se l\u0103s\u0103 t\u0103cere. So\u021bia lui oft\u0103. Henry o b\u0103tea pe bra\u021b. \u2014 Ave\u021bi copaci? spuse Dave. \u00cemi place s\u0103 m\u0103 ca\u021b\u0103r \u00een copaci. \n\n\u00cen clipa aceea, Jamie intr\u0103 \u00een cas\u0103. \u2014 Hei, mami, am nevoie de un prosop \u2026 Se \u00eentrerupse, holb\u00e2ndu-se la cimpanzeu. \u2014 Bun\u0103, zise Dave. Jamie clipi, dar \u00ee\u0219i reveni repede. \u2014 Hei, marf\u0103! spuse el. Eu sunt Jamie. \u2014 Numele meu e Dave. Ave\u021bi copaci \u00een care s\u0103 m\u0103 ca\u021b\u0103r? \u2014 Sigur! Unul mare! Vino! Jamie porni spre u\u0219\u0103. Dave se uit\u0103 \u00eentreb\u0103tor la Lynn \u0219i la Henry. \u2014 Du-te, spuse Henry. E \u00een regul\u0103. Dave s\u0103ri de pe canapea \u0219i alerg\u0103 spre u\u0219\u0103, urm\u00e2ndu-l pe Jamie. \u2014 De unde \u0219tii c\u0103 n-o s\u0103 fug\u0103? \u00eentreb\u0103 Lynn. \u2014 Nu cred c-o s\u0103 fac\u0103 asta. \u2014 Pentru c\u0103 e fiul t\u0103u \u2026 U\u0219a se tr\u00e2nti cu zgomot. Afar\u0103 o auzir\u0103 pe fiica lor \u021bip\u00e2nd ascu\u021bit. \u2014 Ce-i asta? \u00cel auzir\u0103 pe Jamie spun\u00e2nd: \u2014 E un cimpanzeu \u0219i o s\u0103 ne c\u0103\u021b\u0103r\u0103m \u00een copaci. \u2014 De unde-l ai, Jamie? \u2014 E al lui tati. \u2014 Nu mu\u0219c\u0103? Nu auzir\u0103 r\u0103spunsul lui Jamie, dar v\u0103zur\u0103 pe fereastr\u0103 cum ramurile copacului se mi\u0219cau \u0219i se leg\u0103nau. De afar\u0103 se auzeau chicoteli \u0219i r\u00e2sete. \u2014 Ce-o s\u0103 faci cu el? zise Lynn. \u2014 Nu \u0219tiu, spuse Henry. \u2014 Ei bine, nu poate s\u0103 r\u0103m\u00e2n\u0103 aici. \u2014 \u0218tiu asta. \u2014 N-am vrut s\u0103 am un c\u00e2ine \u00een cas\u0103. \u00cen mod sigur nu o s\u0103 vreau o primat\u0103. \u2014 \u0218tiu. \u2014 \u00cen plus, nu e loc pentru el. \u2014 \u0218tiu. \u2014 E o mare porc\u0103rie, zise ea. El nu spuse nimic, ci doar aprob\u0103 din cap. \u2014 Cum naiba s-a \u00eent\u00e2mplat asta, Henry? \u2014 E o poveste lung\u0103, zise el. \u2014 Ascult. \n\nC\u00e2nd genomul uman a fost decodat, explic\u0103 el, savan\u021bii au descoperit c\u0103 genomul unui cimpanzeu era aproape identic cu cel al omului. \u2014 Tot ce separ\u0103 cele dou\u0103 specii sunt cinci sute de gene, zise el. Bine\u00een\u021beles, num\u0103rul poate fi \u00een\u0219el\u0103tor, pentru c\u0103 fiin\u021bele umane \u0219i aricii de mare au, de asemenea, multe gene \u00een comun. De fapt, aproape toate creaturile de pe P\u0103m\u00e2nt au zeci de mii de gene comune. Exist\u0103 o unitate important\u0103 a tuturor formelor de via\u021b\u0103, din punct de vedere genetic. A\u0219a c\u0103 asta trezise un mare interes fa\u021b\u0103 de ceea ce crea diferen\u021bele dintre specii. Cinci sute de gene nu erau multe, \u0219i totu\u0219i p\u0103rea s\u0103 existe un mare abis \u00eentre cimpanzei \u0219i fiin\u021bele umane. \u2014 Multe specii se pot \u00eencruci\u0219a, produc\u00e2nd hibrizi \u2013 leii \u0219i tigrii, leoparzii \u0219i jaguarii, delfinii \u0219i balenele, bivolii \u0219i vacile, zebrele \u0219i caii, c\u0103milele \u0219i lamele. Ur\u0219ii grizzly \u0219i cei polari se \u00eemperecheaz\u0103, uneori, rezult\u00e2nd grolari. A\u0219a c\u0103 se punea \u00eentrebarea dac\u0103 cimpanzeii \u0219i oamenii pot hibridiza, pentru a crea un ompanzeu. R\u0103spunsul pare s\u0103 fie negativ. \u2014 A \u00eencercat cineva? \u2014 De multe ori. \u00cenc\u0103 din anii 1920. Dar chiar dac\u0103 hibridizarea era imposibil\u0103, explic\u0103 Henry, se puteau totu\u0219i insera gene umane direct \u00eentr-un embrion de cimpanzeu, pentru crearea unui animal transgenic. Cu patru ani \u00een urm\u0103, c\u00e2nd era \u00een practic\u0103 la Institutul Na\u021bional de S\u0103n\u0103tate, Henry studiase autismul \u0219i voise s\u0103 afle ce gene erau responsabile de diferen\u021ba dintre capacit\u0103\u021bile de comunicare ale oamenilor \u0219i ale simienilor. \u2014 Pentru c\u0103 cimpanzeii pot comunica, spuse el. Au o serie de strig\u0103te \u0219i de gesturi cu m\u00e2inile. Se pot organiza \u00een grupuri de v\u00e2n\u0103toare foarte eficiente, pentru uciderea animalelor mici. A\u0219a c\u0103 au comunica\u021bie, dar nu \u0219i limbaj. Ca auti\u0219tii \u00een stare grav\u0103. Asta m\u0103 interesa. \u2014 \u0218i ce ai f\u0103cut? \u00eentreb\u0103 so\u021bia lui. \u00cen laborator, inserase, la microscop, gene umane \u00eentr-un embrion de cimpanzeu. Genele lui. \u2014 Inclusiv gene pentru vorbire? \u00eentreb\u0103 ea. \u2014 De fapt, toate genele. \u2014 I-ai inserat toate genele tale. \u2014 Nu m\u0103 a\u0219teptam ca aceste experiment s\u0103 ajung\u0103 la na\u0219terea propriu-zis\u0103, spuse el. Eu \u00eencercam s\u0103 ob\u021bin un fetus. \u2014 Un fetus, nu un animal? Dac\u0103 fetusul transgenic supravie\u021buia opt sau nou\u0103 s\u0103pt\u0103m\u00e2ni \u00eenainte s\u0103 fie avortat spontan, ar fi existat o diferen\u021biere suficient\u0103 ca s\u0103 poat\u0103 diseca fetusul \u0219i s\u0103 avanseze \u00een \u00een\u021belegerea vorbirii la maimu\u021be. \u2014 Te a\u0219teptai ca fetusul s\u0103 moar\u0103? \u2014 Da. Speram doar s\u0103-l \u021bin\u0103 suficient de mult ca s\u0103 \u2026 \u2014 \u0218i apoi aveai de g\u00e2nd s\u0103 tai fetusul? \u2014 S\u0103 \u00eel disec, da. \u2014 Genele tale proprii, propriul t\u0103u fetus \u2026 ai f\u0103cut asta ca s\u0103 ai ceva de disecat? Se uita la el ca \u0219i cum ar fi fost un monstru. \u2014 Lynn, a fost un experiment. Facem genul \u0103sta de lucruri tot \u2026 Se \u00eentrerupse. Nu avea rost s\u0103 dea am\u0103nunte. \u2014 Ascult\u0103, genele mele erau la \u00eendem\u00e2n\u0103. Nu trebuia s\u0103 mai ob\u021bin permisiunea nim\u0103nui ca s\u0103 le folosesc. Era un experiment. Nu era vorba de mine. \u2014 Acum este, zise ea. \n\n\u00centrebarea la care \u00eencerca Henry s\u0103 r\u0103spund\u0103 era fundamental\u0103. Cimpanzeii \u0219i oamenii se desprinseser\u0103 dintr-un str\u0103mo\u0219 comun, cu \u0219ase milioane de ani \u00een urm\u0103. Iar savan\u021bii observaser\u0103 de mult timp c\u0103 cimpanzeii sem\u0103nau cel mai mult cu fiin\u021bele umane, \u00een stadiul de fetus. Asta sugerase c\u0103 oamenii erau diferi\u021bi de cimpanzei par\u021bial din cauza diferen\u021bei de dezvoltare intrauterin\u0103. Dezvoltarea uman\u0103 putea fi privit\u0103 ca fiind \u00eentrerupt\u0103, \u00een cazul st\u0103rii de fetus a cimpanzeilor. Unii oameni de \u0219tiin\u021b\u0103 credeau c\u0103 avea leg\u0103tur\u0103 cu dezvoltarea ulterioar\u0103 a creierului uman, care se dubleaz\u0103 \u00een primul an dup\u0103 na\u0219tere. Dar Henry era interesat de vorbire, iar pentru ca s\u0103 poat\u0103 ap\u0103rea vorbirea, corzile vocale trebuiau s\u0103 se deplaseze din gur\u0103 \u00een jos, pe g\u00e2t, cre\u00e2nd o cutie vocal\u0103. Asta se \u00eent\u00e2mpla la oameni, \u00eens\u0103 nu \u0219i la cimpanzei. \u00centreaga secven\u021b\u0103 de dezvoltare era extraordinar de complicat\u0103. Henry spera s\u0103 extrag\u0103 un fetus transgenic \u0219i s\u0103 ob\u021bin\u0103 din acesta ceva informa\u021bii referitoare la ce producea la oameni acea dezvoltare care f\u0103cea vorbirea posibil\u0103. Acesta fusese planul lui experimental ini\u021bial. \u2014 De ce n-ai scos fetusul, a\u0219a cum inten\u021bionai? \u00eel \u00eentreb\u0103 Lynn. Pentru c\u0103 \u00een acea var\u0103 c\u00e2\u021biva cimpanzei contractaser\u0103 o encefalit\u0103 viral\u0103, iar cimpanzeii s\u0103n\u0103to\u0219i fuseser\u0103 muta\u021bi de acolo, pentru carantin\u0103. Fuseser\u0103 du\u0219i \u00een diverse laboratoare de pe Coasta de Est. \u2014 N-am mai auzit nimic despre embrionul pe care-l implantasem. Am presupus c\u0103 femela avortase spontan, \u00een carantin\u0103, pe undeva, \u0219i c\u0103 materialul fetal fusese aruncat. Nu puteam pune prea multe \u00eentreb\u0103ri \u2026 \u2014 Pentru c\u0103 ceea ce f\u0103cuse\u0219i era ilegal. \u2014 M\u0103 rog, eun cuv\u00e2nt cam dur. Am presupus c\u0103 experimentul a e\u0219uat \u0219i c\u0103 totul se terminase. \u2014 Dar n-a fost a\u0219a. \u2014 Nu, spuse el. Presupun c\u0103 nu. De fapt, femela n\u0103scuse un pui la termen, \u0219i cele dou\u0103 animale fuseser\u0103 trimise \u00eenapoi la Bethesda. Puiul de cimpanzeu p\u0103ruse normal din toate punctele de vedere. Pielea lui era pu\u021bin mai palid\u0103, \u00een special \u00een jurul gurii, unde nu avea p\u0103r. Dar cimpanzeii difer\u0103 foarte mult \u00een pigmenta\u021bie. Nimeni nu d\u0103duse importan\u021b\u0103. Dup\u0103 ce-a crescut, puiul n-a mai p\u0103rut la fel de normal. Fa\u021ba, care fusese ini\u021bial plat\u0103, nu \u00eencepuse s\u0103 se bombeze, odat\u0103 cu v\u00e2rsta. Tr\u0103s\u0103turile faciale r\u0103m\u0103seser\u0103 infantile. Totu\u0219i, nimeni nu se g\u00e2ndise s\u0103 se \u00eentrebe ce era cu aspectul puiului \u2026 p\u00e2n\u0103 c\u00e2nd descoperiser\u0103, la un examen de rutin\u0103 al s\u00e2ngelui, c\u0103 puiul d\u0103dea rezultate negative la enzima Gc a acidului sialic. Cum to\u021bi simienii aveau acea enzim\u0103, testul era evident gre\u0219it, a\u0219a c\u0103 \u00eel repetaser\u0103. Ie\u0219ise din nou negativ. Puiul de cimpanzeu nu avea enzima respectiv\u0103. \u2014 Absen\u021ba acelei enzime este o caracteristic\u0103 uman\u0103, zise Henry. Acidul sialic este un fel de zah\u0103r. Nici un om nu are forma Gc a acidului sialic. Iar to\u021bi simienii o au. \u2014 Dar acest pui, nu. \u2014 Exact. A\u0219a c\u0103 au f\u0103cut o examinare total\u0103 a ADN-ului \u0219i au realizat rapid c\u0103 puiul nu avea acea diferen\u021b\u0103 obi\u0219nuit\u0103 de 1,5% a genelor, fa\u021b\u0103 de fiin\u021bele umane. Diferen\u021bele erau mult mai mici. \u0218i au \u00eenceput s\u0103 pun\u0103 totul cap la cap. \u2014 \u0218i au comparat ADN-ul cimpanzeului cu al tuturor celor care lucraser\u0103 \u00een laborator. \u2014 Da. \u2014 \u0218i au descoperit c\u0103 se potrivea cu ADN-ul t\u0103u. \u2014 Da. Biroul lui Bellarmino mi-a trimis o mostr\u0103 acum c\u00e2teva s\u0103pt\u0103m\u00e2ni. Presupun c\u0103 voiau s\u0103 m\u0103 avertizeze. \u2014 Ce ai f\u0103cut? \u2014 Am dus-o unui prieten, pentru analiz\u0103. \u2014 Prietenul t\u0103u din Long Beach? \u2014 Da. \u2014 \u0218i Bellarmino? \u2014 El nu vrea s\u0103 fie responsabil, atunci c\u00e2nd se va afla. Cl\u0103tin\u0103 din cap. \u2014 Veneam cu ma\u0219ina acas\u0103 \u0219i eram la vest de Chicago, c\u00e2nd am primit un apel de la Rovak, un tip de la laboratorul de animale. \u0218i el a spus c\u0103 n-am dec\u00e2t s\u0103 m\u0103 descurc singur \u00een problema asta. Asta-i atitudinea lor. E problema mea, nu a lor. \n\nLynn se \u00eencrunt\u0103. \u2014 Dar asta nu e o descoperire important\u0103? N-ar trebui s\u0103 te fac\u0103 faimos \u00een \u00eentreaga lume? Ai creat prima maimu\u021b\u0103 transgenic\u0103. \u2014 Problema e c\u0103 pot fi sanc\u021bionat, zise Henry, sau chiar b\u0103gat la \u00eenchisoare. Pentru c\u0103 nu am avut permisiunea comitetului care supravegheaz\u0103 cercetarea pe primate. Pentru c\u0103 INS interzice acum experimentele transgenice pe orice animal, cu excep\u021bia \u0219obolanilor. Pentru c\u0103 to\u021bi \u021bicni\u021bii care se \u00eempotrivesc experimentelor genetice \u0219i alimentelor modificate genetic vor protesta viguros . Pentru c\u0103 INS nu vrea s\u0103 fie implicat \u00een nici un fel \u0219i va nega c\u0103 \u0219tie ceva. \u2014 A\u0219a c\u0103 nu po\u021bi s\u0103 spui nim\u0103nui cum a ap\u0103rut Dave? Asta e o problem\u0103, Henry, pentru c\u0103 n-o s\u0103-l po\u021bi \u021bine niciodat\u0103 ascuns. \u2014 \u0218tiu, zise el, pe un ton nefericit. \u2014 Tracy e la telefon chiar \u00een clipa asta, spun\u00e2ndu-le tuturor prietenelor ei despre maimu\u021bica dulce din curtea ei. \u2014 Da \u2026 \u2014 Prietenele ei vor fi aici \u00een c\u00e2teva minute. Cum le vei explica existen\u021ba lui Dave? Pentru c\u0103 dup\u0103 fete vor veni reporterii. Lynn se uit\u0103 la ceas. \u2014 \u00centr-o or\u0103, maxim dou\u0103. Ce-o s\u0103 le spui? \u2014 Nu \u0219tiu. Poate\u2026 O s\u0103 le spun c\u0103 experimentul a fost f\u0103cut \u00eentr-o alt\u0103 \u021bar\u0103. \u00cen China. Sau \u00een Coreea de Sud. \u0218i c\u0103 ei l-au trimis aici. \u2014 \u0218i Dave ce va spune, c\u00e2nd reporterii vor vorbi cu el? \u2014 O s\u0103-i spun s\u0103 nu discute cu ei. \u2014 Reporterii n-or s\u0103 se dea b\u0103tu\u021bi, Henry. Se vor posta \u00een fa\u021ba casei, cu obiectivele lor mari. Se vor \u00eenv\u00e2rti \u00een elicoptere, pe deasupra. Vor fi \u00een urm\u0103torul avion spre China sau Coreea, ca s\u0103 vorbeasc\u0103 cu cel care a f\u0103cut asta. Iar c\u00e2nd nu vor g\u0103si acea persoan\u0103 \u2026 atunci? Se uit\u0103 lung la el, apoi se duse spre u\u0219\u0103. Se uit\u0103 \u00een gr\u0103din\u0103, unde Dave se juca cu Jamie. Cei doi \u021bipau \u0219i se leg\u0103nau printre crengi. R\u0103mase t\u0103cut\u0103 pentru o clip\u0103. \u2014 \u0218tii, pielea lui e destul de palid\u0103, zise ea, dup\u0103 aceea. \u2014 \u0218tiu. \u2014 Fa\u021ba este plat\u0103, aproape uman\u0103. Cum ar ar\u0103ta tuns? \n\n\u0218i a\u0219a a ap\u0103rut sindromul Gandler-Kreukheim, o muta\u021bie genetic\u0103 rar\u0103 care producea o statur\u0103 mic\u0103, p\u0103r corporal excesiv \u0219i diformit\u0103\u021bi faciale care duceau la asem\u0103narea cu un simian. Sindromul era at\u00e2t de rar, \u00eenc\u00e2t fusese observat de numai patru ori \u00een ultimul secol. Prima dat\u0103, \u00eentr-o familie aristocrat\u0103 ungar\u0103, la Budapesta, \u00een 1923. Doi copii se n\u0103scuser\u0103 cu acel sindrom \u0219i fuseser\u0103 descri\u0219i \u00een literatura medical\u0103 de un doctor austriac, dr. Emil Kreukheim. A doua apari\u021bie se produsese la un copil eschimos n\u0103scut \u00een Alaska, \u00een 1944. Un al treilea copil, o fat\u0103, se n\u0103scuse \u00een S\u0103o Paulo, \u00een 1957, dar murise din cauza unei infec\u021bii, la c\u00e2teva s\u0103pt\u0103m\u00e2ni dup\u0103 na\u0219tere. Un al patrulea copil, \u00een Bruges, Belgia, \u00een 1988, fusese v\u0103zut pentru scurt timp de pres\u0103, dup\u0103 care disp\u0103ruse. Nu se \u0219tia unde se afla acum. \u2014 \u00cemi place asta, zise Lynn, tast\u00e2nd la laptopul ei. Care este numele acelui sindrom legat de p\u0103r? P\u0103r excesiv? \u2014 Hipertricoz\u0103, zise Henry. \u2014 Corect, spuse ea, continu\u00e2nd s\u0103 tasteze. Deci, Gandler-Kreukheim este \u00eenrudit cu ... hipertricoza. De fapt \u2026 cu langinoza hipertricoz\u0103 congenital\u0103. \u0218i au fost raportate numai cincizeci de cazuri, \u00een ultimii patru sute de ani. \u2014 Scrii sau cite\u0219ti chestiile astea? \u2014 \u0218i una, \u0219i alta, spuse ea, l\u0103s\u00e2ndu-se pe spate. OK, asta e tot ce ne trebuie, pentru moment. Ar fi bine s\u0103-i spui lui Dave. \u2014 Ce s\u0103-i spun? \u2014 C\u0103 este om. Probabil c\u0103 el oricum asta crede. \u2014 OK, zise Henry \u0219i se \u00eendrept\u0103 spre u\u0219\u0103. Chiar crezi c\u0103 o s\u0103 mearg\u0103? \u2014 Sunt sigur\u0103 c\u0103 o s\u0103 mearg\u0103, spuse Lynn. California are legi \u00eempotriva invad\u0103rii intimit\u0103\u021bii copiilor speciali. Mul\u021bi dintre ace\u0219ti copii au diformit\u0103\u021bi grave. Au destule de \u00eenfruntat c\u00e2nd cresc \u0219i merg la \u0219coal\u0103, f\u0103r\u0103 s\u0103 se mai adauge \u0219i stresul expunerii \u00een pres\u0103. Se pl\u0103tesc daune mari, \u00een cazurile \u00een care presa face a\u0219a ceva. A\u0219a c-or s\u0103 se ab\u021bin\u0103. \u2014 Poate, zise el. \u2014 E tot ce putem face, pentru moment, zise ea \u0219i \u00eencepu s\u0103 tasteze din nou. Henry se opri la u\u0219\u0103. \u2014 Dac\u0103 Dave este o fiin\u021b\u0103 uman\u0103, nu vom putea s\u0103-l trimitem la un circ. \u2014 Oh, nu, spuse Lynn. Nu, nu. Dave locuie\u0219te cu noi. Face parte din familia noastr\u0103 acum \u2026 mul\u021bumit\u0103 \u021bie. Nu avem de ales. Henry ie\u0219i. Tracy \u0219i prietenele ei st\u0103teau sub pom acum, ar\u0103t\u00e2nd spre ramuri. \u2014 Uita\u021bi-v\u0103 la maimu\u021b\u0103! Uite-o! \u2014 Nu, le zise Henry. Nu este o maimu\u021b\u0103. \u0218i v\u0103 rog s\u0103 nu \u00eel face\u021bi s\u0103 se simt\u0103 st\u00e2njenit. Dave sufer\u0103 de un sindrom genetic rar \u2026 \u0218i le explic\u0103, \u00een timp ce ele \u00eel priveau cu ochii m\u0103ri\u021bi. \n\nJamie avea un pat pe rotile, pe care-l folosea c\u00e2nd r\u0103m\u00e2nea vreun prieten de-al lui peste noapte. Lynn \u00eel scoase \u0219i Dave dormi pe el, l\u00e2ng\u0103 Jamie. Ultimele lui cuvinte fur\u0103: \u2014 E foarte moale. Dup\u0103 care adormi aproape imediat, \u00een timp ce Lynn \u00ee\u0219i trecea m\u00e2inile, m\u00e2ng\u00e2ietor, prin p\u0103rul lui. \u2014 E at\u00e2t de marf\u0103, mami, spuse Jamie. E ca \u0219i cum a\u0219 avea un frate. \u2014 Nu-i a\u0219a? Lynn stinse lumina \u0219i \u00eenchise u\u0219a. C\u00e2nd \u00eei verific\u0103, mai t\u00e2rziu, v\u0103zu c\u0103 Dave \u00ee\u0219i str\u00e2nsese cearceafurile \u00een jurul lui, \u00eentr-un cerc, f\u0103c\u00e2nd un fel de culcu\u0219 \u00een mijlocul patului. \n\u2014 Nu, zise Tracy, st\u00e2nd \u00een buc\u0103t\u0103rie, cu m\u00e2inile \u00een \u0219olduri. Nu poate locui \u00een casa noastr\u0103. Cum ai putut s\u0103-mi faci una ca asta, tat\u0103? \u2014 Ce anume? \u2014 \u0218tii ce-or s\u0103 spun\u0103 ceilal\u021bi copii. Este o maimu\u021b\u0103 care arat\u0103 ca un om, tat\u0103. \u0218i vorbe\u0219te ca tine, atunci c\u00e2nd ai nasul \u00eenfundat. Era gata s\u0103 izbucneasc\u0103 \u00een lacrimi. \u2014 Este rud\u0103 cu tine, nu-i a\u0219a? continu\u0103 ea. Are genele tale. \u2014 Haide, Tracy \u2026 \u2014 Sunt at\u00e2t de st\u00e2njenit\u0103, zise ea \u0219i \u00eencepu s\u0103 suspine. Aveam ocazia s\u0103 devin majoret\u0103. \u2014 Tracy, spuse el, sunt sigur c\u0103 vei \u2026 \u2014 \u0102sta era anul meu, tat\u0103! \u2014 \u00cenc\u0103 mai este. \u2014 Nu \u0219i cu o maimu\u021b\u0103 \u00een cas\u0103! Se duse la frigider s\u0103 \u00ee\u0219i ia o Coca Cola \u0219i se \u00eentoarse, \u00eenc\u0103 suspin\u00e2nd. \u00cen clipa aceea intr\u0103 mama ei. \u2014 Nu este o maimu\u021b\u0103, spuse Lynn, cu fermitate. Este un b\u0103ie\u021bel nefericit, care sufer\u0103 de o boal\u0103 grav\u0103. \u2014 Da, mam\u0103, sigur c\u0103 da. \u2014 Du-te \u0219i caut\u0103 singur\u0103 pe Google. \u2014 A\u0219a o s\u0103 \u0219i fac! Suspin\u00e2nd \u00een continuare, se duse la computer. Henry \u00eei arunc\u0103 o privire lui Lynn, apoi se duse s\u0103 se uite peste um\u0103rul fiicei lui. \n\nO form\u0103 de hipertricoz\u0103 raportat\u0103 \u00een 1923 (Ungaria) Sindromul Gandler-Kreukheim, luni 1/ian/06@5:05 p.m. F\u0103r\u0103 \u00eendoial\u0103, hirsutismul este un efect secundar al QT/TD. Cazurile din Ungaria nu prezint\u0103 indura\u021bie, conform cu \u2026 Dot.gks.org/9872767/9877676/490056 \u2013 22K \u2013 Cached \u2013 Similar pages \nSindromul Gandler-Kreukheim \u2013 Procesul eschimo\u0219ilor (1944) \u00cen zilele epidemiei de tuberculoz\u0103 din timpul celui de-al doilea r\u0103zboi mondial, un b\u0103ie\u021bel eschimos suferind de Gandler-Kreukheim, \u00een ora\u0219ul Sanduk din nordul Alask\u0103i, a fost tratat de un doctor local \u2026 dot.gks.org/FAQ_G-K_S/7844908Inuit 41K \u2013 Cached \u2013 Similar pages \nProstituat\u0103, d\u0103 na\u0219tere unui copil maimu\u021b\u0103, \u00een Beijing New China Post raporteaz\u0103 un copil cu p\u0103r de maimu\u021b\u0103, cu picioare \u0219i m\u00e2ini mari, n\u0103scut de o prostituat\u0103 mongol\u0103, care pretinde c\u0103 s-a \u00eemperecheat cu o maimu\u021b\u0103 ruseasc\u0103, pentru bani. \u00centrebarea este dac\u0103 acest sindrom Gandler-Kreukheim, o boal\u0103 extrem de rar\u0103 . . . Dot.gks.org/4577878/9877676/490056 \u2013 66K \u2013 Cached \u2013 Similar pages \u201eOmul maimu\u021b\u0103\u201c din Delhi \u2013 Un nou caz de Gandler-Kreukheim? Hindustan Times raporteaz\u0103 un b\u0103rbat cu aspectul \u0219i agilitatea unei maimu\u021be, capabil s\u0103 sar\u0103 de pe un acoperi\u0219 pe altul, speriind locuitorii din zon\u0103. 3000 de poli\u021bi\u0219ti chema\u021bi ca s\u0103 \u2026 Dot.gks.org/4577878/9877676/490056 \u2013 66K \u2013 Cached \u2013 Similar pages \nSindromul Gandler-Kreukheim \u2013 Din Belgia Poza b\u0103ie\u021belului care arat\u0103 ca o maimu\u021b\u0103 a ap\u0103rut \u00een toat\u0103 presa din Bruxelles, precum \u0219i \u00een publica\u021bii din Paris \u0219i Bonn. Dup\u0103 1989, copilul, pe nume Gilles, a disp\u0103rut din aten\u021bia public\u0103 \u2026 (Tradus) Dot.gks.org/4577878/9877676/490056 \u2013 52K \u2013 Cached \u2013 Similar pages \nSyndrome Gandler-Kreukheim \u2013 De la Belgique. Ressemblant \u00e0 un singe, l\u2019image du jeune gar\u00e7on est apparue partout dans la presse de Bruxelles comme les publications dispers\u00e9es \u00e0 Paris et \u00e0 Bonn. Apr\u00e8s 1989, l\u2019enfant dont le nom \u00e9tait Gilles, est disparu de la vue publique . . . Dot.gks.fr/4577878/77676/0056/9923.shmtl \u2013 36K \u2013 Cached \u2013 Similar pages \u2014 Habar nu aveam, spuse Tracy, privind lung ecranul. Au fost numai patru cazuri \u00een toat\u0103 istoria. Bietul copil! \u2014 Este foarte special, zise Henry. Sper c\u0103 acum \u00eel vei trata mai frumos. Puse o m\u00e2n\u0103 pe um\u0103rul fiicei lui \u0219i se uit\u0103 \u00een spate, la so\u021bia lui. \u2014 Toate astea \u00een numai dou\u0103 ore? \u2014 \u0218tii c\u0103 m\u0103 pricep, spuse ea. \n", " Erau cincizeci de reporteri \u00een sala de conferin\u021be a Hotelului Hua Ting din Shanghai, st\u00e2nd a\u0219eza\u021bi la r\u00e2ndurile de mese acoperite cu p\u00e2sl\u0103 verde. Camerele TV erau plasate toate \u00een partea din spate a camerei, iar \u00een partea din fa\u021b\u0103 erau fotografii, cu obiectivele lor telescopice masive. Reflectoarele se aprinser\u0103 \u00een clipa \u00een care profesorul Shen Zhihong, \u0219eful Institutului de Biochimie \u0219i Biologie Celular\u0103 din Shanghai, p\u0103\u0219i spre microfoane. \u00cembr\u0103cat \u00eentr-un costum negru, Shen era un b\u0103rbat cu aspect distins, iar engleza lui era excelent\u0103. \u00cenainte s\u0103 devin\u0103 \u0219eful Institutului, petrecuse zece ani la Cambridge, Massachusetts, ca profesor de biologie celular\u0103, la MIT. \u2014 Nu \u0219tiu dac\u0103 ceea ce v\u0103 voi spune sunt ve\u0219ti bune sau ve\u0219ti rele, zise el. Dar b\u0103nuiesc c\u0103 ar putea fi ni\u0219te ve\u0219ti dezam\u0103gitoare. Cu toate acestea, voi pune cap\u0103t, \u00een sf\u00e2r\u0219it, anumitor zvonuri. Din anumite motive, explic\u0103 el, \u00eencepuser\u0103 s\u0103 circule zvonuri referitoare la cercetarea lipsit\u0103 de etic\u0103 din China, dup\u0103 al 12-lea Simpozion Unit din Asia de Est asupra Cercet\u0103rii Biomedicale, din Shaoxing City, \u00een Provincia Zhejiang. \u2014 \u0218i nu \u0219tiu de ce, zise Shen. Conferin\u021ba a fost c\u00e2t se poate de obi\u0219nuit\u0103 \u0219i de natur\u0103 tehnic\u0103. Cu toate acestea, la urm\u0103toarea conferin\u021b\u0103, din Seul, reporterii din Taiwan \u0219i Tokyo puseser\u0103 ni\u0219te \u00eentreb\u0103ri foarte bine direc\u021bionate. \u2014 \u00cen consecin\u021b\u0103, am fost sf\u0103tuit de Byeong Jae Lee, \u0219eful pentru biologie molecular\u0103 de la Unversitatea Na\u021bional\u0103 din Seul, s\u0103 abordez direct aceast\u0103 problem\u0103. El are c\u00e2teva experien\u021be nepl\u0103cute, legate de puterea pe care o pot avea zvonurile. \u00cen audien\u021b\u0103 se auzir\u0103 ni\u0219te chicoteli. Shen se referea, bine\u00een\u021beles, la scandalul la scar\u0103 mondial\u0103 care erupsese \u00een jurul eminentului genetician coreean Hwang Woo-Suk. \u2014 \u00cen consecin\u021b\u0103, voi trece direct la subiect. Timp de mul\u021bi ani s-a zvonit c\u0103 savan\u021bii chinezi \u00eencercau s\u0103 creeze un hibrid \u00eentre om \u0219i cimpanzeu. Conform acestei pove\u0219ti, \u00een 1967, un chirurg pe nume Ji Yongxiang a fertilizat o femel\u0103 cimpanzeu cu sperm\u0103 uman\u0103. Cimpanzeul era \u00een luna a treia de sarcin\u0103, c\u00e2nd cet\u0103\u021benii furio\u0219i au dat buzna \u00een laboratorul lui \u0219i au pus cap\u0103t experimentului. Cimpanzeul a murit, ulterior, dar se spune c\u0103 cercet\u0103torii de la Academia Chinez\u0103 de \u0218tiin\u021be au declarat c\u0103 vor continua cercetarea. Shen f\u0103cu o pauz\u0103 scurt\u0103 \u0219i continu\u0103: \u2014 Aceasta este prima poveste. Este total fals\u0103. Nici un cimpanzeu nu a fost fecundat vreodat\u0103 de dr. Yongxiang sau de altcineva, \u00een China. Nici un cimpanzeu nu a fost fecundat, nic\u0103ieri \u00een lume. Dac\u0103 s-ar fi \u00eent\u00e2mplat a\u0219a ceva, a\u021bi fi aflat despre asta. O nou\u0103 pauz\u0103. \u2014 Apoi, \u00een 1980, a \u00eenceput s\u0103 circule o poveste nou\u0103, care spunea c\u0103 cercet\u0103torii italieni au v\u0103zut embrioni om-cimpanzeu \u00eentr-un laborator din Beijing. Eu am auzit aceast\u0103 poveste pe vremea c\u00e2nd eram profesor la MIT. Am cerut s\u0103 m\u0103 \u00eent\u00e2lnesc cu cercet\u0103torii italieni respectivi. Dar ace\u0219tia nu au putut fi g\u0103si\u021bi niciodat\u0103. \u00centotdeauna se spunea c\u0103 erau prietenii unui prieten, \u0219i a\u0219a mai departe. Shen a\u0219tept\u0103, \u00een timp ce bli\u021burile fulgerau din nou. Cameramanii care se t\u00e2rau \u00een jurul picioarelor lui erau deranjan\u021bi. Dup\u0103 c\u00e2teva clipe, continu\u0103: \u2014 Apoi, cu c\u00e2\u021biva ani \u00een urm\u0103, a fost o poveste despre o prostituat\u0103 mongol\u0103, care a dat na\u0219tere unui copil cu tr\u0103s\u0103turi de cimpanzeu. Se spunea c\u0103 acest om-maimu\u021b\u0103 ar\u0103ta ca o fiin\u021b\u0103 uman\u0103, dar era foarte p\u0103ros \u0219i avea m\u00e2ini \u0219i picioare mari. Omul cimpanzeu bea whisky \u0219i vorbea form\u00e2nd propozi\u021bii. Conform pove\u0219tii, acest cimpanzeu se afl\u0103 acum la sediul din Districtul Chao Yang al Agen\u021biei Spa\u021biale Chineze. Poate fi v\u0103zut uneori la fereastr\u0103, citind un ziar \u0219i fum\u00e2nd. Se spune c\u0103 va fi trimis pe Lun\u0103, pentru c\u0103 trimiterea unui om este prea periculoas\u0103. O scurt\u0103 pauz\u0103. \u2014 \u0218i aceast\u0103 poveste este fals\u0103. Toate pove\u0219tile sunt false. \u0218tiu c\u0103 sunt incitante \u2026 sau amuzante. Dar nu sunt adev\u0103rate. Nu \u00eemi dau seama de ce trebuie s\u0103 aib\u0103 ca loca\u021bie China. Mai ales c\u00e2nd \u021bara cu cele mai pu\u021bine reglement\u0103ri referitoare la experimentele genetice este America. Acolo po\u021bi face aproape orice. Acolo s-a produs \u00eemperecherea cu succes \u00eentre un gibon \u0219i un siamang \u2013 primate care sunt mai diferite \u00eentre ele, din punct de vedere genetic, dec\u00e2t un om \u0219i un cimpanzeu. Au rezultat mai multe na\u0219teri. Iar asta s-a \u00eent\u00e2mplat la Universitatea de Stat din Georgia. Cu aproape treizeci de ani \u00een urm\u0103. Declar\u0103 apoi c\u0103 va r\u0103spunde la \u00eentreb\u0103ri. Redare din stenograma discu\u021biilor: \u00centrebare: Dr. Shen, Statele Unite lucreaz\u0103 pentru ob\u021binerea unui cimpanzeu hibrid? Dr. Shen: Nu am nici un motiv s\u0103 cred asta. Am f\u0103cut doar observa\u021bia c\u0103 Statele Unite au cele mai pu\u021bine reglement\u0103ri. \u00centrebare: Este posibil s\u0103 fertilizezi un cimpanzeu cu sperm\u0103 uman\u0103? Dr. Shen: P\u0103rerea mea este c\u0103 nu. Se \u00eencearc\u0103 asta de aproape un secol. \u00cenc\u0103 din 1920, c\u00e2nd Stalin a ordonat celui mai faimos cresc\u0103tor de animale din Rusia s\u0103 o fac\u0103, \u00een \u00eencercarea de a crea o nou\u0103 ras\u0103 de solda\u021bi pentru el. Numele lui era Ivanov, \u0219i a e\u0219uat, a\u0219a c\u0103 a fost aruncat \u00een \u00eenchisoare. C\u00e2\u021biva ani mai t\u00e2rziu, au \u00eencercat \u0219i savan\u021bii lui Hitler, dar \u0219i ei au dat gre\u0219. Ast\u0103zi, \u0219tim c\u0103 genomul oamenilor este foarte apropiat de cel al cimpanzeilor, dar condi\u021biile uterine sunt considerabil diferite. \u00cen concluzie, eu cred c\u0103 nu. \u00centrebare: Se poate face asta prin inginerie genetic\u0103? Dr. Shen: Greu de spus. Ar fi extrem de dificil, din punct de vedere tehnic. Din punct de vedere etic, eu a\u0219 spune c\u0103 ar fi imposibil. \u00centrebare: Dar un savant american a solicitat deja brevetul pentru un hibrid uman. Dr. Shen: Profesorului Stuart Newman din New York i s-a refuzat un brevet pentru un hibrid par\u021bial uman. Dar el nu a ob\u021binut acel hibrid. Dr. Newman a spus c\u0103 a solicitat brevetul pentru a atrage aten\u021bia asupra aspectelor etice implicate. Probleme etice r\u0103m\u00e2n nerezolvate. \u00centrebare: Dr. Shen, crede\u021bi c\u0103 va fi creat un hibrid, p\u00e2n\u0103 la urm\u0103? Dr. Shen: Am solicitat aceast\u0103 conferin\u021b\u0103 de pres\u0103 ca s\u0103 pun cap\u0103t specula\u021biilor, nu ca s\u0103 le dau amploare. Dar, dac\u0103 cere\u021bi p\u0103rerea mea personal\u0103, da, eu cred c\u0103, \u00een cele din urm\u0103, va fi creat. \n", " Amintirea \u00eenc\u0103 \u00eel obseda pe Mark Sanger \u2026 \u00een mintea lui persista imaginea acelui biet animal, \u00eentins pe plaj\u0103, noaptea, \u00een Costa Rica, neajutorat, a jaguarului care s\u0103rea, \u00eei reteza capul \u0219i \u00eencepea s\u0103 m\u0103n\u00e2nce din el, \u00een timp ce picioarele sale se mai mi\u0219cau \u00eenc\u0103. \u0218i toate acestea \u00een sunetul oaselor zdrobite. Oasele capului. Mark Sanger nu se a\u0219teptase s\u0103 vad\u0103 ceva at\u00e2t de oribil. Venise pe plaja de la Tortuguero ca s\u0103 vad\u0103 cum broa\u0219tele \u021bestoase uria\u0219e ie\u0219eau din ocean, ca s\u0103 \u00ee\u0219i depun\u0103 ou\u0103le \u00een nisip. Ca biolog, \u0219tia c\u0103 era vorba de o migra\u021biune uria\u0219\u0103, la care planeta asista din vremuri imemoriale. \u021aestoasele femele erau angajate \u00eentr-una dintre cele mai mari demonstra\u021bii de dragoste matern\u0103, t\u00e2r\u00e2ndu-se mult pe plaj\u0103, depun\u00e2ndu-\u0219i ou\u0103le pe p\u0103m\u00e2nt, acoperindu-le cu aripioarele obosite \u0219i apoi cur\u0103\u021bind frumos nisipul curat, a\u0219a \u00eenc\u00e2t s\u0103 ascund\u0103 orice urm\u0103 a ou\u0103lor de dedesubt. Era o ceremonie lent\u0103 \u0219i calm\u0103, condus\u0103 de genele care supravie\u021buiser\u0103 trecerii mileniilor. Apoi ap\u0103ruse jaguarul, o umbr\u0103 neagr\u0103 \u00een noapte. \u0218i brusc, \u00een acea var\u0103, totul se schimbase pentru Mark Sanger. Brutalitatea atacului, viteza \u0219i ferocitatea acestuia, \u00eel \u0219ocaser\u0103 profund. \u00cei confirma b\u0103nuiala c\u0103 lumea natural\u0103 o luase pe c\u0103i gre\u0219ite. Tot ce f\u0103cea omenirea pe planet\u0103 deranja echilibrul delicat al naturii. Poluarea, industrializarea tot mai puternic\u0103, pierderea habitatului. Atunci c\u00e2nd erau str\u00e2nse \u00een menghin\u0103 \u0219i \u00eenghesuite \u00eentr-un col\u021b, animalele se comportau feroce, \u00eentr-un efort disperat de a supravie\u021bui. Aceasta era explica\u021bia atacului oribil la care fusese martor. Lumea natural\u0103 se pr\u0103bu\u0219ea. \u00cei spusese asta chipe\u0219ului naturalist Ramon Valdez, care \u00eel \u00eenso\u021bea. Valdez cl\u0103tinase din cap. \u2014 Nu, se\u00f1or, a\u0219a s-a \u00eent\u00e2mplat \u00eentotdeauna, \u00eenc\u0103 de pe vremea tat\u0103lui meu, a bunicului \u0219i a str\u0103bunicului meu. Ei povesteau mereu despre atacurile nocturne ale jaguarilor. Face parte din ciclul vie\u021bii. \u2014 Dar acum sunt mai multe atacuri, zise Sanger. Din cauza acestei polu\u0103ri \u2026 \u2014 Nu, se\u00f1or. Nu e nici o schimbare. \u00cen fiecare lun\u0103, jaguarii omoar\u0103 \u00eentre dou\u0103 \u0219i patru \u021bestoase. Avem \u00eenregistr\u0103ri de ani de zile. \u2014 Violen\u021ba pe care o vedem aici nu este normal\u0103. La mic\u0103 distan\u021b\u0103, jaguarul m\u00e2nca \u00een continuare din \u021bestoasa mam\u0103. Se auzea \u00eenc\u0103 sunetul oaselor zdrobite. \u2014 Ba este normal, zise Ramon Valdez. A\u0219a e via\u021ba. Sanger nu voia s\u0103 mai discute despre asta. Era clar c\u0103 Valdez era de partea marilor companii americane care dominau Costa Rica \u0219i alte \u021b\u0103ri latino-americane. Nu era surprinz\u0103tor s\u0103 \u00eent\u00e2lneasc\u0103 o astfel de persoan\u0103 aici, deoarece CIA controla Costa Rica de decenii \u00eentregi. Aceasta nu era o \u021bar\u0103, ci o filial\u0103 a intereselor de afaceri americane. Iar afacerile americane nu d\u0103deau doi bani pe mediu. \u2014 \u0218i jaguarul trebuie s\u0103 m\u0103n\u00e2nce, spuse Ramon Valdez. Eu zic c\u0103 e mai bine s\u0103 m\u0103n\u00e2nce o \u021bestoas\u0103, dec\u00e2t s\u0103 fure copiii oamenilor. Asta depindea de cum priveai lucrurile, \u00ee\u0219i spuse Mark Sanger. \n\n\u00centors acas\u0103, la mansarda lui din Berkeley, Sanger se g\u00e2ndea ce s\u0103 fac\u0103. De\u0219i le spunea oamenilor c\u0103 e biolog, Sanger nu avea o preg\u0103tire oficial\u0103 \u00een domeniu. F\u0103cuse un an de colegiu, \u00eenainte s\u0103 renun\u021be, ca s\u0103 lucreze pentru scurt timp la o firm\u0103 de arhitectur\u0103 peisagistic\u0103, Cather \u0219i Holly. Singurul curs de biologie pe care \u00eel urmase fusese \u00een liceu. Fiu de bancher, Sanger avea un fond fiduciar substan\u021bial \u0219i nu trebuia s\u0103 munceasc\u0103 pentru a se \u00eentre\u021bine. Dar avea nevoie de un scop \u00een via\u021b\u0103. \u0218tia din proprie experien\u021b\u0103 c\u0103 averea complica \u0219i mai mult c\u0103utarea propriei identit\u0103\u021bi. \u0218i cu c\u00e2t \u00eenainta \u00een v\u00e2rst\u0103, cu at\u00e2t mai greu \u00eei venea s\u0103 se g\u00e2ndeasc\u0103 s\u0103 se \u00eentoarc\u0103 s\u0103-\u0219i termine colegiul. Recent, \u00eencepuse s\u0103 se numeasc\u0103 artist, iar arti\u0219tii nu au nevoie de o preg\u0103tire oficial\u0103. De fapt, educa\u021bia oficial\u0103 afecta negativ capacitatea artistului de a sim\u021bi spiritul vremii, de a merge pe valurile de schimbare ce influen\u021bau societatea \u0219i de a formula un r\u0103spuns la acestea. Sanger era foarte bine informat \u00een p\u0103rerea lui. Citea ziarele din Berkeley \u0219i uneori reviste de genul Mother Jones \u0219i unele reviste legate de protec\u021bia mediului. Nu \u00een fiecare lun\u0103, ci doar uneori. E drept, adesea se uita doar la poze, s\u0103rind peste articole. Dar asta fusese suficient ca s\u0103 \u00een\u021beleag\u0103 spiritul vremii. Arta \u00eenseamn\u0103 sentiment. Ce sim\u021bi c\u00e2nd tr\u0103ie\u0219ti \u00een aceast\u0103 lume materialist\u0103, cu lux \u021bip\u0103tor, promisiuni false \u0219i dezam\u0103giri profunde. Asta e \u00een neregul\u0103 la oamenii de azi. \u00ce\u0219i ignor\u0103 sentimentele. Iar sarcina artei e s\u0103 trezeasc\u0103 la via\u021b\u0103 sentimentele. S\u0103 trezeasc\u0103 oamenii, \u0219oc\u00e2ndu-i. Acesta e motivul pentru care mul\u021bi arti\u0219ti tineri folosesc tehnici genetice \u0219i material viu, ca s\u0103 creeze art\u0103. Art\u0103 umed\u0103, cum o numeau ei. Art\u0103 a \u021besuturilor biologice. Mul\u021bi arti\u0219ti lucrau acum \u00een laboratoare \u0219tiin\u021bifice, iar arta rezultat\u0103 era, categoric, \u0219tiin\u021bific\u0103. Un artist crease cotlete \u00eentr-o capsul\u0103 Petri \u0219i apoi le m\u00e2ncase \u00een public, \u00eentr-un spectacol. (Se pare c\u0103 aveau un gust groaznic. Oricum, erau modificate genetic. \u00cehh). Un artist din Fran\u021ba crease un iepure str\u0103lucitor, inser\u00e2nd gene luminiscente de la un licurici sau ceva de genul \u0103sta. Iar al\u021bi arti\u0219ti schimbaser\u0103 culoarea p\u0103rului animalelor, cre\u00e2nd nuan\u021be de curcubeu, \u0219i crescuser\u0103 ghimpi de porc spinos pe capul unui c\u0103\u021belu\u0219 dr\u0103gu\u021b. Acele lucr\u0103ri de art\u0103 provocau sentimente puternice. Mul\u021bi erau dezgusta\u021bi. Dar a\u0219a \u0219i trebuia, \u00ee\u0219i spuse Sanger. Trebuiau s\u0103 simt\u0103 aceea\u0219i repulsie pe care o sim\u021bise el, urm\u0103rind m\u0103cel\u0103rirea unei \u021bestoase mam\u0103 de c\u0103tre un jaguar, pe o plaj\u0103 din Costa Rica. Acea perversiune oribil\u0103 a naturii, acea s\u0103lb\u0103ticie resping\u0103toare, pe care nu reu\u0219ea s\u0103 \u0219i-o alunge din minte. \u0218i acesta era, bine\u00een\u021beles, motivul pentru care f\u0103ceai art\u0103. Nu art\u0103 de dragul artei. Ci art\u0103 \u00een beneficiul lumii, art\u0103 ca s\u0103 aju\u021bi mediul. Acesta era obiectivul lui Mark Sanger \u0219i el era hot\u0103r\u00e2t s\u0103 \u00eel ating\u0103. \n\nDOCTOR LOCAL ARESTAT PENTRU FURT DE ORGANE Implicarea \u0219efului de personal de la Spitalul Long Beach Memorial. Ho\u021bii vindeau oase, s\u00e2nge, organe Un cunoscut doctor de la Long Beach a fost arestat pentru vinderea de organe extrase ilegal din cadavrele de la Spitalul Long Beach Memorial. Dr. Martin Roberts, administrator \u0219ef al laboratorului de patologie, responsabil cu autopsiile din spital, a fost acuzat de 143 de cazuri de extragere ilegal\u0103 de organe din cadavre \u0219i de vinderea lor, prin contraband\u0103, unor b\u0103nci de \u021besuturi. Procurorul din Long Beach, Barbara Bates, spune: \u201eAceast\u0103 acuza\u021bie seam\u0103n\u0103 cu o poveste dintr-un film de groaz\u0103 de factur\u0103 proast\u0103\u201c. Bates a pretins, de asemenea, \u00een acuza\u021bia formulat\u0103, c\u0103 dr. Roberts a falsificat certificare de deces, a falsificat rezultate de laborator \u0219i a ac\u021bionat \u00een complicitate cu case funerare \u0219i cimitire pentru a-\u0219i ascunde acest regat al terorii. Cazul este doar cel mai recent episod dintr-o epidemie na\u021bional\u0103 de furturi moderne de cadavre. \u00centr-un alt caz au fost implica\u021bi: \u201eDr. Mike\u201c Mastromarino, un dentist milionar din Brooklyn, N.Y., care, \u00eentr-o perioad\u0103 de cinci ani, a furat cu premeditare organe de la mii de cadavre, inclusiv oasele lui Alastair Cooke, de 95 de ani; o anumit\u0103 firm\u0103 de biomedicin\u0103 din Fort Lee, N.J., care a v\u00e2ndut organele furnizate de Mastromarino unor b\u0103nci de \u021besuturi din toat\u0103 \u021bara; un crematoriu din San Diego, despre care se crede c\u0103 a furat organe din cadavrele care li se \u00eencredin\u021bau, un altul din Lake Elsinore, California, la care organele erau p\u0103strate \u00een ni\u0219te congelatoare uria\u0219e, \u00eenainte s\u0103 fie v\u00e2ndute, \u0219i Centrul Medical al UCLA, unde 500 de cadavre au fost dezmembrate \u0219i v\u00e2ndute pentru 700.000 de dolari, unele c\u0103tre firma Johnson & Johnson. \u201eProblema a c\u0103p\u0103tat o amploare mondial\u0103\u201c, spune procurorul Bates. \u201eFurturi de \u021besuturi au fost raportate \u00een Anglia, Canada, Australia, Rusia, Germania \u0219i Fran\u021ba. Suntem de p\u0103rere c\u0103 astfel de furturi se petrec, la ora actual\u0103, peste tot \u00een lume. Pacien\u021bii sunt foarte \u00eengrijora\u021bi\u201c. Dr. Roberts s-a declarat nevinovat la toate acuza\u021biile, \u00een fa\u021ba Cur\u021bii Superioare de Justi\u021bie, \u0219i a fost eliberat pe o cau\u021biune de 1 milion de dolari. Au mai fost pu\u0219i sub acuzare al\u021bi patru membri ai personalului de la Spitalul Long Beach Memorial, inclusiv Marilee Hunter, \u0219eful laboratorului de genetic\u0103 al spitalului. Administratorul de la Long Beach Memorial, Kevin McCormick, s-a declarat \u0219ocat de aceste acuza\u021bii \u0219i a declarat: \u201eComportamentul doctorului Roberts contravine eticii institu\u021biei noastre.\u201c Domnul McCormick a ordonat o examinare temeinic\u0103 a procedurilor spitalului \u0219i c\u0103 va face public raportul, atunci c\u00e2nd acesta va fi \u00eencheiat. Procurorii spun c\u0103 evenimentele le-au fost aduse la cuno\u0219tin\u021b\u0103 de un informator, Raza Rashad. Dl. Rashad este student la medicin\u0103 \u00een anul \u00eent\u00e2i, \u00een San Francisco, \u0219i a lucrat \u00eenainte \u00een laboratorul de patologie al doctorului Roberts, unde a asistat direct la numeroase activit\u0103\u021bi ilegale. \u201eM\u0103rturia domnului Rashad a fost esen\u021bial\u0103 pentru alc\u0103tuirea dosarului de acuzare\u201c, spune Bates. \n", " Josh Winkler intr\u0103 gr\u0103bit \u00een zona cu cu\u0219tile animalelor, ca s\u0103 vad\u0103 despre ce vorbea Tom Weller. \u2014 C\u00e2\u021bi \u0219obolani au murit? \u00eentreb\u0103 el. \u2014 Nou\u0103. Corpurile \u00een\u021bepenite ale celor nou\u0103 \u0219obolani, \u00eentin\u0219i pe o parte \u00een nou\u0103 cu\u0219ti succesive, \u00eel f\u0103cur\u0103 pe Josh Winkler s\u0103 \u00eenceap\u0103 s\u0103 transpire. \u2014 Va trebui s\u0103-i disec\u0103m, spuse el. C\u00e2nd au murit? \u2014 Majoritatea \u00een timpul nop\u021bii, cred, zise Tom. Au fost hr\u0103ni\u021bi la \u0219ase. N-au fost observate probleme, \u00een acel moment. Tom se uita la un clipboard. \u2014 \u00cen ce grup de studiu erau? \u00eentreb\u0103 Josh, tem\u00e2ndu-se c\u0103 \u0219tia deja r\u0103spunsul. \u2014 A-7, zise Tom. Studiul genei maturit\u0103\u021bii. Iisuse. Josh \u00eencerc\u0103 s\u0103 r\u0103m\u00e2n\u0103 calm. \u2014 \u0218i c\u00e2t de b\u0103tr\u00e2ni erau? \u2014 Hmmm \u2026 s\u0103 vedem. Treizeci \u0219i opt de s\u0103pt\u0103m\u00e2ni \u0219i patru zile. Oh, Dumnezeule. Durata medie de via\u021b\u0103 a unui \u0219obolan de laborator era de 160 de s\u0103pt\u0103m\u00e2ni, adic\u0103 pu\u021bin peste trei ani. Ace\u0219ti \u0219obolani muriser\u0103 \u00een primul sfert al acelei perioade. Inspir\u0103 ad\u00e2nc. \u2014 \u0218i cum se simt ceilal\u021bi din grup? \u2014 Au fost dou\u0103zeci, \u00een grupul original de studiu, zise Tom. To\u021bi identici, to\u021bi de aceea\u0219i v\u00e2rst\u0103. Doi dintre ei au murit acum dou\u0103 zile, din cauza unei infec\u021bii respiratorii. Nu am dat prea mare importan\u021b\u0103, la momentul respectiv. C\u00e2t despre ceilal\u021bi \u2026 Hm, mai bine te-ai uita singur. \u00cel conduse pe Josh \u00een lungul \u0219irului de cu\u0219ti, la ceilal\u021bi \u0219oareci. Starea lor putea fi observat\u0103 imediat. \u2014 Blan\u0103 mi\u021boas\u0103, inactivi, somn excesiv, au probleme c\u00e2nd vor s\u0103 stea pe labele din spate, sc\u0103dere a for\u021bei musculare, paralizie a picioarelor din spate la patru dintre ei \u2026 \u2014 Sunt b\u0103tr\u00e2ni, spuse Josh, holb\u00e2ndu-se la ei. Cu to\u021bii sunt b\u0103tr\u00e2ni. \u2014 Da, zise Tom. Se vede limpede: \u00eemb\u0103tr\u00e2nire prematur\u0103. M-am dus \u0219i am verificat \u0219obolanii mor\u021bi acum dou\u0103 zile. Unul avea un adenom pituitar, iar cel\u0103lalt o degenerare a coloanei vertebrale. \u2014 Semne de \u00eemb\u0103tr\u00e2nire\u2026 \u2014 Exact, spuse Tom. Semne de \u00eemb\u0103tr\u00e2nire. Poate c\u0103 gena asta nu va fi produsul minune pe care mizeaz\u0103 Rick. Mai ales dac\u0103 produce moarte prematur\u0103. Ar fi un dezastru. \n\u2014 Cum m\u0103 simt? zise Adam, \u00een timp ce serveau pr\u00e2nzul. M\u0103 simt bine, Josh. Mul\u021bumit\u0103 \u021bie. Sunt pu\u021bin cam obosit, c\u00e2teodat\u0103. \u0218i am pielea uscat\u0103. Am f\u0103cut c\u00e2teva riduri. Dar m\u0103 simt bine. De ce? \u2014 Eram curios, spuse Josh, pe un ton c\u00e2t mai indiferent. Se chinuia s\u0103 nu se holbeze la fratele lui. De fapt, aspectul lui Adam se schimbase radical. De unde \u00eenainte avea doar c\u00e2teva fire cenu\u0219ii la t\u00e2mple, acum \u00eei \u00eenc\u0103run\u021bise tot p\u0103rul. Linia p\u0103rului se retr\u0103sese. Pielea din jurul ochilor \u0219i buzelor era ridat\u0103. Fruntea i se \u00eencre\u021bise ad\u00e2nc. Ar\u0103ta mult mai \u00een v\u00e2rst\u0103. Adam avea treizeci \u0219i doi de ani. Iisuse. \u2014 Nici un fel de \u2026 \u0103\u0103 \u2026 droguri? \u00eentreb\u0103 Josh. \u2014 Nu, nu. Am terminat cu asta, slav\u0103 Domnului, zise Adam. Ordonase un hamburger, dar \u00eel puse jos, dup\u0103 c\u00e2teva mu\u0219c\u0103turi. \u2014 Nu e bun? \u2014 M\u0103 doare un dinte. Trebuie s\u0103 m\u0103 duc la dentist, spuse Adam \u0219i \u00ee\u0219i atinse obrazul. Nu-mi place s\u0103 m\u0103 pl\u00e2ng. De fapt, m\u0103 g\u00e2ndeam c\u0103 ar fi bine s\u0103 fac ni\u0219te sport. Am nevoie de exerci\u021bii. Uneori m\u0103 constip. \u2014 O s\u0103 intri \u00een vechiul t\u0103u grup de baschet? \u00eentreb\u0103 Josh pe un ton vesel. \u00cenainte, fratele lui juca baschet de dou\u0103 ori pe s\u0103pt\u0103m\u00e2n\u0103, cu colegii de la banc\u0103. \u2014 Ah, nu, zise Adam. M\u0103 g\u00e2ndeam la tenis sau golf. \u2014 Bun\u0103 idee, spuse Josh. La mas\u0103 se l\u0103s\u0103 t\u0103cerea. Adam \u00ee\u0219i \u00eempinse farfuria la o parte. \u2014 \u0218tiu c\u0103 ar\u0103t mai b\u0103tr\u00e2n, zise el. Nu trebuie s\u0103 te prefaci c\u0103 n-ai observat. Toat\u0103 lumea a observat. Am \u00eentrebat-o pe mama \u0219i ea a spus c\u0103 tata a fost la fel. A \u00eenceput s\u0103 arate brusc mai \u00een v\u00e2rst\u0103, c\u00e2nd avea treizeci \u0219i ceva de ani. Aproape peste noapte. Poate c\u0103 e ceva genetic. \u2014 Mda, s-ar putea. \u2014 De ce? \u00eentreb\u0103 Adam. \u0218tii ceva? \u2014 Eu? Nu. \u2014 Doar c\u0103 ai vrut a\u0219a, brusc, s\u0103 lu\u0103m pr\u00e2nzul \u00eempreun\u0103 azi? Nu mai aveai r\u0103bdare? \u2014 Nu te-am mai v\u0103zut de o vreme, asta e tot. \u2014 Termin\u0103 cu prostiile, Josh, spuse Adam. Niciodat\u0103 n-ai \u0219tiut s\u0103 min\u021bi. Josh oft\u0103. \u2014 Cred c\u0103 ar trebui s\u0103 facem ni\u0219te teste, Adam, zise el. \u2014 Pentru ce? \u2014 Densitatea oaselor, capacitatea pulmonar\u0103. \u0218i RMN. \u2014 Pentru ce? Pentru ce sunt aceste teste, \u00eentreb\u0103 Adam, privindu-l lung pe Josh. Pentru \u00eemb\u0103tr\u00e2nire? \u2014 Da. \u2014 \u00cemb\u0103tr\u00e2nesc prea repede? E din cauza acelui spray cu gene? \u2014 Asta trebuie s\u0103 afl\u0103m, zise Josh. Vreau s\u0103 \u00eel sun pe Ernie. Ernie Lawrence era doctorul familiei. \u2014 OK, d\u0103-i drumul. \n", " Vorbind la Washington, la o informare pentru congresmeni desf\u0103\u0219urat\u0103 la amiaz\u0103, profesorul William Garfield, de la Universitatea din Minnesota, spuse: \u2014 \u00cen ciuda celor pe care le-a\u021bi auzit, nimeni nu a dovedit vreodat\u0103 c\u0103 o gen\u0103 produce vreo tr\u0103s\u0103tur\u0103 de comportament uman\u0103. Unii dintre colegii mei cred c\u0103 astfel de asocia\u021bii vor fi g\u0103site, \u00een cele din urm\u0103. Al\u021bii cred c\u0103 asta nu se va \u00eent\u00e2mpla niciodat\u0103, c\u0103 interac\u021biunea dintre gene \u0219i mediu este mult prea complex\u0103. Dar, cu toate acestea, vedem zilnic \u00een ziare rapoarte despre noi \u201egene pentru\u201c una sau alta, \u0219i nici unul dintre ele nu s-a dovedit real, p\u00e2n\u0103 \u00een prezent. \u2014 Despre ce vorbe\u0219ti dumneata? spuse ajutorul senatorului Wilson. Cum r\u0103m\u00e2ne cu gena homosexualilor, cea care produce homosexualitate? \u2014 O asociere statistic\u0103. Nu \u00eent\u00e2mpl\u0103toare. Nici o gen\u0103 nu cauzeaz\u0103 orientarea sexual\u0103. \u2014 Dar gena violen\u021bei? \u2014 Nu s-a verificat, dup\u0103 ultimele cercet\u0103ri. \u2014 A fost raportat\u0103 o gen\u0103 a somnului \u2026 \u2014 La \u0219obolani. \u2014 Gena pentru alcoolism? \u2014 Nu a rezistat. \u2014 Dar gena diabetului? \u2014 P\u00e2n\u0103 acum, am identificat nou\u0103zeci \u0219i \u0219ase de gene implicate \u00een diabet, spuse el. F\u0103r\u0103 \u00eendoial\u0103, vom g\u0103si mai multe. Urm\u0103 o t\u0103cere uluit\u0103. \u00cen cele din urm\u0103, unul dintre asisten\u021bi spuse: \u2014 Dac\u0103 nu s-a dovedit c\u0103 vreo gen\u0103 provoac\u0103 un anumit tip de comportament, ce e cu toat\u0103 agita\u021bia asta? Profesorul Garfield ridic\u0103 din umeri. \u2014 Putem s\u0103 spunem c\u0103 e vorba de o legend\u0103 urban\u0103. Sau de un mit mediatic. Da\u021bi vina pe lipsa de educa\u021bia \u0219tiin\u021bific\u0103 a popula\u021biei. Pentru c\u0103 popula\u021bia crede cu adev\u0103rat c\u0103 genele provoac\u0103 un anumit comportament. Pare ra\u021bional. \u00cen realitate, nici m\u0103car culoarea p\u0103rului sau \u00een\u0103l\u021bimea nu sunt simple caracteristici stabilite de gene. Iar boli de genul alcoolismului, \u00een mod categoric nu sunt. \u2014 Sta\u021bi pu\u021bin. \u00cen\u0103l\u021bimea nu este genetic\u0103? \u2014 La nivel de individ, este. Dac\u0103 sunte\u021bi mai \u00eenalt dec\u00e2t prietenul dumneavoastr\u0103, asta se datoreaz\u0103, probabil, faptului c\u0103 p\u0103rin\u021bii dumneavoastr\u0103 sunt mai \u00eenal\u021bi. Dar la nivel de popula\u021bie, \u00een\u0103l\u021bimea este func\u021bie de mediu. \u00cen ultimii cincisprezece ani, europenii au crescut cu c\u00e2te doi centimetri \u0219i jum\u0103tate \u00een fiecare deceniu. La fel \u0219i japonezii. Este o schimbare prea rapid\u0103, ca s\u0103 fie genetic\u0103. Este \u00een totalitate un efect al mediului: o mai bun\u0103 \u00eengrijire prenatal\u0103, alimenta\u021bie, programe de s\u0103n\u0103tate \u0219i a\u0219a mai departe. Apropo, americanii nu au crescut deloc \u00een aceast\u0103 perioad\u0103. Ei chiar au sc\u0103zut pu\u021bin \u00een \u00een\u0103l\u021bime, posibil din cauza \u00eengrijirii prenatale deficitare \u0219i a alimenta\u021biei de tip fast-food. Ideea este c\u0103 rela\u021bia efectiv\u0103 dintre gene \u0219i mediu este foarte complicat\u0103. Cercet\u0103torii nu au \u00een\u021beles \u00eenc\u0103 nici m\u0103car cum func\u021bioneaz\u0103 genele. De fapt, nu exist\u0103 un consens general nici asupra defini\u021biei genei. \u2014 Vre\u021bi s\u0103 repeta\u021bi? \u2014 \u00cen r\u00e2ndul cercet\u0103torilor nu exist\u0103 o singur\u0103 defini\u021bie pentru gene, spuse Garfield. Exist\u0103 patru sau cinci defini\u021bii diferite. \u2014 Eu credeam c\u0103 o gen\u0103 este o sec\u021biune a unui genom, zise cineva. O secven\u021b\u0103 a perechilor de baz\u0103, ATGC, care constituie codul pentru o protein\u0103. \u2014 Aceasta este una dintre defini\u021bii, zise Garfield. Dar nu este exact\u0103. Pentru c\u0103 o singur\u0103 secven\u021b\u0103 ATGC poate coda o mul\u021bime de proteine. Unele sec\u021biuni ale codului sunt, de fapt, comutatoare care pornesc sau opresc alte sec\u021biuni. Unele sec\u021biuni r\u0103m\u00e2n lini\u0219tite, p\u00e2n\u0103 c\u00e2nd sunt activate de anumi\u021bi stimuli ambientali. Unele sec\u021biuni sunt active numai \u00een timpul unei perioade de dezvoltare \u0219i at\u00e2t. Altele pornesc \u0219i se opresc constant, \u00een timpul vie\u021bii individului. A\u0219a cum am spus, este complicat. Se ridic\u0103 o m\u00e2n\u0103. Un asistent al senatorului Mooney, care primea contribu\u021bii substan\u021biale de la companiile de medicamente, avea o \u00eentrebare. \u2014 Domnule profesor, presupun c\u0103 opinia dumneavoastr\u0103 este una minoritar\u0103. Mul\u021bi oameni de \u0219tiin\u021b\u0103 nu ar fi de acord cu punctul dumneavoastr\u0103 de vedere asupra genelor. \u2014 De fapt, majoritatea oamenilor de \u0219tiin\u021b\u0103 sunt de aceea\u0219i p\u0103rere, zise Garfield. \u0218i pe bun\u0103 dreptate. \n\nC\u00e2nd genomul uman a fost decodat, oamenii de \u0219tiin\u021b\u0103 au fost surprin\u0219i s\u0103 descopere c\u0103 acesta con\u021binea numai aproximativ treizeci \u0219i cinci de mii de gene. Se a\u0219teptaser\u0103 la mult mai multe. \u00cen definitiv, un simplu vierme are dou\u0103zeci de mii de gene. Asta \u00eensemna c\u0103 diferen\u021ba dintre fiin\u021ba uman\u0103 \u0219i un vierme putea fi de numai cincisprezece mii de gene. \u0218i atunci, cum se explica diferen\u021ba uria\u0219\u0103 de complexitate \u00eentre cele dou\u0103 fiin\u021be? Aceast\u0103 problem\u0103 a disp\u0103rut c\u00e2nd savan\u021bii au \u00eenceput s\u0103 studieze interac\u021biunile dintre gene. De exemplu, o gen\u0103 putea crea o protein\u0103, iar o alta putea crea o enzim\u0103, care \u201edecupa\u201c o parte din protein\u0103 \u0219i, astfel, o schimba. Unele gene con\u021bin secven\u021be de codare multiple, separate de secven\u021be de cod indescifrabile. Gena respectiv\u0103 poate folosi oricare dintre secven\u021bele ei multiple, pentru a crea o protein\u0103. Unele gene sunt activate numai dac\u0103 anumite alte gene sunt activate primele, sau atunci c\u00e2nd se produc o serie de schimb\u0103ri ambientale. Asta \u00eenseamn\u0103 c\u0103 genele sunt mult mai sensibile la mediu, at\u00e2t din interiorul, c\u00e2t \u0219i din exteriorul fiin\u021bei umane, dec\u00e2t a anticipat cineva vreodat\u0103. Iar existen\u021ba unor interac\u021biuni multiple \u00eentre gene \u00eenseamn\u0103 c\u0103 exist\u0103 miliarde de rezultate posibile. \u2014 Nu este surprinz\u0103tor, spuse Garfield, c\u0103 cercet\u0103torii se \u00eendreapt\u0103 spre ceea ce numim \u201estudii epigenetice\u201c, care analizeaz\u0103 modul exact \u00een care interac\u021bioneaz\u0103 genele cu mediul, pentru a produce individul pe care \u00eel vedem. Aceasta este o arie extrem de activ\u0103. \u00cencepu s\u0103 explice aspectele complexe ale acestor studii. Unul c\u00e2te unul, asisten\u021bii congresmenilor terminar\u0103 de m\u00e2ncat \u0219i \u00eencepur\u0103 s\u0103 plece. R\u0103maser\u0103 doar c\u00e2\u021biva, care \u00ee\u0219i verificau mesajele pe telefoanele celulare. \n\nOamenii de Neanderthal au fost primii blonzi Mai puternici, cu un creier mai mare \u0219i mai de\u0219tep\u021bi dec\u00e2t noi Muta\u021biile genetice pentru culoarea p\u0103rului indic\u0103 faptul c\u0103 primii blonzi au fost oamenii de Neanderthal, nu Homo Sapiens. Gena blond\u0103 a ap\u0103rut c\u00e2ndva \u00een timpul glacia\u021biunii W\u00fcrm, poate ca r\u0103spuns la lipsa relativ\u0103 de lumin\u0103 solar\u0103 \u00een era glaciar\u0103. Gena s-a r\u0103sp\u00e2ndit printre oamenii de Neanderthal, care erau \u00een majoritate blonzi, spun cercet\u0103torii. \u201eOamenii de Neanderthal aveau creierul cu o cincime mai mare ca al nostru. Erau mai \u00eenal\u021bi dec\u00e2t noi \u0219i mai puternici. \u0218i, f\u0103r\u0103 \u00eendoial\u0103, erau \u0219i mai inteligen\u021bi\u201c, spuse Marco Svabo, de la Institutul de Genetic\u0103 din Helsinki. \u201eDe fapt, este aproape sigur c\u0103 omul modern este o versiune domesticit\u0103 a celui de Neanderthal, la fel cum c\u00e2inele modern este o versiune domesticit\u0103 a mai puternicului \u0219i mai inteligentului lup. Omul modern este o creatur\u0103 degradat\u0103, inferioar\u0103. Omul de Neanderthal era superior din punct de vedere intelectual \u0219i ar\u0103ta mai bine. Cu p\u0103r blond, pome\u021bi \u00eenal\u021bi \u0219i tr\u0103s\u0103turi puternice, el ar fi p\u0103rut o ras\u0103 de supermodele. Homo sapiens \u2013 mai slabi \u0219i mai ur\u00e2\u021bi dec\u00e2t neanderthalienii \u2013 erau atra\u0219i \u00een mod natural de frumuse\u021bea, for\u021ba \u0219i inteligen\u021ba blonzilor. Se pare c\u0103 unor femei de Neanderthal li s-a f\u0103cut mil\u0103 de am\u0103r\u00e2\u021bii de Cro-Magnon \u0219i s-au \u00eemperecheat cu ace\u0219tia. Ceea ce e foarte bine pentru noi. Suntem noroco\u0219i c\u0103 purt\u0103m genele blondului din Neanderthal, pentru ca specia noastr\u0103 s\u0103 nu fie de o prostie iremediabil\u0103. Dar, chiar \u0219i a\u0219a, d\u0103m dovad\u0103 de suficient\u0103 prostie\u201c. Conform opiniei sale, s\u0103 spui c\u0103 blonzii sunt pro\u0219ti este \u201eo prejudecat\u0103 a brune\u021bilor, cu scopul de a distrage aten\u021bia de la adev\u0103rata problem\u0103 a lumii, \u0219i anume lipsurile brune\u021bilor\u201c. \u201eFace\u021bi o list\u0103 cu cei mai pro\u0219ti oameni din istorie\u201c, a ad\u0103ugat el. \u201eVe\u021bi constata c\u0103 erau cu to\u021bii brune\u021bi\u201c. Dr. Evard Nilsson, purt\u0103tor de cuv\u00e2nt pentru Institutul Marburg din Germania, care a desf\u0103cut pe secven\u021be \u00eentregul genom Neanderthal, spune c\u0103 teoria blonzilor este interesant\u0103. \u201eSo\u021bia mea este blond\u0103\u201c, spune Nilsson, \u201e\u0219i eu fac mereu ce \u00eemi spune ea, iar copiii no\u0219tri sunt blonzi \u0219i chiar inteligen\u021bi. A\u0219a c\u0103 sunt de acord c\u0103 exist\u0103 ceva adev\u0103rat \u00een teoria aceasta.\u201c ", " Primele zile ale lui Dave \u00een familia Kendall au mers surprinz\u0103tor de bine. C\u00e2nd ie\u0219ea afar\u0103, purta o \u0219apc\u0103 de baseball, ceea \u00eei \u00eembun\u0103t\u0103\u021bea mult \u00eenf\u0103\u021bi\u0219area. Cu p\u0103rul tuns, purt\u00e2nd blugi, adida\u0219i \u0219i un tricou Quicksilver, sem\u0103na destul de bine cu orice alt pu\u0219ti. \u0218i \u00eenv\u0103\u021ba repede. Avea o coordonare bun\u0103 \u0219i \u00eenv\u0103\u021b\u0103 repede s\u0103 \u00ee\u0219i scrie numele, sub \u00eendrumarea lui Lynn. Cu cititul mergea mai greu. Dave se descurca bine la sporturile de week-end, de\u0219i uneori era de-a dreptul deconcertant. La un meci de Little League, o minge r\u0103zlea\u021b\u0103 zbur\u0103 de pe teren spre cl\u0103direa cu dou\u0103 etaje a \u0219colii. Dave alerg\u0103, se c\u0103\u021b\u0103r\u0103 pe zid \u0219i prinse mingea la fereastra de la etajul doi. Pu\u0219tii \u00eei privir\u0103 reu\u0219ita cu un amestec de admira\u021bie \u0219i resentimente. Nu era corect \u0219i ar fi vrut s\u0103 vad\u0103 geamul sp\u0103rg\u00e2ndu-se. Pe de alt\u0103 parte, to\u021bi \u00eel voiau pe Dave \u00een echipa lor. A\u0219a c\u0103 Lynn fu surprins\u0103 c\u00e2nd, \u00eentr-o dup\u0103-amiaz\u0103 de s\u00e2mb\u0103t\u0103, Dave veni acas\u0103 mai devreme. P\u0103rea trist. \u2014 Ce este? \u00eentreb\u0103 ea. \u2014 Nu m\u0103 integrez. \u2014 Toat\u0103 lumea simte asta, uneori, zise ea. El cl\u0103tin\u0103 din cap. \u2014 Ei se uit\u0103 la mine. Lynn spuse, dup\u0103 o scurt\u0103 pauz\u0103: \u2014 Nu e\u0219ti la fel ca ceilal\u021bi copii. \u2014 Da. \u2014 \u0218i ei r\u00e2d de tine? El aprob\u0103 din cap. \u2014 Uneori. \u2014 Ce fac? \u2014 Arunc\u0103 cu lucruri \u00een mine. M\u0103 strig\u0103 \u00een tot felul. \u2014 Cum \u00ee\u021bi spun? Dave \u00ee\u0219i mu\u0219c\u0103 buza lat\u0103. \u2014 Maimu\u021bache. Era gata s\u0103 izbucneasc\u0103 \u00een lacrimi. \u2014 Nu e prea pl\u0103cut, zise ea. \u00cemi pare r\u0103u. \u00cei lu\u0103 \u0219apca de baseball \u0219i \u00eencepu s\u0103 \u00eel m\u00e2ng\u00e2ie pe cap \u0219i pe ceaf\u0103. \u2014 Copiii pot fi r\u0103i. \u2014 Uneori, sentimentele mele sunt r\u0103nite, spuse Dave. Trist, se \u00eentoarse cu spatele la ea. \u00ce\u0219i scoase tricoul. Ea \u00ee\u0219i trecu degetele prin p\u0103rul lui, c\u0103ut\u00e2nd zg\u00e2rieturi sau alte semne de lovituri. \u00cen timp ce f\u0103cea asta, \u00eel sim\u021bi relax\u00e2ndu-se. Respira\u021bia lui se calm\u0103. Dispozi\u021bia p\u0103ru s\u0103 se \u00eembun\u0103t\u0103\u021beasc\u0103. Abia mai t\u00e2rziu, Lynn realiz\u0103 c\u0103 \u00eel \u201epuricase\u201c, a\u0219a cum fac maimu\u021bele \u00een s\u0103lb\u0103ticie. Una se \u00eentoarce cu spatele, iar cealalt\u0103 \u00eei cur\u0103\u021b\u0103 blana. Decise s\u0103 fac\u0103 asta \u00een fiecare zi. Doar ca s\u0103-l fac\u0103 pe Dave s\u0103 se simt\u0103 bine. \n\nDe la sosirea lui Dave, totul se schimbase \u00een via\u021ba lui Lynn. De\u0219i era clar c\u0103 Dave era responsabilitatea lui Henry, cimpanzeul nu se ar\u0103ta prea interesat de acesta. Fusese atras imediat de ea \u0219i ceva din comportamentul lui, sau poate aspectul \u2013 ochii sensibili, comportamentul copil\u0103resc \u2013 atinsese ceva \u00een sufletul ei. \u00cencepuse s\u0103 citeasc\u0103 despre cimpanzei \u0219i aflase c\u0103, din cauz\u0103 c\u0103 femelele cimpanzeu \u00ee\u0219i alegeau mai mul\u021bi parteneri pentru \u00eemperechere, nu se \u0219tia care era tat\u0103l puiului lor, a\u0219a c\u0103 cimpanzeii nu aveau no\u021biunea de tat\u0103. Cimpanzeii aveau doar mam\u0103. Dave p\u0103rea s\u0103 fi fost un copil chinuit, de care mama cimpanzeu nu avusese grij\u0103. Se uita la Lynn cu un dor f\u0103\u021bi\u0219, iar ea r\u0103spundea la asta. Totul era foarte emo\u021bionant \u2026 \u0219i foarte nea\u0219teptat. \u2014 El nu e copilul t\u0103u, mam\u0103, o repezise Tracy. Tracy era la v\u00e2rsta la care \u00ee\u0219i dorea aten\u021bia p\u0103rin\u021bilor. Era geloas\u0103 pe orice motiv de distragere. \u2014 \u0218tiu, Trace, zise Lynn. Dar are nevoie de mine. \u2014 Mam\u0103! Nu e responsabilitatea ta! spuse ea, arunc\u00e2ndu-\u0219i teatral m\u00e2inile \u00een sus. \u2014 \u0218tiu. \u2014 Atunci, n-ai putea s\u0103-l la\u0219i \u00een pace? \u2014 \u021ai se pare c\u0103 i se acord\u0103 prea mult\u0103 aten\u021bie? \u2014 P\u0103i, daaa! Categoric. \u2014 \u00cemi pare r\u0103u, nu mi-am dat seama. O cuprinse cu bra\u021bul pe fiica ei \u0219i o \u00eembr\u0103\u021bi\u0219\u0103. \u2014 Pe mine s\u0103 nu m\u0103 tratezi ca pe o maimu\u021b\u0103, zise Tracy \u0219i o \u00eempinse la o parte. Dar \u0219i ei erau, \u00een definitiv, primate. Fiin\u021bele umane erau maimu\u021be. Experien\u021ba ei cu Dave o f\u0103cea pe Lynn s\u0103 fie nelini\u0219titor de con\u0219tient\u0103 de c\u00e2t de multe aveau oamenii \u00een comun cu maimu\u021bele: puricatul reciproc, atingerea, aten\u021bia fizic\u0103, drept surs\u0103 de relaxare. Ochii se l\u0103sau \u00een jos, \u00een caz de amenin\u021bare, de nepl\u0103cere sau ca semn de supunere. (Tracy, \u00een preajma prietenilor ei, flirt\u00e2nd cu ochii pleca\u021bi). Contactul vizual direct \u00eensemna intimidare, un semn de furie. Pielea de g\u0103in\u0103, \u00een caz de team\u0103 sau enervare \u2013 aceea\u0219i mu\u0219chi ai pielii f\u0103ceau perii unei maimu\u021be s\u0103 se ridice, pentru a crea o impresie de masivitate, \u00een prezen\u021ba unei amenin\u021b\u0103ri. Dormitul \u00een comun, \u00eencovrigatul \u00eentr-un fel de culcu\u0219 \u2026 \u0218i a\u0219a mai departe. Maimu\u021be. Erau cu to\u021bii ni\u0219te maimu\u021be. \n\nDin ce \u00een ce mai mult, cea mai mare diferen\u021b\u0103 p\u0103rea s\u0103 fie p\u0103rul. Dave era p\u0103ros. Cei din jurul lui, nu. Din ce citise ea, pierderea p\u0103rului se produsese dup\u0103 ce fiin\u021bele umane se desp\u0103r\u021biser\u0103 de cimpanzei. Explica\u021bia cea mai frecvent\u0103 era c\u0103 fiin\u021bele umane deveniser\u0103 pentru o vreme creaturi de mla\u0219tin\u0103 sau de ap\u0103. Pentru c\u0103 majoritatea mamiferelor erau p\u0103roase, blana fiind necesar\u0103 pentru a le ajuta s\u0103 \u00ee\u0219i men\u021bin\u0103 temperatura intern\u0103. Dar mamiferele acvatice, cum erau delfinii \u0219i balenele, \u00ee\u0219i pierduser\u0103 p\u0103rul pentru a fi hidrodinamice. Iar oamenii \u00ee\u0219i pierduser\u0103 \u0219i ei p\u0103rul. \u00cens\u0103 pentru Lynn, cel mai ciudat lucru era sentimentul persistent c\u0103 Dave era at\u00e2t uman, c\u00e2t \u0219i neuman. Nu \u0219tia cum s\u0103 se descurce cu aceste sentiment. \u0218i pe m\u0103sur\u0103 ce treceau zilele, nu devenea deloc mai simplu. \n\nLITIGIUL GENEI CANAVAN SE \u00ceNCHEIE ETICA BREVET\u0102RII GENELOR ESTE PUS\u0102 \u00ceN DISCU\u021aIE Boala Canavan este o boal\u0103 mo\u0219tenit\u0103 genetic, care este fatal\u0103 pentru copii \u00een primii ani de via\u021b\u0103. \u00cen 1987, Dan Greenberg \u0219i so\u021bia lui au aflat c\u0103 fiul lor de nou\u0103 luni suferea de aceast\u0103 boal\u0103. Cum nu exista nici un test genetic, familia Greenberg au avut un alt copil, o fiic\u0103, care a fost \u0219i ea diagnosticat\u0103 cu aceea\u0219i boal\u0103. Familia Greenberg a vrut s\u0103 se asigure c\u0103 alte familii nu vor avea parte de aceea\u0219i durere, a\u0219a c\u0103 l-au convins pe Reuben Matalon, un genetician, s\u0103 creeze un test prenatal pentru boala Canavan. Familia Greenberg \u0219i-a donat propriile \u021besuturi, \u021besuturile copiilor lor mor\u021bi \u0219i s-au str\u0103duit s\u0103 ob\u021bin\u0103 \u021besuturi de la alte familii cu boala Canavan, din \u00eentreaga lume. \u00cen cele din urm\u0103, \u00een 1993 a fost descoperit\u0103 gena pentru boala Canavan. \u00cen sf\u00e2r\u0219it, un test prenatal gratuit era pus la dispozi\u021bia familiilor, la nivel mondial. F\u0103r\u0103 \u0219tirea familiei Greenberg, dr. Matalon a brevetat gena \u0219i apoi a cerut taxe mari pentru teste. Multe familii care contribuiser\u0103 cu \u021besuturi \u0219i bani ca s\u0103 ajute la descoperirea acelei gene, acum nu \u00ee\u0219i puteau permite testul. \u00cen 2003, familia Greenberg \u0219i alte p\u0103r\u021bi implicate l-au dat \u00een judecat\u0103 pe Matalon \u0219i Spitalul de Copii din Miami, sub acuza\u021bia de \u00eenc\u0103lcare a regulii consim\u021b\u0103m\u00e2ntului dat \u00een cuno\u0219tin\u021b\u0103 de cauz\u0103, \u00eenavu\u021bire incorect\u0103, t\u0103inuire frauduloas\u0103 \u0219i \u00eensu\u0219ire frauduloas\u0103 a secretelor comerciale. Procesul s-a rezolvat \u00een afara tribunalului. Ca rezultat, testul este mai disponibil acum, de\u0219i taxele trebuie pl\u0103tite \u00een continuare Spitalului de Copii din Miami. Etica comportamentului doctorilor \u0219i institu\u021biilor implicate \u00een acest caz este \u00eenc\u0103 controversat\u0103 cu ardoare. \n\nPsychology News ADUL\u021aII NU SE MAI MATURIZEAZ\u0102 Cercet\u0103tor britanic d\u0103 vina pe educa\u021bia oficial\u0103 Profesorii, cercet\u0103tori \u201euimitor de imaturi\u201c Dac\u0103 sunte\u021bi de p\u0103rere c\u0103 adul\u021bii din jurul vostru se poart\u0103 ca ni\u0219te copii, este probabil s\u0103 ave\u021bi dreptate. \u00cen termeni tehnici, asta se nume\u0219te \u201eneotenie psihologic\u0103\u201c, persisten\u021ba comportamentului copil\u0103resc la maturitate. \u0218i fenomenul ia amploare. Conform p\u0103rerii dr. Bruce Charlton, psihiatru specializat \u00een probleme de evolu\u021bionism la Newcastle upon Tyne, fiin\u021bele umane au nevoie acum de mai mult timp ca s\u0103 ating\u0103 maturitatea mental\u0103 \u2026 iar unii nu o ating niciodat\u0103. Charlton crede c\u0103 aceasta este o consecin\u021b\u0103 secundar\u0103 a educa\u021biei oficiale, care dureaz\u0103 p\u00e2n\u0103 la peste dou\u0103zeci de ani. \u201eEduca\u021bia oficial\u0103 necesit\u0103 o postur\u0103 copil\u0103reasc\u0103 a receptivit\u0103\u021bii\u201c, care \u201e\u00eempiedic\u0103 atingerea maturit\u0103\u021bii psihologice\u201c ce s-ar produce, \u00een mod normal, la sf\u00e2r\u0219itul adolescen\u021bei sau pu\u021bin peste v\u00e2rsta de dou\u0103zeci de ani. El observ\u0103 c\u0103 \u201eacademicienii, profesorii, oamenii de \u0219tiin\u021b\u0103 \u0219i mul\u021bi al\u021bi profesioni\u0219ti sunt izbitor de imaturi\u201c. \u00cei nume\u0219te \u201eimprevizibili, neechilibra\u021bi \u00een priorit\u0103\u021bi \u0219i cu tendin\u021ba de a reac\u021biona exagerat\u201c. Societ\u0103\u021bile umane anterioare, cum ar fi \u00een cele de v\u00e2n\u0103tori-culeg\u0103tori, erau mai stabile \u0219i, \u00een consecin\u021b\u0103, maturitatea ap\u0103rea \u00een anii adolescen\u021bei. Acum, totu\u0219i, datorit\u0103 schimb\u0103rii sociale rapide \u0219i a importan\u021bei reduse a for\u021bei fizice, maturizarea este deseori am\u00e2nat\u0103. Charlton remarc\u0103 faptul c\u0103 semne ale maturit\u0103\u021bii, cum ar fi absolvirea colegiului, c\u0103s\u0103toria \u0219i primul copil, aveau loc \u00eenainte la v\u00e2rste fixe, dar acum se pot \u00eent\u00e2mpla la diferen\u021be de decenii. Astfel, spune el, \u201e\u00eentr-un sens psihologic important, unii oameni moderni nu ajung niciodat\u0103 adul\u021bi\u201c. Charlton consider\u0103 c\u0103 asta se poate datora adapt\u0103rii. \u201eO flexibilitate infantil\u0103 a atitudinilor, comportamentului \u0219i cuno\u0219tin\u021belor\u201c poate fi util\u0103 \u00een trecerea prin instabilitatea crescut\u0103 a lumii moderne, spune el, \u00een care probabilitatea ca oamenii s\u0103-\u0219i schimbe slujba este multe mai mare, a\u0219a cum e mai probabil s\u0103 \u00eenve\u021be meserii noi sau s\u0103 se mute \u00een locuri noi. Dar asta se produce cu pre\u021bul unei \u201earii reduse a aten\u021biei, a c\u0103ut\u0103rii frenetice de nout\u0103\u021bi, chiar a unor cicluri mai scurte de mod\u0103 arbitrar\u0103 \u0219i \u2026 unei superficialit\u0103\u021bi emo\u021bionale \u0219i spirituale atotcuprinz\u0103toare\u201c. Charlton adaug\u0103 c\u0103 oamenii moderni \u201enu au profunzimea de caracter care p\u0103rea at\u00e2t de normal\u0103 \u00een trecut\u201c. \n", " \u2014 Ellis, ce este \u00een tubul acela? \u00eentreb\u0103 doamna Levine. Fiul ei \u021binea \u00een m\u00e2n\u0103 un tub argintiu, cu o cea\u0219c\u0103 mic\u0103 de plastic \u00een v\u00e2rf. Erau \u00een camera de zi a casei p\u0103rinte\u0219ti din Scarsdale. Afar\u0103, muncitorii lucrau g\u0103l\u0103gios \u00een garaj. F\u0103ceau repara\u021bii: preg\u0103teau casa de v\u00e2nzare. \u2014 Ce este \u00een tub? repet\u0103 ea. \u2014 Este un nou tratament genetic, mam\u0103. \u2014 Nu am nevoie de el. \u2014 \u00ce\u021bi revigoreaz\u0103 pielea. O \u00eentinere\u0219te. \u2014 Nu asta i-ai spus tat\u0103lui t\u0103u, zise ea. I-ai spus c\u0103 \u00eei va \u00eembun\u0103t\u0103\u021bi via\u021ba sexual\u0103. \u2014 P\u0103i \u2026 \u2014 El te-a pus s\u0103 faci asta, nu? \u2014 Nu, mam\u0103. \u2014 Ascult\u0103-m\u0103 bine, zise ea. Eu nu vreau s\u0103-mi \u00eembun\u0103t\u0103\u021besc via\u021ba sexual\u0103. Nu am fost niciodat\u0103 mai fericit\u0103 ca acum. \u2014 Voi doi dormi\u021bi \u00een camere separate. \u2014 Pentru c\u0103 sfor\u0103ie. \u2014 Mam\u0103, spray-ul acesta o s\u0103 te ajute. \u2014 Nu am nevoie de ajutor. \u2014 Te va face s\u0103 fii mai fericit\u0103, te asigur \u2026 \u2014 Niciodat\u0103 nu ascultai, nici c\u00e2nd erai mic. \u2014 Hai, mam\u0103 \u2026 \u2014 \u0218i nu te-ai schimbat, nici ca adult. \u2014 Mam\u0103, te rog \u2026 Ellis \u00eencepuse s\u0103 se enerveze. De fapt, nu el ar fi trebuit s\u0103-i fac\u0103 asta mamei lui, ci fratele lui, Aaron. Aaron era preferatul ei. Dar Aaron spusese c\u0103 avea un caz la tribunal. A\u0219a c\u0103 totul c\u0103zuse \u00een c\u00e2rca lui Ellis. Se apropie de ea, cu tubul \u00een m\u00e2n\u0103. \u2014 Pleac\u0103 de aici, Ellis. El continu\u0103 s\u0103 se apropie. \u2014 Sunt mama ta, Ellis. Ea \u00eel c\u0103lc\u0103 pe picior. Ellis url\u0103 de durere, iar \u00een clipa urm\u0103toare o prinse de ceaf\u0103, \u00eei ap\u0103s\u0103 tubul peste nas \u0219i ap\u0103s\u0103. Ea \u00eencepu s\u0103 se zbat\u0103 \u0219i s\u0103 se zv\u00e2rcoleasc\u0103. \u2014 Nu vreau! Nu vreau! Dar inspira gazul. Chiar \u00een timp ce protesta. \u2014 Nu, nu, nu! Ellis \u00eei \u021binu tubul la nas o vreme. Era ca \u0219i cum ar fi strangulat-o, acela\u0219i gen de prindere, aceea\u0219i senza\u021bie, \u00een timp ce ea se zb\u0103tea \u00een m\u00e2inile lui. Era foarte nepl\u0103cut. Pielea obrazului ei lipit\u0103 de degetele lui, \u00een timp ce femeia se zv\u00e2rcolea \u0219i protesta. Sim\u021bi parfumul pudrei ei de machiat. \u00centr-un t\u00e2rziu, Ellis se \u00eendep\u0103rt\u0103 de ea. \u2014 Cum \u00eendr\u0103zne\u0219ti?! zise ea. Cum \u00eendr\u0103zne\u0219ti?! Ie\u0219i repede din camer\u0103, blestem\u00e2nd. Ellis se sprijini de perete. Se sim\u021bea ame\u021bit, dup\u0103 ce \u00ee\u0219i atacase fizic mama, \u00een modul acela. Dar trebuia s\u0103 o fac\u0103, \u00ee\u0219i spuse singur. Trebuia s\u0103 o fac\u0103. \n", " Lucrurile nu mergeau bine, \u00ee\u0219i spuse Rick Diehl, \u00een timp ce \u00ee\u0219i \u0219tergea piureul de maz\u0103re de pe fa\u021b\u0103 \u0219i se oprea ca s\u0103-\u0219i cure\u021be ochelarii. Era cinci dup\u0103-amiaza. \u00cen buc\u0103t\u0103rie era foarte cald. Cei trei copii ai lui st\u0103teau la masa din buc\u0103t\u0103rie, \u021bip\u00e2nd \u0219i lovindu-se unul pe cel\u0103lalt. Aruncau cu resturi de hot dog \u0219i mu\u0219tar. Mu\u0219tarul p\u0103ta totul. Bebelu\u0219ul, \u00een scaunul lui \u00eenalt, refuza s\u0103 m\u0103n\u00e2nce \u0219i scuipa m\u00e2ncarea \u00eenapoi. Conchita ar fi trebuit s\u0103 o hr\u0103neasc\u0103, dar Conchita disp\u0103ruse \u00een dup\u0103-amiaza aceea. Nu se mai putuse baza pe ea, de la plecarea so\u021biei lui. Femeile erau solidare. Probabil c\u0103 trebuia s\u0103 o \u00eenlocuiasc\u0103 pe Conchita, care era un mare ghimpe \u00een coaste, \u0219i s\u0103 angajeze pe cineva nou. Bine\u00een\u021beles, ea avea s\u0103 \u00eel dea \u00een judecat\u0103. Poate c\u0103 putea negocia un aranjament cu ea, \u00eenainte s\u0103 ajung\u0103 la tribunal. \u2014 O vrei? Ia-o! Jason, fiul cel mare, strivi hot dog-ul cu chifl\u0103 cu tot, peste fa\u021ba lui Sam. Sam url\u0103 \u0219i se pref\u0103cu c\u0103 se \u00eeneac\u0103. Apoi \u00eencepur\u0103 s\u0103 se rostogoleasc\u0103 pe podea. \u2014 Tat\u0103! Tat\u0103! Opre\u0219te-l! M\u0103 sufoc\u0103. \u2014 Jason, nu-l mai sufoca pe fratele t\u0103u. Jason nu-i d\u0103du nici o aten\u021bie. Rick \u00eel prinse de guler \u0219i \u00eel trase de pe Sam. \u2014 Am spus s\u0103 nu-l mai sufoci. \u2014 Nu-i f\u0103ceam nimic. El a c\u0103utat-o. \u2014 Vrei s\u0103 nu mai ai voie la televizor disear\u0103? Nu? Atunci m\u0103n\u00e2nc\u0103-\u021bi hot dog-ul \u0219i las\u0103-l pe fratele t\u0103u s\u0103-l m\u0103n\u00e2nce pe al lui. Rick lu\u0103 linguri\u021ba ca s\u0103-i dea de m\u00e2ncare bebelu\u0219ului, dar feti\u021ba \u00ee\u0219i \u00eenchise gura, \u00eenc\u0103p\u0103\u021b\u00e2nat\u0103, privindu-l cu ni\u0219te ochi ostili, mici ca ni\u0219te m\u0103rgele. Rick oft\u0103. Ce-i f\u0103cea pe copiii \u00een sc\u0103unele \u00eenalte s\u0103 refuze s\u0103 m\u0103n\u00e2nce \u0219i s\u0103 \u00ee\u0219i arunce toate juc\u0103riile pe podea? Poate c\u0103 nu era o idee prea bun\u0103 c\u0103 so\u021bia lui fugise. C\u00e2t despre birou, acolo lucrurile erau \u0219i mai rele. Fostul tip de la securitate se culcase cu Lisa, iar acum, c\u00e2nd ie\u0219ise din \u00eenchisoare, f\u0103r\u0103 \u00eendoial\u0103 c\u0103 i-o punea din nou. Fata aia n-avea nici un fel de gusturi. Dac\u0103 Brad era condamnat pentru pedofilie, asta ar fi \u00eensemnat publicitate proast\u0103 pentru companie, dar Rick tot \u0219i-o dorea. Medicamentul minune al lui Josh Winkler se p\u0103rea c\u0103 ucidea oameni. Josh o f\u0103cuse de capul lui, toate acele teste neautorizate pe oameni, dar dac\u0103 era trimis la \u00eenchisoare, \u0219i asta s-ar fi reflectat ur\u00e2t asupra companiei. Tocmai \u00eencerca s\u0103-i \u00eenfig\u0103 linguri\u021ba \u00een gur\u0103 feti\u021bei sale c\u00e2nd \u00eencepu s\u0103 sune telefonul. Iar lucrurile devenir\u0103 mult, mult mai rele. \n\u2014 Tic\u0103losul! Rick Diehl se \u00eentoarse cu spatele la \u0219irurile de ecrane de securitate. \u2014 Nu-mi vine s\u0103 cred, zise el. Pe ecrane, detestatul Brad Gordon deschidea u\u0219ile laboratoarelor, ating\u00e2nd capsulele Petri de peste tot \u0219i trec\u00e2nd mai departe. Brad fusese \u00eenregistrat cum trecea metodic prin toate laboratoarele din cl\u0103dire. Rick \u00ee\u0219i str\u00e2nse pumnii. \u2014 A intrat \u00een cl\u0103dire la ora unu diminea\u021ba, spuse \u0219eful temporar de securitate. Probabil c\u0103 avea un card administrativ de care nu \u0219tiam, pentru c\u0103 al lui a fost dezactivat. A mers la toate punctele de depozitare \u0219i a contaminat toate culturile din linia celular\u0103 Burnet. \u2014 E un idiot, dar nu e nici o problem\u0103, zise Rick Diehl. Avem depozite biologice \u00een San Jose, la Londra \u0219i \u00een Singapore. \u2014 De fapt, e\u0219antioanele au fost toate luate ieri, zise omul de la serviciul de securitate. Cineva a luat liniile celulare \u0219i a plecat. Aveau autoriza\u021biile necesare. Transmisie electronic\u0103 securizat\u0103 a codurilor. \u2014 Cine a autorizat totul? \u2014 Dumneavoastr\u0103. Autoriza\u021bia a venit din contul dumneavoastr\u0103 de securitate. \u2014 Oh, Iisuse, zise el \u0219i se \u00eentoarse cu fa\u021ba. Cum s-a \u00eent\u00e2mplat a\u0219a ceva? \u2014 Acum ne ocup\u0103m de asta. \u2014 Dar linia celular\u0103, spuse Rick, avem alte sedii \u2026 \u2014 Din nefericire, se pare c\u0103 \u2026 \u2014 Ei bine, atunci avem clien\u021bi care au \u00eenchiriat \u2026 \u2014 Mi-e team\u0103 c\u0103 nu. \u2014 Ce vrei s\u0103 spui? zise Rick, \u00eencep\u00e2nd . Vrei s\u0103 spui c\u0103 toat\u0103 blestemata aia de cultur\u0103 Burnet a disp\u0103rut? Din toat\u0103 lumea? A disp\u0103rut? \u2014 Din c\u00e2te \u0219tim noi, da. \u2014 E un dezastru, fir-ar al dracului s\u0103 fie \u2014 Evident. \u2014 Ar putea s\u0103-nsemne sf\u00e2r\u0219itul companiei mele! Celulele alea erau plasa noastr\u0103 de siguran\u021b\u0103. Am pl\u0103tit o avere pe ele, celor de la UCLA. Vrei s\u0103 spui c\u0103 au disp\u0103rut? Rick se \u00eencrunt\u0103 furios, \u00een\u021beleg\u00e2nd realitatea dur\u0103. \u2014 Este vorba de un atac organizat \u0219i coordonat \u00eempotriva companiei mele. Au oameni \u00een Londra \u0219i \u00een Singapore. Cineva a aranjat totul. \u2014 Da. A\u0219a credem \u0219i noi. \u2014 Ca s\u0103-mi distrug\u0103 compania. \u2014 Posibil. \u2014 Am nevoie de liniile acelea celulare. Acum. \u2014 Nimeni nu le mai are. Bine\u00een\u021beles, cu excep\u021bia lui Frank Burnet. \u2014 Atunci, s\u0103-l chem\u0103m pe Burnet. \u2014 Din nefericire, se pare c\u0103 \u0219i domnul Burnet a disp\u0103rut. Nu reu\u0219im s\u0103 d\u0103m de el. \u2014 Minunat, zise Rick. De-a dreptul minunat. Se r\u0103suci \u0219i url\u0103 la asistentul lui. \u2014 Cheam\u0103-i pe blestema\u021bii \u0103ia de avoca\u021bi, adu-i pe cei de la UCLA \u0219i pe to\u021bi ceilal\u021bi, p\u00e2n\u0103 la ora opt, \u00een seara asta. \u2014 Nu \u0219tiu dac\u0103 \u2026 \u2014 Acum! \n", " Gail Bond intrase \u00eentr-o rutin\u0103. Petrecea noaptea cu Yoshi, apoi venea la \u0219ase diminea\u021ba ca s\u0103-l scoale pe Evan, s\u0103-i preg\u0103teasc\u0103 micul dejun \u0219i s\u0103 aib\u0103 grij\u0103 s\u0103 plece la \u0219coal\u0103 la timp. \u00centr-o diminea\u021b\u0103, imediat dup\u0103 ce descuie u\u0219a, v\u0103zu c\u0103 Gerard disp\u0103ruse. Colivia lui era \u00een hol, neacoperit\u0103, iar stinghia din ea era liber\u0103. Trase o \u00eenjur\u0103tur\u0103 \u0219i se duse \u00een dormitor, unde Richard dormea \u00eenc\u0103. \u00cel scutur\u0103, ca s\u0103-l trezeasc\u0103. \u2014 Richard. Unde e Gerard? El c\u0103sc\u0103. \u2014 Cum? \u2014 Gerard. Unde e Gerard? \u2014 Mi-e team\u0103 c\u0103 a avut loc un accident. \u2014 Ce accident? Ce-ai f\u0103cut? \u2014 Colivia era cur\u0103\u021bat\u0103, \u00een buc\u0103t\u0103rie, iar fereastra era deschis\u0103. A zburat afar\u0103. \u2014 Nu se poate. Avea aripile t\u0103iate. \u2014 \u0218tiu asta, zise Richard, c\u0103sc\u00e2nd din nou. \u2014 N-are cum s\u0103 zboare. \u2014 Tot ce \u0219tiu e c\u0103 am auzit-o pe Nadejda \u021bip\u00e2nd, iar c\u00e2nd m-am dus \u00een buc\u0103t\u0103rie, ea ar\u0103ta spre fereastr\u0103. M-am uitat \u0219i am v\u0103zut pas\u0103rea plan\u00e2nd spre sol. Bine\u00een\u021beles, am alergat imediat \u00een strad\u0103, dar disp\u0103ruse. Tic\u0103losul se chinuia s\u0103 nu z\u00e2mbeasc\u0103. \u2014 Richard, este o problem\u0103 foarte serioas\u0103. E un animal transgenic. Dac\u0103 scap\u0103, e posibil s\u0103 \u00ee\u0219i transmit\u0103 genele \u0219i altor papagali. \u2014 Te asigur c\u0103 a fost un accident. \u2014 Unde e Nadejda? \u2014 Vine la pr\u00e2nz, acum. M-am g\u00e2ndit s\u0103 reduc cheltuielile. \u2014 Are telefon mobil? \u2014 Tu ai angajat-o, iubire. \u2014 S\u0103 nu-mi spui mie \u201eiubire\u201c. Nu \u0219tiu ce-ai f\u0103cut cu papagalul, dar e o problem\u0103 foarte serioas\u0103, Richard. \u2014 Nu \u0219tiu ce s\u0103-\u021bi spun, replic\u0103 Richard, ridic\u00e2nd din umeri. \n\nBine\u00een\u021beles, asta-i distrugea toate planurile. Inten\u021bionaser\u0103 s\u0103 publice totul online, \u00een luna urm\u0103toare \u0219i, desigur, aveau s\u0103 \u00eenceap\u0103 s\u0103 apar\u0103 strig\u0103te din toat\u0103 lumea, care s\u0103 pretind\u0103 c\u0103 spusele lor nu erau adev\u0103rate. Oamenii de \u0219tiin\u021b\u0103 aveau s\u0103 spun\u0103 c\u0103 este un efect Clever Hans, o simpl\u0103 imitare, sau Dumnezeu \u0219tie ce altceva. Iar acum, pas\u0103rea disp\u0103ruse. \u2014 \u00cemi vine s\u0103-l omor pe Richard, \u00eei spuse ea lui Maurice, \u0219eful laboratorului. \u2014 Iar eu a\u0219 angaja cel mai bun avocat pentru ap\u0103rarea ta, zise acesta, f\u0103r\u0103 s\u0103 z\u00e2mbeasc\u0103. Crezi c\u0103 \u0219tie unde e pas\u0103rea? \u2014 Probabil. Dar n-o s\u0103-mi spun\u0103 niciodat\u0103. \u00cel ura pe Gerard. \u2014 Ave\u021bi o disput\u0103 pe teme de custodie din pricina unei p\u0103s\u0103ri. \u2014 O s\u0103 discut cu Nadejda. \u00cens\u0103 cred c\u0103 a pl\u0103tit-o s\u0103 tac\u0103. \u2014 Pas\u0103rea \u00ee\u021bi \u0219tie numele? Numele laboratorului? Numere de telefon? \u2014 Nu, dar a memorat tonurile telefonului meu mobil. Obi\u0219nuia s\u0103 le repete, ca o secven\u021b\u0103 de sunete. \u2014 Atunci, poate o s\u0103 ne sune, c\u00e2ndva. \u2014 Poate, zise Gail oft\u00e2nd. \n", " Alex Burnet era \u00een mijlocul celui mai dificil proces din cariera ei, un caz de viol ce implica un atac sexual asupra unui b\u0103ie\u021bel de doi ani, din Malibu. Acuzatul, Mick Crowley, de treizeci \u0219i unu de ani, era un redactor \u00een probleme de politic\u0103 din Washington, care venise \u00een vizit\u0103 la cumnata lui, c\u00e2nd sim\u021bise un impuls cople\u0219itor s\u0103 fac\u0103 sex anal cu fiul ei, \u00eenc\u0103 \u00een scutece. Crowley era un absolvent de la Yale, bogat \u0219i r\u0103sf\u0103\u021bat, mo\u0219tenitor al unei averi de origine farmaceutic\u0103. \u00cel angajase pentru ap\u0103rare pe faimosul avocat din Washington, D.C., Abe (\u201eNu-i acolo\u201c) Ganzler. Se dovedi c\u0103 gusturile sexuale ale lui Crowley erau binecunoscute \u00een Washington, iar Ganzler, a\u0219a cum \u00eei era obiceiul, prezent\u0103 cazul cu ardoare \u00een pres\u0103, cu luni de zile \u00eenainte de proces, caracteriz\u00e2ndu-le \u00een mod repetat pe Alex \u0219i pe mama copilului drept ni\u0219te \u201efundamentaliste feministe cu imagina\u021bie\u201c, care inventaser\u0103 totul, cu \u201eimagina\u021bia lor bolnav\u0103 \u0219i pervers\u0103\u201c. Asta, \u00een ciuda examin\u0103rii bine documentate de la spital, f\u0103cut\u0103 asupra copilului. (Penisul lui Crowley era mic, dar produsese totu\u0219i rupturi semnificative \u00een rectul bebelu\u0219ului.) Era \u00een toiul preg\u0103tirii frenetice pentru a treia zi de proces, c\u00e2nd Amy, asistenta ei, o sun\u0103 ca s\u0103-i spun\u0103 c\u0103 tat\u0103l ei era la telefon. Alex r\u0103spunse. \u2014 Sunt cam ocupat\u0103, tat\u0103. \u2014 Nu te \u021bin mult. Plec pentru dou\u0103 s\u0103pt\u0103m\u00e2ni. \u2014 OK, bine. Unul dintre ceilal\u021bi avoca\u021bi intr\u0103 \u0219i \u00eei puse pe birou ultimele edi\u021bii ale ziarelor. \u00cen Star ap\u0103reau fotografii ale copilului violat, ale spitalului din Malibu \u0219i o poz\u0103 deloc m\u0103gulitoare, cu Alex \u0219i mama copilului, cu ochii \u00eengusta\u021bi \u00een lumina puternic\u0103 a soarelui. \u2014 Unde te duci, tat\u0103? \u2014 \u00cenc\u0103 nu \u0219tiu, zise tat\u0103l ei, dar trebuie s\u0103 stau pu\u021bin singur. Probabil c\u0103 n-o s\u0103 am semnal la mobil. O s\u0103-\u021bi trimit o scrisoare, c\u00e2nd voi ajunge acolo. \u0218i o cutie cu ni\u0219te chestii. \u00cen caz c\u0103 vei avea nevoie de ele. \u2014 OK, tat\u0103, distrac\u021bie pl\u0103cut\u0103. \u00cen timp ce vorbea cu el, r\u0103sfoise L.A. Times. Times lupta de ani de zile pentru dreptul de a avea acces \u0219i de a tip\u0103ri toate documentele de la tribunal, indiferent dac\u0103 erau preliminare, confiden\u021biale sau speculative. Judec\u0103torii din California erau extrem de refractari \u00een sigilarea chiar \u0219i a acelor documente \u00een care ap\u0103reau adresele de acas\u0103 ale femeilor urm\u0103rite de obseda\u021bi sau detaliile anatomice ale copiilor care fuseser\u0103 viola\u021bi. Politica lui Times de publicare a tuturor acestora \u00eensemna \u0219i c\u0103 avoca\u021bii puteau s\u0103 emit\u0103 afirma\u021bii grosolane \u0219i nefondate, \u00een timpul preg\u0103tirii procesului, \u0219tiind c\u0103 Times avea s\u0103 le publice. Iar ziarul o f\u0103cea, de fiecare dat\u0103. Dreptul publicului la informa\u021bii. Da, publicul chiar trebuia s\u0103 \u0219tie exact c\u00e2t de lung\u0103 fusese ruptura bietului b\u0103ie\u021bel \u00een \u2026 \u2014 Totul e bine? \u00eentreb\u0103 tat\u0103l ei. \u2014 Da, tat\u0103, sunt bine. \u2014 Nu te afecteaz\u0103? \u2014 Nu. A\u0219tept sprijin de la organiza\u021biile de binefacere, dar acestea nu fac nici o declara\u021bie. O t\u0103cere ciudat\u0103. \u2014 Sunt sigur c\u0103 e\u0219ti \u0219ocat\u0103 din cauza asta, spuse el. Netrebnicul are rela\u021bii \u00een lumea politic\u0103, nu? Nenorocitul. Trebuie s\u0103 plec, Lexie. \u2014 Pa, tat\u0103. Se concentr\u0103 din nou asupra cazului. Rezultatele compara\u021biei ADN-ului trebuiau s\u0103 ajung\u0103 \u00een acea zi, dar acest lucru nu se \u00eent\u00e2mplase \u00eenc\u0103. Mostrele ob\u021binute erau extrem de mici \u0219i ea era \u00eengrijorat\u0103 \u00een leg\u0103tur\u0103 cu rezultatele. \n", " Luminile sc\u0103zur\u0103 treptat \u00een camera de prezentare de la Selat, Anney, Koss Ltd., cunoscuta firm\u0103 de publicitate londonez\u0103. Pe ecran, imaginea unui magazin universal american, traficul neclar trec\u00e2nd \u00een vitez\u0103 pe l\u00e2ng\u0103 o \u00eengr\u0103m\u0103dire jalnic\u0103 de semne publicitare. Gavin Koss \u0219tia din experien\u021b\u0103 c\u0103 acea imagine avea un impact imediat. Tot ce era critic la adresa Americii era perfect. \u2014 Firmele americane cheltuiesc pentru publicitate mai mult dec\u00e2t orice alt\u0103 \u021bar\u0103 din lume, spuse Koss. Bine\u00een\u021beles, este necesar s\u0103 o fac\u0103, dat\u0103 fiind calitatea produselor americane \u2026 Din \u00eentuneric se auzir\u0103 chicote. \u2014 \u0218i inteligen\u021ba publicului american \u2026 R\u00e2sete temperate, \u00een\u0103bu\u0219ite. \u2014 A\u0219a cum remarca recent unul dintre redactorii no\u0219tri, majoritatea americanilor nu-\u0219i pot g\u0103si nici dosul, cu propriile m\u00e2ini. R\u00e2sete la scen\u0103 deschis\u0103. Spectatorii se \u00eenc\u0103lzeau la spusele lui. \u2014 Un popor primitiv \u0219i lipsit de cultur\u0103, care se felicit\u0103 reciproc, \u00een timp ce se scufund\u0103 din ce \u00een ce mai mult \u00een datorii. \u00ce\u0219i spuse c\u0103 era suficient \u0219i schimb\u0103 tonul. \u2014 Dar eu vreau s\u0103 v\u0103 atrag aten\u021bia asupra volumului de mesaje comerciale, a\u0219a cum vede\u021bi pe ecran, a\u0219ezate \u00een lungul autostr\u0103zii. \u0218i fiecare vehicul care trece pe l\u00e2ng\u0103 ele are pornit radioul, unde se transmit alte mesaje comerciale. De fapt, se estimeaz\u0103 c\u0103 americanii ascult\u0103 trei mii de mesaje pe zi \u2026 sau, mai probabil, nu le ascult\u0103. Psihologii au determinat c\u0103 volumul mare de mesaje creeaz\u0103 un fel de anestezie, care devine \u00eenr\u0103d\u0103cinate, \u00een timp. \u00centr-un mediu suprasaturat de mass-media, toate mesajele \u00ee\u0219i pierd impactul. Imaginea se schimb\u0103, ap\u0103r\u00e2nd Times Square noaptea, apoi Shinjuku, \u00een Tokio, \u0219i Piccadilly, \u00een Londra. \u2014 Satura\u021bia exist\u0103 ast\u0103zi la nivel global. Mesaje uria\u0219e, inclusiv filme pe ecrane mari, apar \u00een pie\u021bele publice, \u00een lungul autostr\u0103zilor, \u00een sta\u021biile de metrou, \u00een g\u0103ri. Punem ecrane video \u00een punctele de v\u00e2nzare din magazine. La toalete. \u00cen s\u0103lile de a\u0219teptare, \u00een c\u00e2rciumi \u0219i restaurante. \u00cen s\u0103lile de a\u0219teptare din aeroporturi \u0219i la bordul avioanelor. Mai mult, am cucerit spa\u021biul personal. Logo-uri, m\u0103rci \u0219i slogane apar pe obiecte obi\u0219nuite, de la cu\u021bite, la vesel\u0103 \u0219i computere. Apar pe tot ceea ce avem. Consumatorii poart\u0103 logo-uri pe haine, pe gen\u021bi, pantofi, bijuterii. Se \u00eent\u00e2mpl\u0103 foarte rar ca o persoan\u0103 s\u0103 apar\u0103 \u00een public f\u0103r\u0103 a\u0219a ceva. Cu treizeci de ani \u00een urm\u0103, dac\u0103 ar fi prezis cineva c\u0103 \u00eentreg publicul din lume se va transforma \u00een ni\u0219te pancarte vii, plimb\u00e2ndu-se de colo-colo ca s\u0103 fac\u0103 reclam\u0103 produselor, ideea ar fi p\u0103rut fantasmagoric\u0103. \u0218i totu\u0219i, asta s-a \u00eent\u00e2mplat. O pauz\u0103 scurt\u0103 \u0219i continu\u0103: \u2014 Rezultatul este o satura\u021bie cu imagini, epuizarea senzorial\u0103 \u0219i diminuarea impactului. Ce putem face acum? Cum putem merge mai departe, \u00een noua er\u0103 a tehnologiei? R\u0103spunsul poate p\u0103rea eretic, dar iat\u0103-l. Imaginea de pe ecran se schimb\u0103 dramatic, ap\u0103r\u00e2nd acum o p\u0103dure. Copaci uria\u0219i se \u00een\u0103l\u021bau spre cer, umbrind solul. Apoi ap\u0103ru un v\u00e2rf muntos \u00eenz\u0103pezit. O insul\u0103 tropical\u0103, un arc de nisip, ap\u0103 cristalin\u0103, palmieri. \u0218i, \u00een final, un recif subacvatic, cu pe\u0219ti \u00eenot\u00e2nd printre corali \u0219i bure\u021bi. \u2014 Lumea natural\u0103 nu con\u021bine nici un fel de reclame, spuse Koss. Lumea natural\u0103 nu a fost \u00eembl\u00e2nzit\u0103 \u00eenc\u0103. Nu a fost colonizat\u0103 de comer\u021b. A r\u0103mas virgin\u0103. \u2014 Nu asta era ideea? \u00eentreb\u0103 o voce din \u00eentuneric. \u2014 Da, a\u0219a ar spune \u00een\u021belepciunea conven\u021bional\u0103. Dar \u00een\u021belepciunea conven\u021bional\u0103 este \u00eentotdeauna dep\u0103\u0219it\u0103. Pentru c\u0103 \u00een perioada \u00een care a devenit conven\u021bional\u0103 \u2013 adic\u0103 p\u00e2n\u0103 a ajuns ceva ce este crezut de toat\u0103 lumea \u2013 lumea a mers mai departe. \u00cen\u021belepciunea conven\u021bional\u0103 este o r\u0103m\u0103\u0219i\u021b\u0103 a trecutului. \u0218i la fel se \u00eent\u00e2mpl\u0103 \u0219i \u00een cazul de fa\u021b\u0103. Pe ecran, pe scena cu reciful ap\u0103rur\u0103 brusc reclame. Pe ramifica\u021biile de coral scria BP CLEAN. Un banc de pe\u0219ti\u0219ori trecu pe l\u00e2ng\u0103 acestea, pe fiecare sclipind cuv\u00e2ntul: vodafone, vodafone. Un rechin lucios, peste botul c\u0103ruia scria: CADBURY. Un pe\u0219te-balon, pe care scria LLOYDS TSB GRUP cu litere negre, \u00eenot\u0103 peste circumvolu\u021biunile forma\u021biunilor de corali \u201ecerebrali\u201c, pe ale c\u0103ror crest\u0103turi era imprimat cu portocaliu SCOTTISH POWER. \u0218i, \u00een fine, o muren\u0103 scoase capul dintr-o gaur\u0103. Pe pielea lui verzuie scria marks & spencer. \u2014 G\u00e2ndi\u021bi-v\u0103 la posibilit\u0103\u021bi, zise Koss. \n\nPublicul era \u0219ocat, a\u0219a cum se a\u0219teptase. Continu\u0103 s\u0103 argumenteze. Pe ecran ap\u0103ru acum o scen\u0103 din de\u0219ert, cu v\u00e2rfuri ascu\u021bite de piatr\u0103 ro\u0219ie \u00een\u0103l\u021b\u00e2ndu-se pe fondul unui cer albastru, pres\u0103rat cu nori. Dup\u0103 o clip\u0103, norii se unir\u0103 \u00eentr-unul mai mare \u0219i ce\u021bos, care plutea deasupra peisajului, sub forma unui mesaj: \u201eBP \u00eenseamn\u0103 energie curat\u0103\u201c. \u2014 Literele acelea au trei sute de metri \u00een\u0103l\u021bime, spuse Koss. Plutesc la patru sute de metri deasupra solului. Se v\u0103d clar cu ochiul liber \u0219i pot fi fotografiate u\u0219or. La apus, devin chiar frumoase. Imaginea se schimb\u0103. \u2014 Aici le vede\u021bi \u00een timp ce soarele coboar\u0103. Scrisul trece de la alb la roz, apoi la ro\u0219u \u0219i, \u00een final, la un indigo \u00eenchis. Deci are calitatea, d\u0103 senza\u021bia c\u0103 este un element natural, \u00een peisajul lui natural. Se \u00eentoarse la imaginea ini\u021bial\u0103 a norului, \u00een lumina zilei. \u2014 Aceste litere sunt generate printr-o combina\u021bie de nanoparticule \u0219i bacterii Clostridium perfringens modificare genetic. Imaginea este, de fapt, un nano-roi, \u0219i r\u0103m\u00e2ne vizibil\u0103 pe cer pentru o perioad\u0103 variabil\u0103 de timp, \u00een func\u021bie de condi\u021biile meteorologice, la fel ca orice alt nor. Poate s\u0103 apar\u0103 numai c\u00e2teva minute. Alt\u0103 dat\u0103 poate s\u0103 se vad\u0103 o or\u0103 \u00eentreag\u0103. Poate s\u0103 apar\u0103 \u00een imagini multiple \u2026 Pe ecran, norii pufo\u0219i devenir\u0103 sloganul BP, repetat la infinit, nor dup\u0103 nor, \u00eentinz\u00e2ndu-se spre orizont. \u2014 Cred c\u0103 toat\u0103 lumea va recunoa\u0219te impactul acestui mediu nou. Mediul natural. Se a\u0219teptase la aplauze spontane \u00een urma acelor imagini dramatice, dar \u00een \u00eentuneric era doar lini\u0219te. \u0218i totu\u0219i ar fi trebuit s\u0103 aib\u0103 un fel de reac\u021bie. O reclam\u0103 repetat\u0103 la infinit, pe cer? Asta ar fi trebuit s\u0103-i atrag\u0103. \u2014 Dar ace\u0219ti nori sunt un caz special, spuse el. \n\nSe \u00eentoarse la imaginea subacvatic\u0103, cu pe\u0219tii \u00eenot\u00e2nd peste reciful de corali. \u2014 \u00cen acest caz, sloganurile \u0219i reclamele sunt purtate chiar de fiin\u021be, prin modificarea genetic\u0103 direct\u0103 a fiec\u0103rei specii. Numim asta reclam\u0103 genomic\u0103. Pentru prinderea acestui mediu nou, viteza are o importan\u021b\u0103 cople\u0219itoare. Exist\u0103 numai un num\u0103r limitat de pe\u0219ti de recif care s\u0103 tr\u0103iasc\u0103 \u00een apele turistice. Unii pe\u0219ti sunt mai lumino\u0219i dec\u00e2t al\u021bii. Mul\u021bi sunt pu\u021bin monotoni. A\u0219a c\u0103 noi vrem s\u0103-i alegem pe cei mai buni. Iar pentru modificarea genetic\u0103 va fi nevoie de brevetarea fiec\u0103rui animal marin. Astfel, noi vom breveta pe\u0219tele clovn Cadbury, coralul British Petroleum, murena Marks and Spencer, pe\u0219tele-\u00eenger al B\u0103ncii Regale a Sco\u021biei \u0219i, plutind t\u0103cut pe deasupra lor, pisica de mare British Airways. Koss \u00ee\u0219i drese glasul. \u2014 Viteza conteaz\u0103 pentru c\u0103 intr\u0103m \u00eentr-o competi\u021bie. Vrem s\u0103 apar\u0103 pe\u0219tele nostru clovn Cadbury, \u00eenainte ca pe\u0219tele clovn s\u0103 fie brevetat de Hershey sau de McDonald. \u0218i vrem un exemplar puternic, deoarece pe\u0219tele clovn Cadbury va concura, \u00een mediul lui natural, cu pe\u0219tii clovn obi\u0219nui\u021bi \u2026 \u0219i s\u0103 sper\u0103m c\u0103 \u00eei va \u00eenvinge. Cu c\u00e2t are mai mult succes pe\u0219tele nostru brevetat, cu at\u00e2t va fi v\u0103zut mai des mesajul nostru, \u00een timp ce pe\u0219tele original, f\u0103r\u0103 mesaj, va disp\u0103rea. Intr\u0103m \u00een era reclamei darwiniene! Fie ca reclama cea mai bun\u0103 s\u0103 \u00eenving\u0103! \n\nO tuse din public. \u2014 Scuz\u0103-m\u0103, Gavin, spuse o voce. Dar \u0103sta pare s\u0103 fie un co\u0219mar ecologic. Nume de firme pe pe\u0219ti? Sloganuri \u00een nori? \u0218i mai departe? Rinoceri \u00een Africa, cu logoul Land Rover? Dac\u0103 \u00eencepi s\u0103 pui reclame pe speciile de animale, to\u021bi ecologi\u0219tii din lume se vor ridica \u00eempotriva ta. \u2014 De fapt, nu o vor face, spuse Koss. Pentru c\u0103 noi nu suger\u0103m doar ca ni\u0219te corpora\u021bii s\u0103 asocieze speciilor ni\u0219te branduri. Le cerem s\u0103 sponsorizeze speciile. Ca serviciu public. F\u0103cu o pauz\u0103 \u0219i continu\u0103: \u2014 G\u00e2ndi\u021bi-v\u0103 c\u00e2te expozi\u021bii de muzeu, companii de teatru \u0219i orchestre simfonice sunt total dependente de sponsorizarea corporativ\u0103. Chiar \u0219i sec\u021biuni de drum sunt sponsorizate, ast\u0103zi. De ce nu am direc\u021biona acela\u0219i spirit filantropic spre lumea natural\u0103 care, f\u0103r\u0103 \u00eendoial\u0103, va avea mult mai mult de profitat, \u00een compara\u021bie cu drumurile noastre? Speciile pe cale de dispari\u021bie pot atrage sponsoriz\u0103ri. Corpora\u021biile pot s\u0103 \u00ee\u0219i cl\u0103deasc\u0103 reputa\u021bia pe baza supravie\u021buirii speciilor de animale, a\u0219a cum o f\u0103ceau \u00eenainte pe calitatea unor programe plictisitoare de televiziune. \u0218i acela\u0219i lucru este valabil \u0219i pentru animalele care nu sunt \u00een pericol de dispari\u021bie. Pentru to\u021bi pe\u0219tii din mare. Vorbim despre o er\u0103 a unei filantropii corporative magnifice\u2026 la o scar\u0103 global\u0103. \u2014 Deci, acesta este rinocerul negru, pe care vi-l ofer\u0103 Land Rover? Jaguarul, adus \u00een fa\u021ba dumneavoastr\u0103 de firma Jaguar? \u2014 Eu n-a\u0219 spune-o chiar at\u00e2t de brutal, dar, da, asta propunem noi. Ideea este c\u0103 vorbim despre o situa\u021bie \u00een care c\u00e2\u0219tig\u0103 toat\u0103 lumea. Un c\u00e2\u0219tig pentru mediu. Pentru corpora\u021bii. \u0218i pentru publicitate. \n\nGavin Koss f\u0103cuse sute de prezent\u0103ri \u00een cariera sa, iar sim\u021bul publicului nu-l \u00een\u0219elase niciodat\u0103. Sim\u021bea acum c\u0103 acel grup nu era de partea lui. Era vremea s\u0103 aprind\u0103 luminile \u0219i s\u0103 r\u0103spund\u0103 la \u00eentreb\u0103ri. Se uit\u0103 lung la r\u00e2ndurile de fe\u021be \u00eencruntate. \u2014 Recunosc c\u0103 ideea mea este radical\u0103, spuse el. Dar lumea se schimb\u0103 rapid. Cineva o s\u0103 fac\u0103 asta. Aceast\u0103 colonizare a naturii va avea loc. Singura \u00eentrebare este cine o va face. V\u0103 rog s\u0103 v\u0103 g\u00e2ndi\u021bi la aceast\u0103 ocazie cu cea mai mare aten\u021bie \u0219i s\u0103 decide\u021bi dac\u0103 vre\u021bi s\u0103 face\u021bi parte din ea. Gart Baker, \u0219eful lui Midlands Media Associates Ltd se ridic\u0103 \u00een picioare, \u00een spatele s\u0103lii. \u2014 Este o idee destul de novatoare, Gavin, zise el. Dar trebuie s\u0103 \u00ee\u021bi spun, cu destul\u0103 certitudine, c\u0103 n-o s\u0103 mearg\u0103. \u2014 Serios? \u0218i de ce? \u2014 Pentru c\u0103 altcineva a f\u0103cut-o deja. \n", " Nu era lun\u0103 \u0219i nu se auzea nici un sunet, cu excep\u021bia tunetului valurilor \u00een \u00eentuneric \u0219i a v\u00e2ntului umed. Plaja Tortuguero se \u00eentindea pe aproape doi kilometri \u00een lungul coastei atlantice abrupte din Costa Rica, dar \u00een noaptea aceea se vedea doar ca o dung\u0103 \u00eentunecat\u0103 care se contopea cu un cer negru, plin de stele. Julio Manarez se opri, a\u0219tept\u00e2nd ca ochii s\u0103 i se adapteze la \u00eentuneric. Un om poate vedea la lumina stelelor, dac\u0103 nu se gr\u0103be\u0219te. Dup\u0103 scurt timp, \u00eencepu s\u0103 disting\u0103 trunchiurile palmierilor \u0219i resturile \u00eempr\u0103\u0219tiate pe nisipul \u00eentunecat, plantele joase \u0219i pipernicite b\u0103tute de v\u00e2ntul dinspre ocean. \u0218i putea s\u0103 vad\u0103 crestele albe ale valurilor, \u00een apele agitate. \u0218tia c\u0103 oceanul era plin de rechini. Acea por\u021biune a coastei Atlanticului era stearp\u0103 \u0219i neospitalier\u0103. La patru sute de metri dep\u0103rtare, pe plaj\u0103, \u00eel v\u0103zu pe Manuel, o form\u0103 \u00eentunecat\u0103 ghemuit\u0103 sub manglieri. Se ad\u0103postise de v\u00e2nt. Nu mai era nimeni altcineva pe plaj\u0103. Julio porni spre el, trec\u00e2nd pe l\u00e2ng\u0103 gropile ad\u00e2nci s\u0103pate de \u021bestoase \u00een zilele precedente. Plaja aceea era unul dintre terenurile de \u00eenmul\u021bire pentru \u021bestoase, care veneau din ocean, pe \u00eentuneric, ca s\u0103-\u0219i depun\u0103 ou\u0103le. Procesul avea loc mai ales noaptea, iar \u021bestoasele erau vulnerabile \u2026 pe vremuri din cauza braconierilor, iar acum, din cauza jaguarilor care b\u00e2ntuiau plaja, negri ca \u0219i noaptea. \u00cen calitate de \u0219ef pentru conservarea regiunii proasp\u0103t numit \u00een func\u021bie, Julio \u0219tia foarte bine c\u0103, de-a lungul coastei, erau omor\u00e2te \u021bestoase \u00een fiecare noapte. Turi\u0219tii ajutau la prevenirea acestui lucru. Dac\u0103 se plimbau turi\u0219ti pe plaj\u0103, jaguarii st\u0103teau la distan\u021b\u0103. Dar felinele atacau de multe ori dup\u0103 miezul nop\u021bii, dup\u0103 ce turi\u0219tii intraser\u0103 \u00een hotelurile lor. Era posibil s\u0103 \u00ee\u021bi imaginezi o presiune selectiv\u0103 evolu\u021bionist\u0103, produc\u00e2nd un fel de ap\u0103rare \u00eempotriva jaguarului. C\u00e2nd era \u00een liceu, \u00een San Juan, el \u0219i al\u021bi studen\u021bi f\u0103ceau glume pe tema asta. Turi\u0219tii erau ni\u0219te agen\u021bi ai evolu\u021biei? Turi\u0219tii schimbau tot ce exista \u00eentr-o \u021bar\u0103, a\u0219a c\u0103 de ce s\u0103 nu schimbe \u0219i fauna? Pentru c\u0103, dac\u0103 se \u00eent\u00e2mpla ca o \u021bestoas\u0103 s\u0103 aib\u0103 o anumit\u0103 calitate \u2013 poate toleran\u021b\u0103 fa\u021b\u0103 de lanterne sau capacitatea de a scoate un sunet t\u00e2nguitor, \u00eendurerat \u2013 dac\u0103 \u021bestoasele aveau ceva care s\u0103 atrag\u0103 turi\u0219tii \u0219i s\u0103-i fac\u0103 s\u0103 stea pe plaj\u0103 noaptea, atunci acele \u021bestoase aveau \u0219anse mai mari de supravie\u021buire, ou\u0103le lor aveau \u0219anse mai mari de supravie\u021buire \u0219i puii lor aveau \u0219anse mai mari de supravie\u021buire. Un grad diferit de supravie\u021buire, rezultat din faptul c\u0103 reprezentau o atrac\u021bie turistic\u0103. Aceasta fusese o glum\u0103 pe vremuri, \u00een \u0219coal\u0103. Dar, bine\u00een\u021beles, era posibil\u0103, din punct de vedere teoretic. Iar dac\u0103 ceea ce \u00eei spusese Manuel era adev\u0103rat \u2026 Manuel \u00eel v\u0103zu \u0219i \u00eei f\u0103cu semn cu m\u00e2na. C\u00e2nd Julio se apropie, se ridic\u0103 \u00een picioare. \u2014 Pe aici, zise el \u0219i porni pe plaj\u0103. \u2014 Ai g\u0103sit mai multe \u00een noaptea asta, Julio? \u2014 Doar una. De tipul de care \u021bi-am vorbit. \u2014 Muy bien. Merser\u0103 pe plaj\u0103 \u00een t\u0103cere. Dar nu trebuir\u0103 s\u0103 mearg\u0103 prea departe, poate cam o sut\u0103 de metri, c\u00e2nd Julio v\u0103zu sclipirea purpurie slab\u0103, jos, \u00een nisip, puls\u00e2nd slab. \u2014 Asta e? \u2014 Asta e, spuse Manuel. \n\nEra o femel\u0103 cam de o sut\u0103 de kilograme, \u0219i de un metru \u0219i un sfert lungime. Avea pl\u0103cile carapacei normale, cam c\u00e2t o palm\u0103 de om. Maronie, cu dungi negre. Era pe jum\u0103tate \u00eengropat\u0103 \u00een nisip, s\u0103p\u00e2nd o groap\u0103 \u00een spate, cu aripioarele. \u2014 \u00cencepe \u0219i se opre\u0219te, zise Manuel. \u0218i \u00een clipa aceea \u00eencepu din nou. O str\u0103lucire purpurie care p\u0103rea s\u0103 fie emanat\u0103 de anumite pl\u0103ci ale carapacei. Unele pl\u0103ci nu aveau acea str\u0103lucire \u0219i erau \u00eentunecate. Altele str\u0103luceau doar din c\u00e2nd \u00een c\u00e2nd. Fiecare sclipire p\u0103rea s\u0103 dureze doar o secund\u0103, cresc\u00e2nd \u00eencet \u00een intensitate \u0219i disp\u0103r\u00e2nd la fel. \u2014 C\u00e2te \u021bestoase de genul \u0103sta ai v\u0103zut? \u00eentreb\u0103 Julio. \u2014 Asta e a treia. \u2014 \u0218i lumina asta \u021bine jaguarii la distan\u021b\u0103? Continu\u0103 s\u0103 priveasc\u0103 sclipirea slab\u0103. Avea senza\u021bia c\u0103 acea calitate a sclipirii era ciudat de familiar\u0103. Aproape ca a unui licurici. Sau ca o bacterie sclipitoare din valuri. Ceva ce mai v\u0103zuse \u00eenainte. \u2014 Da, jaguarii p\u0103streaz\u0103 distan\u021ba. \u2014 Stai pu\u021bin, zise Julio. Ce e asta? \u00eentreb\u0103 el, ar\u0103t\u00e2nd spre carapace, unde ap\u0103ruse un model de pl\u0103ci luminate \u0219i \u00eentunecate. \u2014 Se \u00eent\u00e2mpl\u0103 doar uneori. \u2014 Dar o vezi? \u2014 Da, o v\u0103d. \u2014 Arat\u0103 ca un hexagon. \u2014 Nu \u0219tiu \u2026 \u2014 E ca un fel de simbol, nu \u021bi se pare? Al unei corpora\u021bii? \u2014 Da, poate. E posibil. \u2014 Dar la celelalte \u021bestoase? \u0218i la ele apare acest model? \u2014 Nu, fiecare este diferit. \u2014 Atunci, ar putea fi un model aleator, care seam\u0103n\u0103, \u00eent\u00e2mpl\u0103tor, cu un hexagon. \u2014 Da, Julio, eu a\u0219a cred. Pentru c\u0103 imaginea de pe carapace nu este chiar at\u00e2t de bun\u0103, nu este simetric\u0103 \u2026 Chiar \u00een timp ce vorbea, imaginea disp\u0103ru. \u021aestoasa era din nou \u00eentunecat\u0103. \u2014 Po\u021bi fotografia modelul acela? \u2014 Am f\u0103cut-o deja. Este cu expunere \u00een timp, f\u0103r\u0103 bli\u021b, a\u0219a c\u0103 e destul de neclar\u0103. Dar l-am fotografiat. \u2014 Bine, zise Julio. Pentru c\u0103 aici e vorba de o modificare genetic\u0103. Hai s\u0103 verific\u0103m jurnalul de vizitatori, ca s\u0103 vedem cine ar fi putut face asta. \n", " \u2014 Josh. Era mama lui, la telefon. \u2014 Da, mam\u0103. \u2014 M-am g\u00e2ndit c\u0103 ar trebui s\u0103 afli asta. \u021ai-l aminte\u0219ti pe fiul lui Lois Graham, Eric, care era dependent de heroin\u0103? S-a \u00eent\u00e2mplat o tragedie groaznic\u0103. A murit. Josh oft\u0103 lung. Se l\u0103s\u0103 pe spate pe scaun \u0219i \u00eenchise ochii. \u2014 Cum? \u2014 \u00centr-un accident de ma\u0219in\u0103. Dar apoi i-au f\u0103cut autopsia sau, m\u0103 rog, ce i-or fi f\u0103cut. Eric a avut un atac de inim\u0103 fatal. Avea dou\u0103zeci \u0219i unu de ani, Josh. \u2014 S-a mai \u00eent\u00e2mplat \u00een familie? Vreo chestie congenital\u0103? \u2014 Nu. Tat\u0103l lui Eric tr\u0103ie\u0219te \u00een Elve\u021bia \u0219i are \u0219aizeci \u0219i patru de ani. Face alpinism. Iar Lois este bine. E distrus\u0103, desigur. Cu to\u021bii suntem distru\u0219i. Josh nu spuse nimic. \u2014 Lucrurile mergeau at\u00e2t de bine pentru Eric. Se l\u0103sase de droguri, avea o slujb\u0103 nou\u0103, voia s\u0103 se \u00eentoarc\u0103 la \u0219coal\u0103, \u00een toamn\u0103\u2026 singura chestie era c\u0103 \u00eencepuse s\u0103 cheleasc\u0103. Lumea credea c\u0103 face chimioterapie. Pierduse foarte de mult p\u0103r. \u0218i mergea cam g\u00e2rbovit. Josh? Mai e\u0219ti acolo? \u2014 Sunt aici. \u2014 L-am v\u0103zut s\u0103pt\u0103m\u00e2na trecut\u0103. Ar\u0103ta ca un b\u0103tr\u00e2n. Josh nu spuse nimic. \u2014 Familia a organizat slujba. Trebuie s\u0103 te duci \u0219i tu la priveghi. \u2014 O s\u0103-ncerc. \u2014 Josh. \u0218i fratele t\u0103u arat\u0103 b\u0103tr\u00e2n. \u2014 \u0218tiu. \u2014 Am \u00eencercat s\u0103-i spun c\u0103 seam\u0103n\u0103 cu tat\u0103l lui. Ca s\u0103-l lini\u0219tesc. Dar Adam arat\u0103 foarte b\u0103tr\u00e2n. \u2014 \u0218tiu. \u2014 Ce se \u00eent\u00e2mpl\u0103? zise ea. Ce i-ai f\u0103cut? \u2014 Ce i-am f\u0103cut eu? \u2014 Da, Josh. Tu le-ai dat acestor oameni o gen\u0103. Sau ce era \u00een spray-ul acela. \u0218i ei \u00eemb\u0103tr\u00e2nesc. \u2014 Mam\u0103. Adam \u0219i-a f\u0103cut-o singur. A inhalat din spray singur, crez\u00e2nd c\u0103 e vreun drog. Nici m\u0103car nu eram cu el \u00een clipa aceea. \u0218i tu mi-ai cerut s\u0103-i dau spray-ul fiului lui Lois Graham. \u2014 Nu \u0219tiu cum po\u021bi spune a\u0219a ceva. \u2014 Tu m-ai sunat. \u2014 E\u0219ti ridicol, Josh. De ce te-a\u0219 fi sunat? Eu nu \u0219tiu nimic despre munca ta. Tu m-ai sunat pe mine \u0219i m-ai \u00eentrebat unde locuie\u0219te Eric. \u0218i mi-ai cerut s\u0103 nu-i spun nimic mamei lui. Eu a\u0219a \u00eemi amintesc. Josh nu spuse nimic. \u00ce\u0219i ap\u0103s\u0103 v\u00e2rfurile degetelor peste ochii \u00eenchi\u0219i, p\u00e2n\u0103 c\u00e2nd \u00eencepu s\u0103 vad\u0103 cercuri luminoase. Ar fi vrut s\u0103 fug\u0103. Ar fi vrut s\u0103 plece din biroul lui, din companie. Ar fi vrut ca nimic din toate acelea s\u0103 nu fie adev\u0103rat. \u2014 Mam\u0103, zise el, \u00een cele din urm\u0103. Chestia asta s-ar putea s\u0103 fie foarte serioas\u0103. \u00ce\u0219i spunea c\u0103 era posibil s\u0103 ajung\u0103 la \u00eenchisoare. \u2014 Sigur c\u0103 e foarte serioas\u0103. Sunt foarte \u00eensp\u0103im\u00e2ntat\u0103 acum, Josh. Ce-o s\u0103 se \u00eent\u00e2mple? O s\u0103-mi pierd fiul? \u2014 Nu \u0219tiu, mam\u0103. Sper s\u0103 nu. \u2014 Cred c\u0103 exist\u0103 o \u0219ans\u0103, zise ea. Pentru c\u0103 am sunat la familia Levine, \u00een Scarsdale. Cei doi sunt deja b\u0103tr\u00e2ni. Peste \u0219aizeci de ani. \u0218i ei p\u0103reau foarte bine. Helen a spus c\u0103 nu s-a sim\u021bit niciodat\u0103 mai bine. George joac\u0103 mult golf. \u2014 Asta-i bine, zise el. \u2014 Poate c\u0103 ei se simt bine. \u2014 Eu a\u0219a cred. \u2014 \u0218i atunci, poate c\u0103 \u0219i Adam o s\u0103 fie bine. \u2014 Sper, mam\u0103. Sincer. Josh \u00eenchise telefonul. Sigur c\u0103 familia Levine erau bine. Le trimisese ap\u0103 salin\u0103 steril\u0103 \u00een spray-uri. Ei nu primiser\u0103 gena. Nu voise s\u0103-\u0219i trimit\u0103 genele experimentale unor oameni din New York pe care nu-i cuno\u0219tea. Iar dac\u0103 asta o f\u0103cea pe mama lui s\u0103 spere, cu at\u00e2t mai bine. S\u0103 r\u0103m\u00e2n\u0103 a\u0219a. Pentru c\u0103 \u00een acel moment, Josh nu avea prea multe speran\u021be. Pentru fratele lui. \u0218i nici pentru el \u00eensu\u0219i, p\u00e2n\u0103 la urm\u0103. Era nevoit s\u0103-i spun\u0103 lui Rick Diehl. Dar nu acum. Nu chiar acum. \n", " So\u021bul lui Gail Bond, Richard, bancherul de investi\u021bii, lucra deseori p\u00e2n\u0103 t\u00e2rziu, \u021bin\u00e2ndu-le de ur\u00e2t clien\u021bilor importan\u021bi. \u0218i nici unul nu era mai important dec\u00e2t americanul care st\u0103tea acum \u00een fa\u021ba lui, la mas\u0103. Barton Williams, faimosul investitor din Cleveland. \u2014 Vrei o surpriz\u0103 pentru so\u021bia ta, Barton? zise Richard Bond. Cred c\u0103 am exact ce \u00ee\u021bi trebuie. \u00cencovoiat peste mas\u0103, Williams ridic\u0103 privirea, nu prea interesat. Barton Williams avea \u0219aptezeci \u0219i cinci de ani \u0219i sem\u0103na foarte mult cu o broasc\u0103 r\u00e2ioas\u0103. Avea o fa\u021b\u0103 f\u0103lcoas\u0103, cu pori mari, un nas lat \u0219i plat \u0219i ochi mici. Obiceiul lui de a-\u0219i \u00eentinde bra\u021bele pe mas\u0103 \u0219i de a-\u0219i sprijini b\u0103rbia pe degete \u00eel f\u0103cea s\u0103 semene \u0219i mai mult cu o broasc\u0103. De fapt, el \u00ee\u0219i odihnea g\u00e2tul atacat de artrit\u0103, deoarece nu-i pl\u0103cea s\u0103 poarte guler sus\u021bin\u0103tor. I se p\u0103rea c\u0103 \u00eel f\u0103cea s\u0103 arate b\u0103tr\u00e2n. Din punctul de p\u0103rere al lui Richard Bond, Barton Wiliams ar fi putut s\u0103 stea \u00eentins cu totul pe mas\u0103. Era destul de b\u0103tr\u00e2n \u0219i destul de bogat ca s\u0103 fac\u0103 orice voia, iar ceea ce dorise \u00eentotdeauna, toat\u0103 via\u021ba lui, fuseser\u0103 femeile. \u00cen ciuda v\u00e2rstei \u0219i aspectului, continua s\u0103 le aib\u0103 \u00een cantit\u0103\u021bi mari, la orice or\u0103 a zilei. Richard aranjase ca diverse femei s\u0103 apar\u0103 la mas\u0103, la sf\u00e2r\u0219itul mesei. Trebuiau s\u0103 se dea drept colege de serviciu, care treceau ca s\u0103-i aduc\u0103 ni\u0219te documente. Sau prietene mai vechi, venite pentru un pupic \u0219i o scurt\u0103 prezentare. C\u00e2teva urmau s\u0103 fie alte cliente din restaurant, admiratoare ale marelui investitor, at\u00e2t de cople\u0219ite \u00eenc\u00e2t se sim\u021biser\u0103 obligate s\u0103 vin\u0103 s\u0103-l cunoasc\u0103. Nimic din toate acestea nu-l p\u0103c\u0103leau pe Barton Williams, dar \u00eel amuzau \u0219i se a\u0219tepta ca partenerul lui de afaceri s\u0103 se agite pu\u021bin pentru el. C\u00e2nd valorezi zece milioane de dolari, oamenii fac eforturi s\u0103 fii fericit. A\u0219a mergeau treburile. Considera asta un fel de omagiu. \u0218i totu\u0219i, \u00een acel moment, Barton voia, mai mult dec\u00e2t orice altceva, s\u0103 o satisfac\u0103 pe cea cu care era c\u0103s\u0103torit de patruzeci de ani. Din motive inexplicabile, Evelyn, \u00een v\u00e2rst\u0103 de \u0219aizeci de ani, nu se mai sim\u021bea mul\u021bumit\u0103 de c\u0103snicia ei \u0219i se s\u0103turase de escapadele nesf\u00e2r\u0219ite ale lui Barton, cum le numea ea. Un cadou ar fi picat tocmai bine. \u2014 Dar ar fi bine s\u0103 fie ceva deosebit, la naiba, zise Barton. E obi\u0219nuit\u0103 cu toate. Vile \u00een Fran\u021ba, iahturi \u00een Sardinia, bijuterii de la Winston, buc\u0103tari adu\u0219i cu avionul de la Roma, pentru ziua de na\u0219tere a c\u00e2inelui ei. Asta e problema. Nu mai am cu ce s-o cump\u0103r. Are \u0219aizeci de ani \u0219i e blazat\u0103. \u2014 Te asigur c\u0103 acest cadou e unic \u00een lume, spuse Barton. So\u021bia ta iube\u0219te animalele, nu? \u2014 Are propria ei gr\u0103din\u0103 zoologic\u0103, chiar acolo, pe proprietate. \u2014 \u0218i are \u0219i p\u0103s\u0103ri? \u2014 Iisuse. Cred c\u0103 peste o sut\u0103. Avem cintezoi \u0219i \u00een solar. Ciripesc toat\u0103 ziua. Ea \u00eei \u00eemperecheaz\u0103. \u2014 Papagali? \u2014 De toate felurile. Slav\u0103 Domnului, nici unul nu vorbe\u0219te. N-a prea avut noroc la papagali. \u2014 Norocul ei e pe cale s\u0103 se schimbe. Barton oft\u0103. \u2014 Nu mai vrea \u00eenc\u0103 un papagal. \u2014 Pe \u0103sta o s\u0103-l vrea, spuse Richard. E unic \u00een lume. \u2014 Plec m\u00e2ine diminea\u021b\u0103, la \u0219ase, morm\u0103i Barton. \u2014 O s\u0103 te a\u0219tepte \u00een avion, zise Richard. \n", " Rob Bellarmino z\u00e2mbi lini\u0219titor. \u2014 Ignora\u021bi camerele, le zile el pu\u0219tilor. Erau \u00een biblioteca \u0219colar\u0103 a Liceului George Washington, \u00een Silver Spring, Maryland. Trei semicercuri de scaune, \u00een jurul unui scaun central, pe care st\u0103tea dr. Bellarmino, \u00een timp ce vorbea elevilor despre aspectele etice ale geneticii. Televiziunea avea trei camere de filmare, una \u00een partea din spate a s\u0103lii, una pe lateral, aproape de Bellarmino, \u0219i una cu fa\u021ba spre copii, pentru a le \u00eenregistra fe\u021bele fascinate de ceea ce auzeau despre via\u021ba unui genetician care lucra la INS. Dup\u0103 spusele produc\u0103torului spectacolului, era important s\u0103 arate interac\u021biunea lui Bellarmino cu comunitatea, iar el era perfect de acord cu asta. Copiii erau ale\u0219i special, a\u0219a \u00eenc\u00e2t s\u0103 fie inteligen\u021bi \u0219i bine informa\u021bi. \u00ce\u0219i spuse c\u0103 avea s\u0103 fie amuzant. Le vorbi despre trecutul \u0219i preg\u0103tirea sa timp de c\u00e2teva minute, apoi spuse c\u0103 va r\u0103spunde la c\u00e2teva \u00eentreb\u0103ri. Prima \u00eel f\u0103cu s\u0103 stea pu\u021bin pe g\u00e2nduri. \u2014 Dr. Bellarmino, \u00eentreb\u0103 o pu\u0219toaic\u0103 asiatic\u0103. Ce p\u0103rere ave\u021bi despre femeia din Texas, care \u0219i-a clonat pisica moart\u0103? \u00cen realitate, Bellarmino considera c\u0103 toat\u0103 afacerea cu pisica moart\u0103 era ridicol\u0103. I se p\u0103rea c\u0103 diminua importan\u021ba muncii lui \u0219i a altora. Dar nu putea spune asta. \u2014 Este vorba de o situa\u021bie dificil\u0103, legat\u0103 de sentimente, zise cu diploma\u021bie Bellarmino. Cu to\u021bii suntem foarte ata\u0219a\u021bi de animalele noastre de companie, dar\u2026 Ezit\u0103 \u0219i continu\u0103: \u2014 Aceast\u0103 opera\u021bie a fost f\u0103cut\u0103 de o companie din California, numit\u0103 Genetic Savings and Clone, \u0219i s-a declarat c\u0103 a costat cincizeci de mii de dolari. \u2014 Crede\u021bi c\u0103 este etic s\u0103 clonezi o pisic\u0103 de cas\u0103? \u00eentreb\u0103 fata. \u2014 A\u0219a cum \u0219ti\u021bi, p\u00e2n\u0103 acum au fost clonate deja mai multe animale, r\u0103spunse el, printre care oi, \u0219oareci, c\u00e2ini \u0219i pisici. A\u0219a c\u0103 nu mai pare ceva chiar at\u00e2t de deosebit\u2026 Una dintre probleme este faptul c\u0103 animalul clonat nu are aceea\u0219i durat\u0103 de via\u021b\u0103 ca un animal normal. \u2014 Este etic s\u0103 pl\u0103te\u0219ti cincizeci de mii de dolari ca s\u0103 clonezi un animal de companie, atunci c\u00e2nd at\u00e2t de mul\u021bi oameni mor de foame \u00een lume? \u00eentreb\u0103 un alt elev. Bellarmino gemu \u00een g\u00e2nd. Cum s\u0103 fac\u0103 s\u0103 schimbe subiectul? \u2014 Eu nu sunt prea entuziasmat de aceast\u0103 procedur\u0103, zise el. \u00cens\u0103 nu a\u0219 merge at\u00e2t de departe \u00eenc\u00e2t s\u0103 o numesc lipsit\u0103 de etic\u0103. \u2014 Nu este lipsit\u0103 de etic\u0103 deoarece creeaz\u0103 un climat de normalitate pentru clonarea unei fiin\u021be umane. \u2014 Nu cred c\u0103 clonarea unui animal de companie are vreun efect asupra problemelor referitoare la clonarea uman\u0103. \u2014 Ar fi etic s\u0103 clonezi o fiin\u021b\u0103 uman\u0103? \u2014 Din fericire, aceast\u0103 problem\u0103 \u021bine de viitorul \u00eendep\u0103rtat, zise Bellarmino. Ast\u0103zi, sper s\u0103 ne g\u00e2ndim la problemele contemporane reale. Avem oameni care \u00ee\u0219i exprim\u0103 \u00eengrijorarea \u00een leg\u0103tur\u0103 cu m\u00e2nc\u0103rurile modificate genetic. Avem probleme legate de terapia genelor \u0219i de celulele stem. Iar acestea sunt probleme reale. Este vreunul dintre voi preocupat de a\u0219a ceva? Un b\u0103ie\u021bel din spate ridic\u0103 m\u00e2na. \u2014 Da? \u2014 Crede\u021bi c\u0103 este posibil s\u0103 clonezi o fiin\u021b\u0103 uman\u0103? \u00eentreb\u0103 b\u0103iatul. \u2014 Da, cred c\u0103 este posibil. Nu acum, dar \u00een viitor, da. \u2014 C\u00e2nd? \u2014 Nu a\u0219 vrea s\u0103 fac o presupunere asupra momentului. Ave\u021bi \u00eentreb\u0103ri \u0219i asupra altui subiect? O alt\u0103 m\u00e2n\u0103 ridicat\u0103. \u2014 Da? \u2014 Dup\u0103 p\u0103rerea dumneavoastr\u0103, clonarea uman\u0103 este lipsit\u0103 de etic\u0103? Bellarmino ezit\u0103 din nou. Era teribil de con\u0219tient de faptul c\u0103 r\u0103spunsul lui avea s\u0103 fie transmis la televiziune. \u0218i cine \u0219tie cum avea s\u0103-i editeze r\u0103spunsurile re\u021beaua de televiziune. Probabil c\u0103 ar fi \u00eencercat s\u0103-l fac\u0103 s\u0103 apar\u0103 \u00eentr-o lumin\u0103 c\u00e2t mai proast\u0103 posibil. Reporterii aveau prejudec\u0103\u021bi clare \u00eempotriva oamenilor credincio\u0219i. Iar cuvintele lui aveau \u0219i o greutate profesional\u0103, deoarece conducea un departament al INS. \u2014 Probabil c\u0103 a\u021bi auzit multe lucruri despre clonare, \u0219i cele mai multe dintre ele sunt false. Vorbind ca om de \u0219tiin\u021b\u0103, trebuie s\u0103 recunosc c\u0103 nu v\u0103d nimic fundamental gre\u0219it \u00een clonare. Nu v\u0103d nici o problem\u0103 moral\u0103. Este doar o alt\u0103 procedur\u0103 genetic\u0103. Am f\u0103cut deja asta cu o varietate de animale, a\u0219a cum am men\u021bionat. Cu toate acestea, \u0219tiu \u0219i faptul c\u0103 procedura de clonare are o rat\u0103 mare de e\u0219ec. Multe animale mor, \u00eenainte ca unul s\u0103 fie clonat cu succes. Este clar c\u0103 a\u0219a ceva ar fi inacceptabil pentru fiin\u021bele umane. A\u0219a \u00eenc\u00e2t, pentru moment, consider clonarea ca fiind o problem\u0103 inexistent\u0103. \u2014 Clonarea nu \u00eenseamn\u0103 c\u0103 te joci de-a Dumnezeu? \u2014 Eu, personal, n-a\u0219 defini a\u0219a problema, zise el. Dac\u0103 Dumnezeu a creat fiin\u021bele umane \u0219i a creat restul lumii, este clar c\u0103 tot Dumnezeu a creat \u0219i instrumentele ingineriei genetice. A\u0219a \u00eenc\u00e2t, prin asta, Dumnezeu a f\u0103cut deja posibil\u0103 modificarea genetic\u0103. Aceasta este munca lui Dumnezeu, nu a omului. \u0218i, ca \u00eentotdeauna, de noi depinde s\u0103 utiliz\u0103m cu \u00een\u021belepciune ceea ce ne d\u0103 Dumnezeu. Se sim\u021bea mai bine acum. Era unul dintre r\u0103spunsurile lui clasice. \u2014 Deci clonarea este o folosire \u00een\u021beleapt\u0103 a ceea ce ne-a dat Dumnezeu? F\u0103r\u0103 voia lui, \u00ee\u0219i \u0219terse fruntea cu m\u00e2neca sacoului. Spera ca acea buc\u0103\u021bic\u0103 de film s\u0103 nu fie folosit\u0103, de\u0219i era sigur c\u0103 o vor face. Ni\u0219te copii \u00eel fac s\u0103 transpire pe \u0219eful INS. \u2014 Unii oameni cred c\u0103 \u0219tiu ceea ce vrea Dumnezeu, spuse el. Dar eu nu am preten\u021bia asta. Nu cred c\u0103 poate \u0219ti cineva asta, cu excep\u021bia lui Dumnezeu. Cred c\u0103 oricine sus\u021bine c\u0103 ar cunoa\u0219te inten\u021biile lui Dumnezeu se dovede\u0219te extrem de \u00eenfumurat. Voia s\u0103 se uite la ceas, dar se ab\u021binu. Pu\u0219tii \u00eel priveau ne\u00eencrez\u0103tori, nu vr\u0103ji\u021bi, a\u0219a cum se a\u0219teptase. \u2014 Exist\u0103 o gam\u0103 larg\u0103 de aspecte legate de genetic\u0103, spuse el. Haide\u021bi s\u0103 trecem mai departe. \u2014 Dr. Bellarmino, zise un pu\u0219ti din st\u00e2nga. Voiam s\u0103 v\u0103 \u00eentreb despre boala personalit\u0103\u021bii antisociale. Am citit c\u0103 exist\u0103 o gen\u0103 pentru ea, care este asociat\u0103 cu violen\u021ba \u0219i crima, cu comportamentul sociopat \u2026 \u2014 Da, este adev\u0103rat. Gena apare cam la doi la sut\u0103 din popula\u021bia lumii. \u2014 Cum r\u0103m\u00e2ne cu Noua Zeeland\u0103? Este prezent\u0103 la treizeci la sut\u0103 din popula\u021bia alb\u0103 a Noii Zeelande, la \u0219aizeci la sut\u0103 din popula\u021bia Maori\u2026 \u2014 A\u0219a s-a declarat, dar trebuie s\u0103 fii atent \u2026 \u2014 Dar asta nu \u00eenseamn\u0103 c\u0103 violen\u021ba e ereditar\u0103? Adic\u0103, nu ar trebui s\u0103 \u00eencerc\u0103m s\u0103 sc\u0103p\u0103m de aceast\u0103 gen\u0103, a\u0219a cum am sc\u0103pat de variol\u0103? Bellarmino f\u0103cu o pauz\u0103. \u00cencepu s\u0103 se \u00eentrebe c\u00e2t de mul\u021bi dintre acei copii aveau p\u0103rin\u021bi care lucrau la Bethesda. Nu se g\u00e2ndise s\u0103 \u00eentrebe \u00eenainte numele copiilor. \u00centreb\u0103rile lor erau prea \u00een cuno\u0219tin\u021b\u0103 de cauz\u0103, prea rapide. Oare vreunul dintre numero\u0219ii lui inamici \u00eencerca s\u0103 \u00eel discrediteze, folosindu-se de acei copii? Oare \u00eentreaga re\u021bea de televiziune pl\u0103nuise s\u0103-i \u00eentind\u0103 o capcan\u0103, ca s\u0103-l fac\u0103 s\u0103 aib\u0103 o imagine proast\u0103? Primul pas ca s\u0103-l elimine de la INS? Se aflau \u00een era informa\u021biei \u0219i a\u0219a se f\u0103ceau acum lucrurile astea. Aranjai ca cineva s\u0103 arate r\u0103u, s\u0103 par\u0103 slab. \u00cel \u00eempingeai s\u0103 spun\u0103 ceva prostesc \u0219i apoi a\u0219teptai, c\u00e2t timp lumea repeta asta la nesf\u00e2r\u0219it, \u00een urm\u0103toarele patruzeci \u0219i opt de ore, \u00een toate emisiunile de \u0219tiri de la televiziune \u0219i \u00een articole din toate ziarele. Apoi, puneai un congresman s\u0103 \u00eei cear\u0103 s\u0103-\u0219i retrag\u0103 declara\u021biile. Plesc\u0103iri din limb\u0103, cl\u0103tin\u0103ri din capete\u2026 Cum a putut s\u0103 fie at\u00e2t de insensibil? Oare era potrivit pentru slujba pe care o de\u021binea? Oare nu reprezenta un pericol, \u00een acel post? \u0218i apoi, erai dat afar\u0103. A\u0219a mergeau lucrurile ast\u0103zi. Acum, Bellarmino se afla \u00een fa\u021ba unei \u00eentreb\u0103ri cu o \u00eenc\u0103rc\u0103tur\u0103 periculoas\u0103, referitoare la genetica popula\u021biei Maori. Oare trebuia s\u0103 spun\u0103 ce credea cu adev\u0103rat, risc\u00e2nd s\u0103 fie acuzat de def\u0103imarea unei minorit\u0103\u021bi etnice asuprite? S\u0103 \u00ee\u0219i re\u021bin\u0103 comentariile, dar s\u0103 ri\u0219te s\u0103 fie criticat pentru promovarea eugeniei? Ce ar fi putut, de fapt, s\u0103 spun\u0103? Decise s\u0103 nu o fac\u0103. \u2014 \u0218ti\u021bi, zise el, aceasta este o arie de cercetare extrem de interesant\u0103, dar \u00eenc\u0103 nu \u0219tim suficiente ca s\u0103 putem da un r\u0103spuns. Urm\u0103toarea \u00eentrebare? \n", " \u00cen sudul Sumatrei plouase toat\u0103 ziua. Solul junglei era umed. Frunzele erau umede. Totul era umed. Echipele de filmare din \u00eentreaga lume plecaser\u0103 de mult \u00eentr-o alt\u0103 misiune. Acum, Hagar se \u00eentorsese cu un singur client. Un b\u0103rbat pe nume Gorevici. Un faimos fotograf al faunei, care venise cu avionul, din Tanzania. Gorevici se instal\u0103 sub un ficus mare, trase fermoarul rani\u021bei \u0219i scoase o plas\u0103 de nailon, ca un hamac. O a\u0219ez\u0103 cu grij\u0103 pe p\u0103m\u00e2nt. Apoi scoase o cutie metalic\u0103, o deschise \u0219i asambl\u0103 o pu\u0219c\u0103. \u2014 \u0218tii, asta e ilegal, spuse Hagar. Aceasta e o rezerva\u021bie. \u2014 Pe bune? \u2014 Dac\u0103 vin p\u0103durarii, ar fi bine s\u0103 ascunzi chestia aia. \u2014 Nici o problem\u0103. Gorevici \u00eenc\u0103rc\u0103 compresorul, deschise magazia de gloan\u021be. \u2014 C\u00e2t de mare e individul? \u2014 E t\u00e2n\u0103r, are doi sau trei ani. Cam treizeci de kilograme. Poate mai pu\u021bin. \u2014 OK. Zece centimetri cubi. Gorevici scoase o s\u0103geat\u0103 din cutie, verific\u0103 nivelul \u0219i o introduse \u00een magazie. Apoi \u00eenc\u0103 una. \u0218i \u00eenc\u0103 una. \u00cenchise camera. \u2014 C\u00e2nd l-ai v\u0103zut ultima dat\u0103? \u00eel \u00eentreb\u0103 pe Hagar. \u2014 Acum zece zile. \u2014 Unde? \u2014 Cam pe-aici. \u2014 Se \u00eentoarce? Aici e domeniul lui? \u2014 A\u0219a se pare. Gorevici se uit\u0103 prin c\u0103tarea telescopic\u0103. O roti \u00eentr-un arc, apoi \u00een sus, spre cer, \u0219i \u00eenapoi. Satisf\u0103cut, puse pu\u0219ca jos. \u2014 Doza e suficient de mic\u0103? \u2014 Nu-\u021bi face griji, zise Gorevici. \u2014 Iar dac\u0103 e sus, \u00een bolt\u0103, nu po\u021bi trage pentru c\u0103 \u2026 \u2014 Am spus s\u0103 nu-\u021bi faci griji, spuse Gorevici \u0219i se uit\u0103 la Hagar. \u0218tiu ce am de f\u0103cut. Doza este doar at\u00e2t c\u00e2t s\u0103-l ame\u021beasc\u0103. Va cobor\u00ee singur, mult \u00eenainte s\u0103 le\u0219ine. S-ar putea s\u0103 fim nevoi\u021bi s\u0103 \u00eel urm\u0103rim la sol, pentru o vreme. \u2014 Ai mai f\u0103cut asta? Gorevici aprob\u0103 din cap. \u2014 Cu urangutani? \u2014 Cimpanzei. \u2014 Cimpanzeii sunt diferi\u021bi. \u2014 Serios? replic\u0103 Gorevici, sarcastic. Cei doi b\u0103rba\u021bi c\u0103zur\u0103 \u00eentr-o t\u0103cere jenat\u0103. Gorevici scoase o camer\u0103 video \u0219i un trepied \u0219i le instal\u0103. Apoi, un microfon cu raz\u0103 mare \u0219i cu o anten\u0103 de treizeci de centimetri diametru, pe care o prinse deasupra camerei video, pe un suport. Hagar \u00ee\u0219i spuse c\u0103 era o aparatur\u0103 greoaie, dar eficient\u0103. Gorevici se l\u0103s\u0103 pe vine \u0219i \u00eencepu s\u0103 priveasc\u0103 cu aten\u021bie \u00een jungl\u0103. Cei doi ascultau sunetul ploii, a\u0219tept\u00e2nd. \n\nUrangutanul vorbitor disp\u0103ruse din pres\u0103, \u00een ultimele s\u0103pt\u0103m\u00e2ni. Povestea disp\u0103ruse, la fel cum se \u00eent\u00e2mplase \u0219i cu alte relat\u0103ri despre animale, care nu se dovediser\u0103 adev\u0103rate: acea cioc\u0103nitoare din Arkansas pe care nimeni nu o mai putea g\u0103si acum, maimu\u021ba de doi metri din Congo, pe care nimeni nu o putea localiza, \u00een ciuda povestirilor insistente ale b\u0103\u0219tina\u0219ilor, sau liliacul uria\u0219, cu aripi de patru metri, despre care se spunea c\u0103 fusese v\u0103zut \u00een Noua Guinee. Din punctul de vedere al lui Gorevici, sc\u0103derea interesului era ideal\u0103. Pentru c\u0103 atunci c\u00e2nd maimu\u021ba avea s\u0103 fie redescoperit\u0103, \u00een fine, aten\u021bia presei avea s\u0103 fie \u0219i mai mare. Mai ales pentru c\u0103 Gorevici avea inten\u021bia s\u0103 fac\u0103 mai mult dec\u00e2t s\u0103 \u00eenregistreze maimu\u021ba vorbitoare. Voia s\u0103 o prind\u0103, vie. \u00ce\u0219i \u00eencheie str\u00e2ns gulerul jachetei, ca s\u0103 se apere de ploaie, \u0219i a\u0219tept\u0103. \n\nEra dup\u0103-amiaz\u0103 t\u00e2rziu \u0219i \u00eencepuse s\u0103 se \u00eentunece. Gorevici mo\u021b\u0103ia, c\u00e2nd auzi o voce joas\u0103 \u0219i grav\u0103, care spuse: \u2014 Alors. Merde. Deschise ochii. Se uit\u0103 la Hagar, care st\u0103tea al\u0103turi. Acesta neg\u0103 din cap. \u2014 Alors. Comment \u00e7a va? Gorevici se uit\u0103 \u00eencet \u00een jur. \u2014 Merde. Scumbag. Esp\u00e8ce de con. Era un sunet jos, gutural, ca al unui be\u021biv, \u00eentr-un bar. \u2014 Fungele a usted. Gorevici porni camera. Nu \u00ee\u0219i d\u0103dea seama de unde venea vocea, dar putea s\u0103 o \u00eenregistreze. \u00cenv\u00e2rti obiectivul \u00eentr-un arc lent, \u00een timp ce urm\u0103rea nivelul microfonului. Cum microfonul era direc\u021bional, putea s\u0103 determine de unde venea sunetul \u2026 dinspre sud. Din st\u00e2nga, fa\u021b\u0103 de pozi\u021bia lui. Se uit\u0103 prin obiectiv, m\u0103ri amplificarea. Nu vedea nimic. Jungla se \u00eentuneca cu fiecare clip\u0103. Hagar st\u0103tea nemi\u0219cat al\u0103turi, privind. Se auzi un fo\u0219net de crengi, iar Gorevici z\u0103ri o umbr\u0103 care trecu prin raza obiectivului. Ridic\u0103 privirea \u0219i v\u0103zu umbra urc\u00e2nd din ce \u00een ce mai mult, leg\u0103n\u00e2ndu-se pe crengi, \u00een timp ce se c\u0103\u021b\u0103ra \u00een bolta de deasupra. \u00cen c\u00e2teva clipe, urangutanul ajunse la dou\u0103zeci de metri deasupra lor. \u2014 Gods vloek het. Asshole wijkie. Vloek. Scoase camera de pe trepied \u0219i \u00eencerc\u0103 s\u0103-l filmeze. Imaginea era neagr\u0103. Nimic. Trecu pe vedere nocturn\u0103. Nu v\u0103zu nimic altceva, dec\u00e2t ni\u0219te dungi verzi, c\u00e2nd animalul ap\u0103rea sau disp\u0103rea din frunzi\u0219ul verde. Urangutanul se deplasa \u00een sus \u0219i \u00een lateral. \u2014 Vloek het. Moeder fucker. \u2014 Frumos mai vorbe\u0219te. Dar vocea era din ce \u00een ce mai slab\u0103. Gorevici realiz\u0103 c\u0103 trebuia s\u0103 ia o decizie, \u0219i repede. Puse jos camera video \u0219i \u00eentinse m\u00e2na dup\u0103 carabin\u0103. O ridic\u0103 \u0219i se uit\u0103 prin lunet\u0103. Vedere nocturn\u0103 militar\u0103, un verde str\u0103lucitor, foarte clar. V\u0103zu maimu\u021ba, \u00eei v\u0103zu ochii str\u0103lucind ca ni\u0219te puncte albe\u2026 \u2014 Nu! spuse Hagar. Urangutanul s\u0103ri spre un alt copac, r\u0103m\u00e2n\u00e2nd suspendat \u00een aer pentru o clip\u0103. Gorevici trase. Auzi \u0219uieratul gazului \u0219i sunetul s\u0103ge\u021bii trec\u00e2nd printre frunze. \u2014 L-am ratat. Ridic\u0103 din nou carabina. \u2014 Nu face asta \u2026 \u2014 Gura! Gorevici \u021binti, trase. \u00cen copacii de deasupra, zgomotul produs de mi\u0219carea crengilor se \u00eentrerupse pentru o clip\u0103. \u2014 L-ai nimerit, spuse Hagar. Gorevici a\u0219tept\u0103. Fo\u0219netul frunzelor \u0219i crengilor re\u00eencepu. Urangutanul se mi\u0219ca, acum aproape exact deasupra lor. \u2014 Nu, nu l-am nimerit. Gorevici ridic\u0103 iar carabina. \u2014 Ba da. Dac\u0103 tragi din nou \u2026 Gorevici trase. Un \u0219uierat de gaz l\u00e2ng\u0103 urechea lui, apoi lini\u0219te. Gorevici cobor\u00ee pu\u0219ca \u0219i re\u00eencepu s\u0103 o \u00eencarce, \u021bin\u00e2ndu-\u0219i privirea \u00eendreptat\u0103 spre bolta de deasupra. Se ghemui, deschise cutia metalic\u0103 \u0219i pip\u0103i dup\u0103 alte cartu\u0219e. Se uita tot timpul \u00een sus. Lini\u0219te. \u2014 L-ai nimerit, spuse Hagar. \u2014 Poate. \u2014 \u0218tiu sigur c\u0103 l-ai nimerit. \u2014 Nu, nu \u0219tii. Gorevici introduse alte trei cartu\u0219e \u00een carabin\u0103. \u2014 Nu \u0219tii asta. \u2014 Nu se mi\u0219c\u0103. L-ai nimerit. Gorevici \u00ee\u0219i relu\u0103 pozi\u021bia, ridic\u0103 pu\u0219ca, chiar la timp ca s\u0103 vad\u0103 o umbr\u0103 \u00eentunecat\u0103 pr\u0103bu\u0219indu-se. Era urangutanul, c\u0103z\u00e2nd direct din bolta junglei, de la aproape cincizeci de metri. Animalul se pr\u0103bu\u0219i pe p\u0103m\u00e2nt la picioarele lui Gorevici, \u00eempr\u0103\u0219tiind noroi. \u0218i nu se mai mi\u0219c\u0103. Hagar aprinse o lantern\u0103. Trei s\u0103ge\u021bi ie\u0219eau din corpul animalului. Una \u00een picior, dou\u0103 \u00een piept. Urangutanul nu se mai mi\u0219ca. Ochii lui erau deschi\u0219i, privind \u00een sus. \u2014 Minunat, spuse Hagar. Bun\u0103 treab\u0103. Gorevici se l\u0103s\u0103 \u00een genunchi, \u00een noroi, \u00ee\u0219i puse gura peste buzele mari ale urangutanului \u0219i sufl\u0103 aer \u00een pl\u0103m\u00e2nii acestuia, \u00eencerc\u00e2nd s\u0103-l resusciteze. \n", " \u0218ase avoca\u021bi st\u0103teau la masa lung\u0103, to\u021bi r\u0103sfoind prin h\u00e2rtiile din fa\u021ba lor. F\u0103ceau un zgomot ca de furtun\u0103. Rick Diehl a\u0219tepta agitat, mu\u0219c\u00e2ndu-\u0219i buzele. \u00cen cele din urm\u0103, Albert Rodriguez, avocatul lui principal, ridic\u0103 privirea. \u2014 Iat\u0103 care e situa\u021bia, spuse Rodriguez. Ai motive bune, sau m\u0103car suficiente, ca s\u0103 crezi c\u0103 Frank Burnet a conspirat pentru distrugerea liniilor de celule din posesia ta, a\u0219a \u00eenc\u00e2t s\u0103 le poat\u0103 vinde din nou, unei alte companii. \u2014 Exact, zise Rick. Chiar a\u0219a. \u2014 Trei tribunale au decis c\u0103 celulele lui Burnet sunt proprietatea ta. \u00cen consecin\u021b\u0103, ai dreptul s\u0103 le iei. \u2014 Vrei s\u0103 spui, s\u0103 le iau din nou. \u2014 Corect. \u2014 Numai c\u0103 tipul a disp\u0103rut, s-a ascuns. \u2014 Acesta este un inconvenient. Dar asta nu schimb\u0103 elementele materiale ale situa\u021biei. Tu e\u0219ti proprietarul liniei de celule Burnet, spuse Rodriguez. Oriunde apar aceste celule. \u2014 Adic\u0103 \u2026 \u2014 La copiii lui. La nepo\u021bii lui. Probabil c\u0103 ei au acelea\u0219i celule. \u2014 Vrei s\u0103 spui c\u0103 pot lua celule de la copii? \u2014 Celulele sunt proprietatea ta, zise Rodriguez. \u2014 Dar dac\u0103 ace\u0219ti copii nu \u00eemi permit s\u0103 le iau? \u2014 Este foarte posibil s\u0103 nu fie de acord. Dar, cum celulele sunt proprietatea ta, copii nu au nici un cuv\u00e2nt \u00een aceast\u0103 problem\u0103. \u2014 Vorbim despre biopsii prin \u00een\u021bepare, ale ficatului \u0219i splinei, spuse Diehl. Nu sunt ni\u0219te proceduri prea simple. \u2014 Dar nici foarte complicate, spuse Rodriguez. Cred c\u0103 sunt proceduri ambulatorii normale. Bine\u00een\u021beles, vei avea obliga\u021bia s\u0103 te asiguri c\u0103 extragerea celulelor va fi executat\u0103 de un doctor competent. Presupun c\u0103 vei face asta. Diehl se \u00eencrunt\u0103. \u2014 S\u0103 vedem dac\u0103 am \u00een\u021beles bine. Vrei s\u0103 spui c\u0103 pot s\u0103-i iau pur \u0219i simplu pe copii de pe strad\u0103, s\u0103-i duc la un doctor \u0219i s\u0103 le extrag celulele? Indiferent dac\u0103 ei vor sau nu? \u2014 Da. Asta spun. \u2014 \u0218i cum poate fi legal a\u0219a ceva? \u00eentreb\u0103 Rick Diehl. \u2014 Pentru c\u0103 ei umbl\u0103 cu celule care sunt ale tale, din punct de vedere legal, deci reprezint\u0103 o proprietate furat\u0103. Iar asta este o infrac\u021biune. Conform prevederilor legii, dac\u0103 asi\u0219ti la comiterea unei infrac\u021biuni, e\u0219ti \u00eendrept\u0103\u021bit s\u0103 execu\u021bi o arestare civil\u0103 \u0219i s\u0103-l iei pe infractor \u00een custodia ta. A\u0219a c\u0103, dac\u0103 \u00eei vezi pe copiii lui Burnet merg\u00e2nd pe strad\u0103, po\u021bi s\u0103-i arestezi, \u00een mod legal. \u2014 Eu, personal? \u2014 Nu, nu, zise Rodriguez. \u00cen aceste circumstan\u021be, po\u021bi apela la un profesionist\u2026 un agent de recuperare a fugarilor. \u2014 Vrei s\u0103 spui, un v\u00e2n\u0103tor de recompense. \u2014 Nu le place aceast\u0103 denumire, \u0219i nici nou\u0103. \u2014 \u00cen regul\u0103. Cunoa\u0219te\u021bi vreun agent de recuperare a fugarilor? \u2014 Cunoa\u0219tem, spuse Rodriguez. \u2014 Atunci, d\u0103-i un telefon, zise Diehl. Chiar acum. \n", " Vasco Borden st\u0103tea \u00een fa\u021ba oglinzii \u0219i se examina cu un ochi de profesionist, \u00een timp ce \u00ee\u0219i d\u0103dea cu fard pe marginile argintii ale ciocului. Vasco era un b\u0103rbat solid, de 1,90 metri \u0219i 120 kilograme, numai mu\u0219chi, nou\u0103 la sut\u0103 gr\u0103sime corporal\u0103. Capul ras \u0219i ciocul negru tuns \u00eel f\u0103ceau s\u0103 semene cu un diavol. Un diavol dat dracului. Inten\u021bia lui era s\u0103 aib\u0103 un aspect intimidant \u0219i reu\u0219ea asta. Se \u00eentoarse spre valiza de pe pat. \u00cen ea \u00eempachetase o salopet\u0103 cu emblema Con Ed pe piept, o jachet\u0103 de sport \u021bip\u0103toare, un costum italian negru elegant, o jachet\u0103 de motociclist pe spatele c\u0103reia scria MORI \u00ceN IAD\u201c, un trening de velur, un ghips de picior deta\u0219abil, un Mossberg 590 cu \u021beav\u0103 scurt\u0103 \u0219i dou\u0103 Parabellum negre, de 45. Pentru acea zi, se \u00eembr\u0103case \u00eentr-un sacou sport de tweed, pantaloni obi\u0219nui\u021bi \u0219i pantofi maronii cu \u0219ireturi. \u00cen fine, \u00eentinse pe pat trei fotografii. Prima, b\u0103rbatul, Frank Burnet. Cincizeci \u0219i unu de ani, bine f\u0103cut, fost infanterist marin. Fiica tipului, Alex, abia trecut\u0103 de treizeci de ani, avocat. Nepotul tipului, Jamie, opt ani. B\u0103tr\u00e2nul disp\u0103ruse \u0219i Vasco nu avea nici un motiv s\u0103 mai \u00eencerce s\u0103-l g\u0103seasc\u0103. Burnet putea fi oriunde \u00een lume: Mexico, Costa Rica, Australia. Era mult mai u\u0219or s\u0103 ia celulele direct de la al\u021bi membri ai familiei. Se uit\u0103 la fotografia fetei, Alex. Avocat \u2013 niciodat\u0103 o \u021bint\u0103 potrivit\u0103. Chiar dac\u0103 te comportai perfect cu ei, tot te alegeai cu un proces. Fata asta era blond\u0103 \u0219i p\u0103rea s\u0103 fie \u00eentr-o form\u0103 fizic\u0103 decent\u0103. Destul de atr\u0103g\u0103toare, dac\u0103 \u00ee\u021bi pl\u0103cea tipul. Prea slab\u0103, dup\u0103 gustul lui Vasco. \u0218i probabil c\u0103 f\u0103cea cine \u0219tie ce ore de autoap\u0103rare israelian\u0103, \u00een week-end-uri. Nu aveai de unde s\u0103 \u0219tii. Oricum, p\u0103rea periculoas\u0103. Deci, r\u0103m\u00e2nea pu\u0219tiul. Jamie. Opt ani, clasa a doua, \u0219coala local\u0103. Vasco putea s\u0103 mearg\u0103 acolo, s\u0103 \u00eel ia, s\u0103 colecteze mostrele \u0219i s\u0103 termine totul p\u00e2n\u0103 dup\u0103-amiaz\u0103. Ceea ce era foarte convenabil. Vasco avea un bonus final de cincizeci de mii de dolari, dac\u0103 termina \u00een prima s\u0103pt\u0103m\u00e2n\u0103. Care sc\u0103dea la zece mii, dup\u0103 patru s\u0103pt\u0103m\u00e2ni. A\u0219a c\u0103 avea toate motivele s\u0103 \u00eencerce s\u0103 termine repede. F\u0103-o cu pu\u0219tiul, \u00ee\u0219i spuse el. Simplu \u0219i la obiect. Intr\u0103 Dolly, cu o h\u00e2rtie \u00een m\u00e2n\u0103. \u00cen acea zi purta un costum bleumarin, pantofi f\u0103r\u0103 toc, c\u0103ma\u0219\u0103 alb\u0103. Avea o serviet\u0103 maronie, de piele. Ca de obicei, tr\u0103s\u0103turile ei obi\u0219nuite \u00eei permiteau s\u0103 nu atrag\u0103 aten\u021bia. \u2014 Cum \u021bi se pare? \u00eentreb\u0103 ea, \u00eentinz\u00e2ndu-i h\u00e2rtia. Se uit\u0103 repede peste ea. Era o noti\u021b\u0103 gen \u201ePentru cei interesa\u021bi\u201c, semnat\u0103 de Alex Burnet. Care-l \u00eemputernicea pe purt\u0103tor s\u0103 \u00eel ia de la \u0219coal\u0103 pe fiul ei, Jamie, \u0219i s\u0103 \u00eel duc\u0103 la doctorul de familie, pentru examinare. \u2014 Ai sunat la biroul doctorului? spuse Vasco. \u2014 Da. Am spus c\u0103 Jamie are febr\u0103 \u0219i c\u0103 \u00eel doare g\u00e2tul, iar ei au zis s\u0103 \u00eel duc la cabinet. \u2014 A\u0219adar, dac\u0103 cei de la \u0219coal\u0103 sun\u0103 la doctor\u2026 \u2014 Suntem acoperi\u021bi. \u2014 \u0218i e\u0219ti trimis\u0103 de la biroul mamei? \u2014 Da. \u2014 Ai actul? Ea scoase o carte de vizit\u0103, cu logo-ul firmei de avocatur\u0103. \u2014 \u0218i dac\u0103 o sun\u0103 pe mam\u0103? \u2014 Num\u0103rul ei de telefon este listat pe h\u00e2rtie, a\u0219a cum vezi. \u2014 \u0218i e al lui Cindy? \u2014 Da. Cindy era dispecerul de la biroul lor, \u00een Playa del Rey. \u2014 OK, s\u0103 mergem, spuse Vasco. \u00cei puse m\u00e2na pe um\u0103r. \u2014 Nu ai probleme cu chestia asta? \u2014 Sigur c\u0103 nu, de ce? \u2014 \u0218tii de ce. Dolly avea o sl\u0103biciune pentru copii. De c\u00e2te ori se uita \u00een ochii lor, se \u00eenmuia. Avuseser\u0103 un fugar \u00een Canada, \u00eei d\u0103duser\u0103 de urm\u0103 \u00een Vancouver, copilul lui r\u0103spunsese la u\u0219\u0103, iar Dolly \u00eentrebase dac\u0103 tat\u0103l era acas\u0103. Copilul era o feti\u021b\u0103 de opt ani \u0219i spusese c\u0103 nu, nu era acolo. Dolly spusese OK \u0219i plecase. \u00centre timp, tipul conducea pe strad\u0103, \u00een drum spre cas\u0103. Dragul lui copil \u00eenchisese u\u0219a, se dusese la telefon, \u00eel sunase pe individ \u0219i \u00eei spusese s\u0103 nu opreasc\u0103 acas\u0103. Copilul avea experien\u021b\u0103. Erau fugari de c\u00e2nd ea avea cinci ani. Nu mai d\u0103duser\u0103 niciodat\u0103 de individul acela. \u2014 S-a \u00eent\u00e2mplat doar o dat\u0103, spuse Dolly. \u2014 Ba de mai multe ori. \u2014 Vasco, zise ea. Totul va fi \u00een regul\u0103 azi. \u2014 OK, spuse el. Se aplec\u0103 \u0219i o l\u0103s\u0103 s\u0103 \u00eel s\u0103rute pe obraz. \n\nAfar\u0103, pe alee, ambulan\u021ba era parcat\u0103, cu u\u0219ile din spate deschise. Vasco sim\u021bi miros de \u021big\u0103ri. Ocoli ma\u0219ina. Nick st\u0103tea \u00een partea din spate, \u00eentr-un halat alb de laborator, fum\u00e2nd. \u2014 Iisuse, Nick. Ce faci? \u2014 Doar una, spuse Nick. \u2014 Stinge-o, zise Vasco. Plec\u0103m chiar acum. Ai tot ce trebuie? \u2014 Da. Nick Ramsey era doctorul pe care \u00eel foloseau \u00een cazurile \u00een care aveau nevoie de un doctor. Lucrase la urgen\u021be, p\u00e2n\u0103 c\u00e2nd dependen\u021ba de droguri \u0219i alcool \u00eei veniser\u0103 de hac. Acum ie\u0219ise de la reabilitare, dar era greu s\u0103-\u0219i g\u0103seasc\u0103 un serviciu permanent. \u2014 Vor biopsii \u00een\u021bepate din ficat \u0219i splin\u0103, \u0219i mai vor s\u00e2nge \u2026 \u2014 Am citit. Aspir\u0103ri cu ac fin. Sunt preg\u0103tit. Vasco f\u0103cu o pauz\u0103. \u2014 Ai b\u0103ut, Nick? \u2014 Nu. Nu, la dracu. \u2014 Simt un miros \u00een respira\u021bia ta. \u2014 Nu, nu. Haide, Vasco, \u0219tii c\u0103 n-a\u0219 \u2026 \u2014 Am un nas bun, Nick. \u2014 Nu. \u2014 Deschide gura. Vasco se aplec\u0103 \u00een fa\u021b\u0103 \u0219i mirosi. \u2014 Am doar un gust \u00een gur\u0103, asta e tot, zise Nick. Vasco \u00eentinse m\u00e2na. \u2014 Sticla. Nick b\u0103g\u0103 m\u00e2na sub banchet\u0103 \u0219i \u00eei \u00eentinse o sticlu\u021b\u0103 mic\u0103 de Jack Daniel\u2019s. \u2014 Minunat, spuse Vasco \u0219i se apropie, oprindu-se exact \u00een fa\u021ba lui. Ascult\u0103-m\u0103 bine, zise el, calm. Dac\u0103 mai faci o t\u00e2mpenie ca asta de azi, te arunc personal din ambulan\u021ba asta, pe 405. Dac\u0103 vrei s\u0103-\u021bi transformi via\u021ba \u00eentr-o tragedie, pot s\u0103 te ajut eu. Ai priceput? \u2014 Da, Vasco. \u2014 Bine. M\u0103 bucur c\u0103 ne-am \u00een\u021beles. F\u0103cu un pas \u00een spate. \u2014 \u00centinde m\u00e2inile. \u2014 Sunt bine \u2026 \u2014 \u00centinde m\u00e2inile. Vasco nu ridica niciodat\u0103 vocea \u00een momente de tensiune. O cobora. Asta-i f\u0103cea s\u0103-l asculte. S\u0103 \u00ee\u0219i fac\u0103 griji. \u2014 \u00centinde m\u00e2inile acum, Nick. Nick Ramsey \u00eentinse m\u00e2inile. Nu tremurau. \u2014 OK. Urc\u0103 \u00een ma\u0219in\u0103. \u2014 Dar \u2026 \u2014 Urc\u0103 \u00een ma\u0219in\u0103, Nick. Am terminat cu vorbitul. Vasco se urc\u0103 \u00een fa\u021b\u0103, cu Dolly, \u0219i \u00eencepu s\u0103 conduc\u0103. \u2014 E totul bine, acolo, \u00een spate? \u00eentreb\u0103 ea. \u2014 Mai mult sau mai pu\u021bin. \u2014 N-o s\u0103-i fac\u0103 r\u0103u copilului, nu? \u2014 Nu, zise Vasco. Sunt numai c\u00e2teva ace. C\u00e2teva secunde, asta-i tot. \u2014 Ar fi bine s\u0103 nu-i fac\u0103 r\u0103u copilului. \u2014 Hei, spuse Vasco. Chestia asta e \u00een regul\u0103 pentru tine sau nu? \u2014 Mda, e \u00een regul\u0103. \u2014 OK. Atunci, s\u0103 o facem. Conduse mai departe. \n", " Brad Gordon avea un presentiment ur\u00e2t, c\u00e2nd intr\u0103 \u00een Border Cage, pe Ventura Boulevard, \u0219i se uit\u0103 la separeuri. Locul era o spelunc\u0103 murdar\u0103, plin\u0103 cu actori. Un tip f\u0103cu semn cu m\u00e2na dintr-un separeu din spate. Brad se duse spre el. Tipul purta un costum cenu\u0219iu deschis. Era scund, aproape chel \u0219i p\u0103rea nesigur pe el. Str\u00e2nsoarea lui de m\u00e2n\u0103 era slab\u0103. \u2014 Willy Johnson, spuse el. Sunt noul t\u0103u avocat, pentru procesul care urmeaz\u0103. \u2014 Credeam c\u0103 unchiul meu, Jack Watson, este cel care asigur\u0103 avocatul. \u2014 A\u0219a este, zise Johnson. Eu sunt acela. Pederastia e specialitatea mea. \u2014 Ce \u00eenseamn\u0103 asta? \u2014 Sex cu un b\u0103iat. Dar am experien\u021b\u0103 cu orice partener minor. \u2014 Eu n-am f\u0103cut sex cu nimeni, zise Brad. Minor sau nu. \u2014 M-am uitat \u00een dosarul t\u0103u \u0219i \u00een rapoartele poli\u021biei, spuse Johnson, sco\u021b\u00e2nd un carnet. Cred c\u0103 avem c\u00e2teva c\u0103i pentru ap\u0103rarea ta. \u2014 Cum e cu fata? \u2014 Ea nu e disponibil\u0103, a p\u0103r\u0103sit \u021bara. Mama ei e bolnav\u0103, \u00een Filipine. Dar mi s-a spus c\u0103 se va \u00eentoarce, pentru proces. \u2014 Credeam c\u0103 n-o s\u0103 fie nici un proces, spuse Brad. Veni chelneri\u021ba. \u00cei f\u0103cu semn s\u0103 plece. \u2014 De ce ne \u00eent\u00e2lnim aici? \u2014 Trebuie s\u0103 fiu \u00een tribunal, la Van Nuys, la ora zece. Mi s-a p\u0103rut mai convenabil. Brad se uit\u0103 \u00een jur, nelini\u0219tit. \u2014 Locul \u0103sta e plin de oameni. Actori. Care vorbesc mult. \u2014 Nu vom discuta detaliile cazului, zise Johnson. Dar vreau s\u0103 stabilim structura ap\u0103r\u0103rii tale. \u00cen acest caz, propun o ap\u0103rare genetic\u0103. \u2014 Ap\u0103rare genetic\u0103? Ce \u00eenseamn\u0103 asta? \u2014 Oamenii cu diverse anomalii genetice se trezesc c\u0103 sunt incapabili s\u0103 \u00ee\u0219i reprime anumite impulsuri, spuse Johnson. Asta \u00eei face nevinova\u021bi, \u00een termeni tehnici. Vom propune aceast\u0103 explica\u021bie, \u00een cazul t\u0103u. \u2014 Ce boal\u0103 genetic\u0103? N-am nici o boal\u0103 genetic\u0103. \u2014 Hei, asta nu \u00eenseamn\u0103 ceva r\u0103u, zise Johnson. G\u00e2nde\u0219te-te c\u0103 ar fi vorba de diabet. Nu e\u0219ti tu responsabil pentru asta. A\u0219a te-ai n\u0103scut. \u00cen cazul t\u0103u, ai un impuls irezistibil de a face sex cu femei tinere \u0219i atr\u0103g\u0103toare. Z\u00e2mbi \u0219i continu\u0103: \u2014 Este un impuls pe care \u00eel are nou\u0103zeci la sut\u0103 din popula\u021bia masculin\u0103 adult\u0103. \u2014 Ce dracu\u2019 ap\u0103rare mai e \u0219i asta? \u00eentreb\u0103 Brad Gordon. \u2014 Una foarte eficient\u0103. Johnson frunz\u0103ri paginile unui dosar. \u2014 Au fost c\u00e2teva articole recente, \u00een ziare \u2026 \u2014 Vrei s\u0103-mi spui c\u0103 exist\u0103 o gen\u0103 pentru sexul cu fete tinere? Johnson oft\u0103. \u2014 A\u0219 vrea s\u0103 fi fost at\u00e2t de simplu. Din p\u0103cate, nu. \u2014 \u0218i atunci, care e ap\u0103rarea? \u2014 D4DR. \u2014 Adic\u0103? \u2014 A fost denumit\u0103 \u201egena nout\u0103\u021bii\u201c. Este gena care ne \u00eempinge s\u0103 ne asum\u0103m riscuri, s\u0103 avem un comportament periculos. Vom argumenta c\u0103 gena nout\u0103\u021bii, prezent\u0103 \u00een organismul t\u0103u, te-a condus spre un comportament riscant. \u2014 Mie mi se pare o t\u00e2mpenie. \u2014 Da? S\u0103 vedem. Ai s\u0103rit vreodat\u0103 dintr-un avion? \u2014 Da, \u00een armat\u0103. Nu mi-a pl\u0103cut. \u2014 Scufund\u0103ri? \u2014 De c\u00e2teva ori. Aveam o prieten\u0103 c\u0103reia \u00eei pl\u0103cea. \u2014 Alpinism? \u2014 Nu. \u2014 Serios? Nu a urcat clasa ta din liceu pe Mount Rainer? \u2014 Mda, dar asta a fost \u2026 \u2014 Ai escaladat un v\u00e2rf american important, spuse Johnson, aprob\u00e2nd din cap. Conduci ma\u0219ini sport rapide? \u2014 Nu prea. \u2014 Ai cinci amenzi pentru dep\u0103\u0219ire de vitez\u0103, \u00een Porsche-ul t\u0103u, \u00een ultimii trei ani. Conform legii californiene, riscai s\u0103-\u021bi pierzi permisul. \u2014 Doar o dep\u0103\u0219ire normal\u0103 a vitezei \u2026 \u2014 Eu nu cred c\u0103-i a\u0219a. Dar sexul cu prietena \u0219efului? \u2014 P\u0103i \u2026 \u2014 \u0218i sexul cu so\u021bia \u0219efului? \u2014 Doar o dat\u0103, cu c\u00e2teva slujbe \u00een urm\u0103. Dar ea a fost cea care a \u2026 \u2014 Au fost ni\u0219te partenere de sex riscante, domnule Gordon. Orice juriu va fi de acord cu asta. Cum e cu sexul neprotejat? Boli venerice? \u2014 Stai pu\u021bin, spuse Brad. Nu vreau s\u0103 intru \u00een \u2026 \u2014 Sunt sigur c\u0103 nu vrei, zise Johnson, \u0219i asta nu e surprinz\u0103tor, \u021bin\u00e2nd cont de cele trei cazuri de pediculosis pubis \u2013 p\u0103duchi. Dou\u0103 episoade de gonoree, unul de chlamidia, dou\u0103 episoade de condilom, sau vegeta\u021bii veneriene, inclusiv una \u2026 hmm, aproape de anus. \u0218i asta numai \u00een ultimii cinci ani, conform fi\u0219elor doctorului t\u0103u din California de Sud. \u2014 Cum ai f\u0103cut rost de ele? Johnson ridic\u0103 din umeri. \u2014 Para\u0219utism, scufund\u0103ri, alpinism, condus imprudent, partenere de sex cu risc ridicat, sex neprotejat. Dac\u0103 asta nu contureaz\u0103 un comportament extrem de riscant, dornic de senza\u021bii tari, nu \u0219tiu ce s\u0103 mai spun. \n\nBrad Gordon r\u0103mase t\u0103cut. Trebuie s\u0103 recunoasc\u0103 faptul c\u0103 micu\u021bul acela \u0219tia cum s\u0103 construiasc\u0103 un caz. Nu se g\u00e2ndise niciodat\u0103 a\u0219a la via\u021ba lui, p\u00e2n\u0103 atunci. De exemplu, atunci c\u00e2nd o pusese cu so\u021bia \u0219efului, unchiul lui \u00eei f\u0103cuse un scandal monstru. De ce ai luat o decizie at\u00e2t de idioat\u0103? \u00eel \u00eentrebase unchiul lui. \u021aine-\u021bi-l \u00een pantaloni, f\u0103-o singur! Brad nu avusese nici un r\u0103spuns, la vremea respectiv\u0103. Sub privirea \u00eencruntat\u0103 a unchiului s\u0103u, ac\u021biunile lui i se p\u0103ruser\u0103 destul de stupide. Tipa nici m\u0103car nu ar\u0103ta prea bine. Dar acum se p\u0103rea c\u0103 Brad avea un r\u0103spuns la acea \u00eentrebare a unchiului s\u0103u. Nu se putuse ab\u021bine. Era o mo\u0219tenire genetic\u0103 ce \u00eei controla comportamentul. Johnson continu\u0103 s\u0103 explice, intr\u00e2nd \u00een detalii. Dup\u0103 spusele lui, Brad era la mila acelei gene D4DR, care controla nivelurile chimice \u00een creier. Ceva numit dopamin\u0103 \u00eel \u00eempingea pe Brad s\u0103-\u0219i asume riscuri \u0219i s\u0103 \u00eei plac\u0103 acele experien\u021be, s\u0103 \u0219i le doreasc\u0103. Scan\u0103ri cerebrale \u0219i alte teste dovedeau c\u0103 oamenii ca Brad nu \u00ee\u0219i puteau controla dorin\u021ba de a-\u0219i asuma riscuri. \u2014 Este vorba de gena nout\u0103\u021bii, zise Johnson, \u0219i a fost numit\u0103 astfel de cel mai important genetician al Americii, dr. Robert Bellarmino. Dr. Bellarmino este cel mai mare cercet\u0103tor \u00een genetic\u0103 de la Institutul Na\u021bional de S\u0103n\u0103tate. Are un laborator uria\u0219. Public\u0103 cincizeci de articole pe an. Nici un juriu nu-i poate ignora cercet\u0103rile. \u2014 OK, deci am aceast\u0103 gen\u0103. Chiar crezi c-o s\u0103 \u021bin\u0103? \u2014 Da, dar vreau s\u0103 v\u0103d ni\u0219te glazur\u0103 pe tort, \u00eenainte s\u0103 ajungem la tribunal. \u2014 Adic\u0103? \u2014 \u00cenainte de proces, e\u0219ti, bine\u00een\u021beles, \u00eengrijorat, stresat. \u2014 Mda \u2026 \u2014 A\u0219a c\u0103 vreau s\u0103 faci o c\u0103l\u0103torie, s\u0103 nu te mai g\u00e2nde\u0219ti la nimic. Vreau s\u0103 c\u0103l\u0103tore\u0219ti prin \u021bar\u0103 \u0219i vreau s\u0103-\u021bi asumi riscuri, oriunde te-ai afla. Johnson explic\u0103: amenzi de vitez\u0103, parcuri de distrac\u021bie, s\u0103 se implice \u00een b\u0103t\u0103i, montagne rousse, expedi\u021bii de alpinism \u00een parcuri na\u021bionale \u2026 \u0219i tot timpul s\u0103 aib\u0103 grij\u0103 s\u0103 se implice \u00eentr-o controvers\u0103, o disput\u0103 despre siguran\u021b\u0103, s\u0103 pretind\u0103 c\u0103 echipamentul nu era sigur. Orice putea face ca numele s\u0103u s\u0103 fie trecut pe un document care s\u0103 poat\u0103 fi folosit \u00een tribunal. \u2014 Asta e, spuse Johnson. D\u0103-i drumul. Ne vedem peste c\u00e2teva s\u0103pt\u0103m\u00e2ni. \u00cei \u00eentinse o foaie de h\u00e2rtie. \u2014 Ce e asta? \u2014 O list\u0103 cu cele mai mari parcuri de distrac\u021bie din SUA. Ai grij\u0103 s\u0103 le vizitezi pe primele trei. \u2014 Iisuse. Ohio \u2026 Indiana \u2026 Texas \u2026 \u2014 Nu vreau s\u0103 aud, spuse Johnson. Te a\u0219teapt\u0103 dou\u0103zeci de ani de pu\u0219c\u0103rie, prietene, \u00een compania unor tipi solizi, cu tatuaje, care o s\u0103-\u021bi fac\u0103 o gr\u0103mad\u0103 de lucruri mai rele dec\u00e2t leziunile anale. A\u0219a c\u0103 f\u0103 cum \u00ee\u021bi zic eu. \u0218i pleac\u0103 din ora\u0219 chiar azi. \n\n\u00centors \u00een apartamentul lui din Sherman Oaks, Brad \u00eencepu s\u0103-\u0219i fac\u0103 bagajul. G\u00e2ndul la tipul solid, cu tatuaje, \u00eel preocup\u0103 c\u00e2teva clipe. Se \u00eentreb\u0103 dac\u0103 s\u0103-\u0219i ia pistolul. S\u0103 mergi prin toat\u0103 \u021bara, prin locuri nebune\u0219ti ca Ohio \u2026 cine \u0219tie peste cine d\u0103dea. \u00ce\u0219i puse o cutie cu muni\u021bie \u00een bagaj \u0219i pistolul \u00een tocul de la picior. \u00cen timp ce se \u00eendrepta spre ma\u0219in\u0103, Brad constat\u0103 c\u0103 se sim\u021bea mai bine. Era o zi \u00eensorit\u0103, Porsche-ul lui str\u0103lucea de cur\u0103\u021benie \u0219i avea un plan. La drum, cu ma\u0219ina! \n", " Lynn Kendall intr\u0103 alerg\u00e2nd \u00een \u0219coala La Jolla \u0219i ajunse la biroul directoarei cu respira\u021bia t\u0103iat\u0103. \u2014 Am venit c\u00e2t de repede am putut, zise ea. Care este problema? \u2014 David, spuse directoarea, o femeie la patruzeci de ani. Copilul pe care \u00eel educa\u021bi acas\u0103. Fiul dumneavoastr\u0103, Jamie, l-a adus ast\u0103zi la \u0219coal\u0103. \u2014 Da, ca s\u0103 vad\u0103 cum \u2026 \u2014 \u0218i mi-e team\u0103 c\u0103 nu s-a comportat bine. A mu\u0219cat un alt copil, pe terenul de joac\u0103. \u2014 Oh, Doamne. \u2014 Aproape c\u0103 i-a dat s\u00e2ngele. \u2014 Groaznic. \u2014 Vedem deseori asta la copiii educa\u021bi acas\u0103, doamn\u0103 Kendall. Le lipsesc calit\u0103\u021bile de socializare \u0219i controlul interior. Nu exist\u0103 substitute pentru mediul \u0219colar zilnic, al\u0103turi de colegi. \u2014 \u00cemi pare r\u0103u c\u0103 s-a \u00eent\u00e2mplat a\u0219a ceva \u2026 \u2014 Trebuie s\u0103 vorbi\u021bi cu el, spuse directoarea. Este \u00een deten\u021bie, \u00een sala al\u0103turat\u0103. Lynn intr\u0103 \u00eentr-o camer\u0103 mic\u0103. Era plin\u0103 cu fi\u0219ete metalice verzi, foarte \u00eenalte. Dave st\u0103tea \u00eencovrigat pe un scaun de lemn, p\u0103r\u00e2nd foarte mic, cu pielea maronie. \u2014 Dave. Ce s-a \u00eent\u00e2mplat? \u2014 L-a r\u0103nit pe Jamie, zise Dave. \u2014 Cine? \u2014 Nu-i \u0219tiu numele. Ie d\u00e2n clasa \u0219ase. Clasa a \u0219asea? \u00ee\u0219i spuse Lynn. Asta \u00eensemna c\u0103 era un copil mult mai solid. \u2014 \u0218i ce s-a \u00eent\u00e2mplat, Dave? \u2014 L-a pus pe Jamie la p\u0103m\u00e2nt. L-a r\u0103nit. \u2014 \u0218i tu ce-ai f\u0103cut? \u2014 Am s\u0103rit \u00een spate la el. \u2014 Pentru c\u0103 ai vrut s\u0103-l protejezi pe Jamie? Dave aprob\u0103 din cap. \u2014 Dar nu trebuia s\u0103-l mu\u0219ti, Dave. \u2014 El m-a mu\u0219cat primul. \u2014 Da? Unde te-a mu\u0219cat? \u2014 Aici. Dave ridic\u0103 un deget bont \u0219i puternic. Pielea era palid\u0103 \u0219i groas\u0103. Era posibil s\u0103 fie urme de mu\u0219c\u0103tur\u0103, dar Lynn nu-\u0219i putea da seama cu siguran\u021b\u0103. \u2014 I-ai spus directoarei? \u2014 Ea nu e cu mama mea. Lynn \u0219tia c\u0103 acela era modul lui Dave de a spune c\u0103 directoarea nu-l pl\u0103cea. Cimpanzeii tineri tr\u0103iesc \u00eentr-o societate matriarhal\u0103, unde loialitatea fa\u021b\u0103 de femele era foarte important\u0103 \u0219i permanent urm\u0103rit\u0103. \u2014 I-ai ar\u0103tat degetul? Dave cl\u0103tin\u0103 din cap. Nu. \u2014 O s\u0103 vorbesc eu cu ea, zise Lynn. \n\u2014 Deci asta e varianta lui? spuse directoarea. Nu sunt surprins\u0103. El a s\u0103rit \u00een spatele copilului. La ce se a\u0219tepta? \u2014 Atunci, cel\u0103lalt copil a mu\u0219cat primul? \u2014 Mu\u0219catul nu este permis, doamn\u0103 Kendall. \u2014 Cel\u0103lalt copil l-a mu\u0219cat? \u2014 El spune c\u0103 nu. \u2014 Acel copil e \u00een clasa a \u0219asea? \u2014 Da. \u00cen clasa domni\u0219oarei Fromkin. \u2014 A\u0219 vrea s\u0103 vorbesc cu el, spuse Lynn. \u2014 Nu putem permite asta, zise directoarea. Nu este copilul dumneavoastr\u0103. \u2014 Dar el l-a acuzat pe Dave. Iar situa\u021bia este foarte grav\u0103. \u0218i, dac\u0103 vreau s\u0103-l tratez corect pe Dave, trebuie s\u0103 \u0219tiu ce s-a \u00eent\u00e2mplat \u00eentre ei. \u2014 V-am spus ce s-a \u00eent\u00e2mplat. \u2014 A\u021bi v\u0103zut cum s-a \u00eent\u00e2mplat? \u2014 Nu, dar \u00eent\u00e2mplarea mi-a fost relatat\u0103 de dl. Arthur, supraveghetorul terenului de joac\u0103. El este foarte precis \u00een cazul disputelor, pot s\u0103 v\u0103 asigur de asta. Ideea este c\u0103 noi nu permitem mu\u0219c\u0103turile, doamn\u0103 Kendall. Lynn sim\u021bea cum o m\u00e2n\u0103 invizibil\u0103 o ap\u0103sa. Conversa\u021bia devenise limpede anevoioas\u0103. \u2014 Poate c\u0103 ar trebui s\u0103 vorbesc cu fiul meu, Jamie, zise Lynn. \u2014 Sunt sigur\u0103 c\u0103 versiunea lui Jamie va fi identic\u0103 cu a lui Dave. Chestia e c\u0103 dl. Arthur spune c\u0103 nu s-a \u00eent\u00e2mplat a\u0219a. \u2014 Nu cumva b\u0103iatul mai mare l-a atacat primul pe Jamie? Directoarea deveni rigid\u0103. \u2014 Doamn\u0103 Kendall, spuse ea. \u00cen cazul unor dispute disciplinare, facem apel la camera de securitate din curte. Putem face asta, dac\u0103 este necesar, acum sau mai t\u00e2rziu. Dar eu v-a\u0219 sf\u0103tui s\u0103 v\u0103 g\u00e2ndi\u021bi la problema mu\u0219catului. Care este o problem\u0103 a lui David. Oric\u00e2t de nepl\u0103cut poate fi. \u2014 \u00cen\u021beleg, zise Lynn. Situa\u021bia era clar\u0103. \u00cen regul\u0103, o s\u0103 discut cu Dave, c\u00e2nd o s\u0103 ajung\u0103 acas\u0103, de la \u0219coal\u0103. \u2014 Cred c\u0103 ar trebui s\u0103-l lua\u021bi cu dumneavoastr\u0103. \u2014 A\u0219 prefera s\u0103 termine ziua \u0219i s\u0103 vin\u0103 acas\u0103 cu Jamie, spuse Lynn. \u2014 Nu cred \u2026 \u2014 Dave are o problem\u0103 cu integrarea \u00eentr-o clas\u0103, a\u0219a cum a\u021bi explicat chiar dumneavoastr\u0103, zise Lynn. Nu cred c\u0103 ajut\u0103m la aceast\u0103 integrare, dac\u0103 \u00eel scoatem din clas\u0103 acum. O s\u0103 discut cu el c\u00e2nd va veni acas\u0103. Directoarea accept\u0103, \u00eenclin\u00e2nd din cap, f\u0103r\u0103 tragere de inim\u0103. \u2014 Bine \u2026 \u2014 O s\u0103 m\u0103 duc la el acum \u0219i o s\u0103-i spun c\u0103 poate r\u0103m\u00e2ne aici p\u00e2n\u0103 la terminarea orelor, zise Lynn. \n", " Alex Burnet s\u0103ri din taxi \u0219i alerg\u0103 spre \u0219coal\u0103. C\u00e2nd v\u0103zu ambulan\u021ba, inima \u00eencepu s\u0103-i bat\u0103 cu putere. Cu c\u00e2teva minute \u00eenainte era cu o client\u0103, care pl\u00e2ngea, c\u00e2nd recep\u021bionista o apelase pe interfon, ca s\u0103-i spun\u0103 c\u0103 sunase \u00eenv\u0103\u021b\u0103toarea lui Jamie. Ceva despre o vizit\u0103 a fiului ei la doctor. Povestea era neclar\u0103, dar Alex nu mai a\u0219teptase. \u00cei \u00eentinsese clientei o cutie de batiste din h\u00e2rtie \u0219i o luase la fug\u0103. S\u0103rise \u00eentr-un taxi \u0219i \u00eei spusese tipului s\u0103 nu opreasc\u0103 la semafoare. Ambulan\u021ba era l\u00e2ng\u0103 bordur\u0103, cu u\u0219ile deschise \u0219i un doctor \u00een halat alb a\u0219tept\u00e2nd \u00een spate. Lui Alex \u00eei veni s\u0103 urle. Nu mai sim\u021bise niciodat\u0103 asta p\u00e2n\u0103 atunci. Lumea devenise alb-verzuie. \u00cei era r\u0103u, de fric\u0103. Alerg\u0103 pe l\u00e2ng\u0103 ambulan\u021b\u0103 \u0219i intr\u0103 \u00een curtea \u0219colii. M\u0103mica de serviciu de la recep\u021bie spuse: \u2014 Pot s\u0103 v\u0103 ajut \u2026 Dar Alex \u0219tia unde era clasa lui Jamie, la parter, \u00een curtea din spate. Se \u00eendrept\u0103 direct spre ea. \u00cei sun\u0103 telefonul. Era \u00eenv\u0103\u021b\u0103toarea lui Jamie, domni\u0219oara Holloway. \u2014 Femeia aceea a\u0219teapt\u0103 \u00een fa\u021ba clasei, \u0219opti ea. Mi-a dat o scrisoare cu num\u0103rul dumneavoastr\u0103 de telefon pe ea, dar nu am avut \u00eencredere. Am folosit num\u0103rul pe care-l aveam \u00een dosarul \u0219colar \u0219i am sunat la \u2026 \u2014 Foarte bine, zise Alex. Aproape am ajuns. \u2014 Vede\u021bi c\u0103 e-n fa\u021ba clasei. Alex d\u0103du col\u021bul \u0219i v\u0103zu o femeie \u00eentr-un costum albastru, st\u00e2nd \u00een fa\u021ba clasei. Alex se duse direct la ea. \u2014 Tu cine naiba e\u0219ti? Femeia z\u00e2mbi calm \u0219i \u00eentinse m\u00e2na. \u2014 Bun\u0103 ziua, doamn\u0103 Burnet. Sunt Casey Rogers. \u00cemi pare r\u0103u c\u0103 a trebuit s\u0103 bate\u021bi at\u00e2ta drum. Era at\u00e2t de lini\u0219tit\u0103 \u0219i de relaxat\u0103, \u00eenc\u00e2t Alex se sim\u021bi dezarmat\u0103. \u00ce\u0219i puse m\u00e2inile \u00een \u0219olduri, g\u00e2f\u00e2ind \u0219i \u00eencerc\u00e2nd s\u0103-\u0219i regleze respira\u021bia. \u2014 Care este problema, Casey? \u2014 Nu este nici o problem\u0103, doamn\u0103 Burnet. \u2014 Lucrezi la biroul meu? \u2014 Nu, Dumnezeule. Lucrez la cabinetul doctorului Hughes. Domnul doctor vrea s\u0103-l iau pe Jamie \u0219i s\u0103-l duc la cabinet, pentru injec\u021bia cu tetanos. Nu este o urgen\u021b\u0103, dar trebuie s\u0103 o fac\u0103. S-a t\u0103iat la glezn\u0103, cu o s\u0103pt\u0103m\u00e2n\u0103 \u00een urm\u0103, nu? \u2014 Nu \u2026 \u2014 Nu? Dar\u2026 S\u0103 fi fost vorba de un alt copil? Da\u021bi-mi voie s\u0103-l sun pe dr. Hughes \u2026 \u00ce\u0219i scoase telefonul celular. \u2014 Da, te rog, spuse Alex. Copiii se uitau la ele, din clas\u0103, prin geam. Alex \u00eei f\u0103cu semn cu m\u00e2na lui Jamie, care-i z\u00e2mbi. \u2014 Poate c\u0103 ar trebui s\u0103 mergem mai \u00eencolo, zise Casey Rogers. S\u0103 nu-i \u00eentrerupem. Apoi, vorbind la telefon: \u2014 Cu dr. Hughes, te rog. Da. Sunt Casey. Pornir\u0103 \u00eempreun\u0103 spre intrarea \u00een \u0219coal\u0103. C\u00e2nd ajunser\u0103 la arcada de la intrare, Alex v\u0103zu ambulan\u021ba. \u2014 A\u021bi adus o ambulan\u021b\u0103? \u00eentreb\u0103 ea. \u2014 Nu, Dumnezeule. N-am idee ce e cu ea, spuse femeia, dup\u0103 care ar\u0103t\u0103 spre parbriz. Se pare c\u0103 \u0219oferul \u00ee\u0219i ia pr\u00e2nzul. Alex v\u0103zu prin parbriz un b\u0103rbat solid, cu un cioc negru, molf\u0103ind un sandvi\u0219. Se oprise l\u00e2ng\u0103 \u0219coal\u0103 doar ca s\u0103-\u0219i ia pr\u00e2nzul? Ceva nu p\u0103rea \u00een regul\u0103. Dar nu putea s\u0103-\u0219i dea seama ce. \u2014 Dr. Hughes? Sunt Casey. Da, sunt aici, cu doamna Burnet, iar d\u00e2nsa spune c\u0103 Jamie nu s-a t\u0103iat la picior. \u2014 Nu s-a t\u0103iat, repet\u0103 Alex. Trecur\u0103 pe sub arcad\u0103 \u0219i ie\u0219ir\u0103, apropiindu-se de ambulan\u021b\u0103. \u0218oferul \u00ee\u0219i puse sandvi\u0219ul pe bord \u0219i deschise u\u0219a de pe partea sa. Cobora. \u2014 Da, dr. Hughes, spuse Casey. Chiar acum ie\u0219im din \u0219coal\u0103. \u00cei \u00eentinse telefonul lui Alex. \u2014 Vre\u021bi s\u0103 vorbi\u021bi cu dr. Hughes? \u2014 Da, zise Alex. C\u00e2nd duse telefonul la ureche, auzi un \u021biuit electronic, care o dezorient\u0103. D\u0103du drumul telefonului, c\u00e2nd Casey Rogers o prinse de coate \u0219i \u00eei trase bra\u021bele \u00een spate. \u0218oferul ocolea prin fa\u021ba ambulan\u021bei, venind spre ea. \u2014 Nu avem nevoie de copil, spuse el. E bun\u0103 \u0219i ea. Avu nevoie de c\u00e2teva clipe, \u00eenainte s\u0103-\u0219i dea seama ce se \u00eent\u00e2mpla. Era r\u0103pit\u0103. Ceea ce urm\u0103 fu instinctiv. Lovi cu capul \u00een spate, izbind-o pe Casey \u00een nas. Femeia \u021bip\u0103 \u0219i \u00eei d\u0103du drumul. Din nas \u00eei \u021b\u00e2\u0219nea s\u00e2nge. Alex o prinse pe Casey de bra\u021b \u0219i o \u00eempinse \u00een fa\u021b\u0103, peste b\u0103rbatul solid. Acesta se feri cu gra\u021bie, iar Casey c\u0103zu pe ciment \u0219i se rostogoli, url\u00e2nd de durere. Alex c\u0103ut\u0103 \u00een po\u0219et\u0103. \u2014 \u00cenapoi, \u00eel avertiz\u0103 ea. \u2014 Nu v\u0103 facem nici un r\u0103u, doamn\u0103 Burnet, spuse b\u0103rbatul. Era cam cu un cap \u0219i jum\u0103tate mai \u00eenalt dec\u00e2t ea, solid \u0219i musculos. Chiar \u00een clipa \u00een care \u00eentindea m\u00e2na s\u0103 o prind\u0103, Alex ap\u0103s\u0103 cu degetul pe buton \u0219i \u00eei pulveriz\u0103 piper drept \u00een fa\u021b\u0103. \u2014 Dar-ar dracii! La naiba! B\u0103rbatul \u00ee\u0219i ridic\u0103 repede bra\u021bul ca s\u0103-\u0219i protejeze ochii \u0219i se \u00eentoarse pe jum\u0103tate. Alex \u0219tia c\u0103 asta era \u0219ansa ei. Lovi cu piciorul \u00een sus, rapid \u0219i tare, izbindu-l \u00een g\u00e2t cu tocul \u00eenalt. Omul url\u0103 de durere, iar Alex c\u0103zu pe spate, pe trotuar, nereu\u0219ind s\u0103-\u0219i men\u021bin\u0103 echilibrul. Se ridic\u0103 imediat \u00een picioare. Femeia se ridicase \u0219i ea, \u00een timp ce s\u00e2ngele i se scurgea pe asfalt. O ignor\u0103 pe Alex \u0219i se duse s\u0103-l ajute pe b\u0103rbatul solid, care st\u0103tea sprijinit de ambulan\u021b\u0103, \u00eendoit din mijloc, \u021bin\u00e2ndu-se cu m\u00e2inile de g\u00e2t \u0219i gem\u00e2nd de durere. Alex auzi sirene \u00een dep\u0103rtare. Cineva chemase poli\u021bia. Femeia \u00eel ajuta acum pe b\u0103rbatul solid s\u0103 urce \u00een ambulan\u021b\u0103, a\u0219ez\u00e2ndu-l pe scaunul din dreapta al ma\u0219inii. Totul se \u00eent\u00e2mpla foarte repede. Alex \u00eencepu s\u0103 se \u00eengrijoreze c\u0103 cei doi aveau s\u0103 scape, \u00eenainte s\u0103 apar\u0103 poli\u021bi\u0219tii. Dar nu avea ce s\u0103 fac\u0103. Femeia urc\u0103 \u00een ambulan\u021b\u0103 \u0219i \u00eei strig\u0103 lui Alex: \u2014 Tot te vom aresta! \u2014 Ce? \u00eentreb\u0103 Alex. \u00cencepea s\u0103 realizeze c\u00e2t de ireal p\u0103rea \u00eentregul incident. \u2014 Ce-o s\u0103 face\u021bi? \u2014 O s\u0103 ne-ntoarcem, japi\u021b\u0103! url\u0103 femeia, pornind motorul. N-o s\u0103 scapi! Luminile ro\u0219ii de alarm\u0103 ale ambulan\u021bei pornir\u0103, odat\u0103 cu sirena. Femeia trecu ma\u0219ina \u00een prima treapt\u0103 de vitez\u0103. \u2014 De ce? strig\u0103 Alex din nou. Nu-i trecea prin minte dec\u00e2t c\u0103 toat\u0103 afacerea aceea fusese o gre\u0219eal\u0103 \u00eengrozitoare. Dar Vern Hughes chiar era doctorul ei. \u0218i folosiser\u0103 numele ei. Veniser\u0103 pentru Jamie \u2026 Nu. Nu era o gre\u0219eal\u0103. \u201eTot te vom aresta! \u201e Ce putea s\u0103 \u00eensemne asta? Se \u00eentoarse \u0219i intr\u0103 gr\u0103bit\u0103 \u00een \u0219coal\u0103. Singura ei grij\u0103 acum era Jamie. \n\nEra ora gust\u0103rii. Copiii st\u0103teau cu to\u021bii la mesele lor, m\u00e2nc\u00e2nd buc\u0103\u021bi de fructe t\u0103iate. Unii serveau iaurt. Erau destul de g\u0103l\u0103gio\u0219i. Domni\u0219oara Holloway \u00eei d\u0103du lui Alex h\u00e2rtia pe care o adusese femeia. P\u0103rea s\u0103 fie o copie a tipizatelor de la firma de avocatur\u0103 a lui Alex, semnat\u0103 de ea. Nu era un bilet de la biroul doctorului. Asta \u00eensemna c\u0103 femeia \u00een costum albastru se pricepea la ce f\u0103cea. Prins\u0103, \u00ee\u0219i schimbase imediat povestea. Z\u00e2mbise, d\u0103duse m\u00e2na cu Alex. G\u0103sise o scuz\u0103 subtil\u0103 ca s\u0103 ias\u0103 \u00eempreun\u0103 afar\u0103\u2026 \u00cei oferise telefonul, iar atunci c\u00e2nd \u00eel luase \u2026 Nu avem nevoie de copil, e bun\u0103 \u0219i ea. Veniser\u0103 s\u0103-l r\u0103peasc\u0103 pe Jamie. Dar erau gata s\u0103 o r\u0103peasc\u0103 \u0219i pe ea, \u00een schimb. De ce? R\u0103scump\u0103rare? Nu avea bani care s\u0103 merite a\u0219a ceva. Era vorba de vreun proces \u00een care era implicat\u0103? Avusese procese periculoase \u00een trecut, \u00eens\u0103 nimic de genul acela, \u00een prezent. E bun\u0103 \u0219i ea. Fie ea, fie fiul ei. \u2014 E ceva ce ar trebui s\u0103 \u0219tiu? \u00eentreb\u0103 domni\u0219oara Holloway. Sau ce ar trebui s\u0103 \u0219tie \u0219coala? \u2014 Nu, spuse Alex. Dar \u00eel voi lua pe Jamie acas\u0103. \u2014 Aproape c\u0103 \u0219i-au terminat gustarea. Alex \u00eenclin\u0103 din cap spre Jamie \u0219i apoi \u00eei f\u0103cu semn s\u0103 se apropie. Jamie veni, f\u0103r\u0103 tragere de inim\u0103. \u2014 Ce este, mam\u0103? zise el. \u2014 Trebuie s\u0103 plec\u0103m. \u2014 Dar eu vreau s\u0103 r\u0103m\u00e2n. Alex oft\u0103. \u00cend\u0103r\u0103tnic, ca de obicei. \u2014 Jamie \u2026, \u00eencepu ea. \u2014 Am pierdut mult pentru c\u0103 am fost bolnav. \u00centreab-o pe domni\u0219oara Holloway. \u0218i n-am apucat s\u0103-mi v\u0103d prietenii. Vreau s\u0103 r\u0103m\u00e2n. \u0218i avem hot dog, la pr\u00e2nz. \u2014 \u00cemi pare r\u0103u, spuse ea. Du-te la dul\u0103piorul t\u0103u \u0219i ia-\u021bi lucrurile. Trebuie s\u0103 plec\u0103m. \n\n\u00cen fa\u021ba \u0219colii, dou\u0103 ma\u0219ini de poli\u021bie \u0219i patru poli\u021bi\u0219ti examinau pavajul. \u2014 Sunte\u021bi doamna Burnet? \u00eentreb\u0103 unul dintre ei. \u2014 Da. \u2014 Avem un raport de la o femeie din biroul directoarei, care a v\u0103zut totul, spuse poli\u021bistul, ar\u0103t\u00e2nd spre o fereastr\u0103 din apropiere. Este foarte mult s\u00e2nge aici, doamn\u0103 Burnet. \u2014 Da, femeia s-a lovit la nas, c\u00e2nd a c\u0103zut. \u2014 Sunte\u021bi divor\u021bat\u0103, doamn\u0103 Burnet? \u2014 Da. \u2014 De c\u00e2t timp? \u2014 Cinci ani. \u2014 Deci nu este ceva recent. \u2014 Deloc. \u2014 Iar rela\u021bia cu fostul \u2026 \u2014 Foarte cordial\u0103. Discut\u0103 cu poli\u021bia alte c\u00e2teva minute, \u00een timp ce Jamie a\u0219tepta ner\u0103bd\u0103tor. Alex avu impresia c\u0103, \u00een mod ciudat, poli\u021bi\u0219tii nu voiau s\u0103 se implice. Erau deta\u0219a\u021bi \u0219i p\u0103reau s\u0103 aib\u0103 senza\u021bia c\u0103 interveniser\u0103 peste o problem\u0103 privat\u0103, de genul unei certe conjugale. \u2014 Depune\u021bi o pl\u00e2ngere? \u2014 Am s-o fac, dar acum trebuie s\u0103-mi duc copilul acas\u0103, zise Alex. \u2014 Putem s\u0103 v\u0103 d\u0103m h\u00e2rtiile acas\u0103. \u2014 E foarte bine, spuse ea. Unul dintre poli\u021bi\u0219ti \u00eei \u00eentinse o carte de vizit\u0103 \u0219i \u00eei spuse s\u0103 sune, dac\u0103 mai avea nevoie de ceva. Alex zise c\u0103 a\u0219a va face. Apoi, plec\u0103 \u00eempreun\u0103 cu Jamie spre cas\u0103. \n\nPe strad\u0103, lumea din jurul ei p\u0103rea, dintr-o dat\u0103, total diferit\u0103. Nu exista nimic mai vesel dec\u00e2t lumina soarelui \u00een Beverly Hills. Dar acum, Alex vedea \u00een jur numai pericole. Nu \u0219tia din partea cui venea acel pericol, \u0219i nici de ce. \u00cel \u021binea pe Jamie de m\u00e2n\u0103. \u2014 Mergem acas\u0103 pe jos? \u00eentreb\u0103 el, oft\u00e2nd. \u2014 Da, pe jos. Dar, chiar \u00een clipa \u00een care el puse \u00eentrebarea, Alex \u00eencepu s\u0103 cugete. Locuiau la numai c\u00e2teva cvartale de \u0219coal\u0103. Era sigur s\u0103 mearg\u0103 acas\u0103? Oare oamenii aceia cu ambulan\u021ba nu-i a\u0219teptau? Sau poate data viitoare aveau s\u0103 se ascund\u0103 mai bine? \u2014 E prea mult de mers, zise Jamie, r\u0103m\u00e2n\u00e2nd \u00een urm\u0103. \u0218i prea cald. \u2014 Mergem pe jos, Jamie. \u0218i gata, nu mai avem ce discuta. \u00cen timp ce mergeau, Alex \u00ee\u0219i deschise telefonul \u0219i form\u0103 num\u0103rul de la birou. R\u0103spunse asistenta ei, Amy. \u2014 Amy, vreau s\u0103 verifici depunerile recente de dosare la tribunale. Vezi dac\u0103 apare numele meu ca acuzat, undeva. \u2014 Este ceva ce ar trebui s\u0103 aflu? \u00eentreb\u0103 Amy, r\u00e2z\u00e2nd. Dar era un r\u00e2s nervos. Ilegalit\u0103\u021bile unui avocat puteau s\u0103-i duc\u0103 la \u00eenchisoare \u0219i pe asisten\u021bii lui. Se \u00eent\u00e2mplase de c\u00e2teva ori, recent. \u2014 Nu, spuse Alex. Dar cred c\u0103 am ni\u0219te v\u00e2n\u0103tori de recompense pe urme. \u2014 Ai \u00eenc\u0103lcat condi\u021biile cau\u021biunii, pe undeva? \u2014 Nu, zise Alex. Tocmai asta este. Nu \u0219tiu ce au \u00een minte indivizii \u0103\u0219tia. Asistenta spuse c\u0103 va verifica. \u2014 Ce este un v\u00e2n\u0103tor de recompense? \u00eentreb\u0103 Jamie, merg\u00e2nd l\u00e2ng\u0103 ea. De ce te urm\u0103re\u0219te, mami? \u2014 Asta \u00eencerc s\u0103 aflu, Jamie. Cred c\u0103 este o gre\u0219eal\u0103. \u2014 Au \u00eencercat s\u0103 te r\u0103neasc\u0103? \u2014 Nu, nu. Nimic de genul acesta. Nu avea nici un rost s\u0103-l \u00eengrijoreze. Asistenta o sun\u0103. \u2014 OK, exist\u0103 o pl\u00e2ngere \u00eempotriva ta. La Curtea Superioar\u0103, Ventura County. Asta era la o or\u0103 de Los Angeles, dincolo de Oxnard. \u2014 Care e pl\u00e2ngerea? \u2014 Este depus\u0103 de BioGen Research Incorporated, din Westview Village. Nu pot citi pl\u00e2ngerea online. Dar se specific\u0103 faptul c\u0103 nu te-ai prezentat. \u2014 C\u00e2nd s\u0103 m\u0103 prezint? \u2014 Ieri. \u2014 Mi s-a dat cita\u021bia? \u2014 A\u0219a scrie aici. \u2014 Nu am primit-o, spuse Alex. \u2014 Aici scrie c\u0103 da. \u2014 Deci, exist\u0103 o cita\u021bie de sfidare a cur\u021bii? Un mandat pentru arestarea mea? \u2014 Nu apare nimic. Dar informa\u021biile pe internet apar cu \u00eent\u00e2rziere de o zi, a\u0219a c\u0103 este posibil s\u0103 existe. Alex \u00eenchise telefonul. \u2014 O s\u0103 fii arestat\u0103? \u00eentreb\u0103 Jamie. \u2014 Nu, scumpule. \u00cen nici un caz. \u2014 Atunci, pot s\u0103 m\u0103 duc \u00eenapoi la \u0219coal\u0103, dup\u0103 pr\u00e2nz. \u2014 Vom vedea. \n\nCl\u0103direa \u00een care se afla apartamentul ei, pe partea nordic\u0103 a lui Roxbury Park, avea un aspect lini\u0219tit \u00een soarele amiezii. Alex se opri la marginea parcului \u0219i o urm\u0103ri pentru o vreme. \u2014 De ce a\u0219tept\u0103m? \u00eentreb\u0103 Jamie. \u2014 Numai un minut. \u2014 A trecut deja un minut. \u2014 Ba nu. Alex \u00eel urm\u0103rea pe b\u0103rbatul \u00een salopet\u0103, care ocolea pe partea lateral\u0103 a casei. Ar\u0103ta ca un cititor de contoare pentru compania de utilit\u0103\u021bi. Numai c\u0103 era solid, cu o peruc\u0103 proast\u0103 \u0219i un cioc negru tuns cu grij\u0103, pe care \u00eel mai v\u0103zuse undeva \u00eenainte. Iar cititorii de contoare nu intrau niciodat\u0103 prin fa\u021b\u0103. Ei veneau pe aleea din spate. \u00ce\u0219i spuse c\u0103, dac\u0103 acel tip era un v\u00e2n\u0103tor de recompense, avea dreptul s\u0103 intre pe proprietatea ei f\u0103r\u0103 nici un avertisment \u0219i f\u0103r\u0103 mandat. Putea s\u0103 d\u0103r\u00e2me u\u0219a, dac\u0103 voia. Avea dreptul s\u0103-i perchezi\u021bioneze apartamentul, s\u0103 caute prin lucrurile ei, s\u0103 \u00eei ia computerul \u0219i s\u0103-i examineze hard disk-ul. Putea s\u0103 fac\u0103 orice voia, ca s\u0103 prind\u0103 un fugar. Dar ea nu era \u2026 \u2014 Putem s\u0103 intr\u0103m, mami? se t\u00e2ngui Jamie. Te rog? Fiul ei avea dreptate, dintr-un punct de vedere. Nu puteau sta acolo. \u00cen mijlocul parcului era o groap\u0103 de nisip, c\u00e2\u021biva copii, cu menajere \u0219i mame \u00een jurul lor. \u2014 Hai s\u0103 te joci la groapa de nisip. \u2014 Nu vreau. \u2014 Ba da. \u2014 E pentru copii mici. \u2014 Doar pu\u021bin, Jamie. El b\u0103tu din picior \u0219i se a\u0219ez\u0103 pe marginea gropii de nisip. \u00cencepu s\u0103 loveasc\u0103 iritat cu piciorul \u00een nisip, \u00een timp ce Alex forma num\u0103rul asistentei ei. \u2014 Amy, \u00een leg\u0103tur\u0103 cu BioGen, compania care a cump\u0103rat linia celular\u0103 a tat\u0103lui meu. Nu avem nici o mo\u021biune \u00een a\u0219teptare, nu? \u2014 Nu. Mergem la Curtea Suprem\u0103 a Californiei tocmai peste un an. \u0218i atunci, ce se \u00eent\u00e2mpl\u0103? Ce proces intentase BioGen? \u2014 Sun\u0103 la asistentul judec\u0103torului din Ventura. Afl\u0103 despre ce e vorba. \u2014 OK. \u2014 Avem vreo veste de la tat\u0103l meu? \u2014 Nimic, \u00een ultima perioad\u0103. \u2014 OK. De fapt, nu era \u00een regul\u0103, pentru c\u0103 acum avea tot mai clar senza\u021bia c\u0103 totul era \u00een leg\u0103tur\u0103 cu tat\u0103l ei. Sau cu celulele lui. V\u00e2n\u0103torii de recompense aduseser\u0103 o ambulan\u021b\u0103, cu un doctor \u00een spate, pentru c\u0103 voiau s\u0103 ia o mostr\u0103 sau s\u0103 execute vreo procedur\u0103 chirurgical\u0103. Ace lungi. V\u0103zuse lumina soarelui reflect\u00e2ndu-se pe ni\u0219te ace lungi \u00eempachetate \u00een plastic, c\u00e2nd doctorul din ambulan\u021b\u0103 r\u0103scolea printre lucruri. \u0218i atunci \u00ee\u0219i d\u0103du seama. Voiau celulele lor. Voiau celule de la ea sau de la fiul ei. Nu-\u0219i putea da seama de ce. Dar era clar c\u0103 se sim\u021beau \u00eendrept\u0103\u021bi\u021bi s\u0103 le ob\u021bin\u0103. Oare trebuia s\u0103 sune la poli\u021bie? Nu \u00eenc\u0103. Dac\u0103 exista un mandat pentru faptul c\u0103 nu se prezentase la tribunal, poli\u021bia ar fi luat-o \u00een custodie. \u0218i atunci, ce ar fi f\u0103cut cu Jamie? Cl\u0103tin\u0103 din cap. \u00cen acel moment, avea nevoie de timp ca s\u0103 \u00een\u021beleag\u0103 ce se \u00eent\u00e2mpla. Timp ca s\u0103 pun\u0103 totul cap la cap. Ce s\u0103 fac\u0103? Ar fi vrut s\u0103-l sune pe tat\u0103l ei, dar acesta nu mai r\u0103spundea de zile \u00eentregi. Dac\u0103 tipii aceia \u0219tiau unde locuia ea, atunci \u0219tiau \u0219i ce ma\u0219in\u0103 conducea \u0219i \u2026 \u2014 Amy, spuse Alex. \u021ai-ar pl\u0103cea s\u0103 conduci ma\u0219ina mea c\u00e2teva zile? \u2014 BMW-ul? Sigur. Dar \u2026 \u2014 Iar eu o voi conduce pe a ta, spuse Alex. Dar trebuie s\u0103 mi-o aduci tu. Termin\u0103, Jamie. Nu mai da cu piciorul \u00een nisip. \u2014 E\u0219ti sigur\u0103? Este o Toyota plin\u0103 de bu\u0219ituri. \u2014 De fapt, e exact ce-mi doream. Vino pe partea de sud-vest a lui Roxbury Park \u0219i trage \u00een fa\u021ba cl\u0103dirii spaniole albe, cu o poart\u0103 din fier forjat \u00een fa\u021b\u0103. \n\nTemperamentul \u0219i educa\u021bia n-o ajutau pe Alex s\u0103 fac\u0103 fa\u021b\u0103 situa\u021biei cu care era confruntat\u0103. \u00ce\u0219i petrecuse toat\u0103 via\u021ba \u00een lumina soarelui. Respectase legile. Era un slujitor al justi\u021biei. Jucase jocul a\u0219a cum trebuia. Nu trecea la semafoare pe galben, nu parcase neregulamentar, nu \u00een\u0219elase \u00een privin\u021ba impozitelor. La firm\u0103, era privit\u0103 ca fiind prea strict\u0103 \u0219i corect\u0103. Le spunea clien\u021bilor: \u201eRegulile sunt f\u0103cute ca s\u0103 fie urmate, nu interpretate\u201c. \u0218i vorbea sincer. Cu cinci ani \u00eenainte, c\u00e2nd descoperise c\u0103 so\u021bul ei o \u00een\u0219ela, \u00eel aruncase afar\u0103 la o or\u0103 dup\u0103 ce aflase adev\u0103rul. \u00cei f\u0103cuse bagajul, i-l pusese \u00een fa\u021ba u\u0219ii \u0219i schimbase \u00eencuietorile. C\u00e2nd el se \u00eentorsese de la \u201epescuit\u201c, vorbise cu el prin u\u0219\u0103 \u0219i-i spusese s\u0103 dispar\u0103. Matt o \u00een\u0219elase cu una dintre cele mai bune prietene ale ei \u2013 \u0103sta era stilul lui \u2013 iar ea nu mai vorbise niciodat\u0103 cu acea femeie. Bine\u00een\u021beles, Jamie trebuia s\u0103-\u0219i vad\u0103 tat\u0103l \u0219i ea avusese grij\u0103 ca asta s\u0103 se \u00eent\u00e2mple. \u00ce\u0219i ducea fiul la Matt la ora stabilit\u0103, la fix. Bine\u00een\u021beles, el nu \u00eel adusese niciodat\u0103 pe Jamie \u00eenapoi la timp. Dar Alex era de p\u0103rere c\u0103 lumea stabiliza c\u00e2te o persoan\u0103, pe r\u00e2nd. Dac\u0103 ea \u00ee\u0219i f\u0103cea datoria, era de p\u0103rere c\u0103 \u0219i ceilal\u021bi aveau s\u0103 \u0219i-o fac\u0103, \u00een cele din urm\u0103. La munc\u0103 era f\u0103cut\u0103 de idealist\u0103, lipsit\u0103 de sim\u021b practic, nerealist\u0103. Ea le r\u0103spundea \u00een limbajul avoca\u021bilor, spun\u00e2nd c\u0103 realist \u00eensemna, de fapt, necinstit. \u0218i r\u0103m\u00e2nea pe pozi\u021bie. Dar era adev\u0103rat c\u0103 uneori se sim\u021bea limitat\u0103 la genul de cazuri care nu-i puneau la \u00eendoial\u0103 iluziile. \u0218eful firmei, Robert A. Koch, \u00eei spusese: \u201eTu e\u0219ti ca un contestatar scrupulos, Alex. \u00cei la\u0219i pe al\u021bii s\u0103 lupte. Dar uneori trebuie s\u0103 lupt\u0103m. Uneori nu putem evita conflictul.\u201c Koch era un fost infanterist marin, ca \u0219i tat\u0103l ei. Acela\u0219i limbaj dur \u0219i direct. M\u00e2ndru de el. Iar ea nu-i d\u0103duse niciodat\u0103 prea mult\u0103 aten\u021bie. Dar acum nu mai putea face la fel. Nu \u0219tia ce se \u00eent\u00e2mpla, dar sim\u021bea foarte clar c\u0103 nu putea s\u0103 scape din asta doar prin vorbe. Totodat\u0103, era sigur\u0103 c\u0103 nimeni nu va \u00eenfige un ac \u00een ea sau \u00een fiul ei. Era gata s\u0103 fac\u0103 orice, ca s\u0103 evite asta. Orice. Rev\u0103zu \u00een minte incidentul de la \u0219coal\u0103. Nu avusese nici o arm\u0103. Nu avea nici o arm\u0103. Dar \u00ee\u0219i dorea s\u0103 fi avut una. Dac\u0103 \u00eencercau s\u0103-i fac\u0103 ceva fiului meu, i-a\u0219 fi ucis? \u0218i r\u0103spunse: Da, i-a\u0219 fi ucis! \u0218i \u0219tia c\u0103 era adev\u0103rat. \n\nO Toyota Highlander alb\u0103, cu bara din fa\u021b\u0103 \u00eendoit\u0103, trase l\u00e2ng\u0103 trotuar. O v\u0103zu pe Amy st\u00e2nd \u00een ma\u0219in\u0103. \u2014 Jamie? S\u0103 mergem, spuse Alex. \u2014 \u00cen sf\u00e2r\u0219it! B\u0103iatul porni spre apartamentul lor, dar ea \u00eel coti \u00een alt\u0103 direc\u021bie. \u2014 Unde mergem? \u2014 Facem o mic\u0103 excursie, zise ea. \u2014 Unde? Jamie era suspicios. \u2014 Nu vreau nici o excursie. \u2014 O s\u0103-\u021bi cump\u0103r un PSP, zise ea, f\u0103r\u0103 s\u0103 ezite. De un an refuza cu \u00eenver\u0219unare s\u0103-i cumpere unul dintre jocurile acelea electronice. Dar acum spunea orice-i trecea prin minte. \u2014 Pe bune? Hei, mul\u021bumesc! Jamie se \u00eencrunt\u0103 iar. \u2014 Dar care joc? \u00cel vreau pe Toy Hawk Trei \u0219i \u00eel vreau pe Shrek \u2026 \u2014 Oricare \u00eel vrei, spuse ea. Hai s\u0103 urc\u0103m \u00een ma\u0219in\u0103. O s-o ducem pe Amy \u00eenapoi la munc\u0103. \u2014 \u0218i dup\u0103 aia? Unde mergem dup-aia? \u2014 La Legoland, spuse ea. Primul lucru care-i venise \u00een minte. \n\n\u00cen drum spre birouri, Amy spuse: \u2014 Am adus pachetul tat\u0103lui t\u0103u. M-am g\u00e2ndit c\u0103 o s\u0103-l vrei. \u2014 Ce pachet? \u2014 A venit la birou s\u0103pt\u0103m\u00e2na trecut\u0103. Nu l-ai deschis. Erai \u00een proces cu cazul de viol al lui Mick Crowley. Mai \u021bii minte, reporterul c\u0103ruia-i pl\u0103ceau b\u0103ie\u021beii. Era o cutie mic\u0103 FedEx. Alex o deschise \u0219i v\u0103rs\u0103 con\u021binutul \u00een poal\u0103. Un telefon celular ieftin, genul pe care-l cumperi ca s\u0103 pui o cartel\u0103 \u00een el. Dou\u0103 cartele prepl\u0103tite. Un pachet de bani, \u00eenvelit \u00een folie: cinci mii de dolari \u00een bancnote de o sut\u0103. \u0218i un bile\u021bel misterios: \u201e\u00cen caz de nevoie. Nu-\u021bi folosi c\u0103r\u021bile de credit. \u00cenchide-\u021bi telefonul celular. Nu spune nim\u0103nui unde te duci. \u00cemprumut\u0103 ma\u0219ina cuiva. Trimite-mi un semnal c\u00e2nd ajungi la un motel. \u021aine-l pe Jamie cu tine\u201c. Alex oft\u0103. \u2014 Tic\u0103losul! \u2014 Ce este? \u2014 Uneori, tat\u0103l meu m\u0103 \u00eenfurie, spuse ea. Nu era cazul ca Amy s\u0103 aud\u0103 detaliile. \u2014 \u0218tii ceva, azi e joi. Ce-ar fi s\u0103-\u021bi iei un week-end prelungit? \u2014 Asta voia \u0219i prietenul meu s\u0103 facem, spuse Amy. Vrea s\u0103 mergem la Pebble Beach \u0219i s\u0103 vedem parada de ma\u0219ini de epoc\u0103. \u2014 Bun\u0103 idee, zise Alex. Ia ma\u0219ina mea. \u2014 Serios? Nu \u0219tiu \u2026 dac\u0103 se \u00eent\u00e2mpl\u0103 ceva cu ea? Dac\u0103 am un accident sau ceva de genul \u0103sta? \u2014 Nu-\u021bi face probleme, spuse Alex. Ia ma\u0219ina \u0219i gata. Amy se \u00eencrunt\u0103. Urm\u0103 o t\u0103cere lung\u0103. \u2014 Este sigur? \u2014 Bine\u00een\u021beles. \u2014 Nu \u0219tiu \u00een ce e\u0219ti implicat\u0103, zise Amy. \u2014 Nu e nimic grav. E vorba de o confuzie de identitate. O s-o rezolv p\u00e2n\u0103 luni, te asigur. Adu ma\u0219ina \u00eenapoi duminic\u0103 noaptea, asta e tot, iar luni ne vedem la birou. \u2014 Sigur? \u2014 Absolut. \u2014 Poate s\u0103 conduc\u0103 prietenul meu? \u00eentreb\u0103 Amy. \u2014 Sigur. \n", " Georgia Bellarmino n-ar fi aflat niciodat\u0103, dac\u0103 n-ar fi fost cutia de cereale. Georgia era la telefon, cu un client din New York, un bancher de investi\u021bii care tocmai primise o numire la Departamentul de Energie. Discutau despre casa pe care el o cump\u0103ra pentru ca s\u0103 se mute cu familia \u00een Rockville, Maryland. Georgia, care fusese \u201eCel mai bun agent imobiliar al anului\u201c \u00een Rockville timp de trei ani la r\u00e2nd, era ocupat\u0103 s\u0103 recapituleze termenii v\u00e2nz\u0103rii, c\u00e2nd fiica ei de \u0219aisprezece ani, Jennifer, strig\u0103 din buc\u0103t\u0103rie: \u2014 Mam\u0103, \u00eent\u00e2rzii la \u0219coal\u0103. Unde sunt cerealele? \u2014 Pe masa din buc\u0103t\u0103rie. \u2014 Nu sunt. \u2014 Mai uit\u0103-te o dat\u0103. \u2014 Mam\u0103, e goal\u0103! Poate le-a m\u00e2ncat Jimmy. Doamna Bellarmino acoperi telefonul cu m\u00e2na. \u2014 Atunci ia alt\u0103 cutie, Jen, spuse ea. Ai \u0219aisprezece ani, nu e\u0219ti neajutorat\u0103. \u2014 Unde e? \u00eentreb\u0103 Jennifer. U\u0219i tr\u00e2ntite \u00een buc\u0103t\u0103rie. \u2014 Caut\u0103 deasupra ma\u0219inii de g\u0103tit, spuse doamna Bellarmino. \u2014 Am c\u0103utat. Nu-i acolo. Doamna Bellarmino \u00eei spuse clientului c\u0103 o s\u0103-l sune ea \u0219i se duse \u00een buc\u0103t\u0103rie. Fiica ei purta blugi cu talie joas\u0103 \u0219i o bluz\u0103 scurt\u0103, genul pe care l-ar fi purtat o prostituat\u0103 la munc\u0103. Acum, chiar \u0219i fetele din liceu se \u00eembr\u0103cau a\u0219a. Georgia oft\u0103. \u2014 Uit\u0103-te deasupra aragazului, Jen. \u2014 \u021ai-am spus. M-am uitat. \u2014 Mai uit\u0103-te o dat\u0103. \u2014 Mi-o dai tu, mam\u0103? \u00cent\u00e2rzii. Doamna Bellarmino r\u0103mase ferm\u0103. \u2014 Deasupra aragazului. Jennifer se ridic\u0103 pe v\u00e2rfuri, deschise u\u0219ile \u0219i se \u00eentinse dup\u0103 cutia de cereale, care era chiar acolo, bine\u00een\u021beles. Dar doamna Bellarmino nu se uita la cutie. Se uita la stomacul expus al fiicei ei. \u2014 Jen \u2026 iar ai v\u00e2n\u0103t\u0103ile acelea. Fiica ei lu\u0103 cutia \u0219i \u00ee\u0219i trase tricoul \u00een jos, acoperindu-\u0219i burta. \u2014 Nu-i nimic. \u2014 Le aveai \u0219i ieri. \u2014 \u00cent\u00e2rzii, mam\u0103. Fata se duse la mas\u0103 \u0219i se a\u0219ez\u0103. \u2014 Jennifer. Arat\u0103-mi. Cu un oftat exasperat, fiica ei se ridic\u0103 \u00een picioare \u0219i trase \u00een sus de bluz\u0103, expun\u00e2ndu-\u0219i abdomenul. Doamna Bellarmino v\u0103zu o dung\u0103 orizontal\u0103 de doi centimetri lungime, chiar deasupra liniei bikini-lor. \u0218i \u00eenc\u0103 una, mai slab\u0103, pe cealalt\u0103 parte a stomacului. \u2014 Nu-i nimic, mam\u0103. M\u0103 tot lovesc de marginea biroului. \u2014 Dar n-ar trebuie s\u0103 faci v\u00e2n\u0103t\u0103i \u2026 \u2014 Nu-i nimic. \u2014 \u00ce\u021bi iei vitaminele? \u2014 Mam\u0103? Pot s\u0103 m\u0103n\u00e2nc? \u2014 \u0218tii c\u0103 po\u021bi s\u0103-mi spui orice \u2026 \u2014 Mam\u0103, o s\u0103 \u00eent\u00e2rzii la \u0219coal\u0103 din cauza ta! Am test la francez\u0103! Nu avea nici un rost s\u0103 insiste \u00een acel moment. Oricum, telefonul \u00eencepuse s\u0103 sune. F\u0103r\u0103 \u00eendoial\u0103, era clientul din New York. Clien\u021bii erau mereu ner\u0103bd\u0103tori. Se a\u0219teptau ca agen\u021bii imobiliari s\u0103 fie la dispozi\u021bia lor \u00een orice moment al zilei. Se duse \u00een cealalt\u0103 camer\u0103 ca s\u0103 r\u0103spund\u0103 la telefon \u0219i deschise documentul, ca s\u0103 examineze cifrele. Cinci minute mai t\u00e2rziu, fiica ei strig\u0103: \u2014 Pa, mam\u0103! \u0218i Georgia auzi u\u0219a din fa\u021b\u0103 tr\u00e2ntindu-se. Era foarte nelini\u0219tit\u0103. Avea un presentiment. Form\u0103 num\u0103rul laboratorului so\u021bului ei, din Bethesda. De data aceasta Rob nu era \u00een nici o \u0219edin\u021b\u0103 \u0219i i se f\u0103cu leg\u0103tura imediat. \u00cei spuse toat\u0103 povestea. \u2014 Ce crezi c\u0103 ar trebui s\u0103 facem? \u00eentreb\u0103 ea. \u2014 Controleaz\u0103-i camera, spuse el prompt. Avem o obliga\u021bie. \u2014 OK, zise ea. O s\u0103 sun la birou \u0219i o s\u0103 le spun c\u0103 \u00eent\u00e2rzii. \u2014 Eu vin t\u00e2rziu, dar \u021bine-m\u0103 la curent, spuse el. \n", " Boeing-ul 737 al lui Barton Williams opri pe terminalul privat Hopkins din Cleveland, Ohio, iar vuietul motoarelor se stinse. Interiorul avionului era amenajat foarte luxos. Existau dou\u0103 dormitoare, dou\u0103 b\u0103i cu du\u0219 \u0219i un compartiment cu opt locuri pentru servirea mesei. Dar dormitorul principal, care ocupa toat\u0103 treimea din spate a avionului, cu un pat dublu mare, o cuvertur\u0103 de blan\u0103 \u0219i iluminare ambiental\u0103, era locul \u00een care Barton \u00ee\u0219i petrecea cea mai mare parte a zborului. Avea nevoie de o singur\u0103 stewardes\u0103, dar \u00eentotdeauna zbura cu trei. \u00cei pl\u0103cea s\u0103 aib\u0103 companie. \u00cei pl\u0103ceau r\u00e2setele \u0219i p\u0103l\u0103vr\u0103gelile lor. \u00cei pl\u0103cea pielea t\u00e2n\u0103r\u0103 \u0219i neted\u0103 pe blan\u0103, cu lumina ambiental\u0103 redus\u0103, cald\u0103, ro\u0219iatic\u0103, senzual\u0103. \u0218i, la naiba, la doisprezece mii de metri \u00een aer, era singurul loc \u00een care putea fi sigur c\u0103 nu-l prindea nevasta. G\u00e2ndul la ea \u00eei \u00eentunec\u0103 dispozi\u021bia. Se uit\u0103 la papagalul care st\u0103tea pe stinghie, \u00een camera de zi a avionului. \u2014 M-ai r\u0103pit, spuse papagalul. \u2014 Cum ziceai c\u0103 te cheam\u0103? \u00eentreb\u0103 Barton. \u2014 Riley. Doghouse Riley, zise papagalul, cu o voce ciudat\u0103. \u2014 N-o face pe de\u0219teptul cu mine. \u2014 M\u0103 numesc Gerard. \u2014 A\u0219a. Gerard. Nu prea-mi place. Sun\u0103 a nume str\u0103in. Ce zici de Jerry? \u00ce\u021bi convine? \u2014 Nu, spuse papagalul. Deloc. \u2014 De ce? \u2014 E stupid. E o idee stupid\u0103. Urm\u0103 o t\u0103cere st\u00e2njenitoare. \u2014 Chiar a\u0219a? zise Barton Williams, pe un ton u\u0219or amenin\u021b\u0103tor. Williams \u0219tia c\u0103 era un simplu animal, dar nu era obi\u0219nuit s\u0103 i se spun\u0103 c\u0103 e prost, mai ales de c\u0103tre o pas\u0103re, \u0219i nimeni nu f\u0103cuse asta, de foarte mul\u021bi ani. Sim\u021bi cum entuziasmul fa\u021b\u0103 de cadoul s\u0103u sc\u0103dea. \u2014 Jerry, zise el. Ar fi cazul s\u0103 te obi\u0219nuie\u0219ti cu mine, pentru c\u0103 eu sunt proprietarul t\u0103u acum. \u2014 Oamenii nu pot fi proprietatea nim\u0103nui. \u2014 Dar tu nu e\u0219ti om, Jerry. E\u0219ti o blestemat\u0103 de pas\u0103re. Barton se apropie de stinghie. \u2014 \u0218i acum, d\u0103-mi voie s\u0103-\u021bi spun cum st\u0103 treaba. O s\u0103 te dau so\u021biei mele \u0219i vreau s\u0103 te por\u021bi frumos, vreau s\u0103 fii amuzant, vreau s\u0103-i faci complimente, s\u0103 o flatezi, s\u0103 o faci s\u0103 se simt\u0103 bine. E clar? \u2014 Toat\u0103 lumea o face, zise Gerard. Imita vocea pilotului, care o auzi din carling\u0103 \u0219i \u00eentoarse repede capul. \u2014 Iisuse, c\u00e2teodat\u0103 m\u0103 satur de mo\u0219ul \u0103sta puturos, continu\u0103 Gerard. Barton Williams se \u00eencrunt\u0103. Apoi auzi o imitare exact\u0103 a sunetului motoarelor avionului \u0219i, peste acel sunet, vocea unei fete, a uneia dintre stewardese: \u2014 Jenny, i-o sugi tu sau eu? \u2014 E r\u00e2ndul t\u0103u. Un oftat. \u2014 OK \u2026 \u2014 Nu uita s\u0103-i duci b\u0103utura. Zgomotul deschiderii \u0219i \u00eenchiderii unei u\u0219i. Barton Williams \u00eencepu s\u0103 se \u00eenro\u0219easc\u0103. Pas\u0103rea continu\u0103: \u2014 Oh, Barton! Oh, d\u0103-mi-o! Oh, e\u0219ti at\u00e2t de mare! Oh, Barton! Da, scumpule. Da, b\u0103iat mare ce e\u0219ti! Oh, ce-mi place! At\u00e2t de mare, at\u00e2t de mare, aaaah! Barton Williams privea fix pas\u0103rea. \u2014 Cred c\u0103 nu vei fi binevenit \u00een casa mea. \u2014 Tu e\u0219ti motivul pentru care copiii no\u0219tri sunt ur\u00e2\u021bi, dr\u0103gu\u021bule, zise Gerard. \u2014 Ajunge, spuse Barton \u0219i se \u00eentoarse s\u0103 plece. \u2014 Oh, Barton! Oh, d\u0103-mi-o! Oh, e\u0219ti at\u00e2t de mare! Oh \u2026 Barton Williams arunc\u0103 p\u00e2nza peste colivia p\u0103s\u0103rii. \n\u2014 Jenny, scumpo, tu ai familia \u00een Dayton, nu? \u2014 Da, domnule Williams. \u2014 Crezi c\u0103 celor din familia ta le-ar pl\u0103cea o pas\u0103re vorbitoare? \u2014 Hm, cred c\u0103 \u2026 da, domnule Williams, sunt sigur c\u0103 le-ar pl\u0103cea. \u2014 Bine, bine. \u021ai-a\u0219 fi recunosc\u0103tor dac\u0103 l-ai duce acolo azi. \u2014 Bine\u00een\u021beles, domnule Williams. \u2014 \u0218i dac\u0103, din \u00eent\u00e2mplare, familiei tale nu-i plac companionii cu pene, leag\u0103-i ni\u0219te greut\u0103\u021bi mari de picioare \u0219i arunc\u0103-l \u00een r\u00e2u. Pentru c\u0103 eu nu vreau s\u0103 mai v\u0103d niciodat\u0103 pas\u0103rea asta. \u2014 Da, domnule Williams. \u2014 Am auzit tot, zise pas\u0103rea. \u2014 Foarte bine, spuse Barton Williams. \n\nDup\u0103 ce limuzina b\u0103tr\u00e2nului plec\u0103, Jenny r\u0103mase pe pist\u0103, \u021bin\u00e2nd \u00een m\u00e2n\u0103 cu\u0219ca acoperit\u0103. \u2014 Ce s\u0103 fac cu chestia asta? zise ea. Tat\u0103l meu ur\u0103\u0219te p\u0103s\u0103rile. Le \u00eempu\u0219c\u0103. \u2014 Du-l la un magazin de animale de companie, spuse pilotul. Sau d\u0103-l cuiva care s\u0103-l trimit\u0103 \u00een Utah, \u00een Mexico sau \u00een alt loc de genul \u0103sta. \n\nRefreshing Paws era un magazin elegant din Shaker Heigths. \u00cen magazin erau mai mult c\u0103\u021bei. T\u00e2n\u0103rul din spatele tejghelei era dr\u0103gu\u021b, poate pu\u021bin mai mic ca v\u00e2rst\u0103 dec\u00e2t Jenny. Avea un corp frumos. Ea intr\u0103, duc\u00e2ndu-l pe Gerard \u00een colivia acoperit\u0103. \u2014 Ave\u021bi papagali? \u2014 Nu. Doar c\u00e2ini, zise el \u0219i \u00eei z\u00e2mbi. Ce ai acolo? Eu sunt Stan. Pe ecusonul lui scria Stan Milgram. \u2014 Bun\u0103, Stan. Eu sunt Jenny. Iar el e Gerard. E un cenu\u0219iu african. \u2014 Hai s\u0103-l vedem, spuse Stan. Vrei s\u0103-l vinzi? \u2014 Sau s\u0103-l dau. \u2014 De ce? Care e problema? \u2014 Proprietarului nu-i place de el. Jenny \u00eendep\u0103rt\u0103 p\u00e2nza de pe colivie. Gerard clipi \u0219i \u00ee\u0219i \u00eentinse aripile. \u2014 Am fost r\u0103pit, zise el. \u2014 Hei, vorbe\u0219te destul de bine, spuse Stan. \u2014 Oh, e tare vorb\u0103re\u021b, zise Jenny. \u2014 Oh, e tare vorb\u0103re\u021b, repet\u0103 Gerard, imit\u00e2ndu-i vocea. Nu m\u0103 mai lua de sus. Stan se \u00eencrunt\u0103. \u2014 Ce vrea s\u0103 spun\u0103? \u00eentreb\u0103 el. \u2014 Sunt \u00eenconjurat de pro\u0219ti, zise Gerard. \u2014 Vorbe\u0219te mult, spuse Jenny, ridic\u00e2nd din umeri. \u2014 E ceva \u00een neregul\u0103 cu el? \u2014 Nu, nimic. Gerard se \u00eentoarse spre Stan. \u2014 \u00ce\u021bi spun eu, zise el, infatuat. Am fost r\u0103pit. Ea e implicat\u0103. Este unul dintre r\u0103pitori. \u2014 Este furat? \u00eentreb\u0103 Stan. \u2014 Nu furat, interveni Gerard. R\u0103pit. \u2014 Ce accent e \u0103sta? \u00eentreb\u0103 Stan, z\u00e2mbindu-i lui Jenny. Ea se \u00eentoarse \u00eentr-o parte, ca s\u0103-i arate s\u00e2nii din profil. \u2014 Fran\u021buzesc. \u2014 Parc\u0103 ar fi britanic. \u2014 Vine din Fran\u021ba, din c\u00e2te \u0219tiu eu. \u2014 Ooo la la, spuse Gerard. Nu vrei s\u0103 m\u0103 ascul\u021bi? \u2014 Se consider\u0103 o persoan\u0103, zise Jenny. \u2014 Sunt o persoan\u0103, prost\u0103nac\u0103 mic\u0103, spuse Gerard. \u0218i dac\u0103 vrei s\u0103-l c\u0103l\u0103re\u0219ti pe arm\u0103sarul \u0103sta, d\u0103-i drumul \u0219i f\u0103-o. Numai nu m\u0103 face s\u0103 a\u0219tept, \u00een timp ce-\u021bi fluturi dot\u0103rile prin fa\u021ba lui. Jenny se \u00eenro\u0219i. Pu\u0219tiul se uit\u0103 \u00eentr-o parte \u0219i apoi \u00eei z\u00e2mbi. \u2014 Are-o gur\u0103 c\u00e2t o \u0219ur\u0103, spuse Jenny, ro\u0219ind \u00een continuare. \u2014 \u00cenjur\u0103 vreodat\u0103? \u2014 Nu l-am auzit f\u0103c\u00e2nd asta. \u2014 Pentru c\u0103 \u0219tiu pe cineva c\u0103ruia s-ar putea s\u0103-i plac\u0103, at\u00e2ta timp c\u00e2t nu \u00eenjur\u0103, zise Stan. \u2014 Cine? \u2014 M\u0103tu\u0219a mea din California. St\u0103 \u00een Mission Viejo. Asta e \u00een Orange County. E v\u0103duv\u0103 \u0219i locuie\u0219te singur\u0103. \u00cei plac animalele \u0219i se simte singur\u0103. \u2014 A, OK. Cred c\u0103 e \u00een regul\u0103. \u2014 M\u0103 dai pe degeaba? spuse Gerard, pe un ton \u00eengrozit. Asta e sclavie! Nu sunt ceva pe care s\u0103-l dai a\u0219a, pe nimic. \u2014 Trebuie s\u0103 merg acolo cu ma\u0219ina, peste vreo dou\u0103 zile, spuse Stan Milgram. A\u0219 putea s\u0103-l iau cu mine. Sunt sigur c\u0103 m\u0103tu\u0219ii i-ar pl\u0103cea. Dar\u2026 \u0103\u0103\u2026 ce faci disear\u0103, mai \u00eencolo? \u2014 A\u0219 putea fi liber\u0103, zise Jenny. \n", " Depozitul era amplasat l\u00e2ng\u0103 aeroportul din Medan. Avea un luminator, a\u0219a \u00eenc\u00e2t lumina din camer\u0103 era bun\u0103, iar t\u00e2n\u0103rul urangutan din cu\u0219c\u0103 p\u0103rea destul de s\u0103n\u0103tos, agil \u0219i cu ochii lumino\u0219i. P\u0103rea s\u0103-\u0219i fi revenit complet dup\u0103 efectul s\u0103ge\u021bilor. Dar Gorevici se \u00eenv\u00e2rtea \u00eentr-o parte \u0219i-n alta, extrem de frustrat, uit\u00e2ndu-se la ceas. Pe masa de al\u0103turi, camera lui video era a\u0219ezat\u0103 pe o parte, cu carcasa cr\u0103pat\u0103 \u0219i ap\u0103 murdar\u0103 scurg\u00e2ndu-se din ea. Gorevici ar fi desf\u0103cut-o buc\u0103\u021bi, ca s\u0103 o usuce, dar nu avea sculele necesare. Nu avea \u2026 nu avea \u2026 Mai \u00eentr-o parte, Zanger, reprezentantul re\u021belei, spuse: \u2014 Ce-o s\u0103 faci acum? \u2014 A\u0219tept\u0103m alt\u0103 camer\u0103, ce naiba s\u0103 fac? zise Gorevici. Se \u00eentoarse spre reprezentantul DHL, un t\u00e2n\u0103r malaiezian \u00een uniform\u0103 galben\u0103. \u2014 C\u00e2t mai dureaz\u0103? \u2014 Au spus c\u0103 \u00een maxim o or\u0103, domnule. Gorevici pufni. \u2014 Au spus asta acum dou\u0103 ore. \u2014 Da, domnule. Dar avionul a plecat din Bekasi \u0219i e \u00een drum spre noi. Bekasi era pe coasta nordic\u0103 a Javei. La o mie trei sute de kilometri dep\u0103rtare. \u2014 \u0218i camera e \u00een avion? \u2014 Da, a\u0219a cred. Gorevici continu\u0103 s\u0103 se \u00eenv\u00e2rt\u0103 pe loc, evit\u00e2nd privirea acuzatoare a lui Zanger. Era o adev\u0103rat\u0103 comedie a erorilor. \u00cen jungl\u0103, Gorevici se chinuise s\u0103 resusciteze maimu\u021ba aproape o or\u0103, \u00eenainte ca animalul s\u0103 dea semne de via\u021b\u0103. Apoi se luptase s\u0103 lege urangutanul \u0219i s\u0103-l tranchilizeze din nou, mai pu\u021bin, de data aceasta, monitoriz\u00e2nd cu aten\u021bia reac\u021biile lui, pentru ca acesta s\u0103 nu intre \u00een \u0219oc anafilactic, \u00een timp ce \u00eel transporta spre nord, la Medan, cel mai apropiat ora\u0219 cu aeroport. Urangutanul supravie\u021buise c\u0103l\u0103toriei f\u0103r\u0103 incidente, ajung\u00e2nd \u00een cele din urm\u0103 \u00een depozit, unde \u00eencepuse s\u0103 \u00eenjure ca un marinar. Gorevici \u00eel anun\u021base pe Zanger, care venise imediat cu avionul, din New York. P\u00e2n\u0103 la sosirea lui Zanger, maimu\u021ba f\u0103cuse laringit\u0103 \u0219i acum nu mai vorbea, cu excep\u021bia unei \u0219oapte r\u0103gu\u0219ite. \u2014 Ce naiba asta? \u00eentreb\u0103 Zanger. Nici nu po\u021bi s\u0103-l auzi. \u2014 Nu conteaz\u0103, spuse Gorevici. O s\u0103-l \u00eenregistr\u0103m \u0219i apoi o s\u0103-i dublez vocea. O s\u0103 facem o sincronizare cu mi\u0219carea buzelor lui. \u2014 O s\u0103-i dublezi vocea? \u2014 N-o s\u0103-\u0219i dea nimeni seama. \u2014 E\u0219ti nebun? Toat\u0103 lumea o s\u0103-\u0219i dea seama. Toate laboratoarele din lume vor verifica banda cu echipamente sofisticate. \u00ce\u0219i vor da seama de dublaj \u00een cinci minute. \u2014 Bine, spuse Gorevici. Atunci vom a\u0219tepta s\u0103 se fac\u0103 mai bine. Lui Zanger nu-i convenea nici asta. \u2014 Pare destul de bolnav. A prins vreo r\u0103ceal\u0103 de undeva? \u2014 Posibil, zise Gorevici. De fapt, era aproape sigur c\u0103 maimu\u021ba luase r\u0103ceala de la el, \u00een timpul resuscit\u0103rii gur\u0103 la gur\u0103. Era o r\u0103ceal\u0103 inofensiv\u0103 pentru Gorevici, dar p\u0103rea s\u0103 fie destul de serioas\u0103 pentru urangutan, care se \u00eencovoia acum \u00een accese de tuse. \u2014 Are nevoie de un veterinar. \u2014 Nu se poate, zise Gorevici. Este un animal protejat, iar noi l-am furat, ai uitat? \u2014 Tu l-ai furat, spuse Zanger. \u0218i, dac\u0103 nu e\u0219ti atent, tot tu o s\u0103-l \u0219i omori. \u2014 E t\u00e2n\u0103r. O s\u0103-\u0219i revin\u0103. \u00centr-adev\u0103r, \u00een ziua urm\u0103toare maimu\u021ba \u00eencepu din nou s\u0103 vorbeasc\u0103, dar tu\u0219ind spasmodic \u0219i scuip\u00e2nd ur\u00e2t, ni\u0219te cheaguri galben-verzui. Gorevici decise c\u0103 era mai bine s\u0103 filmeze animalul atunci, a\u0219a c\u0103 se duse s\u0103-\u0219i ia echipamentul din ma\u0219in\u0103, se \u00eempiedic\u0103 \u0219i sc\u0103p\u0103 camera \u00eentr-un \u0219an\u021b cu noroi. Carcasa se cr\u0103p\u0103. \u0218i toate astea doar la trei metri de u\u0219a depozitului. Bine\u00een\u021beles, \u00een tot ora\u0219ul Medan nu reu\u0219iser\u0103 s\u0103 g\u0103seasc\u0103 nici m\u0103car o camer\u0103 video decent\u0103. A\u0219a c\u0103 fuseser\u0103 nevoi\u021bi s\u0103 aduc\u0103 una cu avionul, din Java. Iar acum a\u0219teptau sosirea camerei, \u00een timp ce maimu\u021ba \u00eenjura, lovea cu picioarele, tu\u0219ea \u0219i \u00eei scuipa, din interiorul cu\u0219tii. Zanger st\u0103tea la distan\u021b\u0103, cl\u0103tin\u00e2nd din cap. \u2014 Iisuse, ce temperament. Gorevici se \u00eentoarse din nou spre t\u00e2n\u0103rul malaiezian \u0219i \u00eentreb\u0103: \u2014 C\u00e2t mai dureaz\u0103? Pu\u0219tiul se mul\u021bumi s\u0103 clatine din cap \u0219i s\u0103 ridice din umeri. \u00cen cu\u0219c\u0103, urangutanul tu\u0219ea \u0219i \u00eenjura. \n", " Georgia Bellarmino deschise u\u0219a dormitorului fiicei ei \u0219i \u00eencepu o perchezi\u021bie rapid\u0103. Bine\u00een\u021beles, \u00een camer\u0103 era o harababur\u0103 total\u0103. Firimituri printre pliurile a\u0219ternuturilor mototolite, CD-uri zg\u00e2riate, pe podea, cutii de Cola rostogolite sub pat, al\u0103turi de o perie de p\u0103r murdar\u0103, un fier de ondulat \u0219i un tub gol de crem autobronzant\u0103. Georgia deschise sertarele m\u0103su\u021bei de l\u00e2ng\u0103 pat \u0219i d\u0103du peste o gr\u0103mad\u0103 de ambalaje de gum\u0103 de mestecat, chilo\u021bi f\u0103cu\u021bi ghemotoc, bomboane de ment\u0103 pentru respira\u021bie, rimeluri, fotografii de la balul de anul trecut, chibrituri, un calculator, \u0219osete murdare, numere vechi din Teen Vogue \u0219i People. \u0218i un pachet de \u021big\u0103ri, ceea ce nu o bucur\u0103 prea tare. Apoi, trecu la rafturile somierei, c\u0103ut\u00e2nd prin ele rapid \u0219i pip\u0103ind p\u00e2n\u0103 \u00een fundul lor. Urm\u0103 dulapul, care \u00eei lu\u0103 ceva mai mult. O harababur\u0103 de pantofi \u0219i adida\u0219i la baz\u0103. Dul\u0103piorul de sub chiuveta din baie \u0219i chiar \u0219i co\u0219ul de haine murdare. Nu g\u0103si nimic care s\u0103 explice v\u00e2n\u0103t\u0103ile. Bine\u00een\u021beles, \u00ee\u0219i zise, nu avea nici un rost s\u0103 pun\u0103 un co\u0219 de haine murdare \u00een camer\u0103, din moment ce Jennifer \u0219i le arunca hainele peste tot, pe podeaua b\u0103ii. Georgia Bellarmino se aplec\u0103 \u0219i le ridic\u0103, f\u0103r\u0103 s\u0103 fie cu mintea la ele. \u00cen momentul acela observ\u0103 ni\u0219te d\u00e2re pe podeaua din baie. Urme de cauciuc. Slabe. \u0218i paralele. \u0218tia ce putea produce acele dungi: o scar\u0103. Se uit\u0103 la tavan \u0219i v\u0103zu o trap\u0103 pe unde se putea intra \u00een pod. Pe trap\u0103 se vedeau urme de degete murdare. Georgia se duse s\u0103 aduc\u0103 sc\u0103ri\u021ba. \u00cempinse trapa \u00eentr-o parte \u0219i mai multe ace \u0219i seringi c\u0103zur\u0103 pe podea. Dumnezeule, \u00ee\u0219i spuse. \u00centinse m\u00e2na \u00een spa\u021biul podului, pip\u0103ind \u00eemprejur. Atinse o gr\u0103mad\u0103 de tuburi de carton, ca de past\u0103 de din\u021bi. Le scoase. Toate aveau etichete medicale: lupron, gonal-f, follestim. Medicamente de fertilitate. Ce f\u0103cea oare fata ei? Decise s\u0103 nu-\u0219i sune so\u021bul. S-ar fi enervat prea tare. \u00cen schimb, scoase celularul \u0219i form\u0103 num\u0103rul \u0219colii. \n", " \u00cen birourile din Chicago ale doctorului Martin Bennett interfonul suna, dar doctorul nu-i d\u0103dea nici o aten\u021bie. Rezultatul biopsiei era mai r\u0103u dec\u00e2t se a\u0219teptase, mult mai r\u0103u. \u00ce\u0219i trecu degetele pe marginea h\u00e2rtiei, \u00eentreb\u00e2ndu-se cum s\u0103 i-o spun\u0103 pacientei sale. Martin Bennett avea cincizeci \u0219i cinci de ani. Era internist practicant de aproape o treime de secol \u0219i d\u0103duse ve\u0219ti proaste multor pacien\u021bi, p\u00e2n\u0103 atunci. Dar nu devenise mai u\u0219or. Mai ales dac\u0103 erau tineri, cu copiii mici. Arunc\u0103 o privire spre fotografiile cu fiii s\u0103i, de pe birou. Erau am\u00e2ndoi la colegiu, acum. Tad era \u00een ultimul an la Stanford, Bill era la Columbia. Iar Bill participa la studiile premedicale. Un cioc\u0103nit la u\u0219\u0103 \u0219i asistenta lui, Beverly, b\u0103g\u0103 capul \u00een\u0103untru. \u2014 \u00cemi pare r\u0103u, dr. Bennett, dar nu a\u021bi r\u0103spuns la interfon. \u0218i cred c\u0103 este important. \u2014 \u0218tiu. \u00cencercam doar \u2026 s\u0103 g\u0103sesc un mod \u00een care s\u0103-i comunic. Se ridic\u0103 \u00een picioare, \u00een spatele biroului. \u2014 O s-o primesc pe Andrea acum. \u2014 Andrea nu a venit \u00eenc\u0103, spuse Beverly, cl\u0103tin\u00e2nd din cap. Eu vorbesc despre cealalt\u0103 femeie. \u2014 Care femeie? Beverly intr\u0103 \u00een birou \u0219i \u00eenchise u\u0219a \u00een spatele ei. \u00ce\u0219i cobor\u00ee vocea. \u2014 Fiica dumneavoastr\u0103, zise ea. \u2014 Ce tot spui? Nu am nici o fiic\u0103. \u2014 Ei bine, \u00een sala de a\u0219teptare e o t\u00e2n\u0103r\u0103 care spune c\u0103 este fiica dumneavoastr\u0103. \u2014 Imposibil, spuse Bennett. Cine e? Beverly arunc\u0103 o privire pe o carte de vizit\u0103. \u2014 Se nume\u0219te Murphy. Locuie\u0219te \u00een Seattle. Mama ei lucreaz\u0103 la universitate. Are cam dou\u0103zeci \u0219i opt de ani \u0219i are cu ea un bebelu\u0219, cam de un an \u0219i jum\u0103tate. O feti\u021b\u0103. \u2014 Murphy? Seattle? Bennett se g\u00e2ndea la trecut. \u2014 Dou\u0103zeci \u0219i opt de ani, ai spus? Nu, nu. Imposibil. Avusese partea lui de rela\u021bii \u00een colegiu, \u0219i chiar \u0219i \u00een facultate. Dar se c\u0103s\u0103torise cu Emily cu aproape treizeci de ani \u00een urm\u0103, iar de atunci, singurele ocazii \u00een care \u00eei fusese necredincios fuseser\u0103 conferin\u021bele medicale. Era adev\u0103rat, asta \u00eensemna cel pu\u021bin de dou\u0103 ori pe an, \u00een Canc\u00fan, \u00een Elve\u021bia, \u00een locuri exotice. Dar \u00eencepuse cu asta cam cu zece, cincisprezece ani \u00een urm\u0103. Nu credea c\u0103 era posibil s\u0103 aib\u0103 un copil at\u00e2t de mare. \u2014 Presupun c\u0103 nu po\u021bi \u0219ti niciodat\u0103 sigur, zise Beverly. O primi\u021bi? \u2014 Nu. \u2014 O s\u0103-i spun, spuse Beverly \u0219i \u00ee\u0219i cobor\u00ee vocea la nivel de \u0219oapt\u0103. Dar nu am vrea s\u0103 fac\u0103 o scen\u0103 \u00een fa\u021ba pacien\u021bilor. Pare s\u0103 fie pu\u021bin cam\u2026\u0103\u0103\u2026 instabil\u0103. \u0218i, dac\u0103 nu este fiica dumneavoastr\u0103, poate ar trebui s\u0103 l\u0103muri\u021bi chestia asta \u00een particular. Bennett aprob\u0103 din cap \u00eencet. Se l\u0103s\u0103 \u00eenapoi pe scaunul lui. \u2014 OK, zise el. Spune-i s\u0103 intre. \n\u2014 Mare surpriz\u0103, nu? Femeia care st\u0103tea \u00een pragul u\u0219ii, leg\u0103n\u00e2nd un copil \u00een bra\u021be, era o blond\u0103 neatr\u0103g\u0103toare de \u00een\u0103l\u021bime medie, purt\u00e2nd blugi \u0219i un tricou, haine de calitate inferioar\u0103. Fa\u021ba copilului era murdar\u0103 \u0219i \u00eei curgea nasul. \u2014 \u00cemi pare r\u0103u c\u0103 nu m-am \u00eembr\u0103cat pentru ocazie, dar \u0219ti\u021bi cum e. Bennett se ridic\u0103 \u00een picioare, \u00een spatele biroului. \u2014 V\u0103 rog s\u0103 intra\u021bi, domni\u0219oar\u0103 \u2026 \u0103\u0103\u0103 \u2026 \u2014 Murphy. Elizabeth Murphy. F\u0103cu semn cu capul spre copil \u0219i ad\u0103ug\u0103. \u2014 Ea e Bess. \u2014 Eu sunt dr. Bennett. \u00cei f\u0103cu semn cu m\u00e2na spre scaunul din partea cealalt\u0103 a biroului. O privi cu aten\u021bie, \u00een timp ce se a\u0219eza. Nu sesiz\u0103 nici cea mai mic\u0103 asem\u0103nare. El era brunet, cu piele alb\u0103, pu\u021bin supraponderal. Ea avea pielea m\u0103slinie, era slab\u0103 b\u0103\u021b, fragil\u0103, \u00eencordat\u0103. \u2014 Mda, \u0219tiu, spuse ea. V\u0103 g\u00e2ndi\u021bi c\u0103 nu sem\u0103n\u0103m deloc. Dar, dac\u0103 a\u0219 avea culoarea natural\u0103 a p\u0103rului \u0219i a\u0219 fi ceva mai gras\u0103, s-ar vedea aerul de familie. \u2014 \u00cemi pare r\u0103u, zise Bennett, a\u0219ez\u00e2ndu-se. Sincer s\u0103 fiu, nu v\u0103d nici o asem\u0103nare. \u2014 Nici o problem\u0103, spuse ea, ridic\u00e2nd din umeri. Presupun c\u0103 trebuie s\u0103 fie un \u0219oc pentru dumneavoastr\u0103. Apari\u021bia mea aici, a\u0219a. \u2014 Categoric, este o surpriz\u0103. \u2014 Am vrut s\u0103 sun \u00eenainte \u0219i s\u0103 v\u0103 avertizez, dar apoi am decis s\u0103 vin direct. Pentru eventualitatea \u00een care a\u021bi fi refuzat s\u0103 m\u0103 vede\u021bi. \u2014 \u00cen\u021beleg. Ce v\u0103 face s\u0103 crede\u021bi c\u0103 sunte\u021bi fiica mea, domni\u0219oar\u0103 Murphy? \u2014 Oh, sunt sigur\u0103 c\u0103 sunt a dumneavoastr\u0103. Nu e nici o \u00eendoial\u0103 \u00een privin\u021ba asta. Vorbea cu o \u00eencredere neobi\u0219nuit\u0103. \u2014 Mama dumneavoastr\u0103 spune c\u0103 m\u0103 cunoa\u0219te? \u00eentreb\u0103 Bennett. \u2014 Nu. \u2014 C\u0103 m-a cunoscut vreodat\u0103? \u2014 Nu, Dumnezeule. El r\u0103sufl\u0103 u\u0219urat. \u2014 Atunci, m\u0103 tem c\u0103 nu \u00een\u021beleg \u2026 \u2014 O s\u0103 trec direct la subiect. V-a\u021bi f\u0103cut reziden\u021biatul \u00een Dallas. La Southern Memorial. El se \u00eencrunt\u0103. \u2014 Da \u2026 \u2014 To\u021bi reziden\u021bii donau s\u00e2nge, pentru cazul \u00een care era nevoie de ei ca donatori de urgen\u021b\u0103. \u2014 Asta s-a \u00eent\u00e2mplat cu mult timp \u00een urm\u0103, spuse el, \u00eencerc\u00e2nd s\u0103-\u0219i aminteasc\u0103. Trecuser\u0103 treizeci de ani. \u2014 Mda, a\u0219a e. Ei bine, ei au p\u0103strat s\u00e2ngele, tat\u0103. Bennett auzi din nou acea convingere, \u00een vocea ei. \u2014 Adic\u0103? Femeia se foi pe scaun. \u2014 Vrei s\u0103 o \u021bii \u00een bra\u021be pe nepoata ta? \u2014 Nu acum, mul\u021bumesc. Ea z\u00e2mbi str\u00e2mb. \u2014 Nu e\u0219ti a\u0219a cum m\u0103 a\u0219teptam. Credeam c\u0103 un doctor este mai \u2026 \u00een\u021beleg\u0103tor. La clinica de dezintoxicare cu metadon\u0103 din Bellevue au oameni mai \u00een\u021beleg\u0103tori. \u2014 Domni\u0219oar\u0103 Murphy, spuse el, da\u021bi-mi voie s\u0103 \u2026 \u2014 Dar atunci c\u00e2nd am renun\u021bat la droguri \u0219i am avut-o pe aceast\u0103 feti\u021b\u0103 frumoas\u0103, am vrut s\u0103 dau un sens vie\u021bii mele. Am vrut ca fiica mea s\u0103-\u0219i cunoasc\u0103 bunicii. \u0218i am vrut s\u0103 te cunosc, \u00een sf\u00e2r\u0219it. Era vremea s\u0103 termine cu asta, \u00ee\u0219i zise Bennet. Se ridic\u0103 \u00een picioare. \u2014 Domni\u0219oar\u0103 Murphy, v\u0103 da\u021bi seama c\u0103 pot face un test genetic, \u0219i acesta va ar\u0103ta \u2026 \u2014 Da, spuse ea. \u00cemi dau seama de asta. \u00cempinse o foaie de h\u00e2rtie \u00eemp\u0103turit\u0103, pe birou. Bennett o deschise \u00eencet. Era un raport de la un laborator genetic din Dallas. Examin\u0103 paragrafele. Sim\u021bea c\u0103 ame\u021be\u0219te. \u2014 Scrie c\u0103, \u00een mod sigur, e\u0219ti tat\u0103l meu, spuse ea. O \u0219ans\u0103 la patru miliarde, ca s\u0103 nu fii. Au testat materialul meu genetic \u0219i l-au comparat cu s\u00e2ngele t\u0103u congelat. \u2014 E o nebunie, spuse el, l\u0103s\u00e2ndu-se s\u0103 cad\u0103 \u00eenapoi \u00een fotoliu. \u2014 Credeam c\u0103 o s\u0103 m\u0103 felici\u021bi, zise ea. Nu a fost u\u0219or s\u0103 \u00een\u021beleg totul. Mama locuia \u00een St. Louis, cu dou\u0103zeci \u0219i opt de ani \u00een urm\u0103. Era c\u0103s\u0103torit\u0103, pe vremea aceea \u2026 Bennett f\u0103cuse \u0219coala medical\u0103 \u00een St. Louis. \u2014 Dar nu m\u0103 cunoa\u0219te? \u2014 A fost inseminat\u0103 artificial de la un donor anonim. Care ai fost tu. Bennett sim\u021bi c\u0103 ame\u021bea. \u2014 Am b\u0103nuit c\u0103 donorul trebuia s\u0103 fie un student la medicin\u0103, continu\u0103 ea, pentru c\u0103 ea s-a dus la clinica de la facultate. Iar ace\u0219tia aveau propria banc\u0103 de sperm\u0103. Studen\u021bii la medicin\u0103 donau sperm\u0103 pentru bani, pe vremea aceea, nu? \u2014 Da. Dou\u0103zeci \u0219i cinci de dolari. \u2014 Vezi! Bani buni de buzunar, \u00een acele zile. \u0218i puteai s\u0103 o faci \u2026 de c\u00e2te ori? O dat\u0103 pe s\u0103pt\u0103m\u00e2n\u0103? Te duceai acolo \u0219i rezolvai rapid? \u2014 Ceva de genul \u0103sta. \u2014 Clinica a ars, acum cincisprezece ani \u0219i toate eviden\u021bele au fost pierdute. Dar am g\u0103sit albumele anuale ale studen\u021bilor \u0219i am c\u0103utat \u00een ele. \u00cen fiecare an, erau o sut\u0103 dou\u0103zeci de studen\u021bi, din care jum\u0103tate femei. Asta \u00eensemna \u0219aizeci de b\u0103rba\u021bi. I-am eliminat pe asiatici \u0219i alte minorit\u0103\u021bi \u0219i am r\u0103mas cu treizeci \u0219i cinci pe an. Pe vremea aceea, sperma se p\u0103stra doar un an. Am r\u0103mas cu o sut\u0103 patruzeci de nume de verificat. A mers mai repede dec\u00e2t credeam. Bennett se pr\u0103bu\u0219i pe scaunul lui. \u2014 Dar vrei s\u0103 \u0219tii adev\u0103rul? C\u00e2nd \u021bi-am v\u0103zut poza \u00een albumul de an, am \u0219tiut imediat. Ceva legat de p\u0103rul t\u0103u, spr\u00e2ncenele \u2026 Ridic\u0103 din umeri. \u2014 Oricum, iat\u0103-m\u0103. \u2014 Dar asta nu ar fi trebuit s\u0103 se \u00eent\u00e2mple niciodat\u0103, spuse Bennett. Eram donori anonimi, cu to\u021bii. Imposibil de depistat. Nimeni nu trebuia s\u0103 afle dac\u0103 am avut copii sau nu. Iar pe vremea aceea, anonimatul nostru era ceva sigur. \u2014 Mda, ei bine, zilele alea au trecut. \u2014 Dar eu n-am fost niciodat\u0103 de acord s\u0103 fiu p\u0103rintele t\u0103u. Asta vreau s\u0103 spun. Ea ridic\u0103 din umeri. \u2014 \u0218i eu ce s\u0103 fac? \u2014 Nu f\u0103ceam un copil. Ajutam cuplurile nefertile, a\u0219a \u00eenc\u00e2t ele s\u0103 aib\u0103 un copil. \u2014 Ei bine, eu sunt copilul t\u0103u. \u2014 Dar ai p\u0103rin\u021bi \u2026 \u2014 Sunt copilul t\u0103u, doctore Bennett. \u0218i pot s\u0103 o dovedesc la tribunal. Urm\u0103 o t\u0103cere scurt\u0103. Se uitau fix unul la cel\u0103lalt. Copilul saliva \u0219i se agita. \u00cen cele din urm\u0103, Bennett spuse: \u2014 De ce ai venit aici? \u2014 Am vrut s\u0103-mi cunosc tat\u0103l biologic \u2026 \u2014 Ei bine, l-ai cunoscut. \u2014 \u0218i am vrut ca el s\u0103-\u0219i \u00eendeplineasc\u0103 \u00eendatoririle \u0219i obliga\u021biile. Din cauza a ceea ce mi-a f\u0103cut. Deci, asta era. \u00cen sf\u00e2r\u0219it, c\u0103r\u021bile erau puse pe mas\u0103. \u2014 Domni\u0219oar\u0103 Murphy, zise el \u00eencet, nu vei primi nimic de la mine. Se ridic\u0103 \u00een picioare. Femeia se ridic\u0103 \u0219i ea. \u2014 Motivul pentru care sunt dependent\u0103 sunt genele tale, spuse ea. \u2014 Nu fi absurd\u0103. \u2014 Tat\u0103l t\u0103u era alcoolic, iar tu ai avut probleme cu drogurile. Ai genele dependen\u021bei. \u2014 Ce gene? \u2014 ags3. Dependen\u021ba de heroin\u0103. Dat1. Dependen\u021ba de cocain\u0103. Ai aceste gene, \u0219i le am \u0219i eu. Tu mi-ai dat aceste gene. Nu ar fi trebuit niciodat\u0103 s\u0103 donezi sperm\u0103 cu deficien\u021be. \u2014 Ce tot spui? zise el, brusc agitat. Era clar c\u0103 femeia aceea urm\u0103rea un scenariu memorat. Sim\u021bi pericolul. \u2014 Am donat sperm\u0103 cu treizeci de ani \u00een urm\u0103. Pe vremea aceea nu existau teste \u2026 \u0219i nu exist\u0103 nici o responsabilitate acum \u2026 \u2014 Tu \u0219tiai, \u00eei t\u0103ie ea vorba. \u0218tiai c\u0103 aveai o problem\u0103 cu cocaina. \u0218tiai c\u0103 este o problem\u0103 de familie. Dar tot \u021bi-ai v\u00e2ndut sperma. \u021ai-ai pus sperma imperfect\u0103 \u0219i periculoas\u0103 pe pia\u021b\u0103. F\u0103r\u0103 s\u0103-\u021bi pese c\u0103 erai infectat. \u2014 Infectat? \u2014 Nu trebuia s\u0103 faci ce ai f\u0103cut. E\u0219ti o ru\u0219ine pentru profesia de medic. S\u0103 \u00eempov\u0103rezi al\u021bi oameni cu bolile tale genetice. \u0218i s\u0103 nu-\u021bi pese. \u00cen toat\u0103 acea agita\u021bie, Bennett reu\u0219i s\u0103 \u00ee\u0219i recapete controlul. Se \u00eendrept\u0103 spre u\u0219\u0103. \u2014 Domni\u0219oar\u0103 Murphy, nu mai am nimic s\u0103 v\u0103 spun. \u2014 M\u0103 dai afar\u0103? Vei regreta asta, spuse ea. O vei regreta foarte, foarte mult. \u0218i ie\u0219i furtunos din birou. \n\nSim\u021bindu-se sec\u0103tuit, dintr-o dat\u0103, Bennett se pr\u0103bu\u0219i pe scaunul din spatele fotoliului. Era \u00een stare de \u0219oc. Se uit\u0103 lung la birou, la dosarele pacien\u021bilor care a\u0219teptau. Toate acestea p\u0103reau s\u0103 nu mai conteze acum. Form\u0103 numele avocatului s\u0103u \u0219i \u00eei explic\u0103 rapid situa\u021bia. \u2014 Voia bani? zise avocatul. \u2014 Cred c\u0103 da. \u2014 A spus c\u00e2\u021bi? \u2014 Doar nu o iei \u00een serios, Jeff, spuse Bennett. \u2014 Din nefericire, trebuie s\u0103 o facem, zise avocatul. S-a mai \u00eent\u00e2mplat asta \u00een Missouri, iar Missouri nu avea legi clare privind paternitatea din inseminare artificial\u0103, pe vremea aceea. Cazuri ca al t\u0103u nu au fost niciodat\u0103 o problem\u0103, p\u00e2n\u0103 de cur\u00e2nd. Dar, ca o regul\u0103 \u00een disputele legate de paternitate, tribunalul ordon\u0103 sprijinirea copilului. \u2014 Are dou\u0103zeci \u0219i opt de ani. \u2014 Da, \u0219i are p\u0103rin\u021bi. Totu\u0219i, poate s\u0103 prezinte cazul \u00een fa\u021ba cur\u021bii. Pe baza chestiei \u0103steia cu genele, poate pretinde c\u0103 e vorba de o punere \u00een pericol prin impruden\u021b\u0103, poate pretinde abuz asupra copilului \u0219i multe altele. Poate c\u0103 va primi ceva de la un judec\u0103tor, poate nu. Nu uita, regulile paternit\u0103\u021bii sunt g\u00e2ndite \u00eempotriva b\u0103rba\u021bilor. S\u0103 zicem c\u0103 la\u0219i o femeie \u00eens\u0103rcinat\u0103 \u0219i ea decide s\u0103 fac\u0103 un avort. Ea poate face asta f\u0103r\u0103 s\u0103 te consulte. Dar dac\u0103 ea decide s\u0103 nasc\u0103 acel copil, \u00eei vei pl\u0103ti aloca\u021bie, chiar dac\u0103 nu ai fost niciodat\u0103 de acord s\u0103 faci un copil cu ea. Curtea va spune c\u0103 era responsabilitatea ta s\u0103 nu o la\u0219i \u00eens\u0103rcinat\u0103. Sau, s\u0103 spunem c\u0103 faci ni\u0219te teste genetice copiilor t\u0103i \u0219i descoperi c\u0103 nu sunt ai t\u0103i. So\u021bia ta te-a \u00een\u0219elat. Curtea tot \u00ee\u021bi va cere s\u0103 pl\u0103te\u0219ti \u00eentre\u021binerea unor copii care nu sunt ai t\u0103i. \u2014 Dar ea are dou\u0103zeci \u0219i opt de ani. Nu mai e un copil... \u2014 Problema se pune cam a\u0219a: e dispus un doctor proeminent s\u0103 ajung\u0103 la tribunal, \u00eentr-un proces care implic\u0103 refuzul de a-\u0219i sprijini propria fiic\u0103? \u2014 Nu, zise Bennett. \u2014 Exact, nu vrei. Iar ea \u0219tia asta. \u0218i te asigur c\u0103 \u0219tie \u0219i prevederile legale din Missouri. A\u0219a c\u0103 a\u0219teapt\u0103 s\u0103 sune, aranjeaz\u0103 o \u00eent\u00e2lnire \u0219i cheam\u0103-m\u0103 \u0219i pe mine. Dac\u0103 ea are un avocat, cu at\u00e2t mai bine. Fii sigur c\u0103 va veni \u0219i el. P\u00e2n\u0103 atunci, trimite-mi prin fax buletinul de analize genetice pe care \u021bi l-a dat. \u2014 Va trebui s\u0103 o pl\u0103tesc? \u2014 F\u0103r\u0103 doar \u0219i poate, spuse avocatul \u0219i \u00eenchise. \n", " Ofi\u021berul de la recep\u021bie din Sec\u021bia de Poli\u021bie Rockville era o negres\u0103 atr\u0103g\u0103toare, cu piele fin\u0103, de dou\u0103zeci \u0219i cinci de ani. Pe pl\u0103cu\u021ba de pe birou scria: Ofi\u021ber J. Lowry. Uniforma ei era impecabil\u0103. Georgia Bellarmino o \u00eempinse pe fiica ei aproape de birou. Puse punga de h\u00e2rtie cu seringi \u00een fa\u021ba poli\u021bistei \u0219i spuse: \u2014 Ofi\u021ber Lowry, vreau s\u0103 \u0219tiu de ce fiica mea are aceste lucruri, iar ea refuz\u0103 s\u0103 \u00eemi spun\u0103. Fata \u00eei arunc\u0103 o privire \u00eencruntat\u0103. \u2014 Te ur\u0103sc, mam\u0103. Ofi\u021berul Lowry nu se ar\u0103t\u0103 surprins\u0103. Arunc\u0103 o privire c\u0103tre seringi \u0219i se \u00eentoarse spre fiica Georgiei. \u2014 \u021ai-au fost prescrise de un doctor? \u2014 Da. \u2014 Este vorba de probleme de reproducere? \u2014 Da. \u2014 C\u00e2\u021bi ani ai? \u2014 \u0218aisprezece. \u2014 Pot s\u0103 v\u0103d un act de identitate? \u2014 A\u0219a este, are \u0219aisprezece ani, spuse Georgia Bellarmino, aplec\u00e2ndu-se \u00een fa\u021b\u0103. \u0218i vreau s\u0103 \u0219tiu \u2026 \u2014 \u00cemi pare r\u0103u, doamn\u0103, zise poli\u021bista. Dac\u0103 are \u0219aisprezece ani, iar aceste medicamente sunt legate de probleme reproductive, nu ave\u021bi nici un drept s\u0103 fi\u021bi informat\u0103. \u2014 Cum adic\u0103 nu am nici un drept s\u0103 fiu informat\u0103? E fiica mea. \u0218i are \u0219aisprezece ani. \u2014 Asta este legea, doamn\u0103. \u2014 Dar aceast\u0103 lege este pentru avorturi. Ea nu vrea s\u0103 avorteze. Nu \u0219tiu ce naiba face. Acestea sunt medicamente de fertilitate. \u00ce\u0219i injecteaz\u0103 medicamente de fertilitate. \u2014 \u00cemi pare r\u0103u, nu am cum s\u0103 v\u0103 ajut. \u2014 Vre\u021bi s\u0103 spune\u021bi c\u0103 fiica mea are dreptul s\u0103 \u00ee\u0219i injecteze medicamente, iar eu nu am dreptul s\u0103 aflu de ce? \u2014 Nu, dac\u0103 ea nu vrea s\u0103 v\u0103 spun\u0103. \u2014 Dar doctorul ei? Ofi\u021berul Lowry cl\u0103tin\u0103 din cap. \u2014 Nici el nu v\u0103 poate spune. P\u0103strarea confiden\u021bialit\u0103\u021bii doctor-pacient. Georgia Bellarmino lu\u0103 seringile \u0219i le arunc\u0103 \u00eenapoi \u00een pung\u0103. \u2014 E ridicol. \u2014 Nu eu fac legile, spuse poli\u021bista. Eu doar le aplic. \n\nErau \u00een ma\u0219in\u0103, \u00een drum spre cas\u0103. \u2014 Scumpo, spuse Georgia. \u00cencerci s\u0103 r\u0103m\u00e2i \u00eens\u0103rcinat\u0103? \u2014 Nu, r\u0103spunse furioas\u0103 fiica ei, st\u00e2nd cu bra\u021bele \u00eencruci\u0219ate la piept. \u2014 Ai \u0219aisprezece ani, a\u0219a c\u0103 nu ar trebui s\u0103 fie o problem\u0103 \u2026 \u0218i atunci, ce \u00eencerci s\u0103 faci? \u2014 M-ai f\u0103cut s\u0103 m\u0103 simt ca o proast\u0103. \u2014 Sunt doar \u00eengrijorat\u0103, scumpa mea. \u2014 Nu, nu e\u0219ti. E\u0219ti o tic\u0103loas\u0103 b\u0103g\u0103cioas\u0103 \u0219i diabolic\u0103. Te ur\u0103sc \u0219i ur\u0103sc ma\u0219ina asta. Continuar\u0103 la fel pentru o vreme, p\u00e2n\u0103 c\u00e2nd, \u00een cele din urm\u0103, Georgia o duse pe fiica ei \u00eenapoi la \u0219coal\u0103. Jennifer cobor\u00ee din ma\u0219in\u0103, tr\u00e2ntind portiera. \u2014 \u0218i, \u00een plus, m-ai f\u0103cut s\u0103 \u00eent\u00e2rzii la francez\u0103! \n\nFusese o diminea\u021b\u0103 epuizant\u0103 \u0219i \u00ee\u0219i anulase dou\u0103 \u00eent\u00e2lniri. Acum trebuia s\u0103 \u00eencerce s\u0103 \u00ee\u0219i reprogrameze clien\u021bii. Georgia se duse la birou, puse punga cu ace pe podea \u0219i \u00eencepu s\u0103 formeze un num\u0103r la telefon. Managerul biroului, Florence, intr\u0103 \u0219i v\u0103zu punga. \u2014 Ei, nu e\u0219ti cam b\u0103tr\u00e2n\u0103 pentru asta? zise ea. \u2014 Nu este a mea, replic\u0103 Georgia, iritat\u0103. \u2014 Atunci \u2026 doar nu a fiicei tale? Georgia aprob\u0103 din cap. \u2014 Ba da. \u2014 E doctorul acela, Vandickien, zise Florence. \u2014 Cine? \u2014 \u00cen Miami. Adolescentele iau hormoni, \u00ee\u0219i stimuleaz\u0103 ovarele, \u00eei v\u00e2nd lui ovulele \u0219i bag\u0103 banii \u00een buzunar. \u2014 \u0218i ce fac cu ei? \u00eentreb\u0103 Georgia. \u2014 \u00ce\u0219i cump\u0103r\u0103 implanturi de s\u00e2ni. Georgia oft\u0103. \u2014 Grozav, zise ea. De-a dreptul grozav. \u00ce\u0219i dorea ca so\u021bul ei s\u0103 discute cu Jennifer, dar, din nefericire, Rob zbura spre Ohio, unde filmau un reportaj TV despre el. Acea discu\u021bie, despre care era sigur\u0103 c\u0103 urma s\u0103 fie foarte aprins\u0103, trebuia s\u0103 mai a\u0219tepte. \n", " Merg\u00e2nd cu tramvaiul subteran de la Cl\u0103direa Senatului c\u0103tre Sala de mese a Senatului, senatorul democrat de Vermont, Robert Wilson, se \u00eentoarse c\u0103tre senatorul democrat de California, Dianne Feinstein, \u0219i spuse: \u2014 Cred c\u0103 trebuie s\u0103 fim mai activi \u00een leg\u0103tur\u0103 cu chestia asta cu genetica. De exemplu, ar trebui s\u0103 ne g\u00e2ndim la o lege care s\u0103 \u00eempiedice tinerele s\u0103 \u00ee\u0219i v\u00e2nd\u0103 ovulele, pentru bani. \u2014 Tinerele fac deja asta, zise Feinstein. \u00ce\u0219i v\u00e2nd deja ovulele. \u2014 De ce, ca s\u0103-\u0219i pl\u0103teasc\u0103 colegiul? \u2014 C\u00e2teva, poate. Majoritatea ca s\u0103 cumpere o ma\u0219in\u0103 nou\u0103 pentru prietenul lor sau ca s\u0103-\u0219i fac\u0103 vreo opera\u021bie estetic\u0103. Senatorul Wilson o privi, nedumerit: \u2014 De c\u00e2t timp se \u00eent\u00e2mpl\u0103 asta? \u2014 De vreo doi ani, zise Feinstein. \u2014 Poate \u00een California \u2026 \u2014 Peste tot, Bob. O adolescent\u0103 din New Hampshire a f\u0103cut-o ca s\u0103 achite cau\u021biunea prietenului ei. \u2014 \u0218i asta nu te deranjeaz\u0103? \u2014 Nu \u00eemi place, spuse Feinstein. Cred c\u0103 e o atitudine nesocotit\u0103. Cred c\u0103 procedura prezint\u0103 pericole, din punct de vedere medical. Cred c\u0103 este posibil ca aceste fete s\u0103 \u00ee\u0219i ri\u0219te capacitatea de reproducere. Dar pe ce baz\u0103 s\u0103 interzici asta? Este corpul lor, sunt ovulele lor. Feinstein ridic\u0103 din umeri. \u2014 Oricum, lucrurile au sc\u0103pat deja de sub control, Bob. De foarte mult\u0103 vreme. \n", " Iar! Ellis Levine o g\u0103si pe mama lui la al doilea etaj al magazinului Polo Ralph Lauren, la intersec\u021bia dintre Madison Avenue \u0219i Strada 75. St\u0103tea \u00een fa\u021ba unei oglinzi, purt\u00e2nd un costum de p\u00e2nz\u0103 crem, cu o e\u0219arf\u0103 verde. Se \u00eentorcea \u00eentr-o parte \u0219i \u00een cealalt\u0103. \u2014 Bun\u0103, drag\u0103, zise ea, c\u00e2nd \u00eel v\u0103zu. O s\u0103 faci iar o scen\u0103? \u2014 Mam\u0103, spuse el. Ce faci aici? \u2014 \u00cemi cump\u0103r c\u00e2te ceva pentru var\u0103, drag\u0103. \u2014 Am discutat despre asta, zise Ellis. \u2014 Doar c\u00e2teva lucru\u0219oare, spuse mama lui. Pentru var\u0103. \u00ce\u021bi plac man\u0219etele de la pantalonii ace\u0219tia? \u2014 Mam\u0103, am mai purtat discu\u021bia asta. Ea se \u00eencrunt\u0103 \u0219i \u00ee\u0219i aranj\u0103 p\u0103rul, absent\u0103. \u2014 \u00ce\u021bi place e\u0219arfa? zise ea. Mi se pare pu\u021bin cam exagerat\u0103. \u2014 Trebuie s\u0103 st\u0103m de vorb\u0103, spuse Ellis. \u2014 Lu\u0103m pr\u00e2nzul? \u2014 Spray-ul nu a dat rezultate. \u2014 Oh, nu \u0219tiu, zise ea, sc\u0103rpin\u00e2ndu-se pe obraz. Am sim\u021bit o u\u0219oar\u0103 umectare. Cam la o s\u0103pt\u0103m\u00e2n\u0103 dup\u0103 aceea. Dar nu mare lucru. \u2014 \u0218i continui s\u0103 faci cump\u0103r\u0103turi. \u2014 Foarte pu\u021bine. \u2014 Trei mii de dolari s\u0103pt\u0103m\u00e2na trecut\u0103. \u2014 Oh, nu-\u021bi face griji. Multe lucruri le-am dus \u00eenapoi. Trase de e\u0219arf\u0103 \u0219i zise: \u2014 Cred c\u0103 verdele \u0103sta nu se potrive\u0219te cu tenul meu. M\u0103 face s\u0103 par bolnav\u0103. Dar o e\u0219arf\u0103 roz ar fi dr\u0103gu\u021b\u0103. M\u0103 \u00eentreb dac\u0103 au a\u0219a ceva \u0219i pe roz. Ellis o privea cu aten\u021bie, cu un presentiment tot mai nepl\u0103cut. Ceva era \u00een neregul\u0103 cu mama lui. St\u0103tea \u00een fa\u021ba oglinzii, \u00een exact acela\u0219i loc \u00een care se aflase cu c\u00e2teva s\u0103pt\u0103m\u00e2ni \u00eenainte, c\u00e2nd ar\u0103tase o indiferen\u021b\u0103 total\u0103 fa\u021b\u0103 de el, fa\u021b\u0103 de mesajul lui, fa\u021b\u0103 de situa\u021bia familiei ei \u0219i de situa\u021bia lor financiar\u0103. Atitudinea ei era total nepotrivit\u0103. Fiind contabil, Ellis era \u00eengrozit de oamenii care nu aveau o atitudine potrivit\u0103 fa\u021b\u0103 de bani. Banii erau ceva real, tangibil, erau fapte reale \u0219i cifre. Acele fapte \u0219i cifre nu erau interpretabile. Nu conta cum le priveai. Mama lui nu \u00een\u021belegea realitatea crunt\u0103 a situa\u021biei ei financiare. O v\u0103zu z\u00e2mbind, \u00eentreb\u00e2nd-o pe fat\u0103 dac\u0103 avea acea e\u0219arf\u0103 \u0219i pe roz. Fata r\u0103spunse c\u0103, anul acela, creatorul nu f\u0103cea nimic pe roz. Aveau doar verzi sau albe. Mama lui ceru s-o \u00eencerce pe cea alb\u0103. V\u00e2nz\u0103toarea plec\u0103. Mama lui \u00eei z\u00e2mbi lui Ellis. Foarte nepotrivit. Aproape ca \u0219i cum \u2026 Ar putea fi un \u00eenceput de demen\u021b\u0103, \u00ee\u0219i spuse el. Ar putea fi primul semn. \u2014 De ce te ui\u021bi a\u0219a la mine? \u2014 Cum m\u0103 uit, mam\u0103? \u2014 Nu sunt nebun\u0103. Nu o s\u0103 m\u0103 duci la azil. \u2014 De ce spui asta? \u2014 \u0218tiu c\u0103 voi, b\u0103ie\u021bii, vre\u021bi banii. De aceea vinde\u021bi casele din Vail \u0219i din Virgin Islands. Pentru bani. Sunte\u021bi lacomi, cu to\u021bii. Sunte\u021bi ca ni\u0219te vulturi, care a\u0219tepta\u021bi ca p\u0103rin\u021bii vo\u0219tri s\u0103 moar\u0103. Iar dac\u0103 n-o s\u0103 murim, o s\u0103 ne ajuta\u021bi voi. O s\u0103 ne duce\u021bi la azil. O s\u0103 ne da\u021bi la o parte. O s\u0103 ne declara\u021bi nebuni. \u0102sta e planul, nu? V\u00e2nz\u0103toarea se \u00eentoarse cu o e\u0219arf\u0103 alb\u0103. Mama lui Ellis \u0219i-o aranj\u0103 \u00een jurul g\u00e2tului, o arunc\u0103 peste um\u0103r cu un gest extravagant. \u2014 Ei bine, domnule Iste\u021bescovici, n-ai s\u0103 m\u0103 duci pe mine la azil. S\u0103-\u021bi intre bine asta \u00een cap, chiar acum, spuse ea \u0219i se \u00eentoarse spre v\u00e2nz\u0103toare. O iau. Z\u00e2mbind \u00een continuare. \n\nFra\u021bii se \u00eent\u00e2lnir\u0103 \u00een aceea\u0219i sear\u0103. Jeff, care era chipe\u0219 \u0219i avea rela\u021bii la toate restaurantele din ora\u0219, f\u0103cu rost de o mas\u0103 l\u00e2ng\u0103 cascad\u0103, la Sushi Hana. De\u0219i era devreme, locul era plin de manechine \u0219i actri\u021be, iar Jeff se uita \u00een toate p\u0103r\u021bile. \u2014 Cum merg lucrurile acas\u0103? zise Ellis, enervat. Jeff ridic\u0103 din umeri. \u2014 Bine. Uneori trebuie s\u0103 lucrez p\u00e2n\u0103 t\u00e2rziu. \u0218tii cum e. \u2014 Nu, nu \u0219tiu. Pentru c\u0103 eu nu sunt un mare bancher de investi\u021bii \u0219i fetele nu \u00eemi fac cu ochiul, a\u0219a cum \u00ee\u021bi fac \u021bie. Aaron, fratele cel mai t\u00e2n\u0103r, avocatul, vorbea la celular. Termin\u0103 \u0219i \u00eel \u00eenchise. \u2014 Termina\u021bi, am\u00e2ndoi. Este aceea\u0219i conversa\u021bie pe care o ave\u021bi din liceu. Ce e cu mama? \u2014 Ceea ce \u021bi-am spus la telefon, zise Ellis. M\u0103 sperie. E z\u00e2mbitoare \u0219i fericit\u0103. Nu-i pas\u0103 de nimic. \u2014 Trei miare, s\u0103pt\u0103m\u00e2na trecut\u0103. \u2014 Nu-i pas\u0103. Cump\u0103r\u0103 mai mult ca oric\u00e2nd. \u2014 Ne-am convins ce e \u0219i cu spray-ul genetic, zise Aaron. Apropo, de unde-l aveai? \u2014 De la un tip care lucreaz\u0103 la o companie din California. BioGen. Jeff se uita peste um\u0103rul fratelui lui. Dar acum se \u00eentoarse din nou spre mas\u0103. \u2014 Hei, am auzit ceva despre BioGen. Au ni\u0219te probleme. \u2014 Ce probleme? \u00eentreb\u0103 Aaron. \u2014 Ni\u0219te produse ale lor au fost contaminate, le-au sc\u0103zut c\u00e2\u0219tigurile. Au fost neaten\u021bi, o gre\u0219eal\u0103, ceva. Nu-mi amintesc ce. Preg\u0103tesc o v\u00e2nzare public\u0103 de ac\u021biuni, dar o s\u0103 se pr\u0103bu\u0219easc\u0103, e sigur. Aaron se \u00eentoarse spre Ellis. \u2014 Crezi c\u0103 spray-ul pe care l-ai luat o afecteaz\u0103 pe mama? \u2014 Nu, nu cred. Cred c\u0103 pur \u0219i simplu nu a dat rezultate. \u2014 Dar, dac\u0103 au avut o contaminare \u2026, zise Aaron. \u2014 Nu mai fi avocat tot timpul. Fiul unei veri\u0219oare a mamei ni l-a trimis, ca pe o favoare. \u2014 Dar terapia genetic\u0103 este periculoas\u0103, spuse Aaron. Au existat mor\u021bi din cauza terapiei genetice. O mul\u021bime. Ellis oft\u0103. \u2014 Aaron, nu o s\u0103 d\u0103m pe nimeni \u00een judecat\u0103, zise el. Cred c\u0103 avem \u00een fa\u021b\u0103 \u00eenceputul unei deterior\u0103ri mintale. Alzheimer\u2019s sau ceva de genul \u0103sta. \u2014 Mama are numai \u0219aizeci \u0219i doi de ani. \u2014 Poate c\u0103 a \u00eenceput mai devreme. Aaron cl\u0103tin\u0103 din cap. \u2014 Haide, Ellie. Se sim\u021bea perfect. Era \u00een form\u0103. Iar acum \u00eemi spui c\u0103 \u00ee\u0219i pierde controlul. Poate s\u0103 fie din cauza spray-ului. \u2014 Contaminare, le reaminti Jeff, z\u00e2mbindu-i unei fete. \u2014 Jeff, fir-ar s\u0103 fie, po\u021bi \u0219i tu s\u0103 fii un pic atent? \u2014 Sunt. Uit\u0103-te ce dot\u0103ri are. \u2014 Sunt fal\u0219i. \u2014 A\u0219a-\u021bi place \u021bie s\u0103 strici totul. \u2014 \u0218i are opera\u021bie la nas. \u2014 E frumoas\u0103. \u2014 E paranoic\u0103, spuse Ellis. \u2014 Nu \u0219tii asta. \u2014 Vorbesc despre mama, zise Ellis. Crede c\u0103 vrem s\u0103 o ducem la azil. \u2014 \u0218i s-ar putea s\u0103 fim nevoi\u021bi s\u0103 o facem, spuse Aaron. Iar asta va fi foarte scump. Dar, dac\u0103 o facem, va fi din cauza acelei companii de genetic\u0103. \u0218ti\u021bi c\u0103 publicul nu are nici o simpatie fa\u021b\u0103 de aceste companii de biotehnic\u0103. Sondajele de opinie public\u0103 arat\u0103 90% \u00eempotriva lor. Sunt percepu\u021bi ca fiind ni\u0219te tic\u0103lo\u0219i f\u0103r\u0103 scrupule, c\u0103rora nu le pas\u0103 de fiin\u021bele umane. Culturi modificate genetic\u2026 \u00ee\u0219i bat joc de mediu. Patenteaz\u0103 gene, pun st\u0103p\u00e2nire pe mo\u0219tenirea noastr\u0103 comun\u0103, profit\u00e2nd de neaten\u021bia general\u0103. \u00cencaseaz\u0103 mii de dolari pentru medicamente care cost\u0103 c\u00e2\u021biva b\u0103nu\u021bi. Pretinz\u00e2nd c\u0103 fac cercet\u0103ri, c\u00e2nd de fapt nu fac. Pur \u0219i simplu cump\u0103r\u0103 munca altora. Pretind c\u0103 au costuri de cercetare mari, c\u00e2nd ei cheltuiesc cea mai mare parte a banilor pe reclam\u0103. \u0218i apoi ne mint \u00een acele reclame. Vicleni, tic\u0103lo\u0219i, neglijen\u021bi, hr\u0103p\u0103re\u021bi. Ar fi un caz gata c\u00e2\u0219tigat. \u2014 Nu vorbim aici despre un proces, zise Ellis. Ci despre mama. \u2014 Tata e bine, spuse Jeff. S\u0103-l l\u0103s\u0103m pe el s\u0103 se descurce cu ea. Se ridic\u0103 \u0219i plec\u0103 de la mas\u0103, duc\u00e2ndu-se s\u0103 se a\u0219eze l\u00e2ng\u0103 trei fete cu picioare lungi, \u00een fuste scurte. \u2014 Nu au mai mult de cincisprezece ani, zise Ellis, str\u00e2mb\u00e2nd din nas. \u2014 Au b\u0103utur\u0103 pe mas\u0103, spuse Aaron. \u2014 El are doi copii la \u0219coal\u0103. \u2014 Cum merg lucrurile acas\u0103? zise Aaron. \u2014 Du-te dracului. \u2014 Hai s\u0103 r\u0103m\u00e2nem la subiect, spuse Aaron. Poate c\u0103 mama o ia razna sau poate nu. Dar vom avea nevoie de o gr\u0103mad\u0103 de bani, dac\u0103 o ducem la azil. Nu sunt sigur c\u0103 ne putem permite. \u2014 \u0218i atunci, ce propui? \u2014 Vreau s\u0103 aflu mai multe despre BioGen \u0219i despre spray-ul acela pe care ni l-au trimis. Mult mai multe. \u2014 Se pare c\u0103 te preg\u0103te\u0219ti deja pentru un proces. \u2014 G\u00e2ndesc \u00een avans, asta-i tot, spuse Aaron. \n", " Pe ei, b\u0103rbate! Merg\u00e2nd pe skateboard-ul lui, Billy Cleever, furiosul elev din clasa a \u0219asea, ie\u0219i \u00een vitez\u0103 de pe terenul de joac\u0103, cu un salt de mod\u0103 veche, ateriz\u0103 cu o piruet\u0103 de trei sute \u0219aizeci de grade cu spatele, \u021bin\u00e2nd placa cu m\u00e2na, \u0219i vir\u0103 din c\u0103lc\u00e2i pe trotuar. Reu\u0219i manevra f\u0103r\u0103 gre\u0219eal\u0103, ceea ce era bine, pentru c\u0103 sim\u021bea c\u0103 \u00een acea zi \u00ee\u0219i pierduse ceva din stilul lui marf\u0103. Cei patru pu\u0219ti care-l urmau erau t\u0103cu\u021bi, \u00een loc s\u0103 urle, ca de obicei. \u0218i era vorba de marea cobor\u00e2re spre Market Street, din San Diego. Dar ei t\u0103ceau. Ca \u0219i cum \u00ee\u0219i pierduser\u0103 \u00eencrederea \u00een el. Billy Cleever fusese umilit \u00een ziua aceea. \u00cel durea m\u00e2na groaznic. \u00cei spusese proastei de asistente s\u0103-i pun\u0103 doar un plasture pe ea, dar ea insistase pentru o chestie mare \u0219i alb\u0103. O rupsese \u00een clipa \u00een care se terminase \u0219coala, dar, totu\u0219i. Ar\u0103ta ca dracu\u2019. Ar\u0103ta ca un invalid. Ca un bolnav. Umilit. La unsprezece ani, Billy Cleever avea 1,75 metri \u0219i 54 de kilograme, mu\u0219chi solizi pentru un pu\u0219ti de v\u00e2rsta lui \u0219i era cu cel pu\u021bin treizeci de centimetri mai \u00eenalt dec\u00e2t oricine din \u0219coal\u0103. Era mai solid chiar \u0219i dec\u00e2t cea mai mare parte a profesorilor. Nimeni nu se punea cu el. Sl\u0103b\u0103nogul \u0103la de Jamie, nepricopsitul \u0103la cu din\u021bi ca de iepure, ar fi trebuit s\u0103 nu stea \u00een calea lui Billy. Markie Lester the Pester \u00eei trimisese o pas\u0103, iar c\u00e2nd se d\u0103duse \u00een spate s\u0103 o prind\u0103, se \u00eempiedicase de Bucky Beaver \u0219i c\u0103zuse, lu\u00e2ndu-l pe Bucky cu el. Billy era nervos \u0219i st\u00e2njenit, \u00eentins a\u0219a la p\u0103m\u00e2nt, \u00een fa\u021ba tuturor, cu Sarah Hardy \u0219i ceilal\u021bi chicotind. Pu\u0219tiul era \u00eentins \u00een continuare la p\u0103m\u00e2nt, a\u0219a c\u0103 Billy \u00eei tr\u0103sese dou\u0103 \u0219uturi cu adida\u0219ii lui Van. Nu ceva serios, doar un avertisment. Iar c\u00e2nd pu\u0219tiul se ridicase \u00een picioare, \u00eel plesnise pu\u021bin. Nu mare lucru. \u00cen clipa urm\u0103toare, se trezise cu Maimu\u021bache \u00een spate, tr\u0103g\u00e2ndu-l de p\u0103r \u0219i m\u00e2r\u00e2indu-i \u00een ureche ca o maimu\u021b\u0103 blestemat\u0103, a\u0219a c\u0103 Billy \u00eentinsese m\u00e2na \u00een spate, \u00eel \u00eenh\u0103\u021base, iar Maimu\u021bache \u00eel mu\u0219case ca \u2026 oooo! Ce durere! V\u0103zuse stele verzi. Bine\u00een\u021beles, supraveghetorul, dl. Mucinceai, nu f\u0103cea nimic, v\u0103ic\u0103rindu-se: \u2014 Desp\u0103r\u021bi\u021bi-v\u0103 b\u0103ie\u021bi. Gata, b\u0103ie\u021bi. \u00cel duseser\u0103 pe Maimu\u021bache la deten\u021bie \u0219i o chemaser\u0103 pe mama lui s\u0103 vin\u0103 s\u0103-l ia, dar se p\u0103rea c\u0103 ea nu-l luase acas\u0103, ceea ce era foarte r\u0103u pentru el. Pentru c\u0103 acum erau acolo, merg\u00e2nd la baza dealului, \u00eencep\u00e2nd s\u0103 traverseze terenul de baseball. Jamie \u0219i Maimu\u021bache. Pe ei! \n\nBilly \u00eei lovi din lateral, venind \u00een vitez\u0103, iar cei doi zburar\u0103 ca ni\u0219te popice, exact l\u00e2ng\u0103 groapa de la marginea terenului. Jamie alunec\u0103 frec\u00e2ndu-se cu b\u0103rbia de sol, ridic\u00e2nd un nor de praf maroniu, iar Maimu\u021bache se izbi de parapetul din s\u00e2rm\u0103 din spatele terenului de baseball. Din apropiere, amicii lui Billy urlau: \u2014 S\u00e2nge! Vrem s\u00e2nge! V\u0103z\u00e2nd c\u0103 pu\u0219tiul, Jamie, gemea \u00een praf, Billy se duse direct spre Maimu\u021bache. \u00cel atac\u0103 cu placa, cu ro\u021bile spre el, \u0219i \u00eel nimeri pe micul negrotei blestemat \u00een spatele urechii, g\u00e2ndindu-se c\u0103 a\u0219a-i va da o lec\u021bie. Picioarele lui Maimu\u021bache cedar\u0103 \u0219i el c\u0103zu la p\u0103m\u00e2nt ca o p\u0103pu\u0219\u0103 de c\u00e2rpe, iar Billy \u00eei trase una zdrav\u0103n\u0103 cu piciorul, drept \u00een b\u0103rbie, ridic\u00e2ndu-l cu totul de jos, pu\u021bin. Dar Billy nu voia ca maimu\u021ba aia s\u0103 s\u00e2ngereze pe adida\u0219ii lui de firm\u0103, a\u0219a c\u0103 se retrase, roti din nou placa din nou, vr\u00e2nd s\u0103-l izbeasc\u0103 pe maimu\u021boi drept \u00een fa\u021b\u0103, poate s\u0103-i sparg\u0103 nasul \u0219i b\u0103rbia \u0219i s\u0103-l fac\u0103 \u0219i mai ur\u00e2t dec\u00e2t era. Dar Maimu\u021bache \u021b\u00e2\u0219ni \u00eentr-o parte, placa se ag\u0103\u021b\u0103 \u00een gard, zdrang-zdrang-zdr\u00e2ng, \u0219i Maimu\u021bache \u00ee\u0219i \u00eenfipse din\u021bii \u00een \u00eencheietura lui Billy, mu\u0219c\u00e2nd al dracului de tare! Billy url\u0103 \u0219i sc\u0103p\u0103 placa, iar Maimu\u021bache mu\u0219ca \u00een continuare. Billy sim\u021bea cum m\u00e2na \u00eei amor\u021bea, \u00eei curgea s\u00e2nge din bra\u021b, pe b\u0103rbia lui Maimu\u021bache, iar acesta m\u00e2r\u00e2ia ca un c\u00e2ine, cu ochii holba\u021bi, uit\u00e2ndu-se la el. \u0218i parc\u0103 p\u0103rul i se ridicase, iar Billy \u00ee\u0219i spuse, \u00eentr-o clip\u0103 de panic\u0103 pur\u0103: B\u0103ga-mi-a\u0219, idiotul \u0103sta negru o s\u0103 m\u0103-nfulece. Dar atunci, tovar\u0103\u0219ii s\u0103i de skate alergar\u0103 spre ei, repezindu-\u0219i cu to\u021bii pl\u0103cile spre maimu\u021b\u0103. Patru pl\u0103ci \u00eel izbir\u0103 \u00een cap, \u00een timp ce Billy urla \u0219i maimu\u021ba m\u00e2r\u00e2ia \u2026 Parc\u0103 trecu o ve\u0219nicie p\u00e2n\u0103 c\u00e2nd Maimu\u021bache d\u0103du drumul m\u00e2inii, s\u0103ri la Markie Lester \u0219i \u00eel lovi drept \u00een piept, iar Pester se pr\u0103bu\u0219i, \u0219i ceilal\u021bi se repezir\u0103 dup\u0103 ei, pe c\u00e2nd se rostogoleau \u00een praf. Timp \u00een care, Billy \u00ee\u0219i \u00eengrijea m\u00e2na \u00eens\u00e2ngerat\u0103. C\u00e2teva secunde mai t\u00e2rziu, durerea deveni suportabil\u0103 \u0219i Billy ridic\u0103 privirea. V\u0103zu cum maimu\u021ba se c\u0103\u021b\u0103rase pe gard \u0219i era cam la trei metri deasupra lor. \u00cei privea de sus. Iar amicii lui st\u0103teau cu to\u021bii jos, url\u00e2nd \u0219i scutur\u00e2ndu-\u0219i pl\u0103cile spre el. Dar nu se \u00eent\u00e2mpla nimic. Billy se ridic\u0103 cl\u0103tin\u00e2ndu-se \u0219i spuse: \u2014 Ar\u0103ta\u021bi ca un grup de maimu\u021be. \u2014 Vrem s\u0103 coboare! \u2014 N-o s-o fac\u0103, zise Billy. Nu e prost. \u0218tie c\u0103-l batem de-i sun\u0103 apa-n cap, dac\u0103 o face. Cel pu\u021bin, eu a\u0219a voi face. \u2014 \u0218i atunci, cum \u00eel d\u0103m jos? Billy se sim\u021bea r\u0103u acum, era cuprins de o furie oarb\u0103, voia s\u0103 r\u0103neasc\u0103 pe cineva. A\u0219a c\u0103 se duse direct la Jamie \u0219i \u00eencepu s\u0103-l loveasc\u0103 cu piciorul, \u00eencerc\u00e2nd s\u0103-i prind\u0103 unul \u00een boa\u0219ele lui mici, dar pu\u0219tiul se rostogolea \u0219i urla dup\u0103 ajutor, ca un bebelu\u0219 ce era. Unora dintre amicii lui nu le pl\u0103cu asta. \u2014 Hei, las\u0103-l \u00een pace. E un pu\u0219ti. Dar Billy \u00ee\u0219i spuse: D\u0103-l naibii. Vreau ca maimu\u021ba s\u0103 coboare. Iar asta era calea, nepricopsitul de pu\u0219ti care se rostogolea \u00een praf. Love\u0219te, love\u0219te \u2026 love\u0219te \u2026 pu\u0219tiul urla dup\u0103 ajutor \u2026 Dintr-o dat\u0103, amicii lui \u021bipar\u0103: \u2014 Au, rahat! \u2014 Rahat! Rahat! \u2014 Rahat! \u0218i o luar\u0103 la fug\u0103. Apoi ceva fierbinte \u0219i moale \u00eel izbi pe Billy \u00een ceaf\u0103, iar el sim\u021bi un miros ciudat. Nu-i venea s\u0103 cread\u0103, \u00eentinse m\u00e2na \u00een spate \u0219i \u2026 Iisuse. Nu-i venea s\u0103 cread\u0103. \u2014 Rahat! Arunc\u0103 cu rahat! Maimu\u021bache st\u0103tea acolo, sus, cu pantalonii cobor\u00e2\u021bi, \u0219i arunca cu rahat \u00een ei. \u0218i nu rata nici o lovitur\u0103. Pu\u0219tii erau acoperi\u021bi de rahat, iar urm\u0103toarea lovitur\u0103 \u00eel izbi pe Billy drept \u00een fa\u021b\u0103. Avea gura pe jum\u0103tate deschis\u0103. \u2014 \u00cehhh! \u00cencepu s\u0103 scuipe, s\u0103 se \u0219tearg\u0103 pe fa\u021b\u0103, s\u0103 scuipe iar, \u00eencerc\u00e2nd s\u0103 scape de gustul \u0103la din gur\u0103. Rahat de maimu\u021b\u0103. Futu-i! Dar-ar dracii! Billy \u00ee\u0219i ridic\u0103 pumnii. \u2014 Animal nenorocit! \u0218i primi \u00eenc\u0103 una, \u00een frunte. Pleasc! \u00ce\u0219i \u00eenh\u0103\u021b\u0103 plan\u0219a \u0219i o lu\u0103 la fug\u0103. Dup\u0103 amicii lui. \u0218i ei scuipau. Era dezgust\u0103tor. Se lipise de hainele lor, de fe\u021bele lor. La naiba. Se uitau cu to\u021bii la Billy, spun\u00e2nd parc\u0103: Uite \u00een ce ne-ai b\u0103gat! Era momentul s\u0103 pun\u0103 piciorul \u00een prag. \u0218i Billy \u0219tia exact cum. \u2014 Individul e un animal, spuse el. Cu animalele nu po\u021bi face dec\u00e2t un lucru. Tata are o arm\u0103. \u0218tiu unde e. \u2014 Numai gura e de tine, zise Markie. \u2014 M\u0103n\u00e2nci rahat, spuse Hurley. \u2014 Da? Sta\u021bi s\u0103 vede\u021bi. Maimu\u021bache nu va mai ajunge la \u0219coal\u0103 m\u00e2ine. Sta\u021bi s\u0103 vede\u021bi. Billy porni spre cas\u0103, cu placa \u00een m\u00e2n\u0103, iar ceilal\u021bi \u00eel urmar\u0103. \u00cen timp ce Billy \u00ee\u0219i spunea: Of, mam\u0103, ce am promis s\u0103 fac? \n", " Stan Milgram \u00eencepuse c\u0103l\u0103toria lung\u0103 ca s\u0103 \u00ee\u0219i vad\u0103 m\u0103tu\u0219a din California, \u0219i conducea doar de o or\u0103, c\u00e2nd Gerard \u00eencepu s\u0103 se pl\u00e2ng\u0103. \u2014 Pute, zise Gerard, coco\u021bat pe sp\u0103tarul scaunului. Pute p\u00e2n\u0103 la ceruri. Se uit\u0103 pe fereastr\u0103. \u2014 Ce v\u0103g\u0103un\u0103 mai e \u0219i asta? \u2014 Suntem \u00een Columbus, Ohio, r\u0103spunse Stan. \u2014 Dezgust\u0103tor. \u2014 \u0218tii cum se spune, zise Stan. Columbus este Cleveland, f\u0103r\u0103 pomp\u0103. Pas\u0103rea nu spuse nimic. \u2014 \u0218tii ce \u00eenseamn\u0103 \u201epomp\u0103\u201c? \u2014 Da. Taci \u0219i condu. Gerard p\u0103rea \u021b\u00e2fnos. \u0218i nu ar fi trebuit s\u0103 fie, \u00ee\u0219i spuse Stan, \u021bin\u00e2nd cont de cum fusese tratat papagalul \u00een ultimele dou\u0103 zile. Stan intrase pe Internet, ca s\u0103 afle ce m\u00e2ncau africanii cenu\u0219ii, \u0219i \u00eei adusese lui Gerard ni\u0219te mere delicioase \u0219i verde\u021buri speciale. L\u0103sase televizorul pornit peste noapte, la magazin, pentru ca Gerard s\u0103 se poat\u0103 uita. Iar dup\u0103 o zi, Gerard \u00eencetase s\u0103 \u00ee\u0219i mai mu\u0219te ghearele. Chiar \u00eei permisese lui Stan s\u0103 \u00eel pun\u0103 pe um\u0103rul lui, f\u0103r\u0103 s\u0103-l mu\u0219te de ureche. \u2014 Mai avem mult? \u00eentreb\u0103 Gerard. \u2014 Da. Am plecat abia de o or\u0103. \u2014 C\u00e2t mai este? \u2014 Trebuie s\u0103 mergem trei zile cu ma\u0219ina, Gerard. \u2014 Trei zile. Asta \u00eenseamn\u0103 dou\u0103zeci \u0219i patru ori trei, adic\u0103 \u0219aptezeci \u0219i dou\u0103 de ore. Stan se \u00eencrunt\u0103. Nu mai auzise niciodat\u0103 de o pas\u0103re care s\u0103 \u0219tie matematic\u0103. \u2014 Unde ai \u00eenv\u0103\u021bat asta? \u2014 Sunt o persoan\u0103 cu talente multiple. \u2014 Nu e\u0219ti deloc o persoan\u0103, r\u00e2se Stan. A fost cumva o replic\u0103 dintr-un film? \u0218tia sigur c\u0103 pas\u0103rea repeta, uneori, replici din filme. \u2014 Dave, spuse Gerard, pe un ton monoton. Conversa\u021bia asta nu mai are nici un rost. La revedere. \u2014 Oh, stai, pe asta o \u0219tiu. E din Star Wars. \u2014 Lega\u021bi-v\u0103 centurile de siguran\u021b\u0103, va fi o noapte agitat\u0103. Era o voce de femeie. Stan se \u00eencrunt\u0103. \u2014 Un film cu avioane \u2026 \u2014 L-au c\u0103utat aici, l-au c\u0103utat acolo, fran\u021buzoii l-au c\u0103utat peste tot \u2026 \u2014 \u0218tiu, nu e un film, e o poezie. \u2014 Fir-a\u0219 al naibii! Acum avea accent englezesc. \u2014 Renun\u021b, spuse Stan. \u2014 \u0218i eu, zise Gerard, cu un oftat teatral. C\u00e2t mai avem? \u2014 Trei zile. Papagalul se uita pe fereastr\u0103, la ora\u0219ul pe l\u00e2ng\u0103 care treceau. \u2014 Ei bine, ei sunt salva\u021bi de binecuv\u00e2nt\u0103rile civiliza\u021biei, spuse el, cu vorbirea t\u0103r\u0103g\u0103nat\u0103 a unui cowboy. \u0218i \u00eencepu s\u0103 scoat\u0103 sunetele unui banjo. \n\nMai t\u00e2rziu, papagalul \u00eencepu s\u0103 c\u00e2nte melodii fran\u021buze\u0219ti\u2026 sau poate erau ar\u0103be\u0219ti, Stan nu era sigur. Oricum, \u00eentr-o limb\u0103 str\u0103in\u0103. Se p\u0103rea c\u0103 fusese dus la un concert live, sau cel pu\u021bin ascultase unul \u00eenregistrat, pentru c\u0103 imita sunetele mul\u021bimii, acordarea instrumentelor \u0219i urale, c\u00e2nd ap\u0103reau interpre\u021bii, \u00eenainte s\u0103 \u00eenceap\u0103 c\u00e2ntecul propriu-zis. Suna ca \u0219i cum ar fi c\u00e2ntat \u201eDidi\u201c, sau ceva de genul \u0103sta. Fusese interesant pentru o vreme, ca \u0219i cum ar fi ascultat un post radio dintr-o \u021bar\u0103 str\u0103in\u0103, dar Gerard avea tendin\u021ba s\u0103 se repete. Pe o por\u021biune \u00eengust\u0103 de drum, se blocar\u0103 \u00een spatele unei femei la volan. Stan \u00eencerc\u0103 s\u0103 o dep\u0103\u0219easc\u0103 o dat\u0103 sau de dou\u0103 ori, dar nu reu\u0219i. Dup\u0103 o vreme, Gerard \u00eencepu s\u0103 spun\u0103: \u2014 Le soleil c\u2019est beau. \u0218i apoi scotea un sunet ca un foc de arm\u0103. \u2014 Asta e francez\u0103? \u00eentreb\u0103 Stan. Alte focuri de arm\u0103. \u2014 Le soleil c\u2019est beau. Bang! Le soleil c\u2019est beau. Bang! Le soleil c\u2019est beau. Bang! \u2014 Gerard \u2026 \u2014 Les femmes au volant c\u2019est la l\u00e2chet\u00e9 personifi\u00e9, spuse pas\u0103rea \u0219i scoase un huruit. Pourquoi elle ne d\u00e9passe pas? . . . Oh, ou\u00ec, merde, des travaux. \u0218oferi\u021ba coti, \u00een sf\u00e2r\u0219it, \u00een dreapta, dar lu\u0103 curba at\u00e2t de \u00eencet, \u00eenc\u00e2t Stan fu nevoit s\u0103 fr\u00e2neze pu\u021bin, c\u00e2nd trecu pe l\u00e2ng\u0103 ea. \u2014 Il ne faut jamais freiner . . . Comme disait le vieux p\u00e8re Bugatti, les voitures sont faites pour rouler, pas pour s\u2019arr\u00eater. Stan oft\u0103. \u2014 Nu \u00een\u021beleg o iot\u0103 din ce spui, Gerard. \u2014 Merde, les flics arrivent! \u00cencepu s\u0103 scoate sunetele unei sirene de poli\u021bie. \u2014 Ajunge, spuse Stan. Porni radioul. Se apropia seara. Trecuser\u0103 pe l\u00e2ng\u0103 Maryville \u0219i se \u00eendreptau spre St.Louis. Traficul se aglomerase. \u2014 Am ajuns? \u00eentreb\u0103 Gerard. Stan oft\u0103. \u2014 Las-o balt\u0103, zise el. Avea s\u0103 fie o c\u0103l\u0103torie lung\u0103. \n", " Lynn st\u0103tea pe marginea c\u0103zii \u0219i folosea prosopul \u00eencet, ca s\u0103 \u00eei cure\u021be t\u0103ietura din spatele urechii. \u2014 Spune-mi ce s-a \u00eent\u00e2mplat, Dave, zise Lynn. \u00ce\u0219i d\u0103dea seama c\u0103 t\u0103ietura era ad\u00e2nc\u0103, dar el nu se pl\u00e2ngea. \u2014 Au venit dup\u0103 noi, mam\u0103! zise Jamie agitat, mi\u0219c\u00e2ndu-\u0219i bra\u021bele. Era plin de praf \u0219i avea v\u00e2n\u0103t\u0103i pe stomac \u0219i umeri, dar \u00een rest nu era r\u0103u lovit. \u2014 Noi n-am f\u0103cut nimic! Erau din clasa a \u0219asea! Ni\u0219te duri! \u2014 Jamie, las\u0103-l pe Dave s\u0103-mi spun\u0103. Cum te-ai ales cu t\u0103ietura asta? \u2014 Billy l-a lovit cu placa, spuse Jamie. Noi nu le-am f\u0103cut nimic! \u2014 Nu le-a\u021bi f\u0103cut nimic? zise Lynn, ridic\u00e2nd o spr\u00e2ncean\u0103. Vrei s\u0103 spui c\u0103 toate astea s-au \u00eent\u00e2mplat f\u0103r\u0103 nici un motiv? \u2014 Da, mam\u0103! Jur! Noi veneam acas\u0103! \u0218i ei s-au luat dup\u0103 noi! \u2014 A sunat doamna Lester, zise Lynn calm\u0103. Fiul ei a ajuns acas\u0103 plin de excremente. \u2014 Nu, era caca, spuse Jamie. \u2014 Cum \u2026 \u2014 Dave a aruncat \u00een ei! A fost grozav! Ne b\u0103teau r\u0103u, iar el a aruncat \u0219i ei au fugit! N-a ratat nici o lovitur\u0103! Lynn continu\u0103 s\u0103 cure\u021be cu bl\u00e2nde\u021be t\u0103ietura. \u2014 E adev\u0103rat, Dave? \u2014 \u00cel r\u0103neau pe Jamie. \u00cel b\u0103teau \u0219i \u00eel loveau cu picioarele. \u2014 \u0218i tu ai aruncat cu \u2026 caca \u00een ei? \u2014 \u00cel r\u0103neau pe Jamie, repet\u0103 el, ca \u0219i cum asta ar fi explicat totul. \n\u2014 Pe bune? spuse Henry, mai t\u00e2rziu, c\u00e2nd se \u00eentoarse acas\u0103. A aruncat cu fecale? \u0102sta e un comportament clasic pentru cimpanzei. \u2014 Poate, dar e o problem\u0103, zise Lynn. Au spus c\u0103 deranjeaz\u0103, \u00een clas\u0103. Se ia la har\u021b\u0103 pe terenul de joac\u0103. I-a b\u0103tut pe al\u021bi copii. Acum arunc\u0103 cu fecale \u2026 Lynn cl\u0103tin\u0103 din cap. \u2014 Nu \u0219tiu cum s\u0103 fiu p\u0103rintele unui cimpanzeu. \u2014 Pe jum\u0103tate cimpanzeu. \u2014 Chiar \u0219i pe sfert, Henry. Nu pot s\u0103-l fac s\u0103 \u00een\u021beleag\u0103 c\u0103 nu se poate comporta a\u0219a. \u2014 Dar ei s-au luat de el, nu? spuse Henry. Iar ceilal\u021bi copii erau de clasa a \u0219asea, nu? B\u0103ie\u021bi cu skateboard-uri? Pu\u0219tii \u0103\u0219tia ajung tot timpul la \u0219coala de corec\u021bie. \u0218i ce caut\u0103 ni\u0219te copii de clasa a \u0219asea s\u0103 se ia de cei de clasa a doua? \u2014 Jamie spune c\u0103 pu\u0219tii r\u00e2deau de Dave. \u00cei spun Maimu\u021bache. \u2014 Crezi c\u0103 Dave a \u00eenceput b\u0103taia? \u2014 Nu \u0219tiu. E agresiv. \u2014 Totul s-a \u00eent\u00e2mplat pe terenul de joac\u0103. Sunt sigur c\u0103 exist\u0103 o camer\u0103 de securitate, acolo. \u2014 Henry, nu \u00een\u021belegi ce vreau s\u0103 spun, zise Lynn. \u2014 Ba da, \u00een\u021beleg. Tu crezi c\u0103 Dave a \u00eenceput totul. Iar eu am impresia c\u0103 un pu\u0219ti idiot \u0219i \u00eeng\u00e2mfat \u2026 \u00cen clipa aceea, auzir\u0103 focul de arm\u0103, \u00een curtea din spate. \n", " Traficul abia se t\u00e2ra. Autostrada 405 era un r\u00e2u de lumini ro\u0219ii \u00een noapte. Alex Burnet oft\u0103. \u2014 C\u00e2t mai este? \u00eentreb\u0103 Jamie, de l\u00e2ng\u0103 ea. \u2014 O s\u0103 mai dureze ceva, Jamie. \u2014 Sunt obosit. \u2014 Vezi dac\u0103 te po\u021bi \u00eentinde \u00een spate, ca s\u0103 te odihne\u0219ti. \u2014 Nu pot. E plictisitor. \u2014 O s\u0103 mai dureze ceva, repet\u0103 ea. Deschise noul telefon celular \u0219i g\u0103si num\u0103rul pe care-l introdusese \u00een memorie, num\u0103rul fostei sale prietene din copil\u0103rie. Nu \u0219tia pe cine altcineva s\u0103 sune. Lynn o ajutase \u00eentotdeauna. Atunci c\u00e2nd Alex \u0219i so\u021bul ei erau \u00een divor\u021b, ea \u0219i copilul se duseser\u0103 \u00een vizit\u0103 la Lynn \u0219i Henry. Copiii, am\u00e2ndoi cu numele Jamie, se jucaser\u0103 \u00eempreun\u0103. Alex r\u0103m\u0103sese acolo o s\u0103pt\u0103m\u00e2n\u0103. Dar acum nu reu\u0219a s\u0103 o prind\u0103 pe Lynn la telefon. La \u00eenceput, se \u00eengrijorase c\u0103 nu avea num\u0103rul corect. Apoi, c\u0103 se \u00eent\u00e2mplase ceva cu telefonul ei mobil ieftin. \u00cens\u0103 dup\u0103 aceea r\u0103spunsese robotul, iar acum \u2026 \u2014 Alo? Alo, cine este? \u2014 Lynn, sunt Alex. \u0218tii, eu \u2026 \u2014 Oh, Alex! \u00cemi pare r\u0103u, nu pot vorbi acum\u2026 \u2014 Cum? \u2014 Nu acum. \u00cemi pare r\u0103u. Mai t\u00e2rziu. \u2014 Dar ce \u2026 Auzi tonul. Lynn \u00eenchisese deja. Se uit\u0103 fix, \u00een fa\u021b\u0103, la luminile ro\u0219ii care se t\u00e2rau \u00een trafic. \u2014 Cine a fost? \u00eentreb\u0103 fiul ei. \u2014 M\u0103tu\u0219a Lynn, zise ea. Dar nu putea vorbi acum. P\u0103reau foarte ocupa\u021bi. \u2014 Deci tot mergem acolo? \u2014 Poate m\u00e2ine. \n\nIe\u0219i de pe autostrad\u0103 la San Clemente \u0219i \u00eencepu s\u0103 caute un motel. Era ciudat de dezorientat\u0103 de faptul c\u0103 nu putea s\u0103 o vad\u0103 pe Lynn. Nu realizase c\u00e2t de mult se bazase pe asta. \u2014 Unde mergem, mam\u0103? \u00eentreb\u0103 Jamie, ner\u0103bd\u0103tor. \u2014 Vom sta la un motel. \u2014 La ce motel? \u2014 Acum caut unul. Jamie o privi lung. \u2014 \u0218tii unde este? \u2014 Nu, Jamie. Caut. Trecur\u0103 pe l\u00e2ng\u0103 unul, un Holiday Inn, dar era prea mare \u0219i p\u0103rea expus. G\u0103si un Best Western care nu b\u0103tea la ochi, pe Camino Real, \u0219i parc\u0103 acolo. \u00cei spuse lui Jamie s\u0103 r\u0103m\u00e2n\u0103 \u00een ma\u0219in\u0103, iar ea intr\u0103 \u00een lobby. Un pu\u0219ti de\u0219irat \u0219i plin de co\u0219uri st\u0103tea la recep\u021bie. B\u0103tea cu degetele \u00een suprafa\u021ba de granit lustruit\u0103, fredon\u00e2nd pentru sine. P\u0103rea s\u0103 n-aib\u0103 stare. \u2014 Bun\u0103, spuse Alex. Ave\u021bi vreo camer\u0103 pentru o noapte? \u2014 Da, doamn\u0103. \u2014 A\u0219 vrea una. \u2014 Sunte\u021bi singur\u0103? \u2014 Nu, pentru mine \u0219i b\u0103iatul meu. Pu\u0219tiul se uit\u0103 dincolo de u\u0219\u0103, la Jamie. \u2014 Are mai pu\u021bin de doi\u0219pe ani? B\u0103tea \u00een continuare cu unghiile \u00een birou. \u2014 Da, de ce? \u2014 Dac\u0103 merge la piscin\u0103, trebuie s\u0103 \u00eel \u00eenso\u021bi\u021bi. \u2014 \u00cen regul\u0103. B\u0103tea \u00een continuare \u00een birou. Alex \u00eei \u00eentinse cardul de credit \u0219i el \u00eel trecu prin aparat, tot timpul b\u0103t\u00e2nd darabana cu cealalt\u0103 m\u00e2n\u0103. \u00cencepea s\u0103 o calce pe nervi. \u2014 Pot s\u0103 v\u0103 \u00eentreb de ce face\u021bi asta? El \u00eencepu s\u0103 c\u00e2nte pe un ton monoton: \u2014 Probleme pe unde m\u0103 duc, probleme pe unde-am fost. B\u0103tu ritmul \u00een birou. Pentru c\u0103 \u201eproblem\u0103\u201c e porecla mea \u0219i problemele sunt p\u0103catul meu. Z\u00e2mbi. \u2014 E un c\u00e2ntec. \u2014 E foarte ciudat, zise ea. \u2014 Tat\u0103l meu obi\u0219nuia s\u0103-l c\u00e2nte. \u2014 \u00cen\u021beleg. \u2014 A murit. \u2014 \u00cen\u021beleg. \u2014 S-a sinucis. \u2014 \u00cemi pare r\u0103u s\u0103 aud asta. \u2014 Cu o pu\u0219c\u0103. \u2014 \u00cemi pare r\u0103u. \u2014 Vre\u021bi s\u0103 o vede\u021bi? Ea clipi des. \u2014 Poate alt\u0103 dat\u0103. \u2014 O \u021bin chiar aici, zise el, ar\u0103t\u00e2nd cu capul sub tejghea. Ne\u00eenc\u0103rcat\u0103, bine\u00een\u021beles. B\u0103tea \u00een continuare ritmul \u0219i c\u00e2nt\u0103: \u2014 Numai probleme am avut. \u2014 Da\u021bi-mi s\u0103 semnez, acum, spuse Alex. T\u00e2n\u0103rul \u00eei \u00eenapoie cardul \u0219i Alex complet\u0103 formularul. Acela\u0219i r\u0103p\u0103it, ne\u00eencetat. Se g\u00e2ndi s\u0103 mearg\u0103 \u00een alt\u0103 parte, dar era prea obosit\u0103. Jamie o a\u0219tepta. Trebuia s\u0103-i dea ceva s\u0103 m\u0103n\u00e2nce, s\u0103-i cumpere ni\u0219te haine noi, o periu\u021b\u0103 de din\u021bi \u0219i altele. \u2014 Gata, zise b\u0103iatul, d\u00e2ndu-i cheile camerei. Abia c\u00e2nd se \u00eentoarse la ma\u0219in\u0103 \u0219i parc\u0103 \u00een apropierea camerei, \u00ee\u0219i aminti c\u0103 nu ar fi trebuit s\u0103-\u0219i foloseasc\u0103 cardul de credit. Acum e prea t\u00e2rziu. \u2014 Mi-e foame, mami. \u2014 \u0218tiu, scumpule. O s\u0103 lu\u0103m ceva. \u2014 Vreau un burger. \u2014 OK, a\u0219a vom face. Travers\u0103 parcarea \u0219i se \u00eentoarse \u00een strad\u0103. Era mai bine s\u0103-i ia de m\u00e2ncare \u00eenainte s\u0103 mearg\u0103 \u00een camer\u0103. \n", " Se auzir\u0103 alte dou\u0103 focuri de arm\u0103, \u00een timp ce Lynn alerga \u00een curtea din spate. Fiica ei, Tracy, \u021bipa, Dave era \u00een copac, strig\u00e2nd \u0219i scutur\u00e2nd crengile, iar Jamie era \u00eentins la p\u0103m\u00e2nt, cu s\u00e2nge curg\u00e2ndu-i din cap. \u00cei veni r\u0103u. Porni spre ei, dar Tracy strig\u0103: \u2014 Mam\u0103! Stai jos! Se p\u0103rea c\u0103 focurile de arm\u0103 veneau din strad\u0103. Cineva tr\u0103gea prin gardul lor de lemn. \u00cen dep\u0103rtare se auzeau sirene. Lynn nu-\u0219i putea lua ochii de la Jamie. \u00cencepu s\u0103 \u00eenainteze spre el. Alte focuri de arm\u0103, gloan\u021bele lovind frunzele copacului. Tr\u0103geau \u00een Dave. Acesta \u021bipa \u0219i m\u00e2r\u00e2ia, scutur\u00e2nd furios crengile. \u2014 E\u0219ti mort! striga el. E\u0219ti mort, b\u0103iete! \u2014 Stai lini\u0219tit, Dave, strig\u0103 ea. \u00cencepu s\u0103 se t\u00e2rasc\u0103 spre Jamie. Tracy striga \u00een telefonul ei celular, d\u00e2nd adresa la 911. Jamie gemea \u00een iarb\u0103. Nu-\u0219i putea lua ochii de la el. Spera c\u0103 Henry ie\u0219ise pe u\u0219a din fa\u021b\u0103, ca s\u0103 vad\u0103 cine era, dar f\u0103r\u0103 s\u0103 fie r\u0103nit. Era clar c\u0103 cineva \u00eencerca s\u0103-l omoare pe Dave. Sirenele se auzeau mai puternic. Auzi strig\u0103te \u0219i pa\u0219i fugind pe strad\u0103. O ma\u0219in\u0103 fr\u00e2n\u0103, lumini puternice str\u0103luceau prin gard, arunc\u00e2nd d\u00e2re de umbr\u0103. Deasupra lor, Dave scoase un urlet de r\u0103zboi \u0219i disp\u0103ru. Tracy \u021bipa. Lynn ajunse la Jamie. S\u00e2ngele se aduna \u00een jurul capului lui. \u2014 Jamie, Jamie \u2026 Se l\u0103s\u0103 \u00een genunchi \u0219i \u00eel \u00eentoarse cu grij\u0103. Jamie avea o zg\u00e2rietur\u0103 uria\u0219\u0103 \u00een frunte. S\u00e2ngele ro\u0219u \u00eei curgea pe lateralul fe\u021bei. B\u0103iatul z\u00e2mbi sl\u0103bit. \u2014 Bun\u0103, mam\u0103. \u2014 Unde e\u0219ti lovit, Jamie? \u2014 Nu \u2026 \u2014 Unde, Jamie? \u2014 Am c\u0103zut. Din copac. Lynn \u00ee\u0219i lu\u0103 marginea fustei \u00een m\u00e2n\u0103 \u0219i \u00eencepu s\u0103 \u0219tearg\u0103 cu grij\u0103 rana. Nu v\u0103zu nici o gaur\u0103 de glon\u021b. Doar o zg\u00e2rietur\u0103 uria\u0219\u0103, care s\u00e2ngera r\u0103u. \u2014 N-ai fost \u00eempu\u0219cat, scumpule? \u2014 Nu, mami, zise el, cl\u0103tin\u00e2nd din cap. Oricum, nu tr\u0103gea \u00een mine, ci \u00een Dave. \u2014 Cine a fost? \u2014 Billy. Lynn ridic\u0103 privirea spre copac. Crengile se leg\u0103nau \u00eencet \u00een lumina felinarelor. Dave disp\u0103ruse. \n\nDave ajunse dintr-un salt pe trotuar \u0219i \u00eencepu s\u0103 alerge dup\u0103 Billy Cleever, care fugea pe strad\u0103, spre casa lui. Dave putea s\u0103 se mi\u0219te rapid, c\u00e2nd voia, alerg\u00e2nd pe toate cele patru picioare. Alerga paralel cu trotuarul, pe iarb\u0103, pentru c\u0103 asfaltul \u00eei r\u0103nea \u00eencheieturile. M\u00e2r\u00e2ia continuu, pe m\u0103sur\u0103 ce se apropia de Billy. La cap\u0103tul str\u0103zii, Billy se \u00eentoarse \u0219i \u00eel v\u0103zu pe Dave venind dup\u0103 el. Ridic\u0103 arma cu m\u00e2inile tremur\u00e2nd \u0219i trase un foc, apoi \u00eenc\u0103 unul. Dave se apropia \u00een continuare. Pe strad\u0103, oamenii se uitau pe ferestre. Toate ferestrele erau luminate \u00een albastru, de la televizoare. Billy se \u00eentoarse ca s\u0103 o ia din nou la fug\u0103, dar Dave \u00eel prinse \u0219i \u00eel izbi cu capul de un st\u00e2lp de semafor. Acesta z\u0103ng\u0103ni, la impact. Billy \u00eencerc\u0103 s\u0103 se \u00eentoarc\u0103, dar era \u00eengrozit. Dave \u00eel \u021binea cu fermitate \u0219i \u00eel izbi cu capul de asfalt. L-ar fi ucis, f\u0103r\u0103 \u00eendoial\u0103, dar sunetul sirenelor care se apropiau \u00eel f\u0103cur\u0103 s\u0103 se opreasc\u0103 \u0219i s\u0103 ridice capul. \u00cen clipa aceea, Billy lovi din picioare, reu\u0219i s\u0103 se ridice \u0219i o lu\u0103 la fug\u0103 pe aleea celei mai apropiate case. Se urc\u0103 \u00eentr-o ma\u0219in\u0103 parcat\u0103 pe alee. Dave \u00eel urm\u0103ri. Billy \u00eenchise portiera \u0219i o \u00eencuie chiar \u00een clipa \u00een care Dave ateriz\u0103 pe parbriz. Alunec\u0103 pe suprafa\u021ba capotei, uit\u00e2ndu-se \u00een interior. Billy ridic\u0103 din nou arma, dar era prea zguduit \u0219i \u00eengrozit ca s\u0103 trag\u0103. Dave cobor\u00ee pe partea din dreapta a ma\u0219inii, \u00eencerc\u0103 u\u0219a, tr\u0103g\u00e2nd de portier\u0103 de mai multe ori. Billy \u00eel privea, g\u00e2f\u00e2ind puternic. Apoi Dave se l\u0103s\u0103 din nou jos, disp\u0103r\u00e2nd total. Sirenele se apropiar\u0103. \n\nBilly realiz\u0103 \u00eencet \u00een ce situa\u021bie disperat\u0103 se afla. Venea poli\u021bia. El era \u00eenchis \u00een ma\u0219in\u0103, cu o arm\u0103 \u00een m\u00e2n\u0103, m\u00e2njit\u0103 de s\u00e2ngele lui \u0219i plin\u0103 de amprentele lui. Urme de pulbere \u0219i o t\u0103ietur\u0103 ro\u0219ie, acolo unde \u00eel ciupise percutorul. Nu \u0219tiuse cum s\u0103 trag\u0103. Vrusese doar s\u0103-i sperie, asta era tot. Poli\u021bia avea s\u0103-l g\u0103seasc\u0103. Blocat \u00een ma\u0219ina aceea. Se uit\u0103 cu pruden\u021b\u0103 pe geamul de pe partea dreapt\u0103, \u00eencerc\u00e2nd s\u0103-l vad\u0103 pe Dave. Dave s\u0103ri \u00een sus, ca o ar\u0103tare neagr\u0103 \u0219i url\u0103toare, \u0219i se izbi de geam. Billy \u021bip\u0103 \u0219i se trase \u00een spate. Arma trase, lovind bordul. Buc\u0103\u021bele de plastic \u00eel t\u0103iar\u0103 pe bra\u021b, iar ma\u0219ina se umplu de fum. D\u0103du drumul armei pe podea \u0219i se l\u0103s\u0103 pe spate, pe scaun. Respira greu. Sirene. Mai aproape. Chiar dac\u0103 \u00eel g\u0103seau acolo, era autoap\u0103rare. Asta era evident. Maimu\u021bache era un animal s\u0103lbatic. Poli\u021bi\u0219tii aveau s\u0103-i arunce o privire \u0219i s\u0103-\u0219i dea seama c\u0103 tot ce f\u0103cuse Billy fusese autoap\u0103rare. Fusese nevoit s\u0103 se apere. Copilul maimu\u021b\u0103 era s\u0103lbatic. Ar\u0103ta ca o maimu\u021b\u0103 \u0219i se purta ca o maimu\u021b\u0103. Era un uciga\u0219. Locul lui era \u00een spatele gratiilor, \u00eentr-o gr\u0103din\u0103 zoologic\u0103\u2026 Luminile ro\u0219ii trecur\u0103 peste capota ma\u0219inii. Sirenele se oprir\u0103. Billy auzi o portavoce. \u2014 Aici poli\u021bia. Ie\u0219i din ma\u0219in\u0103 imediat. Foarte \u00eencet \u0219i cu m\u00e2inile la vedere. \u2014 Nu pot! strig\u0103 el. Dihania e afar\u0103! \u2014 Ie\u0219i din ma\u0219in\u0103 imediat! bubui vocea. Cu m\u00e2inile sus. Billy a\u0219tept\u0103 pu\u021bin, apoi ie\u0219i, \u021bin\u00e2nd m\u00e2inile sus, clipind \u00een reflectoarele puternice ale ma\u0219inilor de poli\u021bie. Un poli\u021bist se apropie \u0219i \u00eel \u00eempinse la p\u0103m\u00e2nt. \u00cei puse rapid c\u0103tu\u0219ele. \u2014 N-a fost vina mea, zise Billy, cu fa\u021ba lipit\u0103 de iarb\u0103. A fost pu\u0219tiul \u0103la, Dave. E sub ma\u0219in\u0103. \u2014 Nu e nimeni sub ma\u0219in\u0103, b\u0103iete, spuse poli\u021bistul, ridic\u00e2ndu-se \u00een picioare. Doar tu. Nimeni altcineva. Iar acum, vrei s\u0103 ne spui ce s-a \u00eent\u00e2mplat? \n\nVeni tat\u0103l lui. Billy \u0219tia c\u0103 avea s\u0103 \u00eencaseze o b\u0103taie. Dar tat\u0103l lui nu d\u0103dea semn c\u0103 voia s\u0103 fac\u0103 asta. Ceru s\u0103 vad\u0103 arma. \u00cel \u00eentreb\u0103 pe Billy unde erau gloan\u021bele. Billy spuse c\u0103 tr\u0103sese \u00eentr-un pu\u0219ti s\u0103lbatic, care \u00eel atacase. Tat\u0103l lui Billy \u00eenclin\u0103 din cap, cu o fa\u021b\u0103 impenetrabil\u0103. Dar spuse c\u0103 \u00eei va urma pe poli\u021bi\u0219ti la sec\u021bie, unde \u00eel duceau pe Billy ca s\u0103-l aresteze. \n\u2014 Cred c\u0103 trebuie s\u0103 recunoa\u0219tem c\u0103 nu merge, spuse Henry. \u2014 Ce vrei s\u0103 spui? \u00eentreb\u0103 Lynn, trec\u00e2ndu-\u0219i degetele prin p\u0103rul lui Dave. Nu e vina lui Dave, ai spus-o chiar tu. \u2014 \u0218tiu. Dar se pare c\u0103 sunt probleme tot timpul. Mu\u0219cat, b\u0103taie\u2026 Acum, focuri de arm\u0103, pentru Dumnezeu. Ne pune \u00een pericol pe to\u021bi. \u2014 Dar nu este vina lui, Henry. \u2014 Mi-e team\u0103 de ce-o s\u0103 se-nt\u00e2mple data viitoare. \u2014 Ai fi putut s\u0103 te g\u00e2nde\u0219ti la asta mai \u00eenainte, zise ea, \u00eentr-o izbucnire brusc\u0103 de m\u00e2nie. Acum patru ani, de exemplu, c\u00e2nd ai decis s\u0103 faci experimentul \u0103la. Pentru c\u0103 acum e pu\u021bin cam t\u00e2rziu s\u0103 ai regrete, nu crezi? El este responsabilitatea ta \u0219i va r\u0103m\u00e2ne cu noi . \u2014 Dar \u2026 \u2014 Noi suntem familia lui. \u2014 Au tras \u00een Jamie. \u2014 Jamie e bine. \u2014 Dar au tras cu arma\u2026 \u2014 A fost un copil nebun. Din clasa a \u0219asea. Poli\u021bia l-a prins. \u2014 Lynn, nu m\u0103 ascul\u021bi. Lynn se \u00eencrunt\u0103 la el. \u2014 Ce crezi, c\u0103 po\u021bi sc\u0103pa de el lini\u0219tit, ca de o capsul\u0103 Petri care nu a dat rezultate? Nu po\u021bi s\u0103-l arunci pe Dave, pur \u0219i simplu, \u00eentr-o pubel\u0103 biologic\u0103. Tu e\u0219ti cel care nu ascult\u0103. Dave este o fiin\u021b\u0103 vie, o creatur\u0103 ra\u021bional\u0103, \u0219i tu l-ai creat. Tu e\u0219ti motivul pentru care el exist\u0103 pe acest p\u0103m\u00e2nt. Nu ai dreptul s\u0103-l abandonezi, doar pentru c\u0103 e incomod \u0219i are probleme la \u0219coal\u0103. Se opri ca s\u0103-\u0219i recapete respira\u021bia. Era furioas\u0103. \u2014 Oricum, eu nu-l dau, spuse ea. \u0218i nu vreau s\u0103 mai discut\u0103m despre asta. \u2014 Dar \u2026 \u2014 Nu acum, Henry. Henry cuno\u0219tea tonul acela. Ridic\u0103 din umeri \u0219i plec\u0103. \u2014 Mul\u021bumesc, spuse Dave, \u00eenclin\u00e2ndu-\u0219i capul, pentru ca ea s\u0103 \u00ee\u0219i poat\u0103 trece degetele prin blana de pe g\u00e2t. Mul\u021bumesc, mam\u0103. \n", " Alex \u00ee\u0219i duse fiul la un drive-in In-N-Out, \u0219i comandar\u0103 burgeri, cartofi pr\u0103ji\u021bi \u0219i sucuri de c\u0103p\u0219uni. Afar\u0103 era deja \u00eentuneric. Se g\u00e2ndi s\u0103 o sune din nou pe Lynn, dar aceasta p\u0103ruse distrus\u0103. Hot\u0103r\u00ee s\u0103 nu o fac\u0103. Pl\u0103ti burgerii cu numerar. Apoi merser\u0103 la o b\u0103c\u0103nie Walston, unul din acele magazine lungi, \u00een care aveau de toate. \u00cei cump\u0103r\u0103 lui Jamie lenjerie \u0219i un schimb de haine. La fel \u0219i pentru ea. Cump\u0103r\u0103 dou\u0103 periu\u021be de din\u021bi \u0219i past\u0103 de din\u021bi. Se \u00eendrepta spre cas\u0103, c\u00e2nd v\u0103zu arme de v\u00e2nzare, l\u00e2ng\u0103 camerele video \u0219i ceasuri. Se duse s\u0103 se uite. Se dusese de multe ori la partide de tir cu tat\u0103l ei. \u0218tia s\u0103 m\u00e2nuiasc\u0103 o arm\u0103. \u00cei spuse lui Jamie s\u0103 se duc\u0103 s\u0103 se uite la raionul de juc\u0103rii, iar ea merse la rastelul cu arme. \u2014 S\u0103 v\u0103 ajut? Era un tip jalnic, cu musta\u021b\u0103. \u2014 A\u0219 vrea s\u0103 v\u0103d acel Mossberg cu ac\u021biune dubl\u0103, zise ea, f\u0103c\u00e2nd semn cu capul spre perete. \u2014 Este modelul nostru 590, dou\u0103sprezece cartu\u0219e, perfect pentru ap\u0103rarea casei. Avem un pre\u021b special, numai s\u0103pt\u0103m\u00e2na asta. Lynn \u00eel c\u00e2nt\u0103ri \u00een m\u00e2n\u0103. \u2014 OK, \u00eel iau. \u2014 Am nevoie de un act de identitate \u0219i de un avans, ca s\u0103-l p\u0103strez. \u2014 Nu, zise ea. Voiam s\u0103 spun c\u0103-l cump\u0103r acum. \u2014 \u00cemi pare r\u0103u, doamn\u0103, \u00een California e o perioad\u0103 de a\u0219teptare de zece zile. Alex \u00eei \u00eentinse arma \u00eenapoi. \u2014 M\u0103 mai g\u00e2ndesc, zise ea. Se \u00eentoarse la Jamie, \u00eei cump\u0103r\u0103 juc\u0103ria Spider Man cu care se juca \u0219i ie\u0219ir\u0103 \u00een parcare. Un b\u0103rbat st\u0103tea \u00een spatele ma\u0219inii ei, aplecat spre pl\u0103cu\u021ba de \u00eenmatriculare. Nota num\u0103rul. Era un b\u0103rbat \u00een v\u00e2rst\u0103, \u00eentr-un gen de uniform\u0103. Ar\u0103ta ca un paznic de la magazin. Fugi. Pleac\u0103 acum, \u00ee\u0219i spuse Alex. Dar nu avea ce face. Avea nevoie de ma\u0219in\u0103. Trebuia s\u0103 g\u00e2ndeasc\u0103 repede. \u00cei spuse lui Jamie s\u0103 se urce \u00een ma\u0219in\u0103 \u0219i se duse \u00een spatele ei. \u2014 \u0218ti\u021bi c\u0103 e un mincinos nenorocit, zise ea. \u2014 Cine anume? \u00eentreb\u0103 paznicul. \u2014 Fostul meu so\u021b. Pretinde c\u0103 ma\u0219ina asta e a lui, dar nu e adev\u0103rat. Vrea doar s\u0103 m\u0103 h\u0103r\u021buiasc\u0103. Am un ordin judec\u0103toresc \u00eempotriva lui \u0219i am c\u00e2\u0219tigat un proces \u00eempotriva paznicului de la Wal-Mart. \u2014 Cum a\u0219a? zise el. \u2014 Nu o face pe prostul, zise ea. \u0218tiu c\u0103 ai primit un telefon de la el. Sus\u021bine c\u0103 e avocat, alt\u0103dat\u0103 c\u0103 e v\u00e2n\u0103tor de recompense sau agent al cur\u021bii, \u0219i vrea ca s\u0103 verifici dac\u0103 ma\u0219ina mea e \u00een parcare. Spune c\u0103 e vorba de o problem\u0103 legal\u0103 \u00een derulare. \u2014 P\u0103i, da \u2026 \u2014 Minte, iar acum tu e\u0219ti complice. \u021ai-a spus c\u0103 sunt avocat? \u2014 Nu, doar a \u2026 \u2014 Ei bine, sunt. Iar tu e\u0219ti complice la \u00eenc\u0103lcarea unui ordin al tribunalului, de c\u0103tre el. Asta te face s\u0103 fii complice. \u00cenc\u0103lcarea intimit\u0103\u021bii \u0219i h\u0103r\u021buire. Scoase un carne\u021bel din po\u0219et\u0103. \u2014 Deci, te nume\u0219ti \u2026 Se uit\u0103 la ecusonul cu nume \u0219i \u00eencepu s\u0103 scrie. \u2014 Nu vreau necazuri, doamn\u0103 \u2026 \u2014 Atunci, d\u0103-mi foaia aceea de h\u00e2rtie pe care ai notat num\u0103rul ma\u0219inii \u0219i ar fi bine s\u0103-i spui c\u0103 nu m-ai v\u0103zut, altfel ne vedem \u00een tribunal \u0219i te asigur c\u0103 vei avea noroc dac\u0103 \u00ee\u021bi vei pierde doar slujba. Omul aprob\u0103 din cap \u0219i \u00eei d\u0103du h\u00e2rtia. \u00cei tremurau m\u00e2inile. Alex se urc\u0103 \u00een ma\u0219in\u0103 \u0219i porni. \u00cen timp ce ie\u0219ea din parcare, \u00ee\u0219i spuse: Poate c\u0103 o s\u0103 mearg\u0103. Dar poate nu. Era \u0219ocat\u0103 mai ales de c\u00e2t de repede o localizase acel v\u00e2n\u0103tor de recompense. F\u0103r\u0103 \u00eendoial\u0103 c\u0103 urm\u0103rise ma\u0219ina ei spre nord, c\u00e2teva ore, dup\u0103 care realizase c\u0103 f\u0103cuse schimb de ma\u0219ini cu asistenta ei. El \u0219i ai lui cuno\u0219teau numele asistentei \u0219i aflaser\u0103 num\u0103rul de \u00eenregistrare al ma\u0219inii ei. A\u0219a c\u0103 acum \u0219tiau ce ma\u0219in\u0103 conducea Alex. Apoi, Alex \u00ee\u0219i folosise cardul de credit, iar v\u00e2n\u0103torul de recompense aflase dup\u0103 c\u00e2teva minute \u0219i \u00eei reperase pozi\u021bia, la un motel din San Juan Capistrano. \u0218tiind c\u0103 ea avea nevoie de provizii, v\u00e2n\u0103torul de recompense sunase, probabil, la toate magazinele potrivite, pe o raz\u0103 de zece kilometri de motel, \u0219i spusese vreo poveste celor de la paz\u0103. S\u0103 fie aten\u021bi la o Toyota alb\u0103, cu num\u0103rul \u2026 Iar tipul acela o g\u0103sise. Imediat. Dac\u0103 nu se \u00een\u0219ela, v\u00e2n\u0103torul de recompense era \u00een drum spre Capistrano chiar \u00een clipa aceea. Dac\u0103 venea cu ma\u0219ina, avea s\u0103 ajung\u0103 acolo \u00een trei ore. Dar, dac\u0103 avea acces la un elicopter, poate c\u0103 era deja acolo. Deja. \u2014 Mam\u0103, pot s\u0103 m\u0103 uit la televizor, c\u00e2nd ne \u00eentoarcem la motel? \u2014 Sigur, scumpule. Dar, desigur, nu se \u00eentorceau la motel. \n\nParc\u0103 la col\u021b, \u00eenainte de motel. Din pozi\u021bia aceea, putea s\u0103 vad\u0103 lobby-ul \u0219i pe pu\u0219tiul din\u0103untru. Vorbea la telefon, uit\u00e2ndu-se \u00een jur. Alex \u00ee\u0219i porni vechiul telefon mobil \u0219i form\u0103 num\u0103rul motelului. Pu\u0219tiul puse cealalt\u0103 convorbire \u00een a\u0219teptare \u0219i \u00eei r\u0103spunse. \u2014 Best Western. \u2014 Sunt doamna Colson. M-am \u00eenregistrat mai devreme. \u2014 Da, doamn\u0103 Colson. P\u0103rea agitat. Se uita \u00een toate direc\u021biile, \u00eennebunit. \u2014 Mi-ai dat camera 204. \u2014 Da \u2026 \u2014 Cred c\u0103 e cineva \u00een camera mea. \u2014 Doamn\u0103 Colson, sunt sigur c\u0103 \u2026 \u2014 Vreau s\u0103 vii aici \u0219i s\u0103 deschizi u\u0219a. \u2014 Dac\u0103 este cineva, probabil c\u0103 e menajera\u2026 \u2014 Eu cred c\u0103-i un b\u0103rbat. \u2014 Oh, nu, nu se poate \u2026 \u2014 Vino aici \u0219i deschide u\u0219a. Sau trebuie s\u0103 sun la poli\u021bie? \u2014 Nu, sunt sigur c\u0103 \u2026 Vin imediat. \u2014 Mul\u021bumesc. Pu\u0219tiul comut\u0103 pe cealalt\u0103 convorbire, vorbi rapid \u0219i apoi ie\u0219i din lobby, alerg\u00e2nd spre camerele din spate. Alex cobor\u00ee din ma\u0219in\u0103 \u0219i travers\u0103 strada \u00een fug\u0103. Intr\u0103 repede \u00een lobby, se duse \u00een spatele biroului de recep\u021bie, lu\u0103 arma \u0219i ie\u0219i din nou. Era un Remington cu \u021beava retezat\u0103, cu dou\u0103sprezece cartu\u0219e. Nu asta ar fi ales ea, dar era bun\u0103, pentru moment. Avea s\u0103 fac\u0103 rost de cartu\u0219e mai t\u00e2rziu. Se \u00eentoarse \u00een ma\u0219in\u0103. \u2014 Pentru ce e arma? \u00eentreb\u0103 Jamie. \u2014 Pentru orice eventualitate, zise ea. Porni ma\u0219ina, cotind pe Camino Real. \u00cel v\u0103zu prin oglinda retrovizoare pe pu\u0219ti \u00eentorc\u00e2ndu-se \u00een lobby, cu o fa\u021b\u0103 nedumerit\u0103. \u2014 Vreau s\u0103 m\u0103 uit la televizor, spuse Jamie. \u2014 Nu ast\u0103 sear\u0103, zise ea. \u00cen seara asta vom avea o aventur\u0103. \u2014 Ce fel de aventur\u0103? \u2014 O s\u0103 vezi. Porni spre est, departe de lumini, \u00een \u00eentunericul mun\u021bilor. \n", " Stan Milgram se r\u0103t\u0103cise \u00eentr-un \u00eentuneric nesf\u00e2r\u0219it. Drumul din fa\u021b\u0103 era o band\u0103 luminoas\u0103, dar de o parte \u0219i de cealalt\u0103 a lui nu vedea nici un semn de via\u021b\u0103, nimic cu excep\u021bia de\u0219ertului negru ca smoala, care se \u00eentindea \u00een dep\u0103rtare. Spre nord putea detecta cu greu culmile mun\u021bilor, o linie slab\u0103 de negru, pe fond negru. Dar nimic altceva, nici lumini, nici ora\u0219e, nici case, nimic. A\u0219a era de o or\u0103 \u00eentreag\u0103. Unde naiba se afla? De pe scaunul din spate, pas\u0103rea scoase un \u021bip\u0103t strident. Stan s\u0103ri \u00een sus. \u00cel dureau timpanele. Dac\u0103 vrei vreodat\u0103 s\u0103 mergi cu ma\u0219ina spre vest, \u00ee\u0219i spuse, s\u0103 nu iei niciodat\u0103 o pas\u0103re blestemat\u0103 cu tine pe autostrad\u0103. Pusese o p\u00e2nz\u0103 peste colivie cu c\u00e2teva ore \u00een urm\u0103, dar asta nu-i \u00eenchisese gura. Din St.\u00a0Louis, prin Missouri, apoi \u00een Gallup, New Mexico. Pas\u0103rea nu t\u0103cuse nici o clip\u0103, tot drumul. Stan se cazase la un motel din Gallup, iar pas\u0103rea \u00eencepuse s\u0103 \u021bipe pe la miezul nop\u021bii. Ni\u0219te \u021bipete asurzitoare. Nu avusese de ales. \u00ce\u0219i p\u0103r\u0103sise camera, \u00eenso\u021bit de urletele nemul\u021bumite ale celorlal\u021bi caza\u021bi la motel, \u0219i se suise din nou la volan. De cum porniser\u0103, pas\u0103rea t\u0103cuse din nou. Dar tr\u0103sese pe marginea drumului pentru c\u00e2teva ore, \u00een timpul zilei, ca s\u0103 doarm\u0103, \u00eens\u0103 mai t\u00e2rziu, c\u00e2nd oprise \u00een Flagstaff, Arizona, pas\u0103rea \u00eencepuse iar s\u0103 \u021bipe. \u00cencepuse \u00eenainte ca m\u0103car s\u0103 se cazeze la hotel. Continuase s\u0103 conduc\u0103. Winona, Kingman, Barstow, spre San Bernandino \u2013 San Berdoo, cum \u00eei spunea m\u0103tu\u0219a lui \u2013 \u0219i nu se g\u00e2ndea dec\u00e2t c\u0103 nu mai avea mult. Te rog, Doamne. Nu m\u0103 l\u0103sa s\u0103 omor papagalul \u00eenainte s\u0103 ajung la destina\u021bie. Dar Stan era epuizat \u0219i, dup\u0103 ce condusese peste trei mii de kilometri, devenise ciudat de dezorientat. Ori ratase curba de la San Berdoo, ori \u2026 ori nu era sigur. Se r\u0103t\u0103cise. Iar pas\u0103rea continua s\u0103 \u021bipe. \u2014 Inima-\u021bi asud\u0103, corpul \u00ee\u021bi tremur\u0103, \u00eenc\u0103 un s\u0103rut e de ajuns\u2026 Trase pe dreapta. Deschise u\u0219a din spate. D\u0103du c\u00e2rpa la o parte. \u2014 De ce faci asta, Gerard? \u2014 Nu po\u021bi dormi, nu po\u021bi m\u00e2nca \u2026 \u2014 Termin\u0103, Gerard. De ce? \u2014 Mi-e fric\u0103. \u2014 De ce? \u2014 Suntem prea departe de cas\u0103. Pas\u0103rea clipi, se uit\u0103 la \u00eentunericul de afar\u0103 \u0219i \u00eentreb\u0103: \u2014 Ce iad nou mai e \u0219i \u0103sta? \u2014 E de\u0219ertul. \u2014 E frig. \u2014 \u00cen de\u0219ert e frig noaptea. \u2014 Ce c\u0103ut\u0103m aici? \u2014 Te duc la noua ta cas\u0103, zise Stan, privind lung pas\u0103rea. Dac\u0103 nu-\u021bi mai pun c\u00e2rpa, o s\u0103 taci? \u2014 Da. \u2014 N-o s\u0103 mai spui nimic? \u2014 Da. \u2014 Promi\u021bi? \u2014 Da. \u2014 OK. Trebuie s\u0103 fie lini\u0219te, ca s\u0103-mi dau seama unde suntem. \u2014 Nu \u0219tiu de ce te iubesc a\u0219a, dup\u0103 toate schimb\u0103rile \u2026 \u2014 \u00cencearc\u0103 s\u0103 m\u0103 aju\u021bi, Gerard. Te rog. Stan ocoli din nou \u0219i se urc\u0103 la volan. Reveni pe drum. Pas\u0103rea t\u0103cea. Kilometrii treceau, unul dup\u0103 cel\u0103lalt. Apoi v\u0103zu un indicator spre un ora\u0219 numit Earp, aflat la cinci kilometri \u00een fa\u021b\u0103. \u2014 Sal\u2019tare din parcare, ga\u0219c\u0103, zise Gerard. Stan oft\u0103. Continu\u0103 s\u0103 conduc\u0103 \u00een noapte. \u2014 \u00cemi aminte\u0219ti de un om, zise Gerard. \u2014 Ai promis, spuse Stan. \u2014 Nu, tu trebuia s\u0103 spui: \u201eCe om?\u201c \u2014 Taci, Gerard. \u2014 \u00cemi aminte\u0219ti de un om, spuse Gerard. \u2014 Ce om? \u2014 Omul cu putere. \u2014 Ce putere? \u2014 Puterea datuu. \u2014 Datuu? \u00eentreb\u0103 Stan. \u2014 Da, tu. \u2014 Eu ce? \u2014 \u00cemi aminte\u0219ti de un om. \u2014 Ce om? \u00eentreb\u0103 Stan. Apoi, se prinse. \u2014 Taci, Gerard, sau te arunc afar\u0103, chiar acum. \u2014 Oh, ce iepura\u0219 sucit. Stan se uit\u0103 la ceas. \u00cenc\u0103 o or\u0103, \u00ee\u0219i spuse. \u00cenc\u0103 o or\u0103 \u0219i sc\u0103pa de pas\u0103re. \n", " Ellis st\u0103tea \u00een fa\u021ba fratelui s\u0103u Aaron, \u00een biroul acestuia de la firma de avocatur\u0103. Fereastra biroului avea vedere spre sud, spre ora\u0219, spre Empire State Building. Era o zi ce\u021boas\u0103, dar priveli\u0219tea era spectaculoas\u0103, plin\u0103 de for\u021b\u0103. \u2014 OK, zise Ellis. Am vorbit cu tipul acela din California, Josh Winkler. \u2014 Aha. \u2014 Spune c\u0103 nu i-a dat nimic mamei. \u2014 Aha. \u2014 Spune c\u0103 ceea ce a trimis era ap\u0103. \u2014 \u0218i ce te-ai fi a\u0219teptat s\u0103 zic\u0103? \u2014 Aaron, i-au dat ap\u0103, spuse Ellis. Winkler spune c\u0103 n-avea de g\u00e2nd s\u0103 transporte nimic dincolo de grani\u021ba statului. Mama lui voia s\u0103 se rezolve, a\u0219a c\u0103 a trimis ap\u0103, ca s\u0103 testeze efectul placebo. \u2014 Iar tu l-ai crezut, zise Aaron, cl\u0103tin\u00e2nd din cap. \u2014 Cred c\u0103 are documente. \u2014 Sigur c\u0103 are, spuse Aaron. \u2014 Fi\u0219e de ie\u0219ire, rapoarte de laborator, alte documente \u021binute de compania lui. \u2014 Falsificate, zise Aaron, \u2014 Aceste documente sunt cerute de FDA. Falsificarea lor este un delict federal. \u2014 La fel \u0219i trimiterea de terapie genetic\u0103 unor prieteni. Aaron scoase un teanc de h\u00e2rtii. \u2014 \u0218tii istoria terapiei genetice, Ellis? Este o poveste de groaz\u0103. \u00cencep\u00e2nd cu sf\u00e2r\u0219itul anilor 1980, tipii din biotehnic\u0103 au luat-o razna \u0219i au ucis oameni, \u00een st\u00e2nga \u0219i-n dreapta. Cel pu\u021bin \u0219ase sute de oameni de care \u0219tim. \u0218i mult mai mul\u021bi de care nu \u0219tim. \u0218i \u0219tii de ce nu \u0219tim? \u2014 Nu, de ce? \u2014 Pentru c\u0103 ei au pretins, re\u021bine aspectul, c\u0103 mor\u021bile nu au putut fi raportate, pentru c\u0103 acestea erau informa\u021bii private. Uciderea propriilor pacien\u021bi era un secret comercial. \u2014 Chiar au spus asta? \u2014 Crezi c\u0103 a\u0219 inventa a\u0219a o porc\u0103rie? \u0218i apoi au facturat Medicare pentru costul experimentului care a ucis pacientul. Ei ucid, noi pl\u0103tim. Iar dac\u0103 universit\u0103\u021bile sunt prinse, atunci pretind c\u0103 nu sunt obliga\u021bi s\u0103 acorde subiec\u021bilor dreptul la consim\u021b\u0103m\u00e2nt \u00een cuno\u0219tin\u021b\u0103 de cauz\u0103, pentru c\u0103 ele sunt institu\u021bii nonprofit. Duke, Penn, Universitatea din Minnesota \u2026 institu\u021bii mari, care au fost prinse. Academicienii cred c\u0103 ei sunt deasupra legii. \u0218ase sute de mor\u021bi! \u2014 Nu v\u0103d ce leg\u0103tur\u0103 are asta cu \u2026, zise Ellis. \u2014 \u0218tii cum ucide terapia genetic\u0103? \u00cen tot felul de moduri. Ei habar n-au ce se va \u00eent\u00e2mpla. Insereaz\u0103 gene \u00een oameni \u0219i acestea se transform\u0103 \u00een gene canceroase, iar oamenii mor de cancer. Sau au reac\u021bii alergice uria\u0219e \u0219i mor. Nenoroci\u021bii \u0103\u0219tia habar nu au ce fac. Sunt lipsi\u021bi de scrupule \u0219i nu respect\u0103 regulile. Iar noi o s\u0103 le d\u0103m la cap. Ellis se foi pe scaun. \u2014 Dar dac\u0103 Winkler spune adev\u0103rul? Dac\u0103 ne \u00een\u0219el\u0103m? \u2014 Nu noi am \u00eenc\u0103lcat regulile, ci ei, zise Aaron. Iar acum mama are Alzheimer\u2019s, iar ei sunt \u00een rahat p\u00e2n\u0103 peste cap. \n", " C\u00e2nd declan\u0219\u0103 b\u0103taia din bar, la Lucky Lucy Saloon, pe Pearl Street, \u00een Jackson Hole, Wyoming, Brad Gordon nu avusese inten\u021bia s\u0103 ajung\u0103 \u00een spital. Cei doi tipi \u00een c\u0103m\u0103\u0219i str\u00e2mte, cu buzunare cu butoane perlate i se p\u0103ruser\u0103 ni\u0219te poponari \u0219i \u00ee\u0219i spusese c\u0103-i va pune jos cu u\u0219urin\u021b\u0103. Nu avea de unde s\u0103 \u0219tie c\u0103 erau fra\u021bi, nu iubi\u021bi, \u0219i c\u0103 remarcile lui referitoare la ei nu le pl\u0103ceau deloc. \u0218i nu avea de unde s\u0103 \u0219tie c\u0103 cel mai mic preda karate la Wyoming State \u0219i c\u00e2\u0219tigase ni\u0219te campionate la un turneu Bruce Lee pentru arte mar\u021biale, \u00een Hong Kong. Kickboxing cu cizme de cowboy cu v\u00e2rfuri metalice. Brad rezistase treizeci de secunde. \u0218i \u00ee\u0219i pierduse o gr\u0103mad\u0103 de din\u021bi. St\u0103tea \u00eentins de trei ore \u00een pat, \u00een blestemata aia de infirmerie, \u00een timp ce \u00eencercau s\u0103-i \u00eemping\u0103 din\u021bii la loc. \u00cel tot sunau pe un dentist, dar acesta nu r\u0103spundea, posibil pentru c\u0103 era la v\u00e2n\u0103toare \u00een timpul week-end-ului, dup\u0103 cum \u00eei explic\u0103 un intern. \u00cei pl\u0103cea carnea de elan. Avea gust bun. Elan! Pe Brad \u00eel durea groaznic gura. A\u0219a c\u0103 \u00eel l\u0103sar\u0103 acolo, cu pachete de ghea\u021b\u0103 pe fa\u021b\u0103 \u0219i cu falca plin\u0103 de novocain\u0103. Reu\u0219i, cumva, s\u0103 adoarm\u0103. A doua zi diminea\u021b\u0103, umfl\u0103tura se retr\u0103sese suficient ca s\u0103 poat\u0103 vorbi la telefon, a\u0219a c\u0103 \u00ee\u0219i sun\u0103 avocatul, pe Willy Johnson, \u00een Los Angeles, \u021bin\u00e2ndu-i cartea de vizit\u0103 \u00eentre degetul mare \u0219i ar\u0103t\u0103tor, am\u00e2ndou\u0103 umflate. Secretara era vesel\u0103: \u2014 Johnson, Baker \u0219i Halloran. \u2014 Cu Willy Johnson, v\u0103 rog. \u2014 O clip\u0103, v\u0103 rog. Se auzi un clinchet, dar telefonul nu fu trecut pe a\u0219teptare, a\u0219a c\u0103 o auzi pe femeie spun\u00e2nd: \u2014 Faber, Ellis \u0219i Condon. Brad se uit\u0103 din nou la cartea de vizit\u0103 din m\u00e2n\u0103. Adresa era o cl\u0103dire de birouri din Encino. \u0218tia despre ce era vorba. Era o cl\u0103dire \u00een care avoca\u021bii singuri puteau \u00eenchiria un birou mic, \u0219i exista o secretar\u0103 care era \u00eenv\u0103\u021bat\u0103 s\u0103 r\u0103spund\u0103 la telefon ca \u0219i cum ar fi lucrat la o firm\u0103 de avocatur\u0103 mare, a\u0219a \u00eenc\u00e2t clien\u021bii s\u0103 nu b\u0103nuiasc\u0103 faptul c\u0103 avoca\u021bii lor erau singuri. \u00centr-o astfel de cl\u0103dire st\u0103teau numai avoca\u021bii f\u0103r\u0103 nici un pic de succes. Cei care se ocupau de trafican\u021bii de droguri ne\u00eensemna\u021bi. Sau care f\u0103cuser\u0103 \u0219i ei \u00eenchisoare. \u2014 Scuza\u021bi-m\u0103, zise el, la telefon. \u2014 \u00cemi cer scuze, domnule, \u00eencerc s\u0103-l g\u0103sesc pe dl. Johnson. Secretara acoperi telefonul cu m\u00e2na \u0219i \u00eentreb\u0103: \u2014 L-a v\u0103zut cineva pe Willy Johnson? \u0218i Brad auzi o voce \u00een\u0103bu\u0219it\u0103 r\u0103spunz\u00e2nd: \u2014 Willy Johnson e un pu\u021boi! St\u00e2nd la intrarea camerei de urgen\u021b\u0103, sl\u0103bit \u0219i cu dureri groaznice \u00een b\u0103rbie, Brad nu era prea fericit de ce auzea. \u2014 L-a\u021bi g\u0103sit pe dl. Johnson? \u2014 O clip\u0103, domnule, \u00eel c\u0103ut\u0103m \u2026 \u00cenchise. \u00cei venea s\u0103 pl\u00e2ng\u0103. \n\nSe duse s\u0103 serveasc\u0103 micul dejun, dar \u00eel durea prea tare c\u00e2nd m\u00e2nca, iar oamenii din cafenea \u00eel priveau ciudat. \u00ce\u0219i v\u0103zu reflexia \u00een geam \u0219i realiz\u0103 c\u0103 toat\u0103 b\u0103rbia lui era alb\u0103struie \u0219i umflat\u0103. Totu\u0219i, era mai bine ca \u00een noaptea precedent\u0103. Nu-\u0219i f\u0103cea griji pentru nimic, cu excep\u021bia avocatului s\u0103u, Johnson. B\u0103nuielile lui ini\u021biale referitoare la individ se confirmaser\u0103. De ce se \u00eent\u00e2lniser\u0103 la un restaurant, \u0219i nu la firma lui de avocatur\u0103? Pentru c\u0103 Johnson nu lucra pentru o firm\u0103 de avocatur\u0103. Nu avea ce face, trebuia s\u0103-l sune pe unchiul Jack. \u2014 John B. Watson Investment Group. \u2014 Cu dl. Watson, v\u0103 rog. \u00cei f\u0103cur\u0103 leg\u0103tura cu secretara, care \u00eei f\u0103cu leg\u0103tura cu unchiul s\u0103u. \u2014 Bun\u0103, unchiule Jack. \u2014 Unde naiba e\u0219ti? zise Watson, pe un ton clar neprietenos. \u2014 \u00cen Wyoming. \u2014 F\u0103r\u0103 s\u0103 intri \u00een belele, sper. \u2014 De fapt, avocatul meu m-a trimis aici, zise Brad, \u0219i de aceea te sun. Sunt cam \u00eengrijorat. Individul \u0103sta \u2026 \u2014 Ascult\u0103, te a\u0219teapt\u0103 o acuza\u021bie de molestare \u0219i ai primit un expert \u00een molest\u0103ri, care s\u0103 se ocupe de cazul t\u0103u, spuse Watson. Nu trebuie s\u0103-\u021bi plac\u0103 de el. Eu unul am auzit c\u0103 e un netrebnic. \u2014 P\u0103i \u2026 \u2014 Dar c\u00e2\u0219tig\u0103 cazuri. F\u0103 ce \u021bi-a spus el. De ce vorbe\u0219ti a\u0219a ciudat? \u2014 Nu \u2026 \u2014 Sunt ocupat, Brad. \u0218i \u021bi s-a spus s\u0103 nu m\u0103 suni. Clic. \n\nBrad se sim\u021bea mai r\u0103u ca oric\u00e2nd. C\u00e2nd se \u00eentorsese la camera de motel, tipul de la recep\u021bie \u00eei spusese c\u0103 \u00eel c\u0103utase cineva de la poli\u021bie. Era vorba de un delict de discriminare. Brad decise c\u0103 era vremea s\u0103 plece din frumosul Jackson Hole. Se duse \u00een camera lui s\u0103-\u0219i str\u00e2ng\u0103 lucrurile, urm\u0103rind o emisiune despre criminali, unde poli\u021bia prindea un fugar periculos, pref\u0103c\u00e2ndu-se c\u0103 \u00eel transmiteau la televizor. Aranjaser\u0103 un decor de interviuri TV fals \u0219i imediat ce tipul se relaxase, \u00eel puseser\u0103 c\u0103tu\u0219ele. Iar acum, pe individ \u00eel a\u0219tepta execu\u021bia. Poli\u021bia era din ce \u00een ce mai viclean\u0103. Brad termin\u0103 cu \u00eempachetatul, \u00ee\u0219i pl\u0103ti factura \u0219i porni repede spre ma\u0219ina sa. \n", " Autoproclamatul artist ecologist Mark Sanger, recent \u00eentors dintr-o c\u0103l\u0103torie \u00een Costa Rica, ridic\u0103 privirea uimit de la computerul lui, c\u00e2nd patru b\u0103rba\u021bi \u021b\u00e2\u0219nir\u0103 pe u\u0219\u0103 \u00een apartamentul lui din Berkeley. B\u0103rba\u021bii erau \u00eembr\u0103ca\u021bi din cap p\u00e2n\u0103-n picioare \u00een costume albastre din cauciuc, pentru materiale periculoase, cu c\u0103\u0219ti mari de cauciuc \u0219i viziere mari, m\u0103nu\u0219i de cauciuc \u0219i cizme, \u0219i aveau carabine \u0219i revolvere mari, cu aspect amenin\u021b\u0103tor. \u00cenc\u0103 nu-\u0219i revenise din \u0219oc c\u00e2nd se repezir\u0103 la el, prinz\u00e2ndu-l cu m\u0103nu\u0219ile lor de cauciuc \u0219i tr\u0103g\u00e2ndu-l cu for\u021ba din dreptul computerului. \u2014 Porcilor! Fasci\u0219tilor! url\u0103 Sanger, dar brusc parc\u0103 toat\u0103 lumea \u00eencepu s\u0103 \u021bipe \u0219i s\u0103 urle \u00een camer\u0103. E scandalos! Porci fasci\u0219ti! continu\u0103 Sanger s\u0103 urle, \u00een timp ce \u00eei puneau c\u0103tu\u0219e. Dar c\u00e2nd le v\u0103zu figurile \u00een spatele m\u0103\u0219tilor, realiz\u0103 c\u0103 se temeau. \u2014 Iisuse, ce crede\u021bi c\u0103 fac aici? \u00eentreb\u0103. Iar unul dintre ei \u00eei r\u0103spunse, r\u0103sucindu-l: \u2014 \u0218tim ce face\u021bi aici, domnule Sanger. \u2014 Hei! Hei! \u00cel traser\u0103 cu brutalitate pe trepte, p\u00e2n\u0103 \u00een strad\u0103. Sanger spera c\u0103 presa \u00eei a\u0219tepta acolo, cu camerele preg\u0103tite ca s\u0103 filmeze acel abuz strig\u0103tor la cer, \u00een plin\u0103 zi. \u00cens\u0103 presa era blocat\u0103 \u00een spatele unui cordon, pe partea cealalt\u0103 a str\u0103zii. Puteau s\u0103-l aud\u0103 pe Sanger strig\u00e2nd \u0219i s\u0103-l filmeze, dar distan\u021ba \u00eempiedica prim-planurile, acea confruntare direct\u0103 pe care o sperase. Sanger realiz\u0103 cum ar\u0103ta scena v\u0103zut\u0103 prin obiectivele lor. Ni\u0219te poli\u021bi\u0219ti \u00eembr\u0103ca\u021bi \u00een costume \u00eensp\u0103im\u00e2nt\u0103toare de protec\u021bie contra materialelor periculoase, escort\u00e2nd un b\u0103rbos de treizeci \u0219i ceva de ani, \u00een blugi \u0219i cu un tricou Che Gevara, care se zb\u0103tea \u00een m\u00e2inile lor, \u00eenjur\u00e2nd \u0219i \u021bip\u00e2nd. \u00cen\u021belese c\u0103 ar\u0103ta ca un nebun. Ca unul dintre acei Ted: Ted Bundy, Ted Kaczynski. Poli\u021bi\u0219tii aveau s\u0103 spun\u0103 c\u0103 avea echipament microbiologic \u00een apartament, c\u0103 avea instrumente pentru inginerie genetic\u0103 \u0219i c\u0103 era pe cale s\u0103 creeze o molim\u0103, un virus, o boal\u0103 ... ceva oribil. Un nebun. \u2014 L\u0103sa\u021bi-m\u0103 jos, spuse el, for\u021b\u00e2ndu-se s\u0103 fie calm. Pot s\u0103 merg \u0219i singur. L\u0103sa\u021bi-m\u0103 s\u0103 merg singur. \u2014 \u00cen regul\u0103, domnule, zise unul dintre ei. \u00cel l\u0103sar\u0103 pe propriile picioare, ca s\u0103 mearg\u0103 singur. Sanger \u00eencerc\u0103 s\u0103 p\u0103\u0219easc\u0103 cu c\u00e2t mai mult\u0103 demnitate, \u00eendrept\u00e2ndu-\u0219i umerii \u0219i scutur\u00e2ndu-\u0219i p\u0103rul lung, \u00een timp ce era condus la o ma\u0219in\u0103 care-i a\u0219tepta. Bine\u00een\u021beles, era o ma\u0219in\u0103 nemarcat\u0103. Ar fi trebuit s\u0103 se a\u0219tepte la asta. Blestema\u021bii de la FBI, CIA sau ceva de genul \u0103sta. Agen\u021bii guvernamentale secrete, oamenii din umbr\u0103. Elicoptere negre. Criptonazi\u0219tii ne\u0219tiu\u021bi, din mijlocul nostru. Spumeg\u00e2nd de m\u00e2nie, nu se a\u0219tepta s\u0103 o vad\u0103 pe doamna Malouf, doamna de culoare care locuia la etajul doi al cl\u0103dirii lui, st\u00e2nd afar\u0103, cu cei doi copii ai ei. C\u00e2nd trecur\u0103 pe l\u00e2ng\u0103 ea, femeia se aplec\u0103 \u0219i \u00eencepu s\u0103 urle la el: \u2014 Tic\u0103losule! Mi-ai pus familia \u00een pericol! Ai pus \u00een pericol via\u021ba copiilor mei! Frankenstein! Frankenstein! Sanger era extrem de con\u0219tient cum avea s\u0103 apar\u0103 acel moment la \u0219tirile de sear\u0103. O mam\u0103 de culoare url\u00e2nd la el \u0219i spun\u00e2ndu-i Frankenstein. Iar copiii de l\u00e2ng\u0103 ea pl\u00e2ngeau, \u00eensp\u0103im\u00e2nta\u021bi de ce se \u00eent\u00e2mpla \u00een jurul lor. Apoi, poli\u021bi\u0219tii \u00eel \u00eempinser\u0103 pe Sanger \u00een ma\u0219ina nemarcat\u0103, cu o m\u00e2n\u0103 \u00eembr\u0103cat\u0103 \u00een m\u0103nu\u0219\u0103 de cauciuc pe capul lui, ajut\u00e2ndu-l s\u0103 se a\u0219eze pe canapeaua din spate. C\u00e2nd u\u0219a se tr\u00e2nti \u00een urma lui, Sanger \u00ee\u0219i spuse: Am dat de dracu\u2019. \n\nSt\u0103tea \u00een celula lui, privind la televizorul din hol, \u00eencerc\u00e2nd s\u0103 aud\u0103 comentariul, peste discu\u021biile celorlal\u021bi din celul\u0103, \u00eencerc\u00e2nd s\u0103 ignore mirosul vag de vom\u0103 \u0219i senza\u021bia ad\u00e2nc\u0103 de disperare care \u00eel cuprindea, \u00een timp ce privea. Mai \u00eent\u00e2i ap\u0103ru o imagine cu el \u00eensu\u0219i, cu p\u0103rul lung, \u00eembr\u0103cat ca un vagabond, merg\u00e2nd \u00eentre doi indivizi \u00een costume de protec\u021bie biologic\u0103. Ar\u0103ta chiar mai r\u0103u dec\u00e2t se temuse. Reporterul care citea \u0219tirea, un lacheu al companiilor mari, rostea r\u0103spicat cuvintele cheie: Sanger era \u0219omer. Era un ratat lipsit de educa\u021bie. Era un fanatic \u0219i un singuratic, care avea materiale de inginerie genetic\u0103, \u00een apartamentul lui \u00eenghesuit \u0219i murdar, \u0219i era considerat periculos pentru c\u0103 se potrivea profilului clasic al teroristului biologic. Al\u0103turi, un avocat b\u0103rbos din San Francisco, reprezentantul unui grup de protec\u021bie a mediului, spunea c\u0103 Sanger avea s\u0103 fie judecat \u0219i condamnat la pedeapsa maxim\u0103 permis\u0103 de lege. Sanger produsese un r\u0103u ireparabil unor specii pe cale de dispari\u021bie \u0219i pusese \u00een pericol chiar existen\u021ba acelor specii, prin ac\u021biunile lui. Sanger se \u00eencrunt\u0103: despre ce naiba vorbea? \u00cen continuare, la televizor ap\u0103ru imaginea unei \u021bestoase \u0219i o hart\u0103 cu Costa Rica. Se p\u0103rea c\u0103 autorit\u0103\u021bile fuseser\u0103 alertate de activit\u0103\u021bile lui Sanger pentru c\u0103 acesta vizitase Tortuguero, pe coasta atlantic\u0103 din Costa Rica, cu ceva timp \u00een urm\u0103. \u0218i pentru c\u0103 exercitase ni\u0219te amenin\u021b\u0103ri serioase la adresa mediului, referitor la \u021bestoasele pieloase. Sanger nu \u00een\u021belegea. Nu amenin\u021base niciodat\u0103 pe nimeni. Voise s\u0103 ajute, asta era tot. Iar adev\u0103rul era c\u0103, atunci c\u00e2nd se \u00eentorsese \u00een apartamentul lui, fusese incapabil s\u0103-\u0219i duc\u0103 la \u00eendeplinire planurile. Cump\u0103rase o gr\u0103mad\u0103 de c\u0103r\u021bi despre genetic\u0103, dar toat\u0103 chestia aia era prea complicat\u0103. Deschisese textele cele mai scurte \u0219i se uitase la unele dintre explica\u021biile pozelor: \u201eO plasmid\u0103 care g\u0103zduie\u0219te un LoxP normal are pu\u021bine \u0219anse s\u0103 r\u0103m\u00e2n\u0103 integrat\u0103 \u00eentr-un genom, \u00eentr-o pozi\u021bie similar\u0103 cu LoxP, deoarece recombinaza Cre va elimina fragmentul ADN integrat ...\u201c; \u201eVectorii lentivirali injecta\u021bi \u00een embrionii unei celule sau incuba\u021bi cu embrionii din care a fost extras\u0103 zona pellucida sunt deosebit de ...\u201c; \u201eUn mod mai eficient de a \u00eenlocui o gen\u0103 se bazeaz\u0103 pe utilizarea celulelor ES mutante lipsite de gena HPRT (hipoxantina fosforibozil tranferaza). Aceste celule nu pot supravie\u021bui \u00een mediul HAT, care con\u021bine hipoxantin\u0103, aminopterin\u0103 \u0219i timidin\u0103. Gena HPRT este introdus\u0103 \u00een loca\u021bia dorit\u0103 de o recombinare omoloag\u0103 dubl\u0103 ...\u201c \u0218i Sanger \u00eencetase s\u0103 mai citeasc\u0103. Acum, pe ecranul TV ap\u0103reau \u021bestoase pe plaj\u0103, noaptea, str\u0103lucind \u00eentr-o culoare purpurie ciudat\u0103 ... iar ei credeau c\u0103 el f\u0103cuse asta? Chiar \u0219i simpla idee p\u0103rea ridicol\u0103. Dar un stat fascist cere s\u00e2nge pentru orice p\u0103cat, real sau imaginar. Sanger se \u0219i vedea aruncat \u00een \u00eenchisoare pentru o crim\u0103 pe care nu o comisese. O crim\u0103 pe care nici m\u0103car nu \u0219tia cum s\u0103 o comit\u0103. \n\nNOI ANIMALE DE CAS\u0102 TRANSGENICE LA ORIZONT G\u00e2ndaci uria\u0219i, c\u0103\u021belu\u0219i permanen\u021bi Arti\u0219tii se pun pe treab\u0103 Artista absolvent\u0103 la Yale Lisa Hensley \u0219i-a unit for\u021bele cu firma de genetic\u0103 Borger and Snodd Ltd. pentru crearea unor g\u00e2ndaci uria\u0219i, care s\u0103 fie v\u00e2ndu\u021bi ca animale de companie. G\u00e2ndacii modifica\u021bi genetic vor avea un metru lungime \u0219i aproximativ treizeci de centimetri \u00een\u0103l\u021bime. \u201eVor avea dimensiunile unor \u0219oricari mari\u201c, spune Hensley, \u201ede\u0219i, bine\u00een\u021beles, nu vor l\u0103tra\u201c. Hensley consider\u0103 animalele de cas\u0103 ca fiind opere de art\u0103, av\u00e2nd scopul de a trezi con\u0219tiin\u021ba uman\u0103 fa\u021b\u0103 de comunitatea insectelor. \u201eMajoritatea cople\u0219itoare a materiei vii de pe planeta noastr\u0103 este reprezentat\u0103 de insecte\u201c, spune ea. \u201eCu toate acestea, avem o repulsie ira\u021bional\u0103 \u00eempotriva lor. Ar trebui s\u0103 avem grij\u0103 de insecte. S\u0103 le s\u0103rut\u0103m. S\u0103 le iubim\u201c. Ea remarc\u0103 faptul c\u0103 \u201eadev\u0103ratul pericol al \u00eenc\u0103lzirii globale este acela c\u0103 putem face ca insectele s\u0103 moar\u0103\u201c. Hensley recunoa\u0219te c\u0103 a fost inspirat\u0103 de munca artistei Catherine Chalmers (inginerie, Universitatea Stanford), al c\u0103rei proiect: G\u00e2ndacul American, a transformat pentru prima dat\u0103 g\u00e2ndacii \u00eentr-o tem\u0103 major\u0103 \u00een arta contemporan\u0103. \u00centre timp, \u00een suburbiile din New Jersey, firma Kumnick Genomics lucreaz\u0103 din greu pentru crearea unui animal pe care ei cred c\u0103 \u0219i l-ar dori proprietarii de c\u00e2ini: c\u0103\u021belu\u0219ul permanent. \u201ePerma-C\u0103\u021belu\u0219ii lui Kumnick nu vor cre\u0219te niciodat\u0103\u201c, conform spuselor purt\u0103toarei de cuv\u00e2nt Lynn Kumnick. \u201eAtunci c\u00e2nd vei cump\u0103ra un Perma-C\u0103\u021belu\u0219, acesta va r\u0103m\u00e2ne pui tot timpul\u201c. Fima lucreaz\u0103 pentru eliminarea comportamentului nedorit al c\u0103\u021beilor, cum ar fi rosul pantofilor, care \u00eei calc\u0103 pe nervi pe proprietarii de c\u00e2ini. \u201eOdat\u0103 ce le cresc din\u021bii, acest comportament dispare\u201c, spune Kumnick. \u201eDin nefericire, \u00een acest moment interven\u021biile noastre genetice \u00eempiedic\u0103 total cre\u0219terea din\u021bilor, dar vom rezolva asta\u201c. Ea spune c\u0103 zvonurile conform c\u0103rora vor scoate pe pia\u021b\u0103 un animal f\u0103r\u0103 din\u021bi, numit C\u00e2inele-Gingie, sunt false. Kumnick observ\u0103 c\u0103, din moment ce maturitatea fiin\u021belor umane este \u00eenlocuit\u0103 de o adolescen\u021b\u0103 permanent\u0103, oamenii \u00ee\u0219i doresc, \u00een mod natural, s\u0103 fie \u00eenso\u021bi\u021bi \u00een via\u021b\u0103 de c\u00e2ini la fel de tineri. \u201eCa \u0219i Peter Pan, noi nu vrem s\u0103 ne maturiz\u0103m niciodat\u0103\u201c, spune ea. \u201eGenetica face posibil acest lucru! \u201e ", " \u00cenc\u0103 r\u0103t\u0103cit, conduc\u00e2nd acum pe un teren foarte deluros, Stan Milgram se uit\u0103 la indicatorul rutier care ap\u0103rea din \u00eentunericul din fa\u021b\u0103. Mun\u021bii Palomar, 60 de kilometri. Unde naiba era asta? Nu realizase niciodat\u0103 c\u0103 statul California era at\u00e2t de mare. Trecuse prin c\u00e2teva ora\u0219e, dar la trei diminea\u021ba totul era \u00eenchis, inclusiv sta\u021biile de benzin\u0103. Iar apoi ajunsese din nou \u00eentr-un peisaj de \u021bar\u0103 \u00eentunecat \u0219i pustiu. Ar fi trebuit s\u0103 ia o hart\u0103 cu el. Stan era epuizat, iritat \u0219i avea nevoie s\u0103 opreasc\u0103 \u0219i s\u0103 doarm\u0103. Dar blestemata de pas\u0103re \u00eencepea s\u0103 \u021bipe, de c\u00e2te ori oprea ma\u0219ina. Gerard t\u0103cuse \u00een ultima or\u0103, dar acum, \u00een mod inexplicabil, \u00eencepuse s\u0103 scoat\u0103 sunete ce sem\u0103nau cu ni\u0219te tonuri telefonice. Ca \u0219i cum ar fi sunat pe cineva. \u2014 \u00cenceteaz\u0103, Gerard, zise Stan. Iar pas\u0103rea se opri. Cel pu\u021bin pentru moment. Stan reu\u0219i s\u0103 conduc\u0103 \u00een t\u0103cere. Bine\u00een\u021beles, situa\u021bia nu dur\u0103 prea mult. \u2014 Mi-e foame, spuse Gerard. \u2014 \u0218i mie. \u2014 Ai luat chipsuri? \u2014 S-au terminat. \u00cei m\u00e2ncaser\u0103 pe ultimii \u00een ora\u0219ul Earp. Cu o or\u0103 \u00een urm\u0103? Cu dou\u0103? \u2014 Nimeni nu \u0219tie ce necazuri am avut, fredon\u0103 Gerard. \u2014 Nu \u00eencepe, \u00eel avertiz\u0103 Stan. \u2014 Nimeni nu \u0219tie, \u00een afar\u0103 de Iisus ... \u2014 Gerard ... T\u0103cere. Era ca \u0219i cum ar fi c\u0103l\u0103torit cu un copil, \u00ee\u0219i spuse Stan. Pas\u0103rea era la fel de \u00eenc\u0103p\u0103\u021b\u00e2nat\u0103 \u0219i de imprevizibil\u0103 ca un copil. Era obositoare p\u00e2n\u0103 la epuizare. Trecur\u0103 pe l\u00e2ng\u0103 ni\u0219te \u0219ine de tren, aflate \u00een dreapta drumului. Gerard \u00eencepu s\u0103 scoat\u0103 ni\u0219te puf\u0103ituri \u0219i un \u0219uierat de locomotiv\u0103. \u2014 N-am mai v\u0103zut lumina soarelui, de nu mai \u021bin minte c\u00e2nd... Stan decise s\u0103 nu spun\u0103 nimic. Str\u00e2nse mai tare volanul \u0219i conduse \u00een continuare, \u00een noapte. \u00cen spate se vedea o luminare u\u0219oar\u0103 a cerului. Asta \u00eensemna c\u0103 mergea spre vest. \u0218i asta \u0219i voise. Mai mult sau mai pu\u021bin. Iar atunci, \u00een t\u0103cerea \u00eencordat\u0103, Gerard re\u00eencepu. \u2014 Doamnelor \u0219i domnilor, mesdames et messieurs, damen und herren, din ceea ce a fost odat\u0103 o mas\u0103 nearticulat\u0103 de \u021besuturi f\u0103r\u0103 via\u021b\u0103, v\u0103 prezint acum un om de lume cultivat \u0219i rafinat! Aplauze! \u2014 Te \u00eentreci cu gluma, spuse Stan. Iar eu te avertizez. \u2014 Este via\u021ba mea... nu uita! c\u00e2nt\u0103 pas\u0103rea, \u021bip\u00e2nd c\u00e2t putea de tare. Parc\u0103 toat\u0103 ma\u0219ina vibra. Stan se temu s\u0103 nu se sparg\u0103 geamurile. Se crisp\u0103 \u0219i str\u00e2nse volanul mai tare. Deodat\u0103, \u021bip\u0103tul se opri. \u2014 Suntem at\u00e2t de ferici\u021bi c\u0103 a\u021bi venit at\u00e2t de mul\u021bi aici, \u00een aceast\u0103 sear\u0103, spuse Gerard, pe tonul unui prezentator. Stan cl\u0103tin\u0103 din cap. \u2014 Dumnezeule! \u2014 S\u0103 fim ferici\u021bi, ferici\u021bi, ferici\u021bi, repeta\u021bi \u0219i voi acum. Ferici\u021bi, ferici\u021bi, ferici\u021bi, \u00eencerca\u021bi \u0219i voi acum ... \u2014 \u00cenceteaz\u0103, zise Stan. Gerard continu\u0103: \u2014 Ferici\u021bi, ferici\u021bi, ferici\u021bi, ferici\u021bi, oh, baby, da, ferici\u021bi, ferici\u021bi ... \u2014 Gata! url\u0103 Stan, tr\u0103g\u00e2nd ma\u0219ina la marginea drumului. Cobor\u00ee \u0219i tr\u00e2nti portiera. \u2014 Nu m\u0103 sperii, \u0219mechere, spuse Gerard. Stan \u00eenjur\u0103 \u0219i deschise u\u0219a din spate. Gerard c\u00e2nta din nou: \u2014 Am ni\u0219te ve\u0219ti pentru tine, \u0219i vei afla c\u0103 sunt adev\u0103rate, a\u0219a c\u0103 va trebui s\u0103 iei masa singur ... \u2014 Nici o problem\u0103, zise Stan. Pentru c\u0103 tu ai zburat de-aici, amice! Prinse pas\u0103rea cu brutalitate, iar Gerard \u00eel ciupi tare, \u00eens\u0103 lui Stan nu-i mai p\u0103sa. \u00cel puse pe Gerard jos, pe marginea drumului, \u00een praf. \u2014 Se pare c\u0103 te dai b\u0103tut, \u0219i dac\u0103 e adev\u0103rat, nu vreau s\u0103... \u2014 E c\u00e2t se poate de adev\u0103rat, m\u00e2r\u00e2i Stan. Gerard flutur\u0103 din aripi. \u2014 Nu po\u021bi s\u0103-mi faci una ca asta, zise el. \u2014 Oh, nu? Ia fii atent. Stan se \u00eentoarse \u00een partea din fa\u021b\u0103 a ma\u0219inii \u0219i deschise portiera. \u2014 Vreau stinghia mea, spuse Gerard. M\u0103car at\u00e2t po\u021bi s\u0103 ... \u2014 Du-te dracului cu stinghie cu tot! \u2014 Nu pleca furios, nu poate fi a\u0219a r\u0103u, nu pleca ... \u2014 Pa, Gerard. Stan tr\u00e2nti portiera \u0219i \u00ee\u0219i \u00eenfipse piciorul \u00een pedal\u0103, pornind \u00een vitez\u0103, ca s\u0103 fie sigur c\u0103 ridica un nor mare de praf. Se uit\u0103 \u00een spate, dar nu reu\u0219i s\u0103 vad\u0103 pas\u0103rea. Cu toate acestea, v\u0103zu toate excrementele de pas\u0103re de pe bancheta din spate. Iisuse, \u00eei trebuiau c\u00e2teva zile ca s\u0103 cure\u021be totul. Dar acum era lini\u0219te. O lini\u0219te binecuv\u00e2ntat\u0103. \u00cen sf\u00e2r\u0219it. Aventurile lui Gerard se \u00eencheiaser\u0103. \n\nAcum, c\u00e2nd \u00een ma\u0219in\u0103 era lini\u0219te, oboseala acumulat\u0103 \u00eel lovi cu for\u021b\u0103. Stan \u00eencepu s\u0103 mo\u021b\u0103ie. Porni radioul, l\u0103s\u0103 \u00een jos geamul, scoase capul \u00een v\u00e2ntul rece. Nu \u00eel ajuta cu nimic. Realiz\u0103 c\u0103 avea s\u0103 adoarm\u0103 \u0219i c\u0103 trebuia s\u0103 opreasc\u0103. Pas\u0103rea aceea \u00eel \u021binuse treaz. Se sim\u021bea pu\u021bin vinovat pentru c\u0103 o l\u0103sase a\u0219a, pe drum. Era ca \u0219i cum ar fi ucis-o. O astfel de pas\u0103re nu avea cum s\u0103 reziste mult \u00een de\u0219ert. Aveau s\u0103-i vin\u0103 de hac rapid un \u0219arpe cu clopo\u021bei sau vreun coiot. Probabil c\u0103 asta se \u00eent\u00e2mplase deja. Nu avea nici un rost s\u0103 se \u00eentoarc\u0103. Stan opri pe marginea drumului, \u00eentr-un cr\u00e2ng de pini. Opri motorul \u0219i inhal\u0103 parfumul pomilor. Adormi instantaneu. \n\nGerard se plimba \u00eenainte \u0219i \u00eenapoi prin praf, \u00een \u00eentuneric. Voia s\u0103 se ridice de la sol \u0219i \u00eencerc\u0103 de c\u00e2teva ori s\u0103 sar\u0103 pe tufele de pelin care-l \u00eenconjurau. Dar acestea nu-i suportau greutatea \u0219i se pr\u0103bu\u0219ea la loc, de fiecare dat\u0103. \u00centr-un t\u00e2rziu, pe jum\u0103tate s\u0103ri, pe jum\u0103tate zbur\u0103 prin aer \u0219i ateriz\u0103 pe o tuf\u0103 de ienup\u0103r, cam la un metru deasupra solului. St\u00e2nd pe acea stinghie improvizat\u0103, poate c\u0103 ar adormit, dac\u0103 temperatura nu ar fi fost mult prea sc\u0103zut\u0103 pentru o pas\u0103re tropical\u0103. \u0218i \u00eel \u021bineau treaz urletele unei haite de animale, din de\u0219ert. Urletele se apropiau. Gerard \u00ee\u0219i \u00eenfoie penele, semn de nelini\u0219te. Se uit\u0103 \u00een direc\u021bia sunetului. V\u0103zu mai multe umbre \u00eentunecate mi\u0219c\u00e2ndu-se printre tufe. Prinse lic\u0103rirea unor ochi verzi. \u00ce\u0219i \u00eenfoie din nou penele. \u0218i v\u0103zu cum haita se \u00eendrepta spre el. \n", " Elicopterul Robinson R44 ateriz\u0103 \u00eentr-un nor de praf, iar Vasco Borden cobor\u00ee, \u00eencovoiat sub elice. Urc\u0103 \u00eentr-un Hummer negru, care-l a\u0219tepta. \u2014 Poveste\u0219te-mi, \u00eei zise lui Dolly, care conducea. Ea venise mai devreme, \u00een timp ce Vasco continuase s\u0103 urm\u0103reasc\u0103 pista gre\u0219it\u0103, p\u00e2n\u0103 pe Pebble Beach. \u2014 A luat o camer\u0103 la Best Western, la \u0219apte \u0219i jum\u0103tate, ast\u0103-sear\u0103, zise Dolly, apoi s-a dus la Walston, unde un paznic i-a identificat ma\u0219ina. Ea l-a ame\u021bit cu o poveste despre un fost so\u021b \u0219i tipul a crezut-o. \u2014 C\u00e2nd a fost asta? \u2014 Pu\u021bin \u00eenainte de opt. De acolo, s-a \u00eentors la motel \u0219i i-a spus pu\u0219tiului de la recep\u021bie o poveste, cum c\u0103 ar fi cineva \u00een camera ei. \u00cen timp ce pu\u0219tiul verifica, ea i-a luat arma de sub birou \u0219i a fugit cu ea. \u2014 Da? zise Burden. Femeiu\u0219ca asta are ceva tupeu. \u2014 Se pare c\u0103 a \u00eencercat s\u0103 cumpere o arm\u0103 \u00eentr-un magazin, dar s-a lovit de durata de a\u0219teptare de zece zile. \u2014 \u0218i acum? \u2014 \u00cei urm\u0103ream telefonul mobil, dar l-a \u00eenchis. \u00cenainte s\u0103 se \u00eent\u00e2mple asta, am detectat-o deplas\u00e2ndu-se spre est, spre Autostrada Ortega. \u2014 \u00cen de\u0219ert, zise Vasco, aprob\u00e2nd din cap. O s\u0103 doarm\u0103 \u00een ma\u0219in\u0103 \u0219i va porni din nou, diminea\u021b\u0103. \u2014 Putem desc\u0103rca imagini din satelit la opt diminea\u021ba. E cel mai rapid timp de procesare. \u2014 Va pleca \u00eenainte de opt diminea\u021ba, spuse Vasco. Se l\u0103s\u0103 pe spate. \u2014 Va pleca la r\u0103s\u0103rit. A\u0219a c\u0103, hai s\u0103 vedem. Se opri, g\u00e2ndind,. \u2014 A condus toat\u0103 dup\u0103-amiaza spre sud. \u00cen clipa \u00een care a \u00eenceput totul, doamna noastr\u0103 a pornit spre sud. \u2014 Te g\u00e2nde\u0219ti la Mexic? \u00eentreb\u0103 Dolly. Vasco neg\u0103 din cap. \u2014 Nu vrea s\u0103 lase urme, iar trecerea grani\u021bei ar l\u0103sa urme. \u2014 Poate c\u0103 o va lua spre est, \u00eencerc\u00e2nd s\u0103 treac\u0103 la Brown Field sau Calexico, zise Dolly. \u2014 Poate. Vasco \u00ee\u0219i frec\u0103 barba, g\u00e2nditor. Sim\u021bi, prea t\u00e2rziu, cum i se lua vopseaua pe degete. La naiba, trebuia s\u0103 nu mai uite asta. \u2014 E speriat\u0103. Cred c\u0103 se \u00eendreapt\u0103 spre un loc unde sper\u0103 s\u0103 g\u0103seasc\u0103 ajutor. Poate s\u0103 se \u00eent\u00e2lneasc\u0103 cu tat\u0103l ei acolo. Sau cu cineva cunoscut. Un fost prieten? O prieten\u0103 din \u0219coal\u0103? O \u201esor\u0103\u201c dintr-o organiza\u021bie studen\u021beasc\u0103? Un fost profesor? Un fost partener la firm\u0103? Ceva de genul \u0103sta. \u2014 Am cercetat toate bazele de date de pe net, \u00een ultimele dou\u0103 ore, zise Dolly. \u0218i n-am g\u0103sit nimic, p\u00e2n\u0103 acum. \u2014 Cum e cu \u00eenregistr\u0103rile telefonice? \u2014 Nici un apel c\u0103tre prefixul regional San Diego. \u2014 C\u00e2t a\u021bi mers \u00een urm\u0103? \u2014 Un an. Numai at\u00e2t avem la dispozi\u021bie, f\u0103r\u0103 un ordin special. \u2014 Atunci, oricine ar fi, nu i-a mai sunat de un an, zise Vasco \u0219i oft\u0103. Va trebui s\u0103 a\u0219tept\u0103m. Se \u00eentoarse spre Dolly. \u2014 Hai s\u0103 mergem la acel Best Western. Vreau s\u0103 aflu ce fel de arm\u0103 a luat mica doamn\u0103. \u0218i putem s\u0103 dormim vreo dou\u0103 ore, \u00eenainte de r\u0103s\u0103rit. Sunt sigur c\u0103 o s-o prindem m\u00e2ine. Am un presentiment. Se b\u0103tu \u00een piept \u0219i ad\u0103ug\u0103: \u0218i eu nu m\u0103 \u00een\u0219el niciodat\u0103. \u2014 \u021ai-ai p\u0103tat cu vopsea c\u0103ma\u0219a asta frumoas\u0103, scumpule. \u2014 Ah, la naiba, zise Vasco \u0219i oft\u0103. \u2014 O s\u0103 ias\u0103, spuse Dolly. M\u0103 ocup eu de asta, pentru tine. \n", " Gerard urm\u0103ri apropierea umbrelor \u00eentunecate. Se mi\u0219cau \u00een salturi \u0219i scoteau sunete ca ni\u0219te pufnituri sau m\u00e2r\u00e2ituri, iar uneori ca ni\u0219te mieun\u0103turi. Aveau corpurile la nivel jos. Spin\u0103rile lor abia se vedeau peste pelin. \u00cei \u00eencercuiser\u0103 crengu\u021ba pe care st\u0103tea coco\u021bat, apropindu-se \u0219i apoi retr\u0103g\u00e2ndu-se. Dar era clar c\u0103 \u00eel mirosiser\u0103, pentru c\u0103 se apropiau din ce \u00een ce mai mult. Erau \u0219ase animale, \u00een total. Gerard \u00ee\u0219i \u00eenfoie penele, par\u021bial \u00eentr-o \u00eencercare de a-\u0219i \u00eenc\u0103lzi corpul. Animalele aveau boturi lungi. Ochi verzi str\u0103lucitori. Aveau un miros distinctiv, de mosc, foarte nepl\u0103cut. \u0218i ni\u0219te cozi lungi \u0219i zb\u00e2rlite. Acum vedea c\u0103 nu erau negre, ci mai cur\u00e2nd maronii-cenu\u0219ii. Se apropiar\u0103 \u0219i mai mult. \u2014 Vaaaiiii, tremuuur, tremur acum. \u0218i mai aproape. Foarte aproape. Cel mai mare dintre animale se opri la c\u00e2\u021biva pa\u0219i distan\u021b\u0103 \u0219i se uit\u0103 la Gerard. Papagalul nu se clinti. Dup\u0103 c\u00e2teva secunde, animalul masiv se apropie pu\u021bin. \u2014 Po\u021bi s\u0103 te opre\u0219ti chiar \u00een clipa asta, domnule! Animalul se opri instantaneu \u0219i chiar f\u0103cu c\u00e2\u021biva pa\u0219i \u00eenapoi. Celelalte animale din grup se retraser\u0103 \u0219i ele. P\u0103reau foarte derutate de acea voce. Dar nu pentru mult timp. Animalul masiv \u00eencepu din nou s\u0103 se apropie. \u2014 Hei, stai pe loc! De data aceasta, se opri doar pentru o clip\u0103. \u0218i apoi continu\u0103 s\u0103 \u00eenainteze. \u2014 Te sim\u021bi norocos, \u0219mechere? Da? Ce zici? Animalul se apropia foarte \u00eencet. Adulmec\u00e2ndu-l pe Gerard, din ce \u00een ce mai aproape ... Creatura mirosea groaznic. Nasul lui era doar la c\u00e2\u021biva centimetri dep\u0103rtare ... Gerard se aplec\u0103 \u0219i \u00eel ciupi tare pe animal de nasul moale. Creatura url\u0103 \u0219i s\u0103ri \u00een spate, aproape dobor\u00e2ndu-l pe Gerard de pe stinghia lui. Papagalul \u00ee\u0219i rec\u0103p\u0103t\u0103 echilibrul. \u2014 De fiecare dat\u0103 c\u00e2nd te \u00eentorci, s\u0103 te a\u0219tep\u021bi s\u0103 m\u0103 vezi, spuse Gerard. Pentru c\u0103, la un moment dat, te vei \u00eentoarce, iar eu voi fi acolo. \u0218i te voi ucide, Matt. Animalul se \u00eentinsese la p\u0103m\u00e2nt, frec\u00e2ndu-\u0219i botul r\u0103nit cu labele din fa\u021b\u0103. Continu\u0103 s\u0103 fac\u0103 asta o vreme. Apoi se ridic\u0103, m\u00e2r\u00e2ind. \u2014 Via\u021ba e grea, dar e \u0219i mai grea dac\u0103 e\u0219ti prost. Acum toat\u0103 haita m\u00e2r\u00e2ia. \u00cenaintau \u00eentr-un semicerc. P\u0103reau s\u0103 se coordoneze. Gerard \u00ee\u0219i \u00eenfoie o dat\u0103 penele, apoi \u00eenc\u0103 o dat\u0103. Chiar flutur\u0103 din aripi, \u00eencerc\u00e2nd s\u0103 par\u0103 c\u00e2t mai mare \u0219i mai activ. \u00cens\u0103 acelor creaturi se p\u0103rea c\u0103 nu le p\u0103sa de asta. \u2014 Asculta\u021bi pro\u0219tilor, sunte\u021bi \u00een pericol, nu vede\u021bi? Sunt pe urmele voastre, sunt pe urmele noastre, ale tuturor! Dar vocile p\u0103reau s\u0103 nu mai aib\u0103 efect. Animalele continuau s\u0103 \u00eenainteze, \u00eencet. Unul s\u0103ri \u00een spatele lui Gerard. Papagalul \u00eentoarse capul, ca s\u0103 se uite. Nu era deloc bine. \u2014 \u00centoarce-te acolo unde \u021bi-a fost c\u00e2ndva locul! Gerard b\u0103tu din aripi din nou, nervos, dar se p\u0103rea c\u0103 anxietatea \u00eei d\u0103dea mai mult\u0103 for\u021b\u0103, pentru c\u0103 se \u00een\u0103l\u021b\u0103 pu\u021bin de pe stinghia pe care st\u0103tea. Animalele se apropiau, m\u00e2r\u00e2ind ... Iar Gerard \u00ee\u0219i flutur\u0103 din nou aripile, tare, foarte tare, \u0219i sim\u021bi c\u0103 se ridica \u00een aer. Trecuser\u0103 s\u0103pt\u0103m\u00e2ni \u00eentregi de c\u00e2nd \u00eei t\u0103iaser\u0103 ultima dat\u0103 aripile, acesta era motivul. Putea s\u0103 zboare! Se \u00een\u0103l\u021b\u0103 mult deasupra p\u0103m\u00e2ntului \u0219i descoperi c\u0103 putea s\u0103 planeze. Nu prea mult. Animalele mirositoare erau mult sub el, url\u00e2nd \u00een sus, dar Gerard coti spre vest, urm\u00e2nd drumul pe care plecase Stan. Se \u00eendep\u0103rta de r\u0103s\u0103rit, merg\u00e2nd spre \u00eentuneric. Cu mirosul lui puternic sim\u021bi arom\u0103 de m\u00e2ncare \u0219i zbur\u0103 \u00een direc\u021bia ei. \n", " Alex Burnet dormise pe scaunul din fa\u021b\u0103 al ma\u0219inii, iar c\u00e2nd deschise ochii, v\u0103zu c\u0103 era \u00eenconjurat\u0103 de oameni. Trei dintre ei se uitau \u00een ma\u0219in\u0103. Purtau p\u0103l\u0103rii de cowboy \u0219i aveau be\u021be ascu\u021bite mari, cu la\u021buri la cap\u0103t. Se ridic\u0103 repede. Unul dintre ei \u00eei f\u0103cu semn s\u0103 stea nemi\u0219cat\u0103. \u2014 Doar o clip\u0103, doamn\u0103. Alex se uit\u0103 la fiul ei, Jamie, care dormea lini\u0219tit pe scaunul de l\u00e2ng\u0103 ea. Nu se trezise. Nimic nu-l trezea pe Jamie. C\u00e2nd se uit\u0103 iar afar\u0103, icni. Unul dintre cowboy \u00ee\u0219i ridicase b\u0103\u021bul. Un \u0219arpe cu clopo\u021bei uria\u0219, de cel pu\u021bin un metru \u0219i jum\u0103tate lungime \u0219i gros c\u00e2t antebra\u021bul uman, se zb\u0103tea la cap\u0103tul b\u0103\u021bului, sco\u021b\u00e2nd un fel de sf\u00e2r\u00e2it cu clopo\u021beii lui. \u2014 Acum pute\u021bi s\u0103 v\u0103 da\u021bi jos, dac\u0103 vre\u021bi, spuse cowboyul, arunc\u00e2nd c\u00e2t colo \u0219arpele. Alex deschise u\u0219a cu pruden\u021b\u0103. \u2014 Din cauza c\u0103ldurii motorului, zise unul dintre ei. \u00cei atrage sub ma\u0219in\u0103, diminea\u021ba. Alex v\u0103zu c\u0103 erau \u0219ase b\u0103rba\u021bi, cu totul. Aveau cu to\u021bii be\u021be \u0219i ni\u0219te saci al c\u0103ror con\u021binut se zv\u00e2rcolea. \u2014 Ce face\u021bi? \u2014 Adun\u0103m \u0219erpi cu clopo\u021bei. \u2014 De ce? \u2014 Pentru Expozi\u021bia \u0218erpilor cu Clopo\u021bei, de s\u0103pt\u0103m\u00e2na viitoare. \u00cen Yuma. \u2014 Aha \u2026 \u2014 Se \u021bine \u00een fiecare an. E un concurs. Cine aduce cei mai mul\u021bi \u0219erpi. \u2014 \u00cen\u021beleg. \u2014 Se calculeaz\u0103 dup\u0103 greutate, a\u0219a c\u0103 \u00eei c\u0103ut\u0103m pe cei mari. N-am vrut s\u0103 v\u0103 speriem. \u2014 Mul\u021bumesc. Grupul de b\u0103rba\u021bi porni. Cel care vorbise cu ea z\u0103bovi \u00een urm\u0103. \u2014 N-ar trebui s\u0103 fi\u021bi singur\u0103 aici, doamn\u0103. De\u0219i v\u0103d c\u0103 ave\u021bi o arm\u0103, spuse el, f\u0103c\u00e2nd semn cu capul spre bancheta din spate a ma\u0219inii. \u2014 Da, dar n-am cartu\u0219e, zise Alex. \u2014 Ei, asta nu e bine, spuse b\u0103rbatul. Se \u00eendrept\u0103 spre ma\u0219ina lui, parcat\u0103 pe partea cealalt\u0103 a drumului. \u2014 E de calibrul doisprezece? \u2014 Da. \u2014 Atunci astea sunt bune, spuse el \u0219i \u00eei d\u0103du o m\u00e2n\u0103 de cartu\u0219e ro\u0219ii. Alex le b\u0103g\u0103 \u00een buzunare. \u2014 Mul\u021bumesc. C\u00e2t v\u0103 datorez? El neg\u0103 din cap. \u2014 Doar s\u0103 ave\u021bi grij\u0103, doamn\u0103. Se \u00eentoarse ca s\u0103 se al\u0103ture celorlal\u021bi. \u2014 Un Hummer negru a trecut pe acest drum, acum o or\u0103. Un tip solid, cu barb\u0103, spunea c\u0103 este \u00een c\u0103utarea unei femei \u0219i a b\u0103ie\u021belului ei. Zicea c\u0103 e unchiul lor \u0219i c\u0103 au disp\u0103rut. \u2014 Aha. \u0218i ce i-a\u021bi spus? \u2014 Nu v\u0103 v\u0103zusem \u00eenc\u0103. A\u0219a c\u0103 nu i-am putut spune nimic. \u2014 \u00cen ce parte s-a dus? \u00eentreb\u0103 ea. \u2014 Spre Elsinore. Da\u2019 m\u0103 g\u00e2ndesc c\u0103 s-ar putea \u00eentoarce dintr-o clip\u0103-n alta. \u2014 Mul\u021bumesc. El \u00eei f\u0103cu cu m\u00e2na. \u2014 Nu v\u0103 opri\u021bi pentru benzin\u0103, spuse el. \u0218i baft\u0103. \n\nTRANSCRIERE: CB5 SAN FRANCISCO Teroristul biologic acuzat a fost eliberat ast\u0103zi (CBS 5) Mark Sanger, suspectat de terorism, a fost eliberat ast\u0103zi din \u00cenchisoarea Comitatului Alameda, pentru doi ani sub supraveghere, pentru posesiune de materiale biologice periculoase. Conform unor surse bine informate, complexitatea tehnic\u0103 a acuza\u021biilor guvernului \u00eempotriva lui Sanger i-a f\u0103cut pe procurori s\u0103 ajung\u0103, f\u0103r\u0103 pl\u0103cere, la concluzia c\u0103 este posibil s\u0103 nu reu\u0219easc\u0103 s\u0103 \u00eel trimit\u0103 pe suspect \u00een spatele gratiilor. Astfel, acuza\u021bia \u00eempotriva lui Sanger precum c\u0103 acesta a modificat genetic \u021bestoase din America Central\u0103, este acum pus\u0103 sub semnul \u00eentreb\u0103rii. Am discutat cu Julio Manarez, din Costa Rica. (Manarez) Este adev\u0103rat c\u0103 \u021bestoasele din Atlantic au suferit o modificare genetic\u0103 ce produce o culoare purpurie pe carapacele lor. \u00cenc\u0103 nu exist\u0103 o explica\u021bie a modului \u00een care s-a \u00eent\u00e2mplat asta. Dar v\u00e2rsta \u021bestoaselor indic\u0103 faptul c\u0103 modificarea genetic\u0103 s-a produs \u00een urm\u0103 cu 5 \u2013 10 ani. (CBS 5) La scurt timp dup\u0103 arestarea lui Sanger, investigatorii au stabilit c\u0103 acesta nu fusese \u00een Costa Rica cu destul de mult timp \u00een urm\u0103 ca s\u0103 poat\u0103 produce acea modificare genetic\u0103. El a fost acolo abia anul trecut. \u00cen consecin\u021b\u0103, Mark Sanger, suspectul de terorism, este acum liber, dup\u0103 plata unei amenzi de cinci sute de dolari. \n", " \u00cen Camera de audieri a Congresului nr. 443, \u00een timp ce a\u0219tepta \u00eenceperea procedurilor, congresmanul democrat de Wisconsin Marvin Minkowski se \u00eentoarse spre congresmanul democrat de California Henry Wexler \u0219i zise: \u2014 Nu ar trebui s\u0103 avem ni\u0219te reglement\u0103ri mai dure referitoare la limita de disponibilitate a tehnologiei ADN recombinante? \u2014 Te g\u00e2nde\u0219ti la Sanger? \u2014 El e cel mai recent caz. De unde a luat toate materialele acelea? \u2014 De pe Internet, spuse Wexler. Po\u021bi cump\u0103ra truse recombinante de la magazine din New Jersey \u0219i Carolina de Nord. Cost\u0103 c\u00e2teva sute de dolari. \u2014 Asta e ca \u0219i cum ai c\u0103uta-o cu lum\u00e2narea, nu? \u2014 \u0218tii ceva, zise Wexler. So\u021bia mea se ocup\u0103 cu gr\u0103din\u0103ritul. A ta nu? \u2014 Acum, dup\u0103 ce au plecat copiii? E \u00eennebunit\u0103 dup\u0103 trandafirii ei. \u2014 Clubul de gr\u0103din\u0103rit local? Toate astea? \u2014 Mda, sigur. \u2014 O mul\u021bime de gr\u0103dinari care f\u0103ceau hibrizi prin grefarea unor crengi t\u0103iate pe rizomi, folosesc acum truse ADN, pentru a duce lucrurile cu un pas mai departe, spuse Wexler. Oamenii creeaz\u0103 trandafiri modifica\u021bi genetic peste tot \u00een lume. Se spune c\u0103 o companie japonez\u0103 a creat un trandafir albastru, folosind metode de modificare genetic\u0103. Trandafirul albastru este visul cultivatorilor de ani de zile. Ideea este c\u0103 aceast\u0103 tehnologie este peste tot, Marv. Este \u00een companiile mari \u0219i este \u00een gr\u0103dinile noastre. Peste tot. \u2014 Ce facem \u00een privin\u021ba asta? \u00eentreb\u0103 Minkowski. \u2014 Nimic, zise Wexler. Nu am de g\u00e2nd s\u0103 fac nimic care s\u0103 o supere pe so\u021bia ta. Sau pe a mea. \u00ce\u0219i puse m\u00e2inile sub b\u0103rbie, \u00eentr-un gest care p\u0103rea \u00eentotdeauna inteligent \u00een imaginile filmate. \u2014 Dar poate c\u0103 a sosit timpul pentru un discurs \u00een care s\u0103-mi exprim \u00eengrijorarea \u00een leg\u0103tur\u0103 cu pericolele acestei tehnologii necontrolate. \u2014 Bun\u0103 idee, zise Minkowski. Cred c\u0103 voi \u021bine \u0219i eu unul. \n\nNOUT\u0102\u021aILE LIPOSUC\u021aIEI Gr\u0103simea primului ministru se vinde cu 18.000 de dolari Urmeaz\u0103: Celebrit\u0103\u021bile doneaz\u0103 gr\u0103sime pentru opere de caritate BBC News: O bucat\u0103 de s\u0103pun f\u0103cut\u0103 din gr\u0103simea extras\u0103 prin liposuc\u021bie de la primul ministru italian Silvio Berlusconi a fost v\u00e2ndut\u0103 cu 18.000 de dolari unui colec\u021bionar particular. S\u0103punul este o lucrare de art\u0103 intitulat\u0103 \u201eMani Pulite\u201c (\u201eM\u00e2ini curate\u201c), realizat de artistul Gianni Motti, care locuie\u0219te \u00een Elve\u021bia. Motti a cump\u0103rat gr\u0103simea de la o clinic\u0103 din Lugarno, unde Berlusconi a suferit opera\u021bia de liposuc\u021bie. Apoi, Motti a modelat-o \u00een forma unei buc\u0103\u021bi de s\u0103pun, ce a fost v\u00e2ndut\u0103 la t\u00e2rgul de art\u0103 din Basel unui colec\u021bionar elve\u021bian, care \u201epoate s\u0103 se spele acum pe m\u00e2ini cu Berlusconi\u201c. Comentatorii au remarcat c\u0103 Berlusconi nu este popular \u00een Europa, ceea ce se poate s\u0103 fi sc\u0103zut pre\u021bul gr\u0103simii lui. Gr\u0103simea celebrit\u0103\u021bilor din lumea filmului ar fi valorat mult mai mult. \u201ePre\u021bul maxim l-ar avea produsele derivate de la Brad Pitt \u0219i Pamela Anderson\u201c, spunea cineva. Oare celebrit\u0103\u021bile \u0219i-ar vinde gr\u0103simea? \u201eDe ce nu?\u201c, spune un chirurg plastic din Beverly Hills. \u201eAr putea fi o oper\u0103 de caritate. \u00cen definitiv, ei oricum \u00ee\u0219i fac liposuc\u021biuni. Pentru moment, acea gr\u0103sime este aruncat\u0103. Dar ar putea foarte bine s\u0103 \u00ee\u0219i foloseasc\u0103 gr\u0103simea ca s\u0103 ajute o cauz\u0103 nobil\u0103\u201c. \n\nBog\u0103ta\u0219ul \u0219i barca Dosul cel mai amuzant WIRED NEWS SERVICE. Bog\u0103ta\u0219ul neo-zeelandez Peter Bethune va \u00eencerca s\u0103 ating\u0103 un nou record mondial pe o barc\u0103 cu motor alimentat\u0103 cu gr\u0103sime din propriul posterior. Trimaranul lui ecologic de 26 metri, Earthrace, este alimentat \u00een \u00eentregime cu un combustibil biodiesel, f\u0103cut din ulei vegetal \u0219i alte gr\u0103simi. De fapt, dosul lui Bethune va reprezenta doar o contribu\u021bie minor\u0103 la c\u0103l\u0103toria lui \u00een jurul lumii. Din fesele lui a fost scos abia un litru de combustibil. Cu toate acestea, Bethune spune c\u0103 are ni\u0219te v\u00e2n\u0103t\u0103i zdravene \u0219i c\u0103 produc\u021bia acelui combustibil a reprezentat un \u201esacrificiu personal\u201c. \n\nUn artist care \u00ee\u0219i g\u0103te\u0219te \u0219i \u00ee\u0219i m\u0103n\u00e2nc\u0103 propria gr\u0103sime corporal\u0103 Proteste fa\u021b\u0103 de risipa din societatea occidental\u0103 REUTERS. Artistul conceptual Ricardo Vega, din New York, a f\u0103cut o liposuc\u021bie, \u0219i-a g\u0103tit gr\u0103simea \u0219i a m\u00e2ncat-o. A spus c\u0103 scopul lui a fost s\u0103 atrag\u0103 aten\u021bia asupra risipei din societatea occidental\u0103. De asemenea, a pus deoparte alte p\u0103r\u021bi ale gr\u0103simii sale pentru v\u00e2nzare, declar\u00e2nd c\u0103 asta va permite oamenilor s\u0103 guste carne uman\u0103 \u0219i s\u0103 experimenteze canibalismul. Vega nu a stabilit un pre\u021b pentru gr\u0103simea lui, dar un comerciant de art\u0103 a estimat c\u0103 valoreaz\u0103 mult mai pu\u021bin dec\u00e2t a lui Berlusconi. \u201eBerlusconi este prim ministru\u201c, a subliniat el. \u201eVega este un necunoscut. \u00cen plus, acela\u0219i lucru a fost deja f\u0103cut de artistul Marcos Evaristta, care a g\u0103tit chiftele din propria lui gr\u0103sime corporal\u0103\u201c. Marcos Evaristta era un artist n\u0103scut \u00een Chile, care locuia \u00een Danemarca. Afirma\u021bia c\u0103 ar fi fost v\u00e2ndute chiftelele din gr\u0103simea lui corporal\u0103, la licita\u021bie, de c\u0103tre renumita firm\u0103 Christie\u2019s din New York, nu a putut fi confirmat\u0103, deoarece reprezentan\u021bii firmei nu ne-au r\u0103spuns la telefon. \n", " Ambulan\u021ba mergea \u00een vitez\u0103 spre sud, pe autostrad\u0103. St\u00e2nd pe scaunul \u0219oferului \u0219i echipat\u0103 cu noua sa casc\u0103 Bluetooth, Dolly discuta cu Vasco. Acesta era furios, dar Dolly nu avea ce face \u00een privin\u021ba asta. Vasco pornise pentru a doua oar\u0103 \u00eentr-o direc\u021bie gre\u0219it\u0103. \u0218i era singurul vinovat pentru asta. \u2014 Ascult\u0103, zise Dolly. Tocmai am primit \u00eenregistr\u0103rile telefonice din ultimii cinci ani. Chiar \u00een clipa asta au ajuns. Alex sun\u0103 \u00een acea zon\u0103 o anumit\u0103 familie Kendall, Henry \u0219i Lynn. El este biochimist, dar nu \u0219tim exact ce face ea. \u00cens\u0103 Alex \u0219i Lynn sunt de aceea\u0219i v\u00e2rst\u0103. Credem c\u0103 este posibil s\u0103 fi crescut \u00eempreun\u0103. \u2014 \u0218i unde sunt? \u00eentreb\u0103 Vasco. Familia Kendall. \u2014 La Jolla. E la nord de \u2026 \u2014 \u0218tiu unde e, la naiba, zise Vasco. \u2014 Tu unde e\u0219ti acum? \u00eentreb\u0103 Dolly. \u2014 M\u0103 \u00eentorc din Elsinore. Sunt la cel pu\u021bin o or\u0103 de La Jolla. Drumul e al naibii de \u00eentortocheat. La naiba, sunt sigur c\u0103 ea doarme pe drumul \u0103sta, undeva. \u2014 De unde \u0219tii? \u2014 Pur \u0219i simplu \u0219tiu. M\u0103 m\u0103n\u00e2nc\u0103 nasul. \u2014 OK, bine, probabil c\u0103 acum e deja \u00een drum spre La Jolla. Este posibil s\u0103 fi ajuns deja. \u2014 \u0218i tu unde e\u0219ti? \u2014 La dou\u0103zeci de minute de casa Kendall. Vrei s\u0103-i ridic\u0103m noi? \u2014 Doctorul cum e? \u00eentreb\u0103 Vasco. \u2014 Treaz. \u2014 Sigur? \u2014 Bun \u0219i pentru o munc\u0103 guvernamental\u0103, spuse Dolly. Bea cafea dintr-un termos. \u2014 Ai verificat termosul? \u2014 Da. Sigur. Deci, \u00eei s\u0103lt\u0103m sau te a\u0219tept\u0103m? \u2014 Dac\u0103 este tipa, Alex, l\u0103sa\u021bi-o \u00een pace. Dar dac\u0103-l vede\u021bi pe pu\u0219ti, pune\u021bi m\u00e2na pe el. \u2014 Am \u00een\u021beles, zise Dolly. \n", " \u2014 Bob, spuse Alex, \u021bin\u00e2nd telefonul la ureche. Auzi un geam\u0103t, la cel\u0103lalt cap\u0103t al leg\u0103turii. \u2014 Ce or\u0103 este? \u2014 E \u0219apte diminea\u021ba, Bob. \u2014 Au, Iisuse. O bufnitur\u0103, c\u00e2nd capul lui lovi perna. \u2014 Ar fi bine s\u0103 fie ceva important, Alex. \u2014 Ai fost la vreo degustare de vinuri? Robert A. Koch, distinsul \u0219ef al firmei de avocatur\u0103, dedica o mare aten\u021bie vinului. \u00ce\u0219i \u021binea colec\u021bia \u00een seifuri prin tot ora\u0219ul. Cump\u0103ra la licita\u021bii, la Christie\u2019s, f\u0103cea c\u0103l\u0103torii \u00een Napa, Australia, Fran\u021ba. Dar, din c\u00e2te \u0219tia Alex, toate acestea erau doar o scuz\u0103 ca s\u0103 se \u00eembete \u00een mod regulat. \u2014 A\u0219tept, Alex, zise el. Ar fi bine s\u0103 fie ceva important. \u2014 OK, \u00een ultimele dou\u0103zeci \u0219i patru de ore, am avut parte de un v\u00e2n\u0103tor de recompense, un tip uria\u0219, care arat\u0103 ca un dulap ambulant. Se \u021bine dup\u0103 mine \u0219i copilul meu, \u00eencerc\u00e2nd s\u0103 \u00eenfig\u0103 \u00een noi ni\u0219te ace pentru biopsie \u0219i s\u0103 ne ia celulele. \u2014 Foarte amuzant. A\u0219tept. \u2014 Vorbesc serios, Bob. Un v\u00e2n\u0103tor de recompense este pe urmele mele \u0219i ale pu\u0219tiului meu. \u2014 A\u0219a, din senin? \u2014 Nu. Are leg\u0103tur\u0103 cu BioGen. \u2014 Am auzit c\u0103 BioGen are probleme, zise Bob. \u0218i ei \u00eencearc\u0103 s\u0103 v\u0103 ia celulele? Probabil c\u0103 nu pot face asta. \u2014 Probabil este un cuv\u00e2nt pe care nu vreau s\u0103-l aud. \u2014 \u0218tii c\u0103 legea e neclar\u0103. \u2014 Ascult\u0103, zise ea. \u00cel am cu mine pe fiul meu de opt ani. Ei \u00eencearc\u0103 s\u0103-l arunce \u00eentr-o ambulan\u021b\u0103 \u0219i s\u0103-i \u00eenfig\u0103 ace \u00een ficat. Nu vreau s\u0103 aud neclar. Vreau s\u0103 aud: O s\u0103-i oprim. \u2014 O s\u0103-ncerc\u0103m, po\u021bi s\u0103 fii sigur\u0103 de asta, zise el. Este vorba de cazul tat\u0103lui t\u0103u? \u2014 Mda. \u2014 L-ai sunat? \u2014 Nu r\u0103spunde. \u2014 Ai sunat la poli\u021bie? \u2014 Exist\u0103 un mandat pentru arestarea mea. \u00cen Oxnard. Acolo are loc o audiere, ast\u0103zi. Am nevoie s\u0103 se duc\u0103 cineva bun acolo \u0219i s\u0103 apar\u0103 \u00een locul meu. \u2014 O s\u0103-l trimit pe Dennis. \u2014 Am spus, cineva bun. \u2014 Dennis e bun. \u2014 Dennis e bun dac\u0103 are o lun\u0103 la dispozi\u021bie. Audierea e azi, Bob. \u2014 Atunci, pe cine vrei? \u2014 Te vreau pe tine, zise ea. \u2014 Au, Iisuse. Oxnard? E at\u00e2t de departe \u2026 Nu mi-am luat doza \u2026 \u2014 Am o carabin\u0103 cu \u021beava retezat\u0103 pe bancheta din spate, Bob. Chiar nu-mi pas\u0103 dac\u0103 drumul pe care trebuie s\u0103-l faci e prea lung. \u2014 OK, bine, ia-o \u00eencet, spuse el. Trebuie s\u0103 aranjez c\u00e2teva chestii. \u2014 O s\u0103 te duci? \u2014 Da, o s\u0103 m\u0103 duc. Vrei s\u0103-mi spui c\u00e2te ceva despre ce este vorba? \u2014 O s\u0103 g\u0103se\u0219ti totul \u00een dosarul Burnet. Presupun c\u0103 e ceva legat de preluare, prin domeniu eminent sau conversie simpl\u0103. \u2014 S\u0103-\u021bi ia celulele? \u2014 Ei pretind s\u0103 sunt proprietatea lor. \u2014 Cum pot fi proprietarii celulelor tale? Sunt proprietarii celulelor tat\u0103lui t\u0103u. Oh, am \u00een\u021beles. Acelea\u0219i celule. Dar e o t\u00e2mpenie, Alex. \u2014 Spune-i asta judec\u0103torului. \u2014 Nu pot viola integritatea corpului t\u0103u sau a corpului copilului t\u0103u, doar pentru c\u0103 \u2026 \u2014 P\u0103streaz\u0103 asta pentru judec\u0103tor, zise ea. Te sun mai t\u00e2rziu, s\u0103-mi spui cum a mers. Alex \u00eenchise telefonul. Se uit\u0103 \u00een jos, la Jamie. Dormea \u00eenc\u0103, lini\u0219tit ca un \u00eenger. Dac\u0103 Koch ajungea la Oxnard aproape de pr\u00e2nz, putea s\u0103 prind\u0103 o audiere de urgen\u021b\u0103, programat\u0103 dup\u0103-amiaz\u0103. Probabil c\u0103 trebuia s\u0103-l sune \u00een jur de patru dup\u0103-amiaza. Mai era o ve\u0219nicie p\u00e2n\u0103 atunci. Porni spre La Jolla. \n", " E ultimul lucru de care aveam nevoie, \u00ee\u0219i spuse Henry Kendall. Musafiri! Privea nelini\u0219tit cum Lynn \u00ee\u0219i arunca bra\u021bele \u00een jurul lui Alex Burnet \u0219i se apleca s\u0103-l s\u0103rute pe copilul lui Alex, Jamie. Alex \u0219i Jamie tocmai ap\u0103ruser\u0103, f\u0103r\u0103 nici un avertisment prealabil. Femeile discutau agitate, flutur\u00e2ndu-\u0219i bra\u021bele, fericite s\u0103 se revad\u0103, \u00een timp ce mergeau \u00een buc\u0103t\u0103rie ca s\u0103 g\u0103seasc\u0103 ceva de m\u00e2ncare pentru Jamie al lui Alex. \u00cen acest timp, fiul s\u0103u Jamie \u0219i Dave se jucau Drive or Die! pe PlayStation. Sunetul metalului zdrobit \u0219i al sc\u00e2r\u021b\u00e2itului de cauciucuri umplea camera. Henry Kendall era dep\u0103\u0219it. Se duse \u00een dormitor s\u0103 g\u00e2ndeasc\u0103. Tocmai se \u00eentorsese de la sec\u021bia de poli\u021bie, unde rev\u0103zuse imaginile filmate de camera de securitate pe terenul de joac\u0103, din ziua precedent\u0103. Calitatea imaginii nu era prea bun\u0103, slav\u0103 Domnului, pentru c\u0103 imaginea acelui pu\u0219ti, Billy, lovindu-l cu piciorul \u0219i b\u0103t\u00e2ndu-l pe fiul s\u0103u era prea tulbur\u0103toare ca s\u0103 o poat\u0103 privi. Fusese nevoit s\u0103 \u00ee\u0219i \u00eendep\u0103rteze privirea de c\u00e2teva ori. Iar ceilal\u021bi b\u0103ie\u021bi, ga\u0219ca de skateri, ar fi trebuit s\u0103 fie cu to\u021bii \u00een \u00eenchisoare. Cu pu\u021bin noroc, aveau s\u0103 fie elimina\u021bi din \u0219coal\u0103. Dar Henry \u0219tia c\u0103 nu avea s\u0103 se termine acolo. Niciodat\u0103 nu se termina. Toat\u0103 lumea d\u0103dea \u00een judecat\u0103 acum \u0219i, f\u0103r\u0103 \u00eendoial\u0103, p\u0103rin\u021bii skater-ilor aveau s\u0103 dea \u0219coala \u00een judecat\u0103, pentru ca pu\u0219tii s\u0103 fie reprimi\u021bi. Aveau s\u0103 dea \u00een judecat\u0103 familia lui Henry, pe Jamie \u0219i pe Dave. Iar din aceste procese \u00een mod sigur avea s\u0103 reias\u0103 c\u0103 nu exista un sindrom Gandalf-Crikey, sau cum se numea cel inventat de Lynn. Era sigur c\u0103 va reie\u0219i c\u0103 Dave era, de fapt, un cimpanzeu transgenic. \u0218i apoi? Un circ media dincolo de orice imagina\u021bie. Reporteri \u00eengr\u0103m\u0103di\u021bi pe peluz\u0103, s\u0103pt\u0103m\u00e2ni \u00eentregi. Urm\u0103rindu-i oriunde s-ar fi dus. Film\u00e2ndu-i cu camere ascunse, zi \u0219i noapte. Distrug\u00e2ndu-le via\u021ba. Iar c\u00e2nd reporterii aveau s\u0103 se plictiseasc\u0103, urmau s\u0103 apar\u0103 credincio\u0219ii \u0219i ecologi\u0219tii. Henry \u0219i familia lui aveau s\u0103 fie numi\u021bi oameni f\u0103r\u0103 Dumnezeu. Criminali. Periculo\u0219i \u0219i neamericani, o amenin\u021bare pentru biosfer\u0103. \u00cei v\u0103zu \u00een minte pe comentatorii de la televizor, \u00eentr-o babilonie de limbi, englez\u0103, spaniol\u0103, german\u0103, japonez\u0103. To\u021bi vorbind, cu poza lui \u0219i a lui Dave pe fundal. \u0218i acesta era doar \u00eenceputul. Dave avea s\u0103 fie luat de la ei. Era posibil ca Henry s\u0103 ajung\u0103 la \u00eenchisoare. (De\u0219i se \u00eendoia de asta; oamenii de \u0219tiin\u021b\u0103 \u00eenc\u0103lcau regulile referitoare la testarea genetic\u0103 de dou\u0103 decenii \u0219i niciunul nu ajunsese la \u00eenchisoare, nici chiar c\u00e2nd pacien\u021bii muriser\u0103.) Dar \u00een mod sigur avea s\u0103 i se interzic\u0103 s\u0103 mai fac\u0103 cercetare. Putea fi dat afar\u0103 din laborator, pentru cel pu\u021bin un an. Cum avea s\u0103-\u0219i mai \u00eentre\u021bin\u0103 familia? Lynn nu o putea face singur\u0103, iar de afacerea ei web \u00een mod sigur avea s\u0103 se aleag\u0103 praful. \u0218i cu Dave, ce avea s\u0103 se \u00eent\u00e2mple? Sau cu fiul lui? Cu Tracy? \u0218i comunitatea lor? La Jolla era o zon\u0103 destul de liberal\u0103 (sau cel pu\u021bin p\u0103r\u021bi ale ei), dar oamenii nu aveau s\u0103 \u00een\u021beleag\u0103, probabil, ideea unui ompanzeu care s\u0103 mearg\u0103 la \u0219coal\u0103 cu copiii lor. Era prea radical, f\u0103r\u0103 \u00eendoial\u0103. Oamenii nu erau preg\u0103ti\u021bi pentru asta. Liberalii erau doar liberali, \u0219i at\u00e2t. Era posibil s\u0103 fie nevoi\u021bi s\u0103 se mute. S\u0103 \u00ee\u0219i v\u00e2nd\u0103 casa \u0219i s\u0103 mearg\u0103 undeva departe, poate \u00een Montana. De\u0219i acolo oamenii poate erau \u0219i mai pu\u021bin \u00een\u021beleg\u0103tori. Toate aceste g\u00e2nduri \u00eei goneau prin minte, \u00een acompaniamentul scr\u00e2\u0219netului de ma\u0219ini care se izbeau una de cealalt\u0103 \u0219i \u00een timp ce so\u021bia lui \u0219i prietena ei r\u00e2deau, \u00een buc\u0103t\u0103rie. Se sim\u021bea cople\u0219it. \u0218i, peste toate acestea, \u00een miezul tuturor lucrurilor, era sentimentul s\u0103u ad\u00e2nc de vinov\u0103\u021bie. \n\nUn lucru era clar. Trebuia s\u0103 stea cu ochii pe copiii lui. Trebuia s\u0103 \u0219tie unde se aflau. Nu putea risca alte incidente de genul celui petrecut \u00een ziua precedent\u0103. Lynn \u021binuse copiii acas\u0103 \u00eenc\u0103 o or\u0103, cu inten\u021bia de a-i l\u0103sa s\u0103 plece la \u0219coal\u0103 mai t\u00e2rziu, a\u0219a \u00eenc\u00e2t s\u0103 nu existe incidente cu copiii mai mari. Acel pu\u0219ti, Cleever, era un pericol, \u0219i era pu\u021bin probabil s\u0103 ajung\u0103 \u00een \u00eenchisoare. Probabil c\u0103 doar \u00eel speriaser\u0103 \u0219i \u00eel predaser\u0103 \u00een custodia tat\u0103lui s\u0103u. Henry \u0219tia c\u0103 tat\u0103l era analist la o companie local\u0103 de consultan\u021b\u0103 \u0219i un \u00eemp\u0103timit al armelor. Unul dintre acei intelectuali c\u0103rora le pl\u0103cea s\u0103 trag\u0103 \u00een tot felul de chestii. Un intelectual viril. Nu se \u0219tia ce se putea \u00eent\u00e2mpla. Se \u00eentoarse spre pachetul pe care-l adusese acas\u0103 de la laborator. Pe el scria TrackTech Industries, Chiba City, Japonia. \u00cen\u0103untru erau ni\u0219te tuburi argintii lucioase de 13 centimetri lungime, pu\u021bin mai sub\u021biri dec\u00e2t ni\u0219te paie de suc. Le scoase afar\u0103 \u0219i se uit\u0103 la ele. Acele minuni ale miniaturiz\u0103rii aveau \u00eencastrate \u00een ele tehnologie GPS, precum \u0219i senzori pentru temperatur\u0103, puls, respira\u021bie \u0219i tensiune arterial\u0103. Erau activate de un magnet pe care \u00eel atingeai, la unul din capete. V\u00e2rful lumina o dat\u0103 \u00een albastru \u0219i gata. Erau proiectate pentru urm\u0103rirea primatelor de laborator, a maimu\u021belor \u0219i babuinilor. Tuburile erau introduse cu un instrument medical special, care sem\u0103na cu o sering\u0103 uria\u0219\u0103. Erau plasate sub pielea g\u00e2tului, chiar deasupra claviculei. Bine\u00een\u021beles, Henry nu le putea face asta copiilor lui. A\u0219a c\u0103 \u00eentrebarea era: unde s\u0103 le pun\u0103? Se \u00eentoarse \u00een camera de zi, unde se aflau copiii. S\u0103 pun\u0103 senzorii \u00een sacii de \u0219coal\u0103? Nu. Pe gulerul c\u0103m\u0103\u0219ilor? Cl\u0103tin\u0103 din cap. I-ar fi sim\u021bit. \u0218i atunci, unde? \n\nInstrumentul chirurgical func\u021biona perfect. Dispozitivele intrar\u0103 u\u0219or \u00een cauciucul din tocul adidasului. O f\u0103cu la adidasul lui Dave, apoi la al lui Jamie \u0219i apoi, dintr-un impuls, se duse \u0219i lu\u0103 \u0219i un adidas al fiului lui Alex, Jamie. \u2014 Pentru ce? \u00eentreb\u0103 Jamie. \u2014 Vreau s\u0103-l m\u0103sor. M\u0103 \u00eentorc \u00eentr-o secund\u0103. \u00cei mai r\u0103m\u00e2neau dou\u0103. Henry se g\u00e2ndi o vreme. \u00cei venir\u0103 \u00een minte mai multe posibilit\u0103\u021bi. \n", " Hummer-ul parc\u0103 \u00een spatele ambulan\u021bei \u0219i Vasco se d\u0103du jos. Se duse la ambulan\u021b\u0103. Dolly trecu pe scaunul din dreapta al vehiculului. \u2014 Cum st\u0103m? \u00eentreb\u0103 Vasco, urc\u00e2nd. Dolly f\u0103cu semn cu capul spre casa de la cap\u0103tul str\u0103zii. \u2014 Aceea e re\u0219edin\u021ba Kendall. Vezi ma\u0219ina lui Burnet \u00een fa\u021b\u0103. E acolo de o or\u0103. Vasco se \u00eencrunt\u0103. \u2014 Ce se \u00eent\u00e2mpl\u0103? Ea cl\u0103tin\u0103 din cap. \u2014 A\u0219 putea plasa un microfon direc\u021bional, dar ar trebui s\u0103 fim perpendiculari pe ferestre, \u0219i presupun c\u0103 nu ai fi vrut s\u0103 parchez mai aproape. \u2014 Exact, n-a\u0219 fi vrut. Vasco se l\u0103s\u0103 pe spate, pe scaun. Oft\u0103 lung \u0219i se uit\u0103 la ceas. \u2014 Oricum, nu putem intra acolo. V\u00e2n\u0103torii de recompense aveau voie s\u0103 intre \u00een casele fugarilor, chiar \u0219i f\u0103r\u0103 un mandat de arestare, dar nu puteau intra \u00een casele altor oameni, chiar dac\u0103 \u0219tiau c\u0103 fugarii erau \u00een\u0103untru. \u2014 Mai devreme sau mai t\u00e2rziu trebuie s\u0103 ias\u0103, zise el. Iar atunci c\u00e2nd o vor face, noi vom fi aici. \n", " Gerard era obosit. Zburase o or\u0103 de la ultima oprire, care fusese un dezastru. La scurt timp dup\u0103 r\u0103s\u0103rit, aterizase la un complex de cl\u0103diri, unde mirosise m\u00e2ncare. Cl\u0103dirile erau din lemn, acoperit cu o vopsea decolorat\u0103. Erau \u0219i ni\u0219te ma\u0219ini vechi, \u00een jurul c\u0103rora cre\u0219tea iarb\u0103. Animale mari scoteau ni\u0219te sunete ca ni\u0219te sfor\u0103ituri, din spatele unui gard. Gerard st\u0103tea pe un st\u00e2lp al gardului \u0219i v\u0103zu un b\u0103ie\u021bel \u00een salopet\u0103 albastr\u0103 ie\u0219ind cu o g\u0103leat\u0103 \u00een m\u00e2n\u0103. Gerard sim\u021bi miros de m\u00e2ncare. \u2014 Mi-e foame, zise Gerard. B\u0103ie\u021belul se \u00eentoarse pe loc. Se uit\u0103 repede \u00een jur, apoi \u00ee\u0219i continu\u0103 drumul. \u2014 Vreau m\u00e2ncare, spuse Gerard. Mi-e foame. B\u0103iatul se opri din nou \u0219i se uit\u0103 iar \u00een jur. \u2014 Care e problema, nu \u0219tii s\u0103 vorbe\u0219ti? zise Gerard. \u2014 Ba da, spuse copilul. Unde e\u0219ti? \u2014 Aici. Pu\u0219tiul \u00eel v\u0103zu. Se apropie de gard. \u2014 M\u0103 numesc Gerard. \u2014 Ce chestie! \u0218tii s\u0103 vorbe\u0219ti! \u2014 Ce incitant pentru tine, spuse Gerard. Acum sim\u021bea puternic mirosul din g\u0103leat\u0103. Sim\u021bea miros de porumb \u0219i de alte cereale. Mai sim\u021bea \u0219i un miros ur\u00e2t. Dar foamea era cople\u0219itoare. \u2014 Vreau de m\u00e2ncare. \u2014 Ce m\u00e2ncare vrei? \u00eentreb\u0103 copilul. B\u0103g\u0103 m\u00e2na \u00een g\u0103leat\u0103 \u0219i scoase o m\u00e2n\u0103 de m\u00e2ncare. \u2014 Vrei asta? Gerard se aplec\u0103 \u0219i gust\u0103. O scuip\u0103 imediat. \u2014 Ihhh! \u2014 E m\u00e2ncare pentru pui. Nu e nimic r\u0103u. Ei o m\u0103n\u00e2nc\u0103. \u2014 Ai legume proaspete? Pu\u0219tiul r\u00e2se. \u2014 E\u0219ti amuzant. Parc\u0103 ai fi englez. Cum te cheam\u0103? \u2014 Gerard. O portocal\u0103? Ai o portocal\u0103? \u021aop\u0103ia \u00eentr-o parte \u0219i \u00een alta pe st\u00e2lp, ner\u0103bd\u0103tor. \u2014 \u00cemi plac portocalele. \u2014 Cum de vorbe\u0219ti a\u0219a de bine? \u2014 A\u0219 putea s\u0103 te \u00eentreb acela\u0219i lucru. \u2014 \u0218tii ceva? O s\u0103 te ar\u0103t tat\u0103lui meu, spuse copilul. \u00centinse m\u00e2na. \u2014 E\u0219ti \u00eembl\u00e2nzit, nu-i a\u0219a? \u2014 Fir-a\u0219 al naibii! zise Gerard \u0219i p\u0103\u0219i pe m\u00e2na lui. Copilul \u00eel puse pe Gerard pe um\u0103r \u0219i porni \u00eenapoi spre cl\u0103direa de lemn. \u2014 Pariez c\u0103 putem s\u0103 te vindem pe o mul\u021bime de bani, spuse el. Gerard cronc\u0103ni \u0219i zbur\u0103 pe acoperi\u0219ul unei case. \u2014 Hei! Vino \u00eenapoi! Din interiorul casei se auzi o voce: \u2014 F\u0103-\u021bi treburile, Jared! Gerard v\u0103zu cum pu\u0219tiul se \u00eentoarse, f\u0103r\u0103 tragere de inim\u0103, la un cote\u021b, unde \u00eencepu s\u0103 arunce gr\u0103un\u021be din g\u0103leat\u0103, cu m\u00e2na. Un grup de p\u0103s\u0103ri galbene \u00eencepur\u0103 s\u0103 clonc\u0103ne \u0219i s\u0103 sar\u0103 spre m\u00e2ncarea aruncat\u0103 c\u0103tre ele. P\u0103reau incredibil de proaste. Trecur\u0103 c\u00e2teva momente, \u00eenainte ca Gerard s\u0103 decid\u0103 c\u0103 avea s\u0103 m\u0103n\u00e2nce acea m\u00e2ncare, p\u00e2n\u0103 la urm\u0103. Zbur\u0103 spre sol \u0219i scoase un \u021bip\u0103t puternic, ca s\u0103 alunge acele p\u0103s\u0103ri stupide, dup\u0103 care \u00eencepu s\u0103 le m\u0103n\u00e2nce gr\u0103un\u021bele. Erau dezgust\u0103toare, dar trebuia s\u0103 m\u0103n\u00e2nce ceva. Atunci, pu\u0219tiul se arunc\u0103 spre el, cu m\u00e2inile \u00eentinse. Gerard se \u00een\u0103l\u021b\u0103 \u00een aer \u0219i \u00eel ciupi pe copil tare de nas. Pu\u0219tiul \u021bip\u0103, iar Gerard ateriz\u0103 din nou, la mic\u0103 distan\u021b\u0103, ca s\u0103 continue s\u0103 m\u0103n\u00e2nce. P\u0103s\u0103rile acelea mari \u0219i galbene erau peste tot \u00een jurul lui. \u2014 \u00cenapoi! \u00cenapoi, am zis! P\u0103s\u0103rile galbene nu-i d\u0103dur\u0103 prea mult\u0103 aten\u021bie. Gerard scoase un sunet de siren\u0103. Pu\u0219tiul se arunc\u0103 din nou, trec\u00e2nd pu\u021bin pe l\u00e2ng\u0103 Gerard. F\u0103r\u0103 \u00eendoial\u0103, era un copil cam prost. \u2014 Goluri de aer! Goluri de aer! \u0218ase mii de metri altitudine! O s\u0103 \u00eemping man\u0219a \u00een fa\u021b\u0103 \u2026 Apoi sunetul unei explozii uria\u0219e. Puii se \u00eempr\u0103\u0219tiar\u0103 auzindu-l, \u0219i avu un moment de lini\u0219te, \u00een care reu\u0219i s\u0103 m\u0103n\u00e2nce pu\u021bin Acum, pu\u0219tiul se \u00eentorsese cu o plas\u0103 \u0219i o \u00eenv\u00e2rtea la nivelul solului. Era prea mult\u0103 agita\u021bie pentru Gerard, pe care-l durea stomacul din cauza m\u00e2nc\u0103rii oribile, a\u0219a c\u0103 se \u00een\u0103l\u021b\u0103 repede \u00een aer, eliber\u00e2nd locul \u0219i lovindu-l pe copil perfect \u00een cap, \u00eenainte s\u0103 urce spre cer \u0219i s\u0103 se \u00eendep\u0103rteze. \n\nDou\u0103zeci de minute mai t\u00e2rziu, \u00een aerul mai rece, ajunse la coast\u0103 \u0219i porni \u00een lungul ei. Era mai u\u0219or acolo, pentru c\u0103 erau curen\u021bi ascensionali, o binecuv\u00e2ntare pentru aripile lui obosite. Nu putea s\u0103 planeze, dar tot \u00eel ajuta. Tr\u0103ia o senza\u021bie relativ\u0103 de pace. Cel pu\u021bin asta sim\u021bi p\u00e2n\u0103 c\u00e2nd o pas\u0103re alb\u0103 uria\u0219\u0103 \u2013 extrem de mare, gigantic\u0103 \u2013 se repezi pe t\u0103cute spre el, trecu \u00een vitez\u0103 pe l\u00e2ng\u0103 \u0219i cre\u0103 un v\u00e2rtej care \u00eel dezechilibr\u0103. C\u00e2nd Gerard reveni pe traseu, pas\u0103rea se dep\u0103rtase, plan\u00e2nd pe aripile ei uria\u0219e \u0219i plate. Avea un singur ochi, \u00een centrul capului. Sclipea \u00een soare. Iar aripile nu i se mi\u0219cau. R\u0103m\u00e2neau drepte \u0219i plate. Gerard era mul\u021bumit c\u0103 nu era un c\u00e2rd de astfel de p\u0103s\u0103ri, ci numai una. Observ\u0103 c\u0103 se rotea \u00een cercuri lente spre p\u0103m\u00e2nt. Iar \u00een clipa aceea observ\u0103 o oaz\u0103 verde \u00een mijlocul coastei uscate. O oaz\u0103! Era construit\u0103 l\u00e2ng\u0103 ni\u0219te bolovani uria\u0219i. \u00cen jurul bolovanilor erau palmieri, gr\u0103dini atr\u0103g\u0103toare \u0219i cl\u0103diri frumoase, \u00een mijlocul verde\u021bii. Gerard era sigur c\u0103 acolo va g\u0103si m\u00e2ncare. Era o imagine at\u00e2t de atr\u0103g\u0103toare, \u00eenc\u00e2t \u00eencepu s\u0103 coboare, \u00een spirale. \n\nEra ca un vis. Oameni frumo\u0219i, \u00een halate albe, merg\u00e2nd \u00eencet printr-o gr\u0103din\u0103 cu flori \u0219i tufi\u0219uri, \u00een umbra r\u0103coroas\u0103 a palmierilor, cu tot felul de p\u0103s\u0103ri zbur\u00e2nd \u00een jurul lor. Nu sim\u021bea miros de m\u00e2ncare, dar sigur trebuia s\u0103 fie a\u0219a ceva pe acolo. \u0218i apoi sim\u021bi parfumul \u2026 portocale! Portocale t\u0103iate! Avu nevoie numai de o clip\u0103 ca s\u0103 localizeze o alt\u0103 pas\u0103re, cu penajul albastru \u0219i ro\u0219u sclipitor, st\u00e2nd pe o stinghie, cu o mul\u021bime de portocale \u00een jur, pe o tav\u0103. Portocale, \u0219i avocado, \u0219i buc\u0103\u021bi de l\u0103ptuci. Gerard ateriz\u0103 al\u0103turi de pas\u0103re, prudent. \u2014 Vreau s\u0103 m\u0103 vrei, spuse el. \u2014 Hel-lo, zise pas\u0103rea ro\u0219-albastr\u0103. \u2014 Am nevoie s\u0103 ai nevoie de mine. \u2014 Hel-lo. \u2014 Frumos loc ai aici. Numele meu e Gerard. \u2014 Aaa, ce se-nt\u00e2mpl\u0103, doctore? spuse pas\u0103rea. \u2014 Te superi dac\u0103 iau o portocal\u0103? \u2014 Hel-lo, spuse pas\u0103rea. Aaa, ce se-nt\u00e2mpl\u0103, doctore? \u2014 Te-am \u00eentrebat dac\u0103 pot s\u0103 iau o portocal\u0103. \u2014 Hel-lo. Gerard \u00ee\u0219i pierdu r\u0103bdarea. Se \u00eentinse spre portocal\u0103. Pas\u0103rea ro\u0219-albastr\u0103 se repezi s\u0103 \u00eel ciupeasc\u0103, cu r\u0103utate. Gerard se feri \u0219i zbur\u0103, cu portocala \u00een gur\u0103. Se a\u0219ez\u0103 pe un trunchi de copac \u0219i se uit\u0103 \u00een spate. \u00cen momentul acela observ\u0103 c\u0103 cealalt\u0103 pas\u0103re era legat\u0103 de stinghie. Gerard m\u00e2nc\u0103 portocala pe \u00eendelete. Apoi zbur\u0103 \u00eenapoi, s\u0103 mai ia. Se apropie de stinghie din spate, iar mai t\u00e2rziu, din lateral. Zbura prin surprindere, ferindu-se de fiecare dat\u0103 de pas\u0103re, care nu putea spune dec\u00e2t: \u2014 Hel-lo! Dup\u0103 o jum\u0103tate de or\u0103, Gerard era s\u0103tul. \u00centre timp, \u00eei privise pe oamenii \u00een halate albe, care veneau \u0219i plecau, vorbind despre NyQuil \u0219i Jell-O. Gerard spuse: \u2014 Jell-O, desertul gustos pentru \u00eentreaga familie, acum cu mai mult cal-ciu! Doi dintre oamenii \u00een halate ridicar\u0103 privirea. Cineva r\u00e2se. Apoi \u00ee\u0219i continuar\u0103 drumul. Locul acela era foarte lini\u0219tit. Apa susura \u00een ni\u0219te p\u00e2r\u00e2ia\u0219e, pe l\u00e2ng\u0103 c\u0103rare. Gerard era sigur c\u0103 avea s\u0103 stea acolo pentru mult, mult timp. \n", " \u2014 OK, avem ac\u021biune, spuse Vasco. Doi b\u0103ie\u021bi ie\u0219eau din casa Kendall. Unul era un pu\u0219ti negricios, cu o \u0219apc\u0103 de baseball, destul de cr\u0103c\u0103nat. Cel\u0103lalt era blond \u0219i purta \u0219i el o \u0219apc\u0103 de baseball. Era \u00eembr\u0103cat \u00een pantaloni kaki \u0219i cu o c\u0103ma\u0219\u0103 sport. \u2014 Pare a fi Jamie, zise Vasco, b\u0103g\u00e2nd ma\u0219ina \u00een vitez\u0103. Pornir\u0103 \u00eencet \u00eenainte. \u2014 Nu \u0219tiu, spuse Dolly. Parc\u0103 nu prea seam\u0103n\u0103. \u2014 Uit\u0103-te la \u0219apca de baseball. \u00centreab\u0103-l, zise Vasco. Dolly cobor\u00ee geamul de pe partea ei \u0219i se aplec\u0103 \u00een afar\u0103. \u2014 Jamie, scumpule? B\u0103iatul se r\u0103suci. \u2014 Da? spuse el. Dolly s\u0103ri din ma\u0219in\u0103. \n\nHenry Kendall lucra la computer, activ\u00e2nd TrackTech, c\u00e2nd auzi un \u021bip\u0103t strident de afar\u0103. \u0218tiu imediat c\u0103 era Dave. S\u0103ri \u00een sus \u0219i alerg\u0103 spre u\u0219\u0103. Lynn era \u00een spatele lui, venind \u00een fug\u0103 din buc\u0103t\u0103rie. Dar observ\u0103 c\u0103 Alex r\u0103m\u0103sese \u00een buc\u0103t\u0103rie, cu bra\u021bele \u00een jurul fiului ei, Jamie. P\u0103rea \u00eengrozit\u0103. \n\nDave nu \u00een\u021belegea ce vedea. Jamie vorbea cu femeia din ma\u0219ina alb\u0103 mare, iar apoi ea s\u0103rise afar\u0103 \u0219i \u00eel \u00een\u0219f\u0103case. Dave nu avea \u00eenclina\u021bia s\u0103 atace femei, a\u0219a c\u0103 privi cum femeia \u00eel lua pe sus pe Jamie, \u00eel duse \u00een spatele ma\u0219inii albe \u0219i deschise u\u0219ile acesteia. Dave v\u0103zu \u00een\u0103untru un b\u0103rbat \u00een halat alb \u0219i v\u0103zu o mul\u021bime de echipamente str\u0103lucitoare care \u00eel \u00eensp\u0103im\u00e2ntar\u0103. Probabil c\u0103 Jamie se speriase \u0219i el, pentru c\u0103, dintr-o dat\u0103, \u00eencepu s\u0103 \u021bipe. Femeia \u00eenchise u\u0219ile ma\u0219inii. \u00cenainte ca ma\u0219ina s\u0103 \u00eenceap\u0103 s\u0103 se mi\u0219te, Dave url\u0103 \u0219i s\u0103ri \u00een spatele ei, prinz\u00e2ndu-se de m\u00e2nerele u\u0219ii. Ma\u0219ina alb\u0103 acceler\u0103, prinz\u00e2nd vitez\u0103. Dave nu-\u0219i d\u0103du drumul, chinuindu-se s\u0103-\u0219i men\u021bin\u0103 echilibrul. C\u00e2nd reu\u0219i s\u0103 se prind\u0103 mai bine, se trase \u00een sus, a\u0219a \u00eenc\u00e2t s\u0103 poat\u0103 vedea prin geamul din spate. \u00cei v\u0103zu pe b\u0103rbatul \u00een halat alb \u0219i pe femeie \u00eemping\u00e2ndu-l pe Jamie pe un pat \u0219i \u00eencerc\u00e2nd s\u0103-l lege. Jamie \u021bipa. Dave sim\u021bi cum s\u00e2ngele \u00eencepe s\u0103-i clocoteasc\u0103. M\u00e2r\u00e2i \u0219i lovi \u00een u\u0219i. Femeia ridic\u0103 privirea, alarmat\u0103. P\u0103ru \u0219ocat\u0103, c\u00e2nd \u00eel v\u0103zu pe Dave. \u00cei strig\u0103 ceva \u0219oferului. \u0218oferul \u00eencepu s\u0103 conduc\u0103 \u00een zig-zag. Dave era aruncat \u00een lateral, abia reu\u0219ind s\u0103 se \u021bin\u0103 de m\u00e2nere. C\u00e2nd ma\u0219ina \u00eel arunc\u0103 \u00eenc\u0103 o dat\u0103 \u00eenapoi, \u00eentinse m\u00e2na mai sus \u0219i se prinse de becurile de deasupra u\u0219ilor. Se trase pe acoperi\u0219ul ambulan\u021bei. V\u00e2ntul b\u0103tea tare. Suprafa\u021ba era neted\u0103. Se \u00eentinse, \u00eenaint\u00e2nd pu\u021bin c\u00e2te pu\u021bin. Ma\u0219ina \u00eencepu s\u0103 mearg\u0103 drept \u0219i mai \u00eencet. Auzi \u021bipete \u00een\u0103untru. Se t\u00e2r\u00ee \u00eenainte. \n\u2014 Am sc\u0103pat de el! strig\u0103 Dolly, uit\u00e2ndu-se afar\u0103, pe geamul din spate. \u2014 Ce era? \u2014 Sem\u0103na cu o maimu\u021b\u0103! \u2014 Nu e maimu\u021b\u0103, e prietenul meu! \u021bip\u0103 Jamie, zb\u0103t\u00e2ndu-se. Merge la \u0219coal\u0103 cu mine. Copilului \u00eei c\u0103zu \u0219apca de baseball de pe cap \u0219i Dolly v\u0103zu c\u0103 pu\u0219tiul avea p\u0103rul castaniu \u00eenchis. \u2014 Cum te cheam\u0103? \u00eentreb\u0103 ea. \u2014 Jamie. Jamie Kendall. \u2014 Oh, nu, zise ea. \u2014 Iiuse, spuse Vasco, de la volan. Ai luat alt copil? \u2014 A spus c\u0103-l cheam\u0103 Jamie! \u2014 Nu e copilul care trebuie. Iisuse Hristoase, Dolly, e\u0219ti o idioat\u0103. Asta e r\u0103pire. \u2014 Dar nu e gre\u0219eala mea \u2026 \u2014 Atunci a cui e? \u2014 \u0218i tu l-ai v\u0103zut pe pu\u0219ti. \u2014 N-am v\u0103zut \u2026 \u2014 Te uitai \u0219i tu la el. \u2014 Iisuse, taci din gur\u0103. Nu mai comenta. Trebuie s\u0103-l ducem \u00eenapoi. \u2014 Ce vrei s\u0103 spui? \u2014 Trebuie s\u0103-l ducem \u00eenapoi unde l-am g\u0103sit. Asta e r\u0103pire, la naiba. \u00cen clipa urm\u0103toare, Vasco \u00eenjur\u0103 \u0219i url\u0103. \n\nDave era pe acoperi\u0219ul ambulan\u021bei, \u00eentre bara luminoas\u0103 \u0219i por\u021biunea \u00eenclinat\u0103 a ma\u0219inii. Se aplec\u0103, pe partea \u0219oferului. Acolo era o oglind\u0103 retrovizoare mare. V\u0103zu \u00een ea un b\u0103rbat ur\u00e2t, cu barb\u0103 neagr\u0103, care conducea \u0219i \u021bipa. \u0218tia c\u0103 b\u0103rbatul acela avea s\u0103-i fac\u0103 r\u0103u lui Jamie. \u00cel v\u0103zu dezgolindu-\u0219i din\u021bii, \u00eentr-un semn de furie. Dave se aplec\u0103, sprijinindu-se pe oglinda retrovizoare, \u0219i \u00ee\u0219i introduse bra\u021bul pe geamul deschis. Degetele lui puternice \u00eel prinser\u0103 pe b\u0103rbos de nas, iar b\u0103rbatul url\u0103 \u0219i \u00ee\u0219i smuci capul. Degetele lui Dave alunecar\u0103, dar el se \u00eentinse mai mult \u0219i \u00eel mu\u0219c\u0103 tare pe b\u0103rbat de ureche, f\u0103r\u0103 s\u0103-i mai dea drumul. B\u0103rbatul urla la el, furios. Dave sim\u021bea acea furie, dar \u0219i el era la fel. Trase mai tare \u0219i sim\u021bi cum urechea se desprinse, \u00een urma ei \u021b\u00e2\u0219nind un \u0219uvoi de s\u00e2nge fierbinte. B\u0103rbatul url\u0103 \u0219i \u00eenv\u00e2rti de volan. \n\nAmbulan\u021ba se \u00eenclin\u0103, ro\u021bile din st\u00e2nga se ridicar\u0103 de la sol, iar vehiculul se \u00eenclin\u0103 \u00eencet \u0219i se pr\u0103bu\u0219i pe partea dreapt\u0103. Scr\u00e2\u0219netul metalic era incredibil de puternic. Dave era pe ambulan\u021b\u0103, c\u00e2nd aceasta se pr\u0103bu\u0219i, \u00eens\u0103 \u00ee\u0219i pierdu priza, \u00een momentul impactului. Picioarele lui \u00eel izbir\u0103 \u00een fa\u021b\u0103 pe b\u0103rbos \u0219i unul dintre pantofii lui intr\u0103 direct \u00een gura acestuia. Vehiculul alunec\u0103 pe lateral, p\u00e2n\u0103 se opri. Dave \u00ee\u0219i scoase piciorul din pantof, l\u0103s\u00e2ndu-l \u00een gura b\u0103rbosului. Din urechea acestuia \u021b\u00e2\u0219nea s\u00e2nge \u00een toate direc\u021biile. Dave \u00ee\u0219i smulse \u0219i cel\u0103lalt pantof, ocoli p\u00e2n\u0103 \u00een spatele ambulan\u021bei \u0219i reu\u0219i, cu ceva efort, s\u0103 deschid\u0103 u\u0219ile. B\u0103rbatul \u00een halat alb era \u00eentins pe o parte, s\u00e2ngele curg\u00e2ndu-i din gur\u0103. Jamie era sub el, \u021bip\u00e2nd. Dave \u00eel trase pe b\u0103rbatul \u00een halat din ma\u0219in\u0103 \u0219i \u00eel l\u0103s\u0103 pe jos, pe strad\u0103. Apoi se \u00eentoarse \u0219i \u00eel scoase pe Jamie, \u00eel puse \u00een spate \u0219i \u00eencepu s\u0103 alerge, duc\u00e2ndu-l \u00eenapoi spre casa lor. \u2014 E\u0219ti r\u0103nit? \u00eentreb\u0103 Jamie. Urechea era \u00eenc\u0103 \u00een gura lui Dave. O scuip\u0103 \u00een m\u00e2n\u0103. \u2014 Nu. \u2014 Ce ai \u00een m\u00e2n\u0103? Dave deschise pumnul. \u2014 E o ureche. \u2014 \u00ceh, ce sc\u00e2rbos! \u2014 L-am mu\u0219cat de ureche. Era r\u0103u. \u00ce\u021bi f\u0103cea r\u0103u. \u2014 Puah! \u00cen fa\u021b\u0103, v\u0103zur\u0103 toat\u0103 lumea ie\u0219it\u0103 pe peluza din fa\u021ba casei lor. Henry \u0219i Lynn, \u0219i oamenii cei noi. Dave \u00eel puse pe Jamie la p\u0103m\u00e2nt \u0219i acesta alerg\u0103 spre p\u0103rin\u021bii lui. Dave a\u0219tept\u0103 ca mama lui, Lynn, s\u0103 \u00eel m\u00e2ng\u00e2ie, dar ea se concentrase numai asupra lui Jamie. Asta \u00eel f\u0103cu s\u0103 se simt\u0103 r\u0103u. L\u0103s\u0103 urechea s\u0103 cad\u0103 pe p\u0103m\u00e2nt. Toat\u0103 lumea se \u00eenv\u00e2rtea \u00een jurul lui, dar nimeni nu-l atingea, nimeni nu-\u0219i trecea degetele prin blana lui. Se sim\u021bea din ce \u00een ce mai trist. Apoi v\u0103zu ma\u0219ina neagr\u0103 masiv\u0103 venind \u00een vitez\u0103 pe strad\u0103, spre ei. Era uria\u0219\u0103, se \u00een\u0103l\u021ba mult deasupra solului, \u0219i se \u00eendrepta direct spre peluz\u0103. \n", " Curtea de judecat\u0103 din Oxnard era mic\u0103 \u0219i at\u00e2t de friguroas\u0103, \u00eenc\u00e2t Bob Koch \u00ee\u0219i spuse c\u0103 va face pneumonie. Oricum nu se sim\u021bea prea bine. Mahmureala \u00eei l\u0103sase \u00een urm\u0103 o senza\u021bie foarte nepl\u0103cut\u0103 \u00een stomac. Judec\u0103torul era un tip t\u00e2n\u0103r, cam de patruzeci de ani, \u0219i p\u0103rea \u0219i el mahmur. Dar poate c\u0103 nu era. Koch \u00ee\u0219i drese glasul. \u2014 Onorat\u0103 Instan\u021b\u0103, m\u0103 aflu aici ca s\u0103 o reprezint pe Alexandra Burnet, care nu a putut veni personal. \u2014 Acest tribunal a ordonat ca ea s\u0103 se afle aici, spuse judec\u0103torul. Personal. \u2014 \u0218tiu asta, Onorat\u0103 Instan\u021b\u0103, dar ea \u0219i copilul ei sunt urm\u0103ri\u021bi, \u00een prezent, de un v\u00e2n\u0103tor de recompense care are inten\u021bia s\u0103 extrag\u0103 \u021besuturi din corpurile lor. \u00cen consecin\u021b\u0103, ea a fugit, ca s\u0103 evite asta. \u2014 Ce v\u00e2n\u0103tor de recompense? \u00eentreb\u0103 judec\u0103torul. De ce este implicat un v\u00e2n\u0103tor de recompense \u00een asta? \u2014 Exact asta am vrea s\u0103 afl\u0103m \u0219i noi, Onorat\u0103 Instan\u021b\u0103, spuse Bob Koch. Judec\u0103torul se r\u0103suci \u0219i \u00eentreb\u0103: \u2014 Domnule Rodriguez? \u2014 Onorat\u0103 Instan\u021b\u0103, spuse Rodriguez, ridic\u00e2ndu-se \u00een picioare. Nu este vorba de un v\u00e2n\u0103tor de recompense. \u2014 Atunci, cine este? \u2014 Un agent profesionist de prindere a fugarilor, \u00een misiune. \u2014 Cu a cui autoriza\u021bie? \u2014 Nu este autorizat per se. \u00cen acest caz, el face o arestare civil\u0103, Onorat\u0103 Instan\u021b\u0103. \u2014 Arestarea cui? \u2014 A doamnei Burnet \u0219i a fiului ei. \u2014 Pe ce baz\u0103? \u2014 Posesiune de proprietate furat\u0103, Onorat\u0103 Instan\u021b\u0103. \u2014 Pentru efectuarea unei arest\u0103ri civile, posesiunea propriet\u0103\u021bii furate trebuie s\u0103 fie constatat\u0103 de persoana care face arestarea. \u2014 Da, Onorat\u0103 Instan\u021b\u0103. \u2014 \u0218i ce s-a constatat? \u2014 Posesiunea propriet\u0103\u021bii \u00een chestiune, Onorat\u0103 Instan\u021b\u0103. \u2014 Discut\u0103m despre linia celular\u0103 Burnet, spuse judec\u0103torul. \u2014 Da, Onorat\u0103 Instan\u021b\u0103. A\u0219a cum am mai prezentat cu probe \u00een acest tribunal, aceast\u0103 linie celular\u0103 este proprietatea UCLA \u0219i a fost v\u00e2ndut\u0103 c\u0103tre firma BioGen, din Westview. Proprietatea este atestat\u0103 de mai multe decizii judec\u0103tore\u0219ti anterioare. \u2014 \u0218i atunci, cum a fost furat\u0103? \u2014 Onorat\u0103 Instan\u021b\u0103, avem dovezi c\u0103 domnul Burnet a conspirat pentru eliminarea liniilor celulare aflate \u00een posesiunea BioGen. Dar, indiferent dac\u0103 asta este adev\u0103rat sau nu, BioGen are dreptul s\u0103 refac\u0103 liniile celulare a c\u0103ror proprietar\u0103 este. \u2014 Le poate reface de la domnul Burnet. \u2014 Da, Onorat\u0103 Instan\u021b\u0103. A\u0219a ar trebui, deoarece tribunalul a decis c\u0103 celulele domnului Burnet apar\u021bin lui BioGen, care poate oric\u00e2nd s\u0103 ia mai multe. Dac\u0103 proprietatea se afl\u0103 sau nu efectiv \u00een corpul domnului Burnet este irelevant. BioGen este proprietara celulelor. \u2014 Nega\u021bi dreptul domnului Burnet la integritatea sa corporal\u0103? zise judec\u0103torul, ridic\u00e2nd o spr\u00e2ncean\u0103. \u2014 Cu tot respectul, Onorat\u0103 Instan\u021b\u0103, nu exist\u0103 un astfel de drept. S\u0103 presupunem c\u0103 cineva ia inelul cu diamant al so\u021biei dumneavoastr\u0103 \u0219i \u00eel \u00eenghite. Inelul r\u0103m\u00e2ne, totu\u0219i, proprietatea dumneavoastr\u0103. \u2014 Da, spuse judec\u0103torul, dar mi s-ar putea cere s\u0103 a\u0219tept cu r\u0103bdare ca el s\u0103 reapar\u0103. \u2014 Da, Onorat\u0103 Instan\u021b\u0103. \u00cens\u0103 s\u0103 presupunem c\u0103, din diverse motive, inelul se blocheaz\u0103 \u00een intestin. Nu a\u021bi avea dreptul s\u0103 \u00eel recupera\u021bi? Bine\u00een\u021beles c\u0103 da. Nu poate s\u0103 vi se refuze acest drept. Este proprietatea dumneavoastr\u0103, oriunde s-ar afla. Cel care \u00eel \u00eenghite \u00ee\u0219i asum\u0103 riscul recuper\u0103rii lui. Koch \u00ee\u0219i spuse c\u0103 era momentul s\u0103 intervin\u0103. \u2014 Onorat\u0103 Instan\u021b\u0103, zise el. Dac\u0103 \u00eemi amintesc corect biologia din liceu, orice este \u00eenghi\u021bit nu se afl\u0103 efectiv \u00een interiorul corpului, mai mult dec\u00e2t o gaur\u0103 de covrig se afl\u0103 \u00een interiorul covrigului. Inelul este \u00een exteriorul corpului. Rodriguez \u00eencepu s\u0103 se agite. \u2014 Onorat\u0103 Instan\u021b\u0103 \u2026 \u2014 Onorat\u0103 Instan\u021b\u0103, spuse Koch, ridic\u00e2nd vocea. Sunt sigur c\u0103 putem fi de acord cu to\u021bii c\u0103 nu vorbim aici despre inele cu diamant care au fost furate. Vorbim despre celule care se afl\u0103 \u00een interiorul corpului uman. No\u021biunea c\u0103 aceste celule pot fi proprietatea altcuiva \u2013 chiar dac\u0103 tribunalul apelat a sus\u021binut o decizie a juriului \u2013 conduce la concluzii absurde, precum cele formulate aici. Dac\u0103 BioGen nu se mai afl\u0103 \u00een posesia celulelor domnului Burnet, asta \u00eenseamn\u0103 c\u0103 le-a pierdut, din cauza propriilor sale ac\u021biuni gre\u0219ite. Nu are dreptul s\u0103 se duc\u0103 s\u0103 mai ia altele. Dac\u0103 v\u0103 pierde\u021bi un inel cu diamant, nu pute\u021bi s\u0103 v\u0103 \u00eentoarce\u021bi la mina de diamante, ca s\u0103 lua\u021bi un \u00eenlocuitor. \u2014 Analogia este inexact\u0103, zise Rodriguez. \u2014 Onorat\u0103 Instan\u021b\u0103, toate analogiile sunt inexacte. \u2014 \u00cen acest caz, voi cere cur\u021bii s\u0103 se limiteze strict la problema de fa\u021b\u0103, spuse Rodriguez, \u0219i s\u0103 ia \u00een considerare deciziile judec\u0103tore\u0219ti precedente, relevante pentru aceast\u0103 problem\u0103. Tribunalul a stabilit c\u0103 BioGen este proprietara acestor celule. Ele provin din corpul domnului Burnet, dar sunt proprietatea lui BioGen. Noi sus\u021binem c\u0103 avem dreptul s\u0103 recuper\u0103m aceste celule, \u00een orice moment. \u2014 Onorat\u0103 Instan\u021b\u0103, aceast\u0103 pledoarie intr\u0103 \u00een conflict direct cu Amendamentul al treisprezecelea, cel \u00eempotriva sclaviei. BioGen poate fi proprietara celulelor domnului Burnet. Dar nu poate fi proprietara domnului Burnet. Asta nu se poate. \u2014 Nu am pretins niciodat\u0103 o proprietate asupra domnului Burnet, ci doar asupra celulelor lui. \u0218i asta este tot ce cerem \u00een momentul de fa\u021b\u0103, spuse Rodriguez. \u2014 \u00cens\u0103 consecin\u021ba practic\u0103 a cererii dumneavoastr\u0103 este s\u0103 fi\u021bi, efectiv, proprietarii domnului Burnet, din moment ce pretinde\u021bi un control asupra corpului s\u0103u, \u00een orice moment \u2026 Judec\u0103torul p\u0103rea plictisit. \u2014 Domnilor, \u00een\u021beleg care este problema, spuse el. Dar ce leg\u0103tur\u0103 au toate acestea cu doamna Burnet \u0219i cu fiul ei? \n\nBob Koch se retrase. Era mai bine ca Rodriguez s\u0103-\u0219i sape singur groapa, \u00ee\u0219i spuse el. Concluzia la care voia acesta s\u0103 ajung\u0103 tribunalul era de neconceput. \u2014 Onorat\u0103 Instan\u021b\u0103, zise Rodriguez, dac\u0103 tribunalul accept\u0103 c\u0103 celulele domnului Burnet sunt proprietatea clientului meu, a\u0219a cum cred c\u0103 ar trebui, atunci respectivele celule sunt proprietatea clientului meu oriunde s-ar afla. De exemplu, dac\u0103 domnul Burnet doneaz\u0103 s\u00e2nge la o banc\u0103 de s\u00e2nge, s\u00e2ngele donat ar con\u021bine celulele care se afl\u0103 \u00een proprietatea noastr\u0103. Am putea emite preten\u021bii asupra acelor celule \u0219i solicita extragerea lor din s\u00e2ngele donat, din moment ce domnul Burnet nu mai are dreptul, \u00een mod legal, s\u0103 dea aceste celule nim\u0103nui. Ele sunt proprietatea noastr\u0103. \u00cen mod similar, acelea\u0219i celule care sunt proprietatea noastr\u0103, celule identice, se g\u0103sesc \u0219i la copiii \u0219i urma\u0219ii domnului Burnet. Prin urmare, avem drept de proprietate \u0219i asupra acelor celule. \u0218i avem dreptul s\u0103 lu\u0103m celulele. \u2014 \u0218i v\u00e2n\u0103torul de recompense? \u2014 Specialistul \u00een recuperarea fugarilor execut\u0103 o arestare civil\u0103 pe urm\u0103toarea baz\u0103, spuse Rodriguez. Dac\u0103 \u00eei vede pe descenden\u021bii domnului Burnet, cum ace\u0219tia, prin defini\u021bie, au la ei o proprietate a noastr\u0103, atunci este clar c\u0103 se afl\u0103 \u00een posesia unei propriet\u0103\u021bi furate \u0219i pot fi aresta\u021bi. Judec\u0103torul oft\u0103. \u2014 Onorat\u0103 Instan\u021b\u0103, zise Rodriguez. Este posibil ca aceast\u0103 concluzie s\u0103 par\u0103 total lipsit\u0103 de logic\u0103, dar adev\u0103rul este c\u0103 tr\u0103im \u00eentr-o er\u0103 nou\u0103, iar ceea ce ni se pare ciudat acum, peste c\u00e2\u021biva ani nu va mai p\u0103rea at\u00e2t de ciudat. Deja un mare procent din genomul uman este proprietatea cuiva. Informa\u021biile genetice pentru diverse organisme sunt proprietatea cuiva. No\u021biunea c\u0103 astfel de elemente biologice se afl\u0103 \u00een proprietate privat\u0103 este ciudat\u0103 doar pentru c\u0103 este nou\u0103 pentru noi. Dar tribunalul trebuie s\u0103 ia o decizie \u00een concordan\u021b\u0103 cu deciziile anterioare. Celulele Burnet sunt celulele noastre. \u2014 Dar \u00een cazul descenden\u021bilor, celulele sunt ni\u0219te c\u00f3pii, spuse judec\u0103torul. \u2014 Da, Onorat\u0103 Instan\u021b\u0103, dar nu aceasta este problema. Dac\u0103 eu sunt proprietarul unei formule cu care pot face ceva, \u0219i cineva copiaz\u0103 aceast\u0103 formul\u0103 pe o foaie de h\u00e2rtie \u0219i o d\u0103 altcuiva, formula r\u0103m\u00e2ne, totu\u0219i proprietatea mea. Eu sunt proprietarul formulei, indiferent cum a fost copiat\u0103, sau de c\u0103tre cine. Iar eu am dreptul s\u0103 recuperez copia. Judec\u0103torul se \u00eentoarse spre Bob Koch. \u2014 Domnule Koch? \n\u2014 Onorat\u0103 Instan\u021b\u0103, domnul Rodriguez v\u0103 cere s\u0103 face\u021bi o interpretare strict\u0103. La fel \u0219i eu. Tribunalele precedente au decis c\u0103 celulele domnului Burnet, odat\u0103 ce se afl\u0103 \u00een afara corpului s\u0103u, nu \u00eei mai apar\u021bin. Nu au spus c\u0103 domnul Burnet este o min\u0103 de aur umbl\u0103toare, din care BioGen poate extrage oric\u00e2nd, iar \u0219i iar. \u0218i \u00een mod sigur nu au spus nimic care s\u0103 implice c\u0103 BioGen are dreptul s\u0103 ia fizic aceste celule, indiferent cine le-ar purta. Aceast\u0103 cerere dep\u0103\u0219e\u0219te cu mult orice implica\u021bie a deciziilor judec\u0103tore\u0219ti anterioare. De fapt, este o cerere nou\u0103, provenit\u0103 din nimic altceva dec\u00e2t pura dorin\u021b\u0103. Iar noi solicit\u0103m cur\u021bii s\u0103 cear\u0103 firmei BioGen s\u0103-l cheme \u00eenapoi pe acel v\u00e2n\u0103tor de recompense. \u2014 Nu \u00een\u021beleg pe ce baz\u0103 a ac\u021bionat BioGen de capul ei, domnule Rodriguez, spuse judec\u0103torul. Aceast\u0103 ac\u021biune pare pripit\u0103 \u0219i neautorizat\u0103. A\u021bi fi putut foarte bine s\u0103 a\u0219tepta\u021bi ca doamna Burnet s\u0103 se prezint\u0103 \u00een fa\u021ba acestei cur\u021bi. \u2014 Din nefericire, Onorat\u0103 Instan\u021b\u0103, acest lucru nu este posibil. Situa\u021bia afacerii clientului meu este critic\u0103. A\u0219a cum v-am spus, credem c\u0103 suntem victimele unei conspira\u021bii prin care s\u0103 fim priva\u021bi de propriile bunuri. F\u0103r\u0103 s\u0103 intru \u00een alte detalii, este imperios ca aceste celule s\u0103 fie recuperate imediat. Dac\u0103 tribunalul decide o am\u00e2nare, putem pierde o afacere enorm\u0103 \u00een acest timp, a\u0219a \u00eenc\u00e2t compania noastr\u0103 ar putea da faliment. Nu \u00eencerc\u0103m dec\u00e2t s\u0103 ob\u021binem un r\u0103spuns rapid la o problem\u0103 urgent\u0103. \n\nBob \u00ee\u0219i d\u0103du seama c\u0103 judec\u0103torul \u00eencepuse s\u0103 \u00eencline spre partea advers\u0103. Toat\u0103 prostia aceea cu timpul care presa avea efect asupra lui. Judec\u0103torul nu voia s\u0103 fie responsabil de falimentul unei companii de biotehnic\u0103 din California. Judec\u0103torul se roti pe scaunul lui, se uit\u0103 la ceasul de pe perete \u0219i se roti \u00eenapoi. Bob trebuia s\u0103 intervin\u0103. Chiar \u00een clipa aceea. \u2014 Onorat\u0103 Instan\u021b\u0103, spuse el. Mai exist\u0103 un aspect care v-ar putea influen\u021ba decizia. A\u0219 vrea s\u0103 v\u0103 prezint urm\u0103toarea depozi\u021bie de la Centrul Medical al Universit\u0103\u021bii Duke, datat\u0103 azi. \u00cei \u00eentinse o copie lui Rodriguez \u0219i continu\u0103: \u2014 Voi rezuma con\u021binutul \u0219i modul \u00een care afecteaz\u0103 problema care v-a fost prezentat\u0103. Linia de celule Burnet, explic\u0103 el, era capabil\u0103 s\u0103 produc\u0103 ni\u0219te cantit\u0103\u021bi mari dintr-o substan\u021b\u0103 chimic\u0103 numite citotoxic\u0103 TLA7D, un puternic anticarcinogen. Aceast\u0103 substan\u021b\u0103 chimic\u0103 este cea care a f\u0103cut ca linia de celule Burnet s\u0103 fie at\u00e2t de valoroas\u0103. \u2014 Cu toate acestea, spuse Koch, s\u0103pt\u0103m\u00e2na trecut\u0103, Oficiul pentru Brevete al SUA a emis un brevet pentru gena TLA4A. Aceasta este o gen\u0103 promotoare, care codific\u0103 o enzim\u0103 ce extrage un grup de hidroxizi din centrul unei proteine numite proteina 4B asociat\u0103 limfocitei T citotoxic\u0103. Aceast\u0103 protein\u0103 este precursorul citotoxicei TLA7D, care se formeaz\u0103 c\u00e2nd este \u00eendep\u0103rtat grupul hidroxid. Dac\u0103 acest grup hidroxid nu este extras, atunci proteina nu are o activitate biologic\u0103. A\u0219a \u00eenc\u00e2t gena care controleaz\u0103 crearea produsului lui BioGen este proprietatea Universit\u0103\u021bii Duke, iar ace\u0219tia \u00ee\u0219i afirm\u0103 proprietatea prin documentul care se afl\u0103 acum \u00een m\u00e2na dumneavoastr\u0103. Rodriguez \u00eencepuse s\u0103 se \u00eenro\u0219easc\u0103. \u2014 Onorat\u0103 Instan\u021b\u0103, spuse el, aceasta este o \u00eencercare de a aduce confuzie \u00eentr-un caz foarte simplu. A\u0219 vrea s\u0103 v\u0103 rog \u2026 \u2014 Este simplu, aprob\u0103 Bob. Cu excep\u021bia cazului \u00een care BioGen \u00eencheie o \u00een\u021belegere de v\u00e2nzare cu Duke, nu are dreptul s\u0103 foloseasc\u0103 enzima produs\u0103 de gena Duke. Enzima \u0219i produsele ei sunt proprietatea altcuiva. \u2014 Dar aceasta este \u2026 \u2014 BioGen este proprietara unei celule, Onorat\u0103 Instan\u021b\u0103, zise Bob. Dar nu \u0219i a tuturor genelor din interiorul acelei celule. Judec\u0103torul se uit\u0103 din nou la ceas. \u2014 Voi lua toate acestea \u00een considerarea \u0219i voi decide m\u00e2ine, zise el. \u2014 Dar, Onorat\u0103 Instan\u021b\u0103 \u2026 \u2014 Mul\u021bumesc, domnilor. Pledoariile s-au \u00eencheiat. \u2014 Dar, Onorat\u0103 Instan\u021b\u0103, o femeie \u0219i fiul ei sunt v\u00e2nate \u2026 \u2014 Cred c\u0103 am \u00een\u021beles aceast\u0103 problem\u0103. Trebuie s\u0103 \u00een\u021beleg legea. Ne vedem m\u00e2ine, domnilor avoca\u021bi. \n", " Familia Kendall \u00eencepu s\u0103 \u021bipe, c\u00e2nd Hummer-ul \u021b\u00e2\u0219ni \u00een fa\u021b\u0103, dar Vasco Borden, m\u00e2r\u00e2ind printre din\u021bii str\u00e2n\u0219i \u0219i \u021bin\u00e2nd cu o m\u00e2n\u0103 bandajul peste urechea s\u00e2nger\u00e2nd\u0103, \u0219tia ce f\u0103cea. Urc\u0103 cu ma\u0219ina pe peluz\u0103 \u0219i fr\u00e2n\u0103 brusc, bloc\u00e2nd u\u0219a din fa\u021b\u0103 a casei. Apoi, s\u0103ri \u00eempreun\u0103 cu Dolly din ma\u0219in\u0103, \u00eel \u00eenh\u0103\u021bar\u0103 pe Jamie al lui Alex, o \u00eempinser\u0103 pe mama \u0219ocat\u0103 a b\u0103iatului la p\u0103m\u00e2nt, s\u0103rir\u0103 \u00eenapoi \u00een Hummer \u0219i demarar\u0103 \u00een vitez\u0103. \u00cen timp ce to\u021bi ceilal\u021bi r\u0103m\u0103seser\u0103 pe loc, holb\u00e2ndu-se la ei. \u2014 Uite-a\u0219a, scumpule, strig\u0103 Vasco. Dac\u0103 nu e\u0219ti \u00een cas\u0103, e\u0219ti al meu. Ma\u0219ina ie\u0219i \u00een vitez\u0103 pe strad\u0103. \u2014 Am pierdut ambulan\u021ba, a\u0219a c\u0103 trecem la planul B, spuse el \u0219i se uit\u0103 \u00een spate, peste um\u0103r. Dolly, scumpo, pune \u00een mi\u0219care urm\u0103toarea camer\u0103 de opera\u021bii. Spune-le c\u0103 ajungem acolo \u00een dou\u0103zeci de minute. Peste o or\u0103, afacerea e \u00eencheiat\u0103. \n\nHenry Kendall era \u0219ocat. O r\u0103pire avusese loc chiar pe peluza lui. El nu se repezise s\u0103 \u00eempiedice asta, fiul lui pl\u00e2ngea \u0219i se ag\u0103\u021ba de mama lui, iar Dave d\u0103duse drumul urechii cuiva pe peluz\u0103. Mama celuilalt copil se ridica \u00een picioare, strig\u00e2nd dup\u0103 poli\u021bie, dar Hummer-ul plecase, cobor\u00e2se pe strad\u0103, cotise dup\u0103 col\u021b \u0219i disp\u0103ruse. Se sim\u021bea slab \u0219i vl\u0103guit, ca \u0219i cum el ar fi f\u0103cut ceva r\u0103u, \u0219i se sim\u021bea st\u00e2njenit s\u0103 se afle l\u00e2ng\u0103 prietena lui Lynn, a\u0219a c\u0103 intr\u0103 \u00een cas\u0103 \u0219i se a\u0219ez\u0103 la computer. Chiar acolo se aflase cu cinci minute \u00eenainte, c\u00e2nd Dave \u021bipase \u0219i \u00eencepuser\u0103 toate acestea. Avea \u00eenc\u0103 site-ul TrackTech pe ecran, unde introdusese numele \u0219i codurile. O f\u0103cuse pentru Dave \u0219i pentru Jamie, dar nu \u0219i pentru cel\u0103lalt Jamie. F\u0103cu asta acum, sim\u021bindu-se vinovat. Site-ul web comut\u0103 pe o hart\u0103 alb\u0103, f\u0103r\u0103 dungi, cu un c\u00e2mp \u00een care tastai unitatea pe care o c\u0103utai. Prima unitate pe care o introduse fu cea a lui Jamie Burnet. Dac\u0103 senzorul func\u021biona, avea s\u0103 \u00eel vad\u0103 deplas\u00e2ndu-se pe strad\u0103. Dar punctul albastru nu se deplasa, era static. Adresa ar\u0103ta Marbury Madison Drive nr. 348, adresa casei lui. Se uit\u0103 \u00een camera de zi \u0219i v\u0103zu adida\u0219ii albi ai lui Jamie \u00een col\u021b, cu s\u0103cule\u021bul lui de c\u0103l\u0103torie. Nu apucase s\u0103 \u0219i-i pun\u0103. Apoi introduse senzorul pentru fiul lui. Acela\u0219i rezultat. Punctul albastru era fixat la adresa casei lui. Apoi, se mi\u0219c\u0103 pu\u021bin. \u0218i fiul s\u0103u Jamie intr\u0103 pe u\u0219\u0103. \u2014 Ce faci, tat\u0103? Poli\u021bi\u0219tii sunt afar\u0103. Vor s\u0103 vorbeasc\u0103 cu toat\u0103 lumea. \u2014 OK, imediat. \u2014 Mama lui e foarte sup\u0103rat\u0103, tat\u0103. \u2014 \u00centr-o clip\u0103. \u2014 Pl\u00e2nge. Mami a spus s\u0103 iau un \u0219erve\u021bel. \u2014 Vin imediat la voi. Henry introduse rapid al treilea num\u0103r de serie, cel al lui Dave. Ecranul se goli. A\u0219tept\u0103 o clip\u0103. Privi harta \u00een timp ce era trasat\u0103. Acum ap\u0103reau ni\u0219te drumuri care duceau spre nordul ora\u0219ului, \u00een zona Torrey Pines. Punctul albastru se mi\u0219ca. Nord, Torrey Pines Road, ENE, 91km/or\u0103. \u00cen timp ce privea ecranul, punctul coti pe Gaylord Road, \u00eendrept\u00e2ndu-se spre interiorul continentului. Senzorul lui Dave era \u00een Hummer. Fie \u00eei ie\u0219ise din pantof, fie oamenii aceia \u00eei luaser\u0103 pantoful. Dar senzorul era acolo \u0219i func\u021biona. \u2014 Jamie, du-te \u0219i adu-o pe Alex, zise el. Spune-i c\u0103 trebuie s\u0103 vorbesc cu ea o clip\u0103. \u2014 Dar, tat\u0103 \u2026 \u2014 Du-te acum. \u0218i nu spune nimic poli\u021biei. \n\nAlex se holba la ecran. \u2014 O s\u0103-l prind pe tic\u0103losul \u0103la \u0219i o s\u0103-i spulber creierii. Cine-mi atinge copilul, e mort. Avea o voce calm\u0103, rece. Henry se \u00eenfior\u0103. Alex vorbea serios. \u2014 Unde se duce? \u00eentreb\u0103 ea. \u2014 A plecat de pe coast\u0103 \u0219i merge spre interiorul continentului, dar este posibil s\u0103 \u00eencerce doar s\u0103 evite traficul de pe Del Mar. S-ar putea s\u0103 revin\u0103 pe coast\u0103. Vom \u0219ti \u00een c\u00e2teva minute. \u2014 C\u00e2t de departe este? \u2014 La zece minute. \u2014 S\u0103 mergem. Ia \u0103la cu tine, zise ea, f\u0103c\u00e2nd semn cu capul spre laptop. Eu \u00eemi iau arma. Henry se uit\u0103 pe fereastr\u0103. Trei ma\u0219ini de poli\u021bie parcaser\u0103 l\u00e2ng\u0103 bordur\u0103 \u0219i \u0219ase poli\u021bi\u0219ti erau pe peluza din fa\u021b\u0103. \u2014 Nu e chiar a\u0219a u\u0219or. \u2014 Ba da. Eu am parcat dup\u0103 col\u021b. \u2014 Au spus c\u0103 vor s\u0103 discute cu mine. \u2014 G\u0103se\u0219te o scuz\u0103. Te a\u0219tept \u00een ma\u0219in\u0103. \n\nLe spuse c\u0103 Dave avea nevoie de \u00eengrijiri medicale \u0219i c\u0103 trebuia s\u0103-l duc\u0103 la spital. Le spuse c\u0103 so\u021bia lui, Lynn, v\u0103zuse totul \u0219i le putea explica ea ce se \u00eent\u00e2mplase. Iar el va da o declara\u021bie complet\u0103 c\u00e2nd se va \u00eentoarce, \u00eens\u0103 \u00een clipa aceea trebuia s\u0103-l duc\u0103 pe Dave la spital. Cum m\u00e2inile lui Dave erau pline de s\u00e2nge, poli\u021bi\u0219tii acceptar\u0103. Lynn \u00eei arunc\u0103 o privire ciudat\u0103 lui Henry. \u2014 M\u0103 \u00eentorc c\u00e2t pot de repede, spuse el. Ocoli \u00een spatele casei \u0219i travers\u0103 proprietatea de acolo. Dave \u00eel urm\u0103. \u2014 Unde mergem? \u00eentreb\u0103 el. \u2014 S\u0103-l prindem pe tipul acela. Pe cel cu barb\u0103 neagr\u0103. \u2014 L-a r\u0103nit pe Jamie. \u2014 Da, \u0219tiu. \u2014 \u0218i eu l-am r\u0103nit pe el. \u2014 Da, \u0219tiu. \u2014 Urechea lui s-a desprins. \u2014 Aha. \u2014 Data viitoare, nasul. \u2014 Dave, spuse Henry. Trebuie s\u0103 ne \u00eenfr\u00e2n\u0103m pornirile. \u2014 Ce \u00eenseamn\u0103 \u00een-fr\u00e2nare? \u00eentreb\u0103 Dave. Era prea complicat ca s\u0103-i explice. Toyota alb\u0103 a lui Alex era chiar \u00een fa\u021b\u0103. Se urcar\u0103 \u00een ma\u0219in\u0103. El \u00een fa\u021b\u0103, Dave \u00een spate. \u2014 Ce e asta? \u00eentreb\u0103 Dave, ar\u0103t\u00e2nd spre scaunul de l\u00e2ng\u0103 el. \u2014 Nu o atinge, Dave, zise Alex. Este o arm\u0103. B\u0103g\u0103 \u00een vitez\u0103 \u0219i porni. \n\n\u00cel sun\u0103 pe Bob Koch, pentru eventualitatea pu\u021bin probabil\u0103 c\u0103 avea ve\u0219ti. \u2014 Am, spuse el. Dar a\u0219 fi vrut s\u0103 fie mai bune. \u2014 A decis \u00eempotriva noastr\u0103? \u2014 A am\u00e2nat p\u00e2n\u0103 m\u00e2ine. \u2014 Ai \u00eencercat s\u0103 \u2026 \u2014 Da, am \u00eencercat. E confuz. Nu este un domeniu juridic obi\u0219nuit pentru judec\u0103torii din Oxnard. De aceea au \u0219i depus cererea aici, probabil. \u2014 Deci, m\u00e2ine? \u2014 Da. \u2014 Mul\u021bumesc, spuse ea \u0219i \u00eenchise. Nu avea nici un rost s\u0103-i spun\u0103 ce avea de g\u00e2nd s\u0103 fac\u0103. Nici m\u0103car ea nu era sigur\u0103 c\u0103 avea s\u0103 o fac\u0103. Dar a\u0219a credea. \n\nHenry se agita, uit\u00e2ndu-se la computer. Acum, c\u00e2nd era \u00een ma\u0219in\u0103, conexiunea c\u0103zuse timp de un minut sau dou\u0103. \u00cencepuse s\u0103 se \u00eengrijoreze c\u0103 o pierduse de tot. Se uit\u0103 din nou la Dave, care era descul\u021b. \u2014 Unde sunt pantofii t\u0103i? \u2014 Mi-au ie\u0219it. \u2014 Unde? \u2014 \u00cen ma\u0219ina alb\u0103. Se referea la ambulan\u021b\u0103. \u2014 Cum? \u2014 Unul era \u00een gura lui. A b\u0103rbatului. Apoi, ma\u0219ina a c\u0103zut. \u2014 \u0218i \u021bi-au ie\u0219it pantofii din picioare? \u2014 Da, au ie\u0219it. Se p\u0103rea c\u0103 Alex se g\u00e2ndea la acela\u0219i lucru, pentru c\u0103 spuse: \u2014 Atunci, pantofii lui sunt \u00eenc\u0103 \u00een ambulan\u021b\u0103. Nu \u00een Hummer. Urm\u0103rim alt\u0103 ma\u0219in\u0103. \u2014 Nu, ambulan\u021ba s-a r\u0103sturnat. Nu poate fi ambulan\u021ba. \u2014 Atunci, semnalul \u2026 \u2014 Probabil c\u0103 i-a c\u0103zut din pantof \u0219i a alunecat cumva \u00een hainele tipului. \u2014 Atunci, poate s\u0103 cad\u0103 din nou. \u2014 Mda, s-ar putea. \u2014 Sau ei l-ar putea g\u0103si. \u2014 Da. Alex nu mai spuse nimic. Henry continu\u0103 s\u0103 se uite la ecran. Punctul albastru se deplas\u0103 spre nord, apoi spre est. Apoi, iar spre nord. \u0218i, \u00een cele din urm\u0103, din nou spre est, trec\u00e2nd prin Rancho Santa Fe \u0219i \u00eentorc\u00e2ndu-se \u00een de\u0219ert. Dup\u0103 care coti pe Highland Drive. \u2014 OK, zise el. \u0218tiu unde se duc. Solana Canyon. \u2014 Ce e acolo? \u2014 O sta\u021biune climateric\u0103. Foarte mare. Foarte scump\u0103. \u2014 Cu doctori? \u2014 Sunt sigur. Fac chiar \u0219i opera\u021bii chirurgicale. Cred c\u0103 liftinguri faciale, liposuc\u021biuni, chestii de genul \u0103sta. \u2014 \u00censeamn\u0103 c\u0103 au s\u0103li de opera\u021bii, zise ea, moroc\u0103noas\u0103. \u0218i ap\u0103s\u0103 pe accelera\u021bie. \n\nCei o sut\u0103 de acri cunoscu\u021bi sub numele de Solana Canyon reprezentau un triumf al marketingului. Cu numai c\u00e2teva decenii \u00eenainte, regiunea era cunoscut\u0103 sub numele ei original, Hellhole Palms. Era o regiune plat\u0103, plin\u0103 de bolovani, f\u0103r\u0103 nici un canion \u00een preajm\u0103. Astfel, Solana Canyon nu avea nici un canion \u0219i avea extrem de pu\u021bin de-a face cu ora\u0219ul Solana Beach, de pe litoral. Pur \u0219i simplu, numele acela avusese o rezonan\u021b\u0103 mai bun\u0103 dec\u00e2t alte op\u021biuni, printre care se num\u0103raser\u0103: Angel Springs, Zen Mountain View, Cedar Springs \u0219i Silver Hill Ashram. Prin compara\u021bie cu acestea, numele Solana Canyon sugera o calitate estompat\u0103 \u0219i implicit\u0103, unde se pl\u0103teau mii de dolari pe zi pentru \u00eentinerirea corpului, min\u021bii \u0219i spiritului clien\u021bilor s\u0103i. Asta se realiza printr-o combina\u021bie de yoga, masaj, medita\u021bie, consiliere spiritual\u0103 \u0219i ajutor dietetic, care erau asigurate de un personal ce \u00ee\u0219i \u00eent\u00e2mpina clien\u021bii cu m\u00e2inile \u00eempreunate pentru rug\u0103 \u0219i cu un \u201eNamaste\u201c spus din suflet. Solana Canyon era \u0219i locul preferat de celebrit\u0103\u021bi pentru o cur\u0103 de dezalcolizare. Alex conduse pe l\u00e2ng\u0103 poarta principal\u0103 cl\u0103dit\u0103 dintr-un material ce imita chirpiciul, ascuns\u0103 artistic \u00een spatele palmierilor uria\u0219i. Urm\u0103reau semnalul, care ocolea prin spatele sta\u021biunii. \u2014 Merge pe intrarea de serviciu, spuse Henry. \u2014 Ai mai fost aici? \u2014 O dat\u0103. O prelegere despre genetic\u0103. \u2014 \u0218i? \u2014 Nu am mai fost invitat a doua oar\u0103. Nu le-a pl\u0103cut mesajul. \u0218tii cum se spune. Profesorii pun inteligen\u021ba elevilor lor pe seama mediului \u0219i inteligen\u021ba copiilor lor pe seama genelor. La fel e \u0219i cu cei boga\u021bi. Dac\u0103 e\u0219ti bogat \u0219i frumos, vrei s\u0103 auzi c\u0103 genele tale te-au f\u0103cut a\u0219a. Asta \u00ee\u021bi permite s\u0103 te sim\u021bi superior altora, s\u0103 sim\u021bi c\u0103 \u00ee\u021bi meri\u021bi succesul. Iar apoi, po\u021bi s\u0103 le spui altora orice prostii vrei \u2026 Stai, s-au oprit. \u00cencetine\u0219te. \u2014 Ce facem acum? \u00eentreb\u0103 ea. Erau pe un drum lateral \u0219i se vedea o intrare de serviciu, drept \u00een fa\u021b\u0103. \u2014 Cred c\u0103 sunt \u00een parcare. \u2014 \u0218i? S\u0103-i prindem chiar acolo. \u2014 Nu, spuse Henry, cl\u0103tin\u00e2nd din cap. \u00cen parcare exist\u0103 \u00eentotdeauna c\u00e2\u021biva paznici. Dac\u0103 sco\u021bi arma, avem probleme. Se uit\u0103 la ecran. \u2014 Stau pe loc \u2026 acum se mi\u0219c\u0103 iar. Acum stau. Se \u00eencrunt\u0103. \u2014 Dac\u0103 sunt paznici, \u00eel vor vedea pe Jamie zb\u0103t\u00e2ndu-se, c\u00e2nd \u00eel scot din ma\u0219in\u0103. \u2014 Poate c\u0103 l-au drogat. Sau \u2026 nu \u0219tiu, zise el repede, v\u0103z\u00e2nd durerea de pe fa\u021ba ei. Stai, se mi\u0219c\u0103 din nou. Ocolesc pe drumul din spate. Alex b\u0103g\u0103 ma\u0219ina \u00een vitez\u0103 \u0219i conduse spre poarta de serviciu. Poarta era deschis\u0103. Nu o p\u0103zea nimeni. Intr\u0103 pe poart\u0103, \u00een parcare. Drumul din spate era \u00een cap\u0103tul \u00eendep\u0103rtat al parc\u0103rii. \u2014 Ce facem? zise ea. \u00cei urm\u0103rim pe drum? \u2014 Nu cred. Dac\u0103 o facem, or s\u0103 ne vad\u0103. Mai bine parcheaz\u0103. Deschise portiera. \u2014 Vrei s\u0103 la\u0219i pu\u0219ca aia aici? \u2014 Nu, zise ea. Deschise portbagajul, g\u0103si un prosop, \u00eenf\u0103\u0219ur\u0103 arma \u00een el \u0219i spuse: \u2014 Sunt gata. \u2014 OK, zise Henry. S\u0103 mergem. \n\u2014 La naiba, spuse Vasco, ap\u0103s\u00e2nd pe fr\u00e2n\u0103. O luase pe acest drum ca s\u0103 parcheze \u00een spatele centrului chirurgical. Planul era ca dr. Manuel Cajal s\u0103 ias\u0103 din centru, s\u0103 urce \u00een Hummer, s\u0103 fac\u0103 biopsiile \u0219i s\u0103 plece. Nimeni nu vedea nimic, nimeni nu \u0219tia nimic. Dar acum, drumul era blocat. De dou\u0103 excavatoare, care s\u0103pau un \u0219an\u021b mare. Nu avea cum s\u0103 treac\u0103, nu exista alt drum. La o sut\u0103 de metri dep\u0103rtare de centrul chirurgical. \u2014 Fir-ar al dracului de ghinion, zise el cu n\u0103duf. \u2014 Ia-o \u00eencet, Vasco, spuse Dolly. Nu e mare lucru. Dac\u0103 drumul e blocat, mergem pe jos la centru, intr\u0103m pe u\u0219a din spate \u0219i o facem acolo. \u2014 Ne va vedea toat\u0103 lumea merg\u00e2nd prin sta\u021biune. \u2014 \u0218i ce dac\u0103? Suntem ni\u0219te vizitatori. \u00cen plus, to\u021bi cei de aici nu sunt interesa\u021bi dec\u00e2t de propria persoan\u0103. Nu au timp s\u0103 se g\u00e2ndeasc\u0103 la noi. Iar dac\u0103 o fac, \u0219i dac\u0103 decid s\u0103 sune pe cineva, ceea ce nu vor face, procedura va fi terminat\u0103, \u00eenainte s\u0103 termine ei de vorbit. Manuel o poate face mai repede acolo, dec\u00e2t aici. \u2014 Nu-mi place. Vasco se uit\u0103 \u00een jur, se uit\u0103 la drum, apoi la terenul sta\u021biunii. Dar Dolly avea dreptate. Trebuiau doar s\u0103 traverseze repede gr\u0103dina. Se \u00eentoarse spre copil. \u2014 Ascult\u0103, zise el. Uite cum e treaba. O s\u0103 facem o plimbare. Iar tu o s\u0103 stai cuminte. \u0218i atunci, totul o s\u0103 fie bine. \u2014 Ce-ave\u021bi de g\u00e2nd s\u0103-mi face\u021bi? \u00eentreb\u0103 Jamie. \u2014 Nimic. Doar o s\u0103-\u021bi lu\u0103m pu\u021bin s\u00e2nge. \u2014 Sunt ace acolo? \u2014 Doar unul mic, ca al doctorului, spuse Vasco \u0219i se \u00eentoarse spre Dolly. Sun\u0103-l pe Manuel. Spune-i c\u0103 venim. \u0218i hai s\u0103 mergem. \n\nJamie fusese \u00eenv\u0103\u021bat s\u0103 \u021bipe, s\u0103 urle \u0219i s\u0103 dea din picioare, dac\u0103 \u00eencerca cineva s\u0103 \u00eel r\u0103peasc\u0103, \u0219i f\u0103cuse asta atunci c\u00e2nd \u00eel prinseser\u0103, dar acum era foarte \u00eensp\u0103im\u00e2ntat \u0219i \u00eei era team\u0103 c\u0103 \u00eei vor face r\u0103u, dac\u0103 le f\u0103cea probleme. A\u0219a c\u0103 merse lini\u0219tit pe c\u0103rarea din gr\u0103din\u0103, \u00een timp ce femeia \u00eei \u021binea o m\u00e2n\u0103 pe um\u0103r, iar b\u0103rbatul r\u0103u \u0219i solid mergea al\u0103turi de ei, purt\u00e2nd o p\u0103l\u0103rie de cowboy, a\u0219a \u00eenc\u00e2t s\u0103 nu i se vad\u0103 urechea. Treceau pe l\u00e2ng\u0103 oameni \u00een halate, \u00een special femei, care discutau \u0219i r\u00e2deau, f\u0103r\u0103 ca cineva s\u0103 se uite cu adev\u0103rat la ei. Trecur\u0103 printr-o alt\u0103 gr\u0103din\u0103 \u0219i auzi o voce spun\u00e2nd. \u2014 Hei, n-ai nevoie de ajutor la teme? Era at\u00e2t de surprins, \u00eenc\u00e2t se opri. Ridic\u0103 privirea. Era o pas\u0103re. O pas\u0103re cenu\u0219ie. \u2014 E\u0219ti prieten cu Evan? \u00eentreb\u0103 pas\u0103rea. \u2014 Nu, zise Jamie. \u2014 E\u0219ti de aceea\u0219i m\u0103rime cu el. C\u00e2t r\u0103m\u00e2ne dac\u0103 din unsprezece scazi nou\u0103? Jamie era at\u00e2t de surprins, \u00eenc\u00e2t nu r\u0103spunse, privindu-l cu ochii mari. \u2014 S\u0103 mergem, scumpule, zise Dolly. E doar o pas\u0103re. \u2014 Doar o pas\u0103re! spuse pas\u0103rea. Cui \u00eei spui tu pas\u0103re? \u2014 Chiar c\u0103 vorbe\u0219ti mult, zise Jamie. \u2014 Iar tu, nu, r\u0103spunse papagalul. Cine sunt oamenii \u0103\u0219tia. De ce te \u021bin? \u2014 Nu \u00eel \u021binem, zise Dolly. \u2014 Hei, domnilor, doar nu \u00eencerca\u021bi s\u0103-mi ucide\u021bi fiul, nu? spuse pas\u0103rea. \u2014 Oh, Iisuse, zise Vasco. \u2014 Oh, Iisuse, spuse pas\u0103rea, imit\u00e2ndu-i perfect vocea. Cum te cheam\u0103? \u2014 Hai s\u0103 mergem, zise Vasco. \u2014 Jamie, spuse Jamie. \u2014 Bun\u0103, Jamie. Eu sunt Gerard, zise pas\u0103rea. \u2014 Bun\u0103, Gerard. \u2014 \u00cen regul\u0103, spuse Vasco. Acum, s\u0103 mergem. \u2014 Asta depinde de cine \u021bine fr\u00e2iele, zise Gerard. \u2014 Trebuie s\u0103 ne \u021binem de program, Dolly, spuse Vasco. \u2014 Ei bine, cel mai bun prieten al unui b\u0103iat e mama lui, zise pas\u0103rea, cu o voce ciudat\u0103. \u2014 O cuno\u0219ti pe mama? \u00eentreb\u0103 Jamie. \u2014 Nu, b\u0103iete, spuse Dolly. Nu o cunoa\u0219te. Doar repet\u0103 lucruri pe care le-a auzit \u00eenainte. \u2014 Povestea ta nu mi se pare \u00een regul\u0103, zise Gerard. \u0218i apoi continu\u0103, cu o voce diferit\u0103: Oh, asta e, \u0219tii alta mai bun\u0103? Dar acum adul\u021bii \u00eel \u00eempingeau pe Jamie \u00een fa\u021b\u0103. B\u0103iatul \u00een\u021belese c\u0103 nu mai putea r\u0103m\u00e2ne \u0219i nu voia s\u0103 fac\u0103 o scen\u0103. \u2014 La revedere, Gerard, spuse el. \u2014 La revedere, Jamie. Continuar\u0103 s\u0103 mearg\u0103. \u2014 Era amuzant, spuse Jamie. \u2014 Da, dragul meu, era, zise Dolly, \u021bin\u00e2ndu-\u0219i cu fermitate m\u00e2na pe um\u0103rul lui. \n\nIntr\u00e2nd \u00een gr\u0103din\u0103, Alex trecu mai \u00eent\u00e2i pe l\u00e2ng\u0103 zona piscinei. Era cea mai lini\u0219tit\u0103 piscin\u0103 pe care o v\u0103zuse vreodat\u0103. Nimeni nu stropea, nimeni nu f\u0103cea zgomot. Oamenii st\u0103teau \u00eentin\u0219i la soare, ca ni\u0219te cadavre. Exista un dulap plin cu prosoape \u0219i halate. Alex lu\u0103 un halat \u0219i \u0219i-l puse pe umeri, acoperind arma \u00eenf\u0103\u0219urat\u0103 \u00een prosop. \u2014 De unde \u0219tii chestiile astea? \u00eentreb\u0103 Henry, privind-o. Era nervos. Pentru c\u0103 mergea cu Alex, care avea o arm\u0103, \u0219i el \u0219tia c\u0103 avea inten\u021bia s\u0103 o foloseasc\u0103. Nu \u0219tia dac\u0103 b\u0103rbosul era \u00eenarmat, dar era foarte probabil. \u2014 De la facultatea de drept, spuse ea, r\u00e2z\u00e2nd Dave mergea la c\u00e2\u021biva pa\u0219i \u00een spatele lor. Henry se \u00eentoarse spre el \u0219i zise: \u2014 \u021aine pasul, Dave. \u2014 OK \u2026 Cotir\u0103 dup\u0103 un col\u021b, trec\u00e2nd pe sub o arcad\u0103 \u0219i intrar\u0103 \u00eentr-o alt\u0103 gr\u0103din\u0103 \u00eenchis\u0103. Aerul era rece aici, iar c\u0103rarea era umbrit\u0103. Pe l\u00e2ng\u0103 c\u0103rare curgea un p\u00e2r\u00e2ia\u0219. Auzir\u0103 o voce spun\u00e2nd: \u2014 Sal\u2019tare din parcare, ga\u0219c\u0103. Henry ridic\u0103 privirea. \u2014 Ce a fost asta? \u2014 Eu. \u2014 E o pas\u0103re, zise Henry. \u2014 Scuza\u021bi, numele meu e Gerard, spuse pas\u0103rea. \u2014 Oh, un papagal vorbitor, zise Alex. \u2014 Numele meu e Jamie. Bun\u0103, Jamie. Eu sunt Gerard. Bun\u0103, Gerard, zise papagalul. Alex \u00een\u021bepeni, uluit\u0103. \u2014 E vocea lui Jamie! \u2014 O cuno\u0219ti pe mama mea? spuse pas\u0103rea, cu o voce identic\u0103 cu a lui Jamie. \u2014 Jamie! Alex \u00eencepu s\u0103 strige \u00een gr\u0103din\u0103. \u2014 Jamie! Jamie! \u0218i auzi, din dep\u0103rtare: \u2014 Mam\u0103? \n\nDave o lu\u0103 la fug\u0103, \u00eenainte. Henry se uit\u0103 la Alex, care st\u0103tea perfect nemi\u0219cat\u0103. L\u0103s\u0103 prosopul \u0219i halatul s\u0103 cad\u0103 la p\u0103m\u00e2nt \u0219i \u00ee\u0219i \u00eenc\u0103rc\u0103 cu calm arma. Trase \u00een spate \u0219i \u00een fa\u021b\u0103 bara de armare, sco\u021b\u00e2nd un clic-clac metalic. Apoi se \u00eentoarse spre Henry. \u2014 S\u0103 mergem. Era foarte calm\u0103. \u00ce\u0219i \u021binea arma sprijinit\u0103 pe bra\u021b. \u2014 Poate c\u0103 ar fi bine s\u0103 mergi \u00een spatele meu. \u2014 OK. Alex porni. \u2014 Jamie! \u2014 Mam\u0103! Alex \u00eencepu s\u0103 mearg\u0103 mai repede. \n\nNu erau la mai mult de \u0219ase metri de u\u0219a din spate a centrului chirurgical, poate trei sau patru pa\u0219i, nu mai mult, c\u00e2nd \u00eencepu totul. Iar Vasco Borden era iritat. Asistenta lui credincioas\u0103 se \u00eenmuia chiar sub ochii lui. Pu\u0219tiul strigase \u201eMam\u0103! \u201e \u0219i ea \u00eei d\u0103duse drumul. St\u0103tea pur \u0219i simplu pe loc. Ca \u0219i cum ar fi \u00eenlemnit. \u2014 \u021aine-l, fir-ar s\u0103 fie, zise Vaco. Ce naiba faci? Ea nu r\u0103spunse. \u2014 Mam\u0103! Mam\u0103! Exact de ce m\u0103 temeam, \u00ee\u0219i spuse Vasco. Avea un pu\u0219ti de opt ani care striga dup\u0103 maic\u0103-sa \u0219i toate femeile acelea \u00een halate merg\u00e2nd \u00een jurul lor. Dac\u0103 \u00eenainte nu se uitaser\u0103 la el \u0219i la copil, acum \u00een mod sigur se uitau \u2026 \u00eei ar\u0103tau cu degetul \u0219i discutau. Vasco p\u0103rea total nepotrivit acolo, solid \u0219i b\u0103rbos, \u00eembr\u0103cat complet \u00een negru, cu o p\u0103l\u0103rie neagr\u0103 de cowboy pe care fusese nevoit s\u0103 \u0219i-o trag\u0103 pe ochi, din cauza urechii retezate. \u0218tia c\u0103 ar\u0103ta ca personajul negativ dintr-un film prost cu cowboy. Asistenta lui nu-l ajuta, nu-l potolea pe copil \u0219i nici nu-l \u00eempingea \u00eenainte, \u0219i \u0219tia c\u0103 pu\u0219tiul avea s\u0103 o ia la fug\u0103, dintr-o clip\u0103-n alta. Vasco trebuia s\u0103 preia controlul. \u00centinse m\u00e2na dup\u0103 arm\u0103, dar acum \u0219i mai multe femei ie\u0219eau din toate camerele. La naiba, o clas\u0103 \u00eentreag\u0103 de yoga ie\u0219ise \u00een gr\u0103din\u0103 ca s\u0103 se uite, s\u0103 vad\u0103 de ce un copil striga dup\u0103 mama lui. \u0218i \u00eel vedeau pe el, omul \u00een negru. Era terminat. \u2014 Dolly, zise el t\u0103ios. Vino-\u021bi \u00een fire, ce naiba. Trebuie s\u0103-l ducem pe acest b\u0103iat \u00een centrul chirurgical \u2026 Vasco nu \u00ee\u0219i termin\u0103 propozi\u021bia, pentru c\u0103 o umbr\u0103 neagr\u0103 se repezi spre el, s\u0103ri \u00een aer, se leg\u0103n\u0103 pe o creang\u0103 de copac, la doi metri \u00een\u0103l\u021bime \u0219i \u2013 exact \u00een clipa \u00een care realiz\u0103 c\u0103 era iar copilul acela negru, pu\u0219tiul \u0103la p\u0103ros, cel care-l mu\u0219case de ureche \u2013 copilul negru se izbi \u00een el, dur ca o piatr\u0103 mare care-l lovea drept \u00een piept. Vasco se d\u0103du \u00een spate, se \u00eempiedic\u0103 de ni\u0219te tufe de trandafir \u0219i se pr\u0103bu\u0219i, cu picioarele \u00een sus. \u0218i asta a fost. Copilul o lu\u0103 la fug\u0103, strig\u00e2nd dup\u0103 mama lui. Iar Dolly \u00eencepu brusc s\u0103 se comporte ca \u0219i cum nu-l cuno\u0219tea. El se t\u0103iase \u0219i se zg\u00e2riase, \u00eencerc\u00e2nd s\u0103 se trag\u0103 din tufele de trandafiri, f\u0103r\u0103 nici un ajutor din partea ei. Nu po\u021bi s\u0103 fii demn, c\u00e2nd te ridici \u00een picioare cu dosul plin de \u021bepi. \u0218i c\u00e2nd te privesc cel pu\u021bin o sut\u0103 de oameni. \u00cen plus, trebuiau s\u0103 apar\u0103 \u0219i paznicii. Iar pu\u0219tiul negru care sem\u0103na cu o maimu\u021b\u0103 disp\u0103ruse. Nu-l vedea nic\u0103ieri. Vasco realiz\u0103 c\u0103 trebuia s\u0103-\u0219i ia t\u0103lp\u0103\u0219i\u021ba de acolo. Se terminase. Era un dezastru. Dolly era \u00een continuare \u00eenlemnit\u0103, ca Statuia Libert\u0103\u021bii, a\u0219a c\u0103 \u00eencepu s\u0103 o \u00eemping\u0103, url\u00e2nd la ea s\u0103 se mi\u0219te, spun\u00e2ndu-i c\u0103 trebuiau s\u0103 plece. Toate celelalte femei din gr\u0103din\u0103 \u00eencepur\u0103 s\u0103 huiduie \u0219i s\u0103 \u0219uiere. \u2014 Otr\u0103vire cu testosteron! strig\u0103 o bab\u0103 \u00een pantaloni mula\u021bi. Iar altele \u00eencepur\u0103 s\u0103 \u021bipe: \u2014 Las-o \u00een pace! \u2014 Tic\u0103losule! \u2014 Violatorule! Ar fi vrut s\u0103 poat\u0103 striga \u0219i el: \u201eLucreaz\u0103 pentru mine! \u201e, dar, bine\u00een\u021beles asta nu mai era adev\u0103rat. Dolly era \u00een stare de \u0219oc. Iar babele \u00een colan\u021bi \u00eencepuser\u0103 s\u0103 strige dup\u0103 poli\u021bie. A\u0219a c\u0103 lucrurile nu puteau s\u0103 mearg\u0103 dec\u00e2t \u0219i mai r\u0103u. \n\nDolly era at\u00e2t de lent\u0103, parc\u0103 era somnambul\u0103. Vasco trebuia s\u0103 dispar\u0103. Se strecur\u0103 pe l\u00e2ng\u0103 ea \u0219i travers\u0103 gr\u0103dina pe jum\u0103tate alerg\u00e2nd, dorindu-\u0219i doar s\u0103 plece de acolo. \u00cen gr\u0103dina urm\u0103toare \u00eel v\u0103zu pe copil st\u00e2nd cu un b\u0103rbat, iar \u00een fa\u021ba lor o v\u0103zu pe tipa aia, Alex, care \u021binea \u00een m\u00e2n\u0103 o carabin\u0103 retezat\u0103 cu dou\u0103sprezece cartu\u0219e, pe care l\u0103sa impresia c\u0103 \u0219tie s-o foloseasc\u0103 \u2026 o m\u00e2n\u0103 pe pat, cealalt\u0103 pe tr\u0103gaci. \u2014 Dac\u0103 \u00ee\u021bi mai v\u0103d vreodat\u0103 fa\u021ba, te spulber, nemernicule, zise ea. Vasco nu r\u0103spunse, \u00eencerc\u00e2nd s\u0103 treac\u0103 mai departe, iar \u00een clipa urm\u0103toare auzi o explozie \u0219i tufele din fa\u021ba lui, de pe c\u0103rare, s\u0103rir\u0103 \u00een aer \u00eentr-un nor verde de petale, frunze \u0219i p\u0103m\u00e2nt. A\u0219a c\u0103 se opri. Imediat. \u0218i se \u00eentoarse, \u00eencet, cu m\u00e2inile dep\u0103rtate de corp. \u2014 Ai auzit ce am spus? zise ea. \u2014 Da, doamn\u0103. \u00centotdeauna s\u0103 fii politicos cu o doamn\u0103 care are o arm\u0103. Mai ales dac\u0103 e sup\u0103rat\u0103. Acum, mul\u021bimea era uria\u0219\u0103. Erau pe trei sau patru r\u00e2nduri, p\u0103l\u0103vr\u0103gind ca ni\u0219te p\u0103s\u0103ri, ridic\u00e2ndu-se pe v\u00e2rfuri ca s\u0103 vad\u0103 ce se \u00eent\u00e2mpla. Dar doamna de aici nu voia s\u0103 \u00eenceteze. \u2014 Ce \u021bi-am spus? strig\u0103 ea. \u2014 A\u021bi spus c\u0103, dac\u0103 m\u0103 mai vede\u021bi, m\u0103 ucide\u021bi. \u2014 Exact, zise ea. \u0218i o voi face. Dac\u0103 \u00eel mai atingi o dat\u0103 pe b\u0103iatul meu, a dracului s\u0103 fiu dac\u0103 nu te ucid! \u2014 Da, doamn\u0103, spuse el. Sim\u021bea cum fa\u021ba i se \u00eenro\u0219ea. M\u00e2nie, umilin\u021b\u0103, furie. \u2014 Po\u021bi pleca acum, zise ea, mi\u0219c\u00e2nd foarte pu\u021bin \u021beava. \u0218tia ce f\u0103cea. Un avocat care mergea la tir. Cel mai r\u0103u tip. Vasco \u00eenclin\u0103 din cap \u0219i plec\u0103, c\u00e2t de repede putea. Voia s\u0103 se dep\u0103rteze de ea \u0219i s\u0103 nu mai fie \u00een v\u0103zul acelor femei. Era ca un co\u0219mar, toate acele femei \u00een halat uit\u00e2ndu-se la el cum \u00eenghi\u021bea rahat. Dup\u0103 o clip\u0103, \u00eencepu practic s\u0103 fug\u0103. Spre Hummer, departe de locul acela. \n\n\u0218i atunci \u00eel v\u0103zu pe pu\u0219tiul negru, pe cel care ar\u0103ta ca o maimu\u021b\u0103. De fapt, era o maimu\u021b\u0103, Vasco era sigur de asta, c\u00e2nd \u00eel v\u0103zu cum se mi\u0219ca. O maimu\u021b\u0103 \u00eembr\u0103cat\u0103 \u00een copil. Dar, totu\u0219i, o maimu\u021b\u0103. Maimu\u021ba se \u00eenv\u00e2rtea \u00een jurul gr\u0103dinii. Numai c\u00e2nd se uita la acea maimu\u021b\u0103, pe Vasco \u00eencepu s\u0103-l doar\u0103 capul, \u00een locul \u00een care fusese urechea. F\u0103r\u0103 un g\u00e2nd precis, scoase pistolul \u0219i \u00eencepu s\u0103 trag\u0103. Nu se a\u0219tepta s\u0103-l nimereasc\u0103 pe nenorocitul \u0103la mic de la distan\u021ba aceea, dar trebuia s\u0103 fac\u0103 ceva. Maimu\u021ba o lu\u0103 la fug\u0103, intr\u0103 dup\u0103 un zid \u0219i disp\u0103ru. Vasco \u00eel urm\u0103ri. Era toaleta pentru femei. Dar nu era nimeni \u00een preajm\u0103. Luminile din baie erau stinse. Putea s\u0103 vad\u0103 bazinul, \u00een dreapta, dar nu era nimeni acolo. Deci nu era nimeni \u00een baie, cu excep\u021bia maimu\u021bei. Ridic\u0103 arma \u0219i \u00eenaint\u0103. Clic-clac! \u00cenghe\u021b\u0103. Cuno\u0219tea sunetul unei carabine cu dubl\u0103 ac\u021biune. Niciodat\u0103 nu intri \u00eentr-o camer\u0103, c\u00e2nd auzi acel sunet. A\u0219tept\u0103. \u2014 Te sim\u021bi norocos, \u0219mechere? Ce zici? Era o voce r\u0103gu\u0219it\u0103, care p\u0103rea cunoscut\u0103. R\u0103mase \u00een pragul u\u0219ii toaletei femeilor, furios \u0219i tem\u0103tor, p\u00e2n\u0103 c\u00e2nd \u00eencepu s\u0103 se simt\u0103 foarte stupid \u0219i foarte expus. \u2014 Ah, la naiba cu toate, zise el, se r\u0103suci \u0219i porni spre ma\u0219ina lui. Oricum, nu-i p\u0103sa de pu\u0219tiul \u0103la maimu\u021b\u0103. Din spatele lui, o voce zise: \u2014 Vai, vai. At\u00e2t de multe arme \u00een ora\u0219 \u0219i at\u00e2t de pu\u021bin\u0103 minte. Se r\u0103suci pe loc \u0219i privi \u00een spate. Dar nu v\u0103zu dec\u00e2t pas\u0103rea aceea, b\u0103t\u00e2nd din aripi \u00een timp ce st\u0103tea pe u\u0219a ce ducea la baie. Nu-\u0219i d\u0103dea seama de unde venea vocea. Vasco porni gr\u0103bit spre Hummer. Se g\u00e2ndea deja ce avea s\u0103 le spun\u0103 celor de la firma de avocatur\u0103 \u0219i celor de la BioGen. Adev\u0103rul era c\u0103 nu mersese. Femeia era \u00eenarmat\u0103, avea informa\u021bii, cineva \u00eei spusese ce se \u00eent\u00e2mpla. Vasco nu putea face nimic \u00een privin\u021ba asta. \u00ce\u0219i cuno\u0219tea meseria, dar nu putea face miracole. Problema era cel care-i d\u0103duse informa\u021biile. \u00cenainte s\u0103 da\u021bi vina pe mine, uita\u021bi-v\u0103 \u00een mijlocul vostru. Tipii aveau o problem\u0103 \u00een interiorul organiza\u021biei. Oricum, ceva de genul acesta. \n", " Adam Winkler era \u00eentins pe patul de spital, firav \u0219i sl\u0103bit. Era chel \u0219i palid. M\u00e2na lui osoas\u0103 o str\u00e2ngea pe a lui Josh. \u2014 N-a fost vina ta, zise el. Eu oricum \u00eencercam s\u0103 m\u0103 sinucid. P\u00e2n\u0103 la urm\u0103, tot asta s-ar fi \u00eent\u00e2mplat. Timpul pe care mi l-ai oferit \u2026 mi-ai f\u0103cut o mare favoare. Uit\u0103-te la minte. Nu vreau s\u0103 te sim\u021bi vinovat. Josh nu putea s\u0103 vorbeasc\u0103. Avea ochii plini de lacrimi. \u2014 Promite-mi c\u0103 n-o s\u0103 te consideri vinovat. Josh aprob\u0103 din cap. \u2014 Mincinosule, spuse Adam, cu un z\u00e2mbet slab. Cum merge cu procesul t\u0103u? \u2014 OK, zise Josh. Ni\u0219te tipi din New York spun c\u0103 i-am provocat mamei lor Alzheimer. De fapt, i-am dat ap\u0103. \u2014 Vei c\u00e2\u0219tiga? \u2014 Oh, sigur. Adam oft\u0103. \u2014 Mincinosule. M\u00e2na i se relax\u0103. \u2014 Ai grij\u0103 de tine, fr\u0103\u021bioare. \u0218i \u00eenchise ochii. Josh se panic\u0103 \u0219i \u00ee\u0219i \u0219terse lacrimile repede. Dar Adam respira \u00eenc\u0103. Dormea, foarte \u00eemp\u0103cat. \n", " Judec\u0103torul din Oxnard tu\u0219i \u00een aerul rece, \u00een timp ce \u00ee\u0219i comunica decizia avoca\u021bilor din fa\u021ba lui. Alex Burnet era \u0219i ea acolo, \u00eempreun\u0103 cu Bob Koch \u0219i Albert Rodriguez. \u2014 A\u0219a cum pute\u021bi vedea, zise el, am decis c\u0103 proprietatea lui BioGen asupra celulelor domnului Burnet nu \u00eei permite s\u0103 ia aceste celule de la nici un individ, viu sau mort, nici chiar din domnul Burnet. \u0218i cu at\u00e2t mai mult, aceste celule nu pot fi luate de la membri ai familiei lui. Orice alt\u0103 decizie ar fi intrat \u00een contradic\u021bie cu Amendamentul al treisprezecelea, care interzice sclavia. \u00cen contextul acestei decizii, am observat c\u0103 aceast\u0103 situa\u021bie a ap\u0103rut din deciziile celorlalte tribunale, referitor la ceea ce constituie proprietate, \u00eentr-un context biologic. \u00cen primul r\u00e2nd, no\u021biunea c\u0103 materialul extras din corp este \u201ede\u0219eu\u201c sau \u201ematerial pierdut\u201c, \u0219i c\u0103, \u00een consecin\u021b\u0103, este lipsit de importan\u021b\u0103 pentru persoana din corpul c\u0103reia a fost scos. Acest punct de vedere este fals. Dac\u0103 ne g\u00e2ndim la un fetus n\u0103scut mort, de exemplu, chiar dac\u0103 a p\u0103r\u0103sit corpul mamei, putem presupune c\u0103 fie mama, fie alte rude pot sim\u021bi un ata\u0219ament puternic fa\u021b\u0103 de fetus \u0219i doresc s\u0103 aib\u0103 controlul asupra a ceea ce se face cu el, fie c\u0103 e vorba de \u00eenmorm\u00e2ntare, incinerare sau de donarea \u021besuturilor pentru cercetare sau pentru ajutarea altora. No\u021biunea c\u0103 spitalul sau doctorul pot dispune de acest fetus dup\u0103 bunul plac, numai pentru c\u0103 se afl\u0103 \u00een afara corpului \u0219i, \u00een consecin\u021b\u0103, ar fi material rezidual, este categoric nerezonabil\u0103 \u0219i inuman\u0103. O logic\u0103 similar\u0103 se aplic\u0103 \u00een cazul celulelor domnului Burnet. Chiar dac\u0103 acestea sunt scoase din corpul lui, domnul Burnet poate sim\u021bi, pe bun\u0103 dreptate, c\u0103 ele sunt \u00een continuare ale lui. Este un sentiment uman natural \u0219i obi\u0219nuit. Sentimentul nu va disp\u0103rea numai pentru c\u0103 un tribunal decide acest lucru, conform unui alt concept juridic introdus for\u021bat prin analogie. Nu putem reprima sentimentele umane printr-un ordin judec\u0103toresc. \u0218i totu\u0219i, exact asta au \u00eencercat s\u0103 fac\u0103 acele tribunale. Unii judec\u0103tori au luat decizii \u00een cazurile legate de \u021besuturi consider\u00e2nd aceste \u021besuturi ca fiind de\u0219euri. Al\u021bii au considerat \u021besuturile ca fiind material de cercetare, asemenea c\u0103r\u021bilor dintr-o bibliotec\u0103. Unii au considerat \u021besuturile ca fiind proprietate abandonat\u0103, de care se poate dispune \u00een mod automat \u00een anumite circumstan\u021be, la fel cum casetele de bagaje \u00eenchiriate pot fi deschise, dup\u0103 un anumit timp, iar con\u021binutul lor poate fi v\u00e2ndut. Al\u021bi judec\u0103tori au \u00eencercat s\u0103 pun\u0103 \u00een echilibru cererile p\u0103r\u021bilor adverse \u0219i au ajuns la concluzia c\u0103 dreptul societ\u0103\u021bii la binefacerile cercet\u0103rii are prioritate fa\u021b\u0103 de dreptul individului la proprietate. Toate aceste analogii contrazic caracterul \u00eenc\u0103p\u0103\u021b\u00e2nat al naturii umane. Corpurile noastre sunt proprietatea noastr\u0103. \u00centr-un anumit sens, proprietatea corporal\u0103 este tipul de proprietate cel mai fundamental pe care-l cunoa\u0219tem. Este experien\u021ba fundamental\u0103 a fiin\u021bei noastre. Dac\u0103 un tribunal nu recunoa\u0219te aceast\u0103 no\u021biune fundamental\u0103, decizia lui va fi invalid\u0103, oric\u00e2t de corect\u0103 ar p\u0103rea, privit\u0103 prin logica legii. Acesta este motivul pentru care, atunci c\u00e2nd un individ \u00ee\u0219i doneaz\u0103 \u021besuturile unui doctor, nu este acela\u0219i lucru ca donarea unei c\u0103r\u021bi pentru o bibliotec\u0103. \u0218i nu va fi niciodat\u0103 acela\u0219i lucru. Dac\u0103 doctorul sau institu\u021bia de cercetare doresc, mai t\u00e2rziu, s\u0103 foloseasc\u0103 acel \u021besut \u00een alte scopuri, trebuie s\u0103 li se cear\u0103 s\u0103 ob\u021bin\u0103 permisiunea, pentru aceast\u0103 nou\u0103 utilizare. \u0218i a\u0219a mai departe, la nesf\u00e2r\u0219it. Dac\u0103 revistele te pot anun\u021ba c\u00e2nd \u021bi-a expirat abonamentul, atunci \u0219i universit\u0103\u021bile te pot anun\u021ba atunci c\u00e2nd \u00ee\u021bi folosesc \u021besuturile \u00een alt scop. Judec\u0103torul \u00ee\u0219i drese glasul \u0219i continu\u0103: \u2014 Ni s-a spus c\u0103 acest lucru este \u00eempov\u0103r\u0103tor pentru cercetarea medical\u0103. Contrariul este adev\u0103rat. Dac\u0103 universit\u0103\u021bile nu recunosc c\u0103 oamenii men\u021bin un interes rezonabil \u0219i emo\u021bional fa\u021b\u0103 de \u021besuturile lor, atunci oamenii nu \u00ee\u0219i vor mai dona \u021besuturile pentru cercetare. Le vor trimite, \u00een schimb, corpora\u021biilor. Iar avoca\u021bii lor vor concepe documentele \u00een a\u0219a fel \u00eenc\u00e2t s\u0103 interzic\u0103 universit\u0103\u021bilor s\u0103 foloseasc\u0103 chiar \u0219i un simplu un test de s\u00e2nge, f\u0103r\u0103 o plat\u0103 negociat\u0103. Pacien\u021bii nu sunt naivi, \u0219i nici avoca\u021bii lor nu sunt. Costul cercet\u0103rii medicale va cre\u0219te automat, dac\u0103 doctorii \u0219i universit\u0103\u021bile continu\u0103 s\u0103 se comporte \u00eentr-o manier\u0103 abuziv\u0103. \u00cen consecin\u021b\u0103, adev\u0103ratul bine social este aprobarea unei legisla\u021bii care s\u0103 permit\u0103 oamenilor s\u0103-\u0219i men\u021bin\u0103 dreptul de a dispune de \u021besuturile lor, pentru totdeauna. Ni s-a spus c\u0103 interesul unui pacient fa\u021b\u0103 de \u021besuturile sale \u0219i dreptul s\u0103u la intimitate se \u00eencheie odat\u0103 cu moartea. \u0218i aceasta este o g\u00e2ndire demodat\u0103, care trebuie schimbat\u0103. Pentru c\u0103 descenden\u021bii unei persoane decedate pot s\u0103 aib\u0103 acelea\u0219i gene, iar intimitatea lor este invadat\u0103, \u00een cazul \u00een care se face cercetarea, sau dac\u0103 con\u021binutul genetic al persoanei moarte este publicat. Copiii persoanei decedate \u00ee\u0219i pot pierde asigurarea de s\u0103n\u0103tate, pur \u0219i simplu pentru c\u0103 legile contemporane nu reflect\u0103 realit\u0103\u021bi contemporane. Dar, \u00een final, cazul Burnet a luat o turnur\u0103 de-a dreptul absurd\u0103, din cauza unei erori profunde \u0219i fundamentale comise de alte instan\u021be. Problemele legate de proprietate vor fi \u00eentotdeauna neclare, atunci c\u00e2nd indivizii sunt capabili s\u0103 produc\u0103 \u00een interiorul corpurilor lor ceva ce tribunalul decide c\u0103 apar\u021bine altcuiva. Acest lucru se aplic\u0103 \u00een cazul liniilor celulare. Se aplic\u0103 pentru gene \u0219i pentru anumite proteine. Aceste lucruri nu pot fi proprietatea cuiva. O lege \u00een vigoare spune c\u0103 mo\u0219tenirea noastr\u0103 comun\u0103 nu poate fi st\u0103p\u00e2nit\u0103 de nici o persoan\u0103. Exist\u0103 o lege \u00een vigoare care spune c\u0103 elementele naturale nu pot fi st\u0103p\u00e2nite. \u0218i totu\u0219i, de mai mult de dou\u0103 decenii, deciziile juridice nu au respectat acest concept. Deciziile cur\u021bii de brevete nu au respectat acest concept. Confuziile rezultate vor cre\u0219te \u00een timp, odat\u0103 cu progresul \u0219tiin\u021bei. Proprietatea privat\u0103 asupra genomului sau asupra unor elemente naturale va deveni din ce \u00een ce mai dificil\u0103, mai costisitoare \u0219i mai obstructiv\u0103. Ceea ce au f\u0103cut aceste instan\u021be este o gre\u0219eal\u0103, care trebuie reparat\u0103. Cu c\u00e2t mai repede, cu at\u00e2t mai bine. \n\nAlex se \u00eentoarse spre Bob Koch. \u2014 Cred c\u0103 judec\u0103torul a fost ajutat, zise ea. \u2014 Mda, s-ar putea, spuse Bob. \n", " Rick Diehl \u00eencerca s\u0103 men\u021bin\u0103 controlul, dar totul p\u0103rea s\u0103 se desfac\u0103 \u00een buc\u0103\u021bi. Gena maturit\u0103\u021bii era un dezastru. Mai r\u0103u, BioGen era dat\u0103 \u00een judecat\u0103 de un avocat din New York, care era inteligent \u0219i lipsit de scrupule. Avoca\u021bii lui Rick \u00eei spuneau s\u0103 \u00eencheie o \u00een\u021belegere, dar dac\u0103 f\u0103cea asta, compania d\u0103dea faliment. De\u0219i asta urma s\u0103 se produc\u0103 oricum, probabil. BioGen pierduse linia Burnet, nu reu\u0219iser\u0103 s\u0103 o \u00eenlocuiasc\u0103 cu celule de la copilul Burnet, iar acum se p\u0103rea c\u0103 un nou brevet se suprapunea cu produsul lor, f\u0103c\u00e2ndu-l inutil. La cererea lui Diehl, so\u021bia lui ie\u0219ise din ascunz\u0103toare \u0219i se \u00eentorsese \u00een ora\u0219. Copiii erau acas\u0103 la p\u0103rin\u021bii ei, \u00een Martha\u2019s Vineyard, pe durata verii. Ea avea s\u0103 primeasc\u0103 custodia. Avocatul lui, Barry Sindler, trecea \u0219i el printr-un divor\u021b \u0219i se p\u0103rea c\u0103 nu mai avea timp de Rick. Se produsese mare v\u00e2lv\u0103 \u00een leg\u0103tur\u0103 cu toate testele genetice efectuate pentru cazurile de custodie. Sindler fusese reclamat pe scar\u0103 larg\u0103 ca fiind un pionier \u00een aceast\u0103 practic\u0103, etichetat\u0103 ca fiind lipsit\u0103 de etic\u0103. \u00cen Congres se discuta referitor la promulgarea unor legi care s\u0103 limiteze testarea genetic\u0103. Dar observatorii se \u00eendoiau c\u0103 Congresul va reac\u021biona, deoarece companiile de asigur\u0103ri voiau aceste test\u0103ri. Ceea ce era perfect logic, \u021bin\u00e2nd cont c\u0103 respectivele companii de asigur\u0103ri aveau interesul s\u0103 nu pl\u0103teasc\u0103. Brad Gordon p\u0103r\u0103sise ora\u0219ul, \u00een a\u0219teptarea procesului. Se zvonea c\u0103 era \u00eentr-o c\u0103l\u0103torie \u00een Vest, unde tot intra \u00een necazuri. Firma de avocatur\u0103 a lui Rodriguez prezentase c\u0103tre BioGen prima parte din cele trei facturi, pentru peste un milion de dolari. Voiau alte dou\u0103 milioane \u00een avans, \u00een lumina tuturor litigiilor cu care se confrunta compania. Asistenta lui Rick \u00eel apel\u0103 la interfon. \u2014 Domnule Diehl, femeia de la BDG, compania de securitate, vrea s\u0103 v\u0103 vad\u0103. Rick se \u00eendrept\u0103 pe scaun. \u00ce\u0219i amintea c\u00e2t de energizant\u0103 era Jacqueline Maurer. Radia sexualitate \u0219i sofisticare. Se sim\u021bea mai viu numai pentru c\u0103 era al\u0103turi de ea. Nu o mai v\u0103zuse de s\u0103pt\u0103m\u00e2ni de zile. \u2014 S\u0103 intre. Se ridic\u0103, \u00ee\u0219i b\u0103g\u0103 repede c\u0103ma\u0219a \u00een pantaloni \u0219i se \u00eentoarse spre u\u0219\u0103. O t\u00e2n\u0103r\u0103 de treizeci de ani, purt\u00e2nd un costum albastru obi\u0219nuit \u0219i o serviet\u0103, intr\u0103 \u00een camer\u0103. Avea un z\u00e2mbet pl\u0103cut, o fa\u021b\u0103 gr\u0103su\u021b\u0103 \u0219i p\u0103rul lung p\u00e2n\u0103 la umeri. \u2014 Domnul Diehl? Sunt Andrea Woodman, de la BDG. \u00cemi pare r\u0103u c\u0103 nu am putut s\u0103 v\u0103 \u00eent\u00e2lnesc mai devreme, dar am fost at\u00e2t de ocupa\u021bi cu al\u021bi clien\u021bi \u00een ultimele c\u00e2teva s\u0103pt\u0103m\u00e2ni, \u00eenc\u00e2t abia acum am reu\u0219it s\u0103 ajung. \u00cemi pare foarte bine s\u0103 v\u0103 cunosc. Femeia \u00eentinse m\u00e2na. El doar se holb\u0103 la ea. \n\nOAMENII PE\u0218TERILOR PREFERAU BLONDELE Un antropolog observ\u0103 evolu\u021bia rapid\u0103 a genei blonde E adev\u0103rat c\u0103 blondele sunt mai sexy? Un nou studiu al antropologului canadian Peter Frost indic\u0103 faptul c\u0103 femeile europene au dezvoltat ochi alba\u0219tri \u0219i p\u0103r blond la sf\u00e2r\u0219itul ultimei epoci glaciare, ca mod de a atrage masculii. Gena culorii p\u0103rului MC1R a evoluat \u00een \u0219apte variante, cam cu 11.000 de ani \u00een urm\u0103, spune el. Acest lucru s-a \u00eent\u00e2mplat extrem de rapid, \u00een termeni genetici. \u00cen mod normal, o astfel de schimbare se produce \u00een aproximativ un milion de ani. Dar preferin\u021bele sexuale pot produce o schimbare genetic\u0103 rapid\u0103. Competi\u021bia \u00eentre femei pentru b\u0103rba\u021bi, care erau pu\u021bini din cauza mor\u021bii timpurii \u00een vremuri aspre, a dus la apari\u021bia unor noi culori ale p\u0103rului \u0219i ochilor. Concluziile lui Frost sunt sus\u021binute de munca a trei universit\u0103\u021bi japoneze, care au stabilit data muta\u021biei genetice pentru blonde. Frost b\u0103nuie\u0219te c\u0103 blondele sunt atr\u0103g\u0103toare din punct de vedere sexual din cauz\u0103 c\u0103 p\u0103rul \u0219i ochii deschi\u0219i la culoare reprezint\u0103 un semn al unui nivel mai mare de estrogen la femei \u0219i, deci, al unei fertilit\u0103\u021bi mai mari. Dar nu toat\u0103 lumea este de acord cu acest punct de vedere. Jodie Kidd, manechinul blond de 27 ani, spune: \u201eNu cred c\u0103 faptul c\u0103 e\u0219ti blond\u0103 te fac\u0103 mai dorit\u0103 pentru activitatea sexual\u0103\u2026 Frumuse\u021bea este mai profund\u0103 dec\u00e2t culoarea p\u0103rului\u201c. Teoria profesorului Frost a ap\u0103rut \u00een revista Evolution and Human Behavior. Cercetarea lui a fost sus\u021binut\u0103 de un studiu al OMS, care a prezis dispari\u021bia blondelor p\u00e2n\u0103 \u00een 2002. Rapoarte ulterioare au contestat rezultatele studiului OMS, dup\u0103 ce o comisie ONU a negat corectitudinea acesteia. \n", " Frank Burnet intr\u0103 \u00een birourile moderne \u0219i imaculate ale capitalistului Jack Watson pu\u021bin dup\u0103 pr\u00e2nz. Totul era la fel ca la vizitele sale anterioare. Mobil\u0103 Mies, art\u0103 modern\u0103 \u2013 un portret de Warhol al lui Alexandru cel Mare, o sculptur\u0103 balon Koons, o pictur\u0103 Tansey cu alpini\u0219ti, chiar \u00een spatele biroului lui Watson. Telefoanele cu sonorul redus, covoarele bej \u2026 \u0219i toate acele femei uluitoare, mi\u0219c\u00e2ndu-se \u00een lini\u0219te \u0219i cu eficien\u021b\u0103. O femeie st\u0103tea l\u00e2ng\u0103 Watson, cu m\u00e2na pe um\u0103rul acestuia. \u2014 Ah, Frank, spuse Watson, f\u0103r\u0103 s\u0103 se ridice. Ai cunoscut-o pe Jacqueline Maurer? \u2014 Nu cred. Ea \u00eei str\u00e2nse m\u00e2na. Foarte ferm, foarte direct. \u2014 Domnule Burnet. \u2014 \u0218i \u00eel cuno\u0219ti pe geniul nostru \u00een tehnic\u0103, Jimmy Maxwell. Watson f\u0103cu semn cu capul spre un t\u00e2n\u0103r de vreo dou\u0103zeci de ani, care st\u0103tea \u00een fundul camerei. Pu\u0219tiul avea ochelari gro\u0219i cu rame din baga \u0219i purta o jachet\u0103 Dodgers. Ridic\u0103 privirea de la laptopul lui \u0219i \u00eei f\u0103cu semn cu m\u00e2na lui Burnet. \u2014 Ce mai face\u021bi? \u2014 Bun\u0103, zise Burnet. \u2014 Te-am rugat s\u0103 vii pentru c\u0103 aproape am terminat toat\u0103 afacerea, spuse Watson, foindu-se pe scaunul lui. Doamna Maurer tocmai a negociat \u00een\u021belegerea pentru licen\u021b\u0103 cu Universitatea Duke. \u00cen ni\u0219te termeni extrem de favorabili. Femeia z\u00e2mbi. Un z\u00e2mbet ca de sfinx. \u2014 M\u0103 \u00een\u021beleg bine cu oamenii de \u0219tiin\u021b\u0103, spuse ea. \u2014 Iar Rick Diehl a demisionat din func\u021bia de director al lui BioGen, continu\u0103 Watson. Winkler \u0219i ceilal\u021bi din personalul de conducere au plecat odat\u0103 cu el. Cea mai mare parte se confrunt\u0103 cu probleme juridice \u0219i \u00eemi pare r\u0103u s\u0103 spun, dar compania nu va putea s\u0103-i ajute. Dac\u0103 \u00eencalci legea, poli\u021ba de asigurare a companiei nu te acoper\u0103. A\u0219a c\u0103 e\u0219ti pe cont propriu. \u2014 Din nefericire, zise Jacqueline Maurer. \u2014 A\u0219a merge treaba, spuse Watson. Dar, dat\u0103 fiind criza actual\u0103, consiliul de directori al lui BioGen mi-a cerut s\u0103 preiau conducerea \u0219i s\u0103 repun compania pe picioare. Am fost de acord s\u0103 o fac, \u00een schimbul unui aranjament potrivit \u00een privin\u021ba ac\u021biunilor. Burnet aprob\u0103 din cap. \u2014 Deci, totul a mers conform planului. Watson \u00eei arunc\u0103 o privire ciudat\u0103. \u2014 \u0102\u0103, da. Oricum, Frank, nimic nu te mai \u00eempiedic\u0103 s\u0103 te \u00eentorci acas\u0103, la familia ta. Sunt sigur c\u0103 fiica \u0219i nepotul t\u0103u se vor bucura s\u0103 te vad\u0103. \u2014 Sper, zise Burnet. Probabil c\u0103 ea e furioas\u0103. Dar se va rezolva. \u00centotdeauna se rezolv\u0103. \u2014 A\u0219a este, spuse Watson. \u00centinse m\u00e2na, f\u0103r\u0103 s\u0103 se ridice, str\u00e2mb\u00e2ndu-se pu\u021bin. \u2014 Totul e \u00een regul\u0103? \u00eentreb\u0103 Frank. \u2014 Nu-i nimic. Prea mult golf ieri, am tras de ceva. \u2014 Dar e bine s\u0103 mai iei o pauz\u0103 de la munc\u0103. \u2014 C\u00e2t de adev\u0103rat, spuse Watson, cu z\u00e2mbetul lui faimos. C\u00e2t de adev\u0103rat. \n", " Brad Gordon urm\u0103 mul\u021bimea care se \u00eenghesuia spre Mighty Kong, uria\u0219ul montagne rousse din Cedar Point, \u00een Sandusky, Ohio. Vizita parcuri de distrac\u021bii deja de c\u00e2teva s\u0103pt\u0103m\u00e2ni. Acesta era cel mai mare \u0219i cel mai bun din America. Se sim\u021bea mai bine. Barba aproape c\u0103 nu-l mai durea deloc. Singurul lucru care-l preocupa era faptul c\u0103 avusese o conversa\u021bie cu avocatul lui, Johnson. Acesta p\u0103rea \u00eencrez\u0103tor, dar Brad nu era lini\u0219tit deloc. De ce nu pl\u0103tise unchiul lui un avocat de prima m\u00e2n\u0103? A\u0219a f\u0103cuse de fiecare dat\u0103, \u00eenainte. Brad avea sentimentul vag c\u0103 via\u021ba lui era pe muchie de cu\u021bit. Dar \u00eempinse la o parte toate acele g\u00e2nduri, \u00een timp ce se uita la \u0219inele ce se \u00een\u0103l\u021bau mult deasupra lui \u0219i la oamenii care \u021bipau, din ma\u0219inu\u021bele lor. Ce mai montagne rousse! Mighty Kong! Av\u00e2nd o pant\u0103 de cobor\u00e2re de peste o sut\u0103 dou\u0103zeci de metri, oferea oamenilor toate motivele s\u0103 \u021bipe. Coada posesorilor de bilete ner\u0103bd\u0103tori frem\u0103ta \u00een anticipa\u021bie. Brad a\u0219tept\u0103, a\u0219a cum \u00eei era obiceiul, p\u00e2n\u0103 ce la coad\u0103 se a\u0219ezar\u0103 dou\u0103 fete foarte dr\u0103gu\u021be \u0219i tinere. Erau copile din localitate, crescute cu lapte adev\u0103rat, s\u0103n\u0103toase \u0219i cu pielea rozalie, cu s\u00e2ni mici \u0219i fe\u021be dulci. Una dintre fete avea aparat dentar, ceea ce era de-a dreptul adorabil. Se a\u0219ez\u0103 \u00een spatele lor, ascult\u00e2nd fericit discu\u021bia lor agitat\u0103 \u0219i prosteasc\u0103. Apoi \u021bip\u0103 odat\u0103 cu ceilal\u021bi, c\u00e2nd ajunse la panta fantastic\u0103. Turul \u00eel f\u0103cu s\u0103 se simt\u0103 plin de adrenalin\u0103 \u0219i incitare. Se sim\u021bea pu\u021bin sl\u0103bit, c\u00e2nd cobor\u00ee din ma\u0219in\u0103 \u0219i privi s\u00e2nii mici \u0219i rotunzi ai fetelor care se \u00eendep\u0103rtau de \u0219ine, spre ie\u0219ire. Stai! Mai mergeau o tur\u0103! Perfect! Le urm\u0103, a\u0219ez\u00e2ndu-se la coad\u0103 a doua oar\u0103. Se sim\u021bea ca \u00eentr-un vis, cu respira\u021bia t\u0103iat\u0103, l\u0103s\u00e2ndu-\u0219i ochii s\u0103 fug\u0103 spre c\u00e2rlion\u021bii lor, spre pistruii de pe umeri, dezv\u0103lui\u021bi de maieurile de sport. \u00cencepuse s\u0103 \u00ee\u0219i imagineze cum ar fi fost s\u0103 fie cu una dintre ele \u2013 la naiba, poate cu am\u00e2ndou\u0103 \u2013 c\u00e2nd un b\u0103rbat p\u0103\u0219i \u00eenainte \u0219i spuse: \u2014 Veni\u021bi cu mine, v\u0103 rog. Brad clipi des, sim\u021bindu-se vinovat din cauza visului. \u2014 Poftim? \u2014 Vre\u021bi s\u0103 veni\u021bi cu mine, domnule? Era un chip frumos \u0219i \u00eencrez\u0103tor, privindu-l \u00eencurajator \u0219i z\u00e2mbindu-i. Brad deveni imediat suspicios. Poli\u021bi\u0219tii se purtau deseori prietenos \u0219i politicos. Nu f\u0103cuse nimic cu fetele acelea, era sigur de asta. Nu le atinsese, nu spusese nimic \u2026 \u2014 Domnule? V\u0103 rog? Este important s\u0103 veni\u021bi aici\u2026 Pu\u021bin \u00eentr-o parte\u2026 Brad se uit\u0103 \u0219i v\u0103zu, \u00een lateral, ni\u0219te oameni care purtau un gen de uniforme, poate uniforme de securitate, \u0219i doi b\u0103rba\u021bi \u00een halate albe, precum cele de la un sanatoriu. Era \u0219i o echip\u0103 de televiziune, care filma. Dintr-o dat\u0103, deveni paranoic. \u2014 V\u0103 rog, domnule, spuse b\u0103rbatul frumos. Avem foarte mult\u0103 nevoie de dumneavoastr\u0103. \u2014 De ce ave\u021bi nevoie de mine? \u2014 Domnule, v\u0103 rog \u2026 B\u0103rbatul \u00eel tr\u0103gea pe Brad de cot, apoi \u00eel prinse cu mai mult\u0103 putere. \u2014 Domnule, avem at\u00e2t de pu\u021bini adul\u021bi care o fac din nou \u2026 Adul\u021bi care o fac din nou. Brad se cutremur\u0103. \u0218tiau. Iar acum, tipul acesta, cu chip frumos \u0219i vorb\u0103 dulce \u00eel conducea spre oamenii \u00een halate albe. Era clar c\u0103 \u00eel prinseser\u0103, a\u0219a c\u0103 \u00ee\u0219i smulse m\u00e2na, dar b\u0103rbatul chipe\u0219 nu-i d\u0103du drumul. Inima lui Brad b\u0103tea cu putere \u0219i sim\u021bi cum era invadat de panic\u0103. Se aplec\u0103 \u0219i \u00ee\u0219i scoase pistolul din toc. \u2014 Nu! D\u0103-mi drumul! B\u0103rbatul chipe\u0219 \u00eel privi \u0219ocat. Unii \u00eencepur\u0103 s\u0103 \u021bipe. B\u0103rbatul ridic\u0103 m\u00e2inile. \u2014 U\u0219urel, spuse el, totul va fi \u2026 Arma din m\u00e2na lui Brad trase. Brad nu \u00ee\u0219i d\u0103du seama c\u0103 se \u00eent\u00e2mplase asta dec\u00e2t c\u00e2nd \u00eel v\u0103zu pe b\u0103rbat poticnindu-se \u0219i \u00eencep\u00e2nd s\u0103 cad\u0103. Omul se prinse de Brad, \u021bin\u00e2ndu-se de el, iar Brad trase din nou. B\u0103rbatul c\u0103zu pe spate. Acum \u021bipau cu to\u021bii, din toate p\u0103r\u021bile. Cineva strig\u0103: \u2014 L-a \u00eempu\u0219cat pe dr. Bellarmino! L-a \u00eempu\u0219cat pe Bellarmino! Dar acum el era deja foarte confuz. Mul\u021bimea fugea \u00een toate p\u0103r\u021bile, iepura\u0219ii aceia mici fugeau. Era un dezastru. Iar c\u00e2nd al\u021bi b\u0103rba\u021bi \u00een uniform\u0103 strigar\u0103 la el s\u0103 arunce arma, trase \u0219i \u00een ei. Dup\u0103 care lumea deveni neagr\u0103. \n", " La \u0219edin\u021ba de toamn\u0103 a ofi\u021berilor Organiza\u021biei Universit\u0103\u021bii de Transfer Tehnologic (OUTT), un grup dedicat licen\u021bierii muncii savan\u021bilor universitari, filantropul Jack B. Watson \u021binea o tulbur\u0103toare alocu\u021biune. Se m\u0103rginea la temele lui familiare: dezvoltarea spectaculoas\u0103 a biotehnologiei, importan\u021ba brevet\u0103rii genelor, men\u021binerea legii Bayh-Dole \u0219i necesitatea p\u0103str\u0103rii status quo-ului pentru prosperitatea afacerilor \u0219i bun\u0103starea universit\u0103\u021bii. \u2014 S\u0103n\u0103tatea \u0219i bun\u0103starea universit\u0103\u021bilor noastre se bazeaz\u0103 pe parteneri biotehnologici puternici. Aceasta este cheia pentru cunoa\u0219tere \u0219i cheia pentru viitor! Dup\u0103 ce le spusese ceea ce voiau s\u0103 aud\u0103, p\u0103r\u0103si scena \u00een obi\u0219nuitele aplauze tumultoase. Numai c\u00e2\u021biva observar\u0103 c\u0103 \u0219chiop\u0103ta pu\u021bin \u0219i c\u0103 bra\u021bul lui drept nu se mi\u0219ca prea natural, la plecare. Ajuns \u00een culise, se prinse de bra\u021bul unei femei frumoase. \u2014 Unde naiba e dr. Robbins? \u2014 Te a\u0219teapt\u0103 \u00een clinica lui, zise ea. Watson \u00eenjur\u0103, apoi se sprijini de femeie \u0219i ie\u0219ir\u0103 afar\u0103, unde-i a\u0219tepta limuzina. Noaptea era rece \u0219i pu\u021bin umed\u0103. \u2014 Doctori blestema\u021bi, zise el. Nu mai fac nici un test, la naiba. \u2014 Dr. Robbins n-a pomenit nimic de vreun test. \u0218oferul deschise u\u0219a. Watson se urc\u0103 greoi, t\u00e2r\u00e2ndu-\u0219i piciorul. Femeia \u00eel ajut\u0103. Watson se pr\u0103bu\u0219i pe canapeaua din spate, str\u00e2mb\u00e2ndu-se. Femeia se urc\u0103 pe partea cealalt\u0103. \u2014 Te doare r\u0103u? \u2014 E mai r\u0103u noaptea. \u2014 Vrei o pilul\u0103? \u2014 Am luat deja una, zise el \u0219i inspir\u0103 ad\u00e2nc. \u0218tie Robbins ce naiba e asta? \u2014 Cred c\u0103 da. \u2014 \u021ai-a spus \u0219i \u021bie? \u2014 Nu. \u2014 Min\u021bi. \u2014 Nu mi-a spus, Jack. \u2014 Iisuse. Limuzina gonea prin noapte. Watson se uita pe fereastr\u0103, respir\u00e2nd greu. \n\nClinica era pustie, la ora aceea. Fred Robbins, treizeci \u0219i cinci de ani \u0219i frumos ca un star de cinema, \u00eel a\u0219tepta pe Watson \u00eempreun\u0103 cu doi doctori mai tineri, \u00eentr-o camer\u0103 de examinare mare. Robbins preg\u0103tise cutii luminate, cu radiografii, electroforez\u0103 \u0219i rezultate RMN. Watson se l\u0103s\u0103 greu pe un scaun. Le f\u0103cu semn b\u0103rba\u021bilor mai tineri. \u2014 Voi pute\u021bi pleca. \u2014 Dar, Jack \u2026 \u2014 Spune-mi numai mie, \u00eei zise Watson lui Robbins. Nou\u0103sprezece doctori blestema\u021bi m-au examinat, \u00een ultimele dou\u0103 luni. Am f\u0103cut at\u00e2tea RMN-uri \u0219i scan\u0103ri la tomograf, \u00eenc\u00e2t str\u0103lucesc pe \u00eentuneric. Spune-mi. \u00cei f\u0103cu semn femeii. \u2014 A\u0219teapt\u0103 \u0219i tu afar\u0103. Ie\u0219ir\u0103 cu to\u021bii. Watson r\u0103mase singur cu Robbins. \u2014 Se spune c\u0103 e\u0219ti cel mai inteligent diagnostician din America, Fred. A\u0219a c\u0103, spune-mi tot. \u2014 Ei bine, este un proces biochimic ca oricare altul, zise Robbins. De aceea am vrut \u2026 \u2014 \u00cen urm\u0103 cu trei luni, am avut o durere \u00een picior, spuse Watson. O s\u0103pt\u0103m\u00e2n\u0103 mai t\u00e2rziu, t\u00e2ram piciorul. Pantoful s-a tocit pe margine. Dup\u0103 scurt timp am \u00eenceput s\u0103 am probleme cu urcatul sc\u0103rilor. Acum, am o sl\u0103biciune \u00een m\u00e2na dreapt\u0103. Nu pot s\u0103 str\u00e2ng nici un tub de past\u0103 de din\u021bi cu ea. Respir tot mai greu. \u00cen trei luni! Spune-mi. \u2014 Se nume\u0219te parez\u0103 Vogelman, zise Robbins. Nu este o boal\u0103 obi\u0219nuit\u0103, dar nu e nici rar\u0103. Exist\u0103 c\u00e2teva mii de cazuri pe an, cam cincizeci de mii pe plan mondial. A fost descris\u0103 prima dat\u0103 \u00een 1890, de un francez \u2026 \u2014 Po\u021bi s\u0103 o tratezi? \u2014 \u00cen momentul de fa\u021b\u0103, nu exist\u0103 tratamente satisf\u0103c\u0103toare. \u2014 Exist\u0103 vreun tratament? \u2014 M\u0103suri paleative \u0219i de sus\u021binere, masaje \u0219i vitamina B\u2026 \u2014 Dar nici un tratament. \u2014 Nu, Jack. \u2014 Ce o provoac\u0103? \u2014 Asta \u0219tim. Cu cinci ani \u00een urm\u0103, echipa lui Enders de la Scripps a izolat o gen\u0103, brd7a, care codific\u0103 o protein\u0103 ce repar\u0103 mielina din jurul celulelor nervoase. Ei au demonstrat c\u0103 o muta\u021bie punctual\u0103 a acestei gene produce pareza Vogelman la animale. \u2014 Adic\u0103 \u00eemi spui c\u0103 am o boal\u0103 deficitar\u0103 genetic\u0103, ca oricare alta. \u2014 Da, dar \u2026 \u2014 Cu c\u00e2t timp \u00een urm\u0103 au descoperit gena? Cu cinci ani? Atunci e posibil\u0103 \u00eenlocuirea genei, declan\u0219area producerii proteinei codate \u00een organism \u2026 \u2014 Terapia de \u00eenlocuire este riscant\u0103. \u2014 Crezi c\u0103-mi pas\u0103? Uit\u0103-te la mine, Fred. C\u00e2t timp mai am? \u2014 Evolu\u021bia \u00een timp este variabil\u0103, dar \u2026 \u2014 Spune. \u2014 Poate patru luni. \u2014 Iisuse. Watson inspir\u0103 ad\u00e2nc. \u00ce\u0219i trecu m\u00e2na peste frunte \u0219i mai inspir\u0103 o dat\u0103. \u2014 OK, deci asta e situa\u021bia mea. Hai s\u0103 facem terapia. Dup\u0103 cinci ani, sunt sigur c\u0103 au un protocol. \u2014 Nu au, zise Robbins. \u2014 Trebuie s\u0103 aib\u0103 cineva. \u2014 Nu are nimeni. Scripps a brevetat gena \u0219i i-a v\u00e2ndut-o lui Beinart Baghoff, gigantul farmaceutic elve\u021bian. Era o parte a unui pachet v\u00e2ndut de Scripps, cam dou\u0103zeci de colabor\u0103ri diferite. Brd7a nu a fost considerat\u0103 prea important\u0103. \u2014 Ce vrei s\u0103 spui? \u2014 Beinart a pus o tax\u0103 de licen\u021b\u0103 mare pe gen\u0103. \u2014 De ce? Este o boal\u0103 rar\u0103, nu are nici un rost s\u0103 \u2026 Robbins ridic\u0103 din umeri. \u2014 Sunt o companie mare. Cine \u0219tie de ce fac ei unele lucruri. Divizia lor de patente stabile\u0219te taxe pentru opt sute de gene pe care le controleaz\u0103. Exist\u0103 patruzeci de oameni \u00een acea divizie. Este vorba de birocra\u021bie. Oricum, au pus o tax\u0103 mare \u2026 \u2014 Iisuse. \u2014 \u0218i nici un laborator, nic\u0103ieri \u00een lume, nu a lucrat la aceast\u0103 boal\u0103 \u00een ultimii cinci ani. \u2014 Iisuse. \u2014 E prea scump, Jack. \u2014 Atunci voi cump\u0103ra blestemata aia de gen\u0103. \u2014 Nu po\u021bi. Am verificat deja. Nu e de v\u00e2nzare. \u2014 Totul e de v\u00e2nzare. \u2014 Orice v\u00e2nzare f\u0103cut\u0103 de Beinart trebuie s\u0103 fie aprobat\u0103 de Scripps, iar biroul de transfer tehnologic al lui Scripps nu vrea \u2026 \u2014 Nici o problem\u0103, o s\u0103 o brevetez singur. \u2014 Da, asta po\u021bi face. \u2014 \u0218i voi aranja personal transferul de gene. Vom avea o echip\u0103, \u00een acest spital, care s\u0103 o fac\u0103. \u2014 A\u0219 vrea s\u0103 o putem face, Jack, sincer. Dar transferul de gene este extrem de riscant, \u0219i nici un laborator nu-\u0219i va asuma riscul, \u00een prezent. Nimeni nu a mers \u00eenc\u0103 la \u00eenchisoare pentru un transfer de gene e\u0219uat, dar au existat mul\u021bi pacien\u021bi mor\u021bi \u0219i \u2026 \u2014 Fred. Uit\u0103-te la mine. \u2014 Po\u021bi s\u0103 o faci \u00een Shanghai. \u2014 Nu, nu. Aici. Fred Robbins \u00ee\u0219i mu\u0219c\u0103 buzele. \u2014 Jack, trebuie s\u0103 \u00eenfrun\u021bi realitatea. Rata de succes e sub unu la sut\u0103. Dac\u0103 am fi muncit cinci ani la asta, am fi avut rezultatele testelor pe animale, teste vector, protocoale imunosupresive, tot felul de pa\u0219i care ar fi crescut \u0219ansa de succes. Dar a\u0219a, s\u0103 ne arunc\u0103m orbe\u0219te \u2026 \u2014 Numai pentru asta avem timp. S\u0103 ne arunc\u0103m orbe\u0219te. Fred Robbins cl\u0103tina din cap. \u2014 O sut\u0103 de milioane de dolari, zise Watson. Pentru laboratorul care o face. Preia o clinic\u0103 privat\u0103 \u00een Arcadia. Voi \u0219ti numai eu. Faci procedura acolo. Ori merge, ori nu. Fred Robbins cl\u0103tin\u0103 din cap, cu triste\u021be. \u2014 \u00cemi pare r\u0103u, Jack. Sincer. \n", " Luminile din tavan se aprinser\u0103 \u00een camera de autopsie, banc dup\u0103 banc. Era o deschidere dramatic\u0103, \u00ee\u0219i spuse Gorevici. Omul \u00een halat de laborator avea un aspect distins: p\u0103r argintiu, ochelari cu rame sub\u021biri. Era specialistul \u00een anatomia primatelor, Jorg Erickson, celebru \u00een toat\u0103 lumea. \u2014 Dr. Erickson, ce facem ast\u0103zi? spuse Gorevici, folosind o camer\u0103 video manual\u0103. \u2014 Examin\u0103m un specimen faimos \u00een \u00eentreaga lume, presupusul urangutan vorbitor din Indonezia. Se spune c\u0103 acest animal vorbea \u00een cel pu\u021bin dou\u0103 limbi. Ei bine, vom vedea. Dr. Erickson se \u00eentoarse spre masa de o\u021bel, pe care cadavrul era acoperit cu o p\u00e2nz\u0103 alb\u0103. Trase p\u00e2nza la o parte, cu o mi\u0219care teatral\u0103. \u2014 Acesta este un Pongo abelii sub-adult sau t\u00e2n\u0103r, un urangutan din Sumatra, care difer\u0103 de urangutanul din Borneo numai prin talia mai mic\u0103. Specimenul este mascul, \u00een v\u00e2rst\u0103 de aproximativ trei ani, aparent s\u0103n\u0103tos, f\u0103r\u0103 zg\u00e2rieturi sau r\u0103ni externe\u2026 \u00cen regul\u0103, s\u0103 \u00eencepem. Lu\u0103 un scalpel. \u2014 Cu o incizie midsagital\u0103, expun musculatura anterioar\u0103 a g\u00e2tului \u0219i faringelui, observ\u0103m corpul superior \u0219i inferior al omohioidului, iar aici, sternohioidul \u2026 Hmmm. Erickson era aplecat peste g\u00e2tul animalului. Lui Gorevici \u00eei era greu s\u0103 prind\u0103 o imagine bun\u0103. \u2014 Ce vede\u021bi, profesore? \u2014 M\u0103 uit acum la mu\u0219chii stilohioid \u0219i cricotiroid, aici \u0219i aici \u2026 Iar asta este chiar interesant. \u00cen mod obi\u0219nuit, la Pongo g\u0103sim o musculatur\u0103 anterioar\u0103 prost dezvoltat\u0103, \u0219i f\u0103r\u0103 controlul motor fin al aparatului vocal uman. Dar se pare c\u0103 aceast\u0103 creatur\u0103 este un caz de tranzi\u021bie, care are anumite tr\u0103s\u0103turi ale faringelui clasic al urangutanilor, \u0219i unele tr\u0103s\u0103turi mai caracteristice g\u00e2tului uman. Observa\u021bi sternocleidomastoidul \u2026 Sternocleidomastoidul, \u00ee\u0219i spuse Gorevici. Iisuse. Trebuiau s\u0103 dubleze materialul. \u2014 Profesore, poate pute\u021bi explica \u00een englez\u0103? \u2014 Nu, termenii sunt latini, nu cunosc traducerea \u2026 \u2014 Voiam s\u0103 spun, dac\u0103 a\u021bi vrea s\u0103 explica\u021bi \u00een termeni neprofesioni\u0219ti? Pentru telespectatorii no\u0219tri? \u2014 Ah, bine\u00een\u021beles. To\u021bi ace\u0219ti mu\u0219chi superficiali, din care majoritatea se ata\u0219eaz\u0103 de hioid \u2013 adic\u0103 de m\u0103rul lui Adam \u2013 ace\u0219ti mu\u0219chi seam\u0103n\u0103 mai mult cu cei umani, dec\u00e2t cu cei de maimu\u021b\u0103. \u2014 Ce ar fi putut cauza asta? \u2014 O muta\u021bie, evident. \u2014 Iar restul animalului? Este \u0219i el mai mult uman? \u2014 Nu am v\u0103zut restul animalului, zise Erickson, cu severitate. Dar vom ajunge \u0219i acolo, la momentul potrivit. A\u0219 fi interesat \u00een mod special s\u0103 verific orice rota\u021bie a axei foramen magnum, \u0219i, bine\u00een\u021beles, ad\u00e2ncimea \u0219i aranjamentul \u0219an\u021burilor cortexului motor, m\u0103sura \u00een care a fost p\u0103strat\u0103 materia cenu\u0219ie. \u2014 V\u0103 a\u0219tepta\u021bi s\u0103 g\u0103si\u021bi schimb\u0103ri umane \u00een creier? \u2014 Sincer, nu, spuse Erickson. \u00ce\u0219i \u00eentoarse aten\u021bia spre partea superioar\u0103 a craniului, trec\u00e2ndu-\u0219i m\u00e2inile \u00een m\u00e2nu\u0219i peste p\u0103rul rar al urangutanului, pip\u0103ind oasele de dedesubt. \u2014 Vede\u021bi, la acest animal oasele parietale se \u00eenclin\u0103 spre interior, spre partea superioar\u0103 a craniului. Acest lucru se \u00eent\u00e2lne\u0219te \u00een mod clasic la urangutani sau cimpanzei. \u00cen schimb, oamenii au oase parietale umflate. La oameni, partea superioar\u0103 a capului este mai lat\u0103 dec\u00e2t cea inferioar\u0103. Erickson se \u00eendep\u0103rt\u0103 de mas\u0103. \u2014 Vre\u021bi s\u0103 spune\u021bi c\u0103 acest animal este un amestec \u00eentre om \u0219i maimu\u021b\u0103? \u00eentreb\u0103 Gorevici. \u2014 Nu, zise Erickson. Este o maimu\u021b\u0103. O maimu\u021b\u0103 degenerat\u0103, mai precis. Dar nu este altceva dec\u00e2t o maimu\u021b\u0103. \n\nGRUPUL DE INVESTI\u021aII JOHN B. WATSON Pentru publicare imediat\u0103 John B. \u201eJack\u201c Watson, faimosul filantrop \u0219i fondator al Grupului de Investi\u021bii Watson, a murit ast\u0103zi \u00een Shanghai, China. Dl. Watson a fost omagiat pe plan interna\u021bional pentru munca sa de caritate \u0219i pentru eforturile sale \u00een favoarea celor s\u0103raci \u0219i nec\u0103ji\u021bi. Dl. Watson a fost bolnav doar pentru o perioad\u0103 scurt\u0103 de timp, dar a suferit de o form\u0103 extrem de agresiv\u0103 de cancer. S-a internat \u00eentr-o clinic\u0103 particular\u0103 din Shanghai \u0219i a murit trei zile mai t\u00e2rziu. Dispari\u021bia sa este depl\u00e2ns\u0103 de prieteni \u0219i colegi din \u00eentreaga lume. STORY, DETAILS TK ", " Henry Kendall era surprins c\u0103 Gerard putea s\u0103 \u00eel ajute pe Dave la tema la matematic\u0103. Dar asta nu avea s\u0103 dureze prea mult. \u00centr-un final, Dave urma s\u0103 aib\u0103 nevoie, probabil, de o educa\u021bie special\u0103. Dave mo\u0219tenise capacitatea redus\u0103 de aten\u021bie al cimpanzeilor. \u00cei venea din ce \u00een ce mai greu s\u0103 \u021bin\u0103 pasul cu ceilal\u021bi copii din clas\u0103, \u00een special la citit, care era un chin pentru el. Iar calit\u0103\u021bile sale fizice \u00eel puneau \u00eentr-o alt\u0103 categorie, pe terenul de sport. Ceilal\u021bi copii nu-l l\u0103sau s\u0103 joace. A\u0219a c\u0103 devenise un surfer excelent. Iar acum, adev\u0103rul se aflase. Existase un articol deosebit de deranjant, \u00een revista People, \u201eFamilia modern\u0103\u201c, \u00een care se spunea: \u201eFamilia cea mai modern\u0103 nu mai este familia cu so\u021bii de acela\u0219i sex, familia cu p\u0103rin\u021bi vitregi sau familia interrasial\u0103. Toate acestea \u021bin de secolul trecut, spune Tracy Kendall. \u0218i ea ar trebui s\u0103 \u0219tie cel mai bine, pentru c\u0103 familia Kendall, din La Jolla, California, este transgenic\u0103 \u0219i inter-specii \u2026 cre\u00e2nd mai mult\u0103 agita\u021bie \u00een cas\u0103 dec\u00e2t un grup de maimu\u021be! \u201e Henry fusese chemat s\u0103 depun\u0103 m\u0103rturie \u00een fa\u021ba Congresului, ceea ce i se p\u0103ruse o experien\u021b\u0103 ciudat\u0103. Congresmenii au vorbit \u00een fa\u021ba camerelor de filmat timp de dou\u0103 ore. Apoi s-au ridicat \u0219i au plecat, spun\u00e2nd c\u0103 aveau treab\u0103 \u00een alt\u0103 parte. Dup\u0103 aceea, martorii au vorbit c\u00e2te \u0219ase minute fiecare, dar nu mai era nici un membru al Congresului care s\u0103 le aud\u0103 remarcile. Mai t\u00e2rziu, congresmenii au anun\u021bat cu to\u021bii c\u0103 vor face declara\u021bii importante asupra subiectului crea\u021biei transgenice. Henry fusese numit Savantul Anului, de c\u0103tre Societatea pentru Biologie Libertarian\u0103. Jeremy Rifkin \u00eel numise \u201ecriminal de r\u0103zboi\u201c. Fusese criticat vehement de Consiliul Na\u021bional al Bisericilor. Papa \u00eel excomunicase, pentru a descoperi abia ulterior c\u0103 nu era catolic. G\u0103siser\u0103 un alt Henry Kendall. INS \u00eei criticase munca, dar \u00eenlocuitorul lui Robert Bellarmino ca director de genetic\u0103 era William Gladstone, care era mult mai deschis la minte \u0219i mai pu\u021bin dornic s\u0103 se afirme dec\u00e2t fusese Bellarmino. Henry c\u0103l\u0103torea acum tot timpul, \u021bin\u00e2nd prelegeri despre tehnicile transgenice la seminare universitare din toat\u0103 \u021bara. Era subiectul unor controverse intense. Reverendul Billy John Harker din Tennessee \u00eel numise \u201e\u00eencarnarea Satanei\u201c. Bill Mayer, cunoscutul reac\u021bionar de st\u00e2nga, publicase un articol lung \u0219i mult discutat, \u00een New York Review of Books, intitulat \u201eAlungat din Rai: De ce trebuie s\u0103 \u00eempiedic\u0103m travestiurile transgenice\u201c. Articolul nu men\u021biona faptul c\u0103 animale transgenice existau deja de dou\u0103zeci de ani. Fuseser\u0103 crea\u021bi c\u00e2ini, pisici, bacterii, \u0219oareci, oi \u0219i vaci. C\u00e2nd un savant de la INS fusese \u00eentrebat \u00een leg\u0103tur\u0103 cu articolul, acesta tu\u0219ise \u0219i \u00eentrebase: \u201eCe este New York Review? \u201e Lynn Kendall conducea site-ul web TransGenic Times, \u00een care prezenta detaliat via\u021ba zilnic\u0103 a lui Dave, Gerard \u0219i a copiilor ei total umani, Jamie \u0219i Tracy. \n\nDup\u0103 un an petrecut \u00een La Jolla, Gerard \u00eencepu s\u0103 emite sunete ca de telefon. O mai f\u0103cuse \u0219i \u00eenainte, dar tonurile erau misterioase pentru familia Kendall. Era clar c\u0103 erau tonuri pentru un apel interna\u021bional, dar nu reu\u0219eau s\u0103 identifice \u021bara. \u2014 De unde ai venit, Gerard? \u00eel \u00eentrebau ei. \u2014 Nu mai pot pune gean\u0103 pe gean\u0103, de c\u00e2nd ai ie\u0219it pe u\u0219a aia. Se \u00eendr\u0103gostise de muzica american\u0103 country. \u2014 Nu faci altceva dec\u00e2t s\u0103 m\u0103 dobori la p\u0103m\u00e2nt. \u2014 Din ce \u021bar\u0103, Gerard? La asta nu primeau niciodat\u0103 r\u0103spuns. Vorbea ceva francez\u0103 \u0219i deseori vorbea cu accent britanic. Presupuser\u0103 c\u0103 era european. Apoi, \u00eentr-o zi, unul dintre studen\u021bii lui Henry, din Fran\u021ba, servea cina \u00een casa lor, c\u00e2nd auzi tonurile lui Gerard. \u2014 Dumnezeule, spuse el, \u0219tiu ce face. Ascult\u0103 o clip\u0103. \u2014 Nu e nici un cod de ora\u0219, zise el. Dar, \u00een rest \u2026 s\u0103 \u00eencerc\u0103m. \u00ce\u0219i scoase telefonul celular \u0219i \u00eencepu s\u0103 introduc\u0103 numerele. \u2014 \u00cenc\u0103 o dat\u0103, Gerard. Gerard repet\u0103 tonurile. \u2014 \u0218i \u00eenc\u0103 o dat\u0103. \u2014 Via\u021ba e o carte, trebuie s\u0103 o cite\u0219ti, c\u00e2nt\u0103 Gerard. Via\u021ba e o poveste \u0219i tu trebuie s\u0103 o spui\u2026 \u2014 \u0218tiu c\u00e2ntecul, spuse studentul. \u2014 Ce este? \u00eentreb\u0103 Henry. \u2014 De la Eurovision. Gerard, tonurile. \u00cen cele din urm\u0103, Gerard repet\u0103 tonurile. Studentul form\u0103 tot num\u0103rul. La prima \u00eencercare nimeri la Paris. R\u0103spunse o femeie. \u2014 Scuza\u021bi-m\u0103, spuse el \u00een francez\u0103, cunoa\u0219te\u021bi cumva un papagal cenu\u0219iu pe nume Gerard? Femeia \u00eencepu s\u0103 pl\u00e2ng\u0103. \u2014 Da\u021bi-mi-l s\u0103 vorbesc cu el, zise ea. Se simte bine? \u2014 E foarte bine. Ridicar\u0103 telefonul spre stinghia lui Gerard \u0219i acesta ascult\u0103 vocea femeii. D\u0103dea din cap, agitat. Apoi, spuse: \u2014 Acolo locuie\u0219ti? Oh, mamei o s\u0103-i plac\u0103 mult aici! Gail Bond veni \u00een vizit\u0103 c\u00e2teva zile mai t\u00e2rziu. R\u0103mase o s\u0103pt\u0103m\u00e2n\u0103 \u0219i se \u00eentoarse singur\u0103. Se p\u0103rea c\u0103 Gerard voia s\u0103 mai stea. Zile \u00eentregi dup\u0103 aceea, el c\u00e2nt\u0103: Iubita mea st\u0103tea afar\u0103 toat\u0103 noaptea, M\u0103 f\u0103cea s\u0103 pl\u00e2ng, \u00eemi f\u0103cea r\u0103u, \u00cemi r\u0103nea ochii deschi\u0219i, nu-i nici o minciun\u0103, s-a \u00eenv\u00e2rtit roata \u0219i acum e r\u00e2ndul ei s\u0103 pl\u00e2ng\u0103, pentru c\u0103 eu o iubeam, dar acum s-a terminat \u2026 \nUna peste alta, lucrurile se rezolvar\u0103 mult mai bine dec\u00e2t se a\u0219teptase vreunul dintre ei. Familia era ocupat\u0103, dar toat\u0103 lumea se descurca. Existau numai dou\u0103 motive de \u00eengrijorare. Henry observ\u0103 c\u0103 lui Dave \u00eei ap\u0103ruser\u0103 c\u00e2teva fire de p\u0103r argintii, \u00een jurul botului. Asta \u00eensemna c\u0103 era posibil ca Dave, la fel ca majoritatea celorlalte animale transgenice, s\u0103 moar\u0103 mai repede dec\u00e2t era normal. Iar \u00eentr-o zi de toamn\u0103, \u00een timp ce Dave mergea cu Henry la t\u00e2rgul local, \u021bin\u00e2ndu-l pe Henry de m\u00e2n\u0103, un fermier \u00een salopet\u0103 se apropie \u0219i spuse: \u2014 Mi-ar pl\u0103cea s\u0103 am unul care s\u0103 munceasc\u0103 la ferma mea. Ceea ce \u00eel f\u0103cu pe Henry s\u0103 se \u00eenfioreze. \n\nCuv\u00e2ntul autorului La finalul cercet\u0103rii f\u0103cute pentru aceast\u0103 carte, am ajuns la urm\u0103toarele concluzii: 1. Opri\u021bi brevetarea genelor. Brevetarea genelor p\u0103rea poate rezonabil\u0103 cu dou\u0103zeci de ani \u00een urm\u0103, dar domeniul s-a schimbat \u00eentr-un mod pe care nimeni nu ar fi putut s\u0103-l prezic\u0103. Ast\u0103zi avem o mul\u021bime de dovezi c\u0103 brevetarea genelor nu este necesar\u0103, nu este \u00een\u021beleapt\u0103 \u0219i este d\u0103un\u0103toare. Exist\u0103 multe confuzii referitor la brevetarea genelor. Mul\u021bi observatori combin\u0103 apelul pentru \u00eencheierea brevet\u0103rii genelor, cu sentimentele \u00eendreptate \u00eempotriva capitalismului \u0219i a propriet\u0103\u021bii private. Nu este vorba de nimic de genul aceasta. Este perfect normal ca industria s\u0103 caute un mecanism care s\u0103 asigure un profit \u00een investi\u021biile productive. Un astfel de mecanism implic\u0103 o restric\u021bie \u00een competi\u021bia ce implic\u0103 produsul creat. Cu toate acestea, o astfel de protec\u021bie nu implic\u0103 ideea c\u0103 genele trebuie s\u0103 fie brevetate. Dimpotriv\u0103, brevetarea genelor contravine tradi\u021biilor de mult stabilite ale protec\u021biei propriet\u0103\u021bii intelectuale. \u00cen primul r\u00e2nd, genele sunt elemente ale naturii. Ca \u0219i gravita\u021bia, lumina soarelui \u0219i frunzele copacilor, genele exist\u0103 \u00een lumea natural\u0103. Elementele naturale nu pot fi proprietatea nim\u0103nui. Po\u021bi fi proprietarului unui test pentru o gen\u0103, al unui medicament care afecteaz\u0103 o gen\u0103, dar nu al genei \u00een sine. Po\u021bi de\u021bine un tratament pentru o boal\u0103, dar nu boala \u00een sine. Brevetarea genelor \u00eencalc\u0103 aceast\u0103 regul\u0103 fundamental\u0103. Desigur, se poate argumenta \u00een leg\u0103tur\u0103 cu ce anume \u00eenseamn\u0103 un element natural, \u0219i exist\u0103 oameni pl\u0103ti\u021bi ca s\u0103 fac\u0103 asta. Dar iat\u0103 un test simplu. Dac\u0103 ceva a existat cu milioane de ani \u00eenainte de apari\u021bia lui Homo sapiens pe p\u0103m\u00e2nt, atunci este element natural. E absurd s\u0103 sus\u021bii c\u0103 genele sunt, \u00een vreun fel, o inven\u021bie uman\u0103. Acordarea unui brevet pentru o gen\u0103 este ca \u0219i cum ai acorda un brevet pentru fier sau pentru carbon. Fiind un brevet pentru un element natural, brevetul asupra unei gene devine un monopol nemeritat. \u00cen mod obi\u0219nuit, protec\u021bia brevetelor \u00eemi permite s\u0103-mi protejez inven\u021bia, dar \u00eei \u00eencurajeaz\u0103 pe al\u021bii s\u0103 creeze propriile lor versiuni. iPod-ul meu nu te \u00eempiedic\u0103 s\u0103 faci un player audio digital. Capcana de \u0219oareci brevetat\u0103 de mine e din lemn, dar este permis\u0103 \u0219i a ta, f\u0103cut\u0103 din titan. Acest lucru nu se \u00eent\u00e2mpl\u0103 \u0219i \u00een cazul brevet\u0103rii genelor. Brevetul se refer\u0103 la o informa\u021bie care exist\u0103 deja \u00een natur\u0103. Cum nu e vorba de nici o inven\u021bie, nimeni nu poate inventa un alt mod de utilizare a brevetului, f\u0103r\u0103 a viola brevetul \u00een sine, a\u0219a c\u0103 orice alte inova\u021bii sunt excluse. Este ca \u0219i cum ai permite cuiva s\u0103 breveteze nasul. Atunci nu ai putea face ochelari, \u0219erve\u021bele, spray-uri nazale, m\u0103\u0219ti, farduri sau parfum, pentru c\u0103 toate acestea se bazeaz\u0103 pe un aspect al nasului. Po\u021bi s\u0103 \u00ee\u021bi dai cu solu\u021bie de bronzat pe piele, dar nu \u0219i pe nas, pentru c\u0103 orice modificare a nasului t\u0103u ar viola brevetul pentru nas. Buc\u0103tarii ar putea fi da\u021bi \u00een judecat\u0103 pentru producerea de feluri de m\u00e2ncare aromate, cu excep\u021bia cazului \u00een care pl\u0103tesc brevetul nasului. \u0218i a\u0219a mai departe. Bine\u00een\u021beles, suntem cu to\u021bii de acord c\u0103 un brevet pentru nas este absurd. Toat\u0103 lumea are unul, deci cum ar fi posibil ca cineva s\u0103 fie proprietarul lui? Brevetele pentru gene sunt absurde din acela\u0219i motiv. Nu \u00ee\u021bi trebuie mult\u0103 imagina\u021bie ca s\u0103-\u021bi dai seama c\u0103 brevetarea monopolist\u0103 inhib\u0103 crea\u021bia \u0219i productivitatea. Dac\u0103 creatorul lui August Dupin ar fi putut fi proprietarul tuturor detectivilor din fic\u021biune, nu i-am mai fi avut pe Sherlock Holmes, Sam Spade, Philip Marlowe, Miss Marple, inspectorul Maigret, Peter Wimsey, Hercule Poirot, Mike Hammer, J.J. Gittes \u0219i mul\u021bi al\u021bii. Aceast\u0103 mo\u0219tenire bogat\u0103 fictiv\u0103 ne-ar fi fost refuzat\u0103, dintr-o eroare de brevetare. \u0218i totu\u0219i, aceasta este exact eroarea din cazul brevet\u0103rii genelor. Brevetarea genelor este o politic\u0103 public\u0103 proast\u0103. Avem dovezi c\u0103 ea afecteaz\u0103 \u00een mod negativ \u00eengrijirea bolnavilor \u0219i c\u0103 suprim\u0103 cercetarea. Atunci c\u00e2nd Myriad a brevetat dou\u0103 gene ale cancerului de s\u00e2n, ei au facturat aproape trei mii de dolari pentru test, de\u0219i costul cre\u0103rii unui test de gen\u0103 nu se compar\u0103 cu costul dezvolt\u0103rii unui medicament. Deloc surprinz\u0103tor, biroul de brevetare european a revocat acel brevet, din motive tehnice. Guvernul canadian a anun\u021bat c\u0103 va realiza teste ale genei f\u0103r\u0103 s\u0103 pl\u0103teasc\u0103 pentru brevet. Cu c\u00e2\u021biva ani \u00een urm\u0103, proprietarul genei pentru boala Canavan a refuzat s\u0103 pun\u0103 testul la dispozi\u021bia tuturor, chiar dac\u0103 familiile care suferiser\u0103 din cauza acelei boli contribuiser\u0103 cu timp, bani \u0219i \u021besuturi pentru a ajuta la identificarea genei. Acum, exact acelea\u0219i familii nu \u00ee\u0219i pot permite testul. Este scandalos, dar nu e nici pe departe cea mai periculoas\u0103 consecin\u021b\u0103 a brevet\u0103rii genelor. \u00cen zilele ei de glorie, cercetarea asupra SARS (sindromul respirator acut sever) a fost oprit\u0103 din cauz\u0103 c\u0103 oamenii de \u0219tiin\u021b\u0103 nu \u0219tiau sigur cine era proprietarul genomului: fuseser\u0103 depuse simultan trei cereri de brevet. \u00cen consecin\u021b\u0103, cercet\u0103rile asupra SARS nu au fost la fel de viguroase pe c\u00e2t ar fi putut s\u0103 fie. Asta poate speria orice persoan\u0103 ra\u021bional\u0103. Este vorba de o boal\u0103 contagioas\u0103, cu o rat\u0103 de mortalitate de 10%, care s-a r\u0103sp\u00e2ndit \u00een peste dou\u0103zeci de \u021b\u0103ri din lume. \u0218i totu\u0219i cercetarea \u0219tiin\u021bific\u0103 pentru combaterea acestei boli este paralizat\u0103, de teama brevetelor. Pentru moment, hepatita C, HIV, gripa hemofil\u0103 \u0219i diverse gene diabetice sunt proprietatea unei anumite entit\u0103\u021bi. \u0218i nu ar trebui s\u0103 fie. Nimeni nu poate s\u0103 fie proprietarul unei boli. Dac\u0103 se pune cap\u0103t brevet\u0103rii genelor, ne putem a\u0219tepta la strig\u0103te de m\u00e2nie \u0219i la amenin\u021barea cu abandonarea cercet\u0103rii de c\u0103tre oamenii de afaceri, sau c\u0103 unele companii vor da faliment, c\u0103 \u00eengrijirea medical\u0103 va avea de suferit \u0219i c\u0103 vor muri oameni. Dar este mai probabil ca sf\u00e2r\u0219itul brevet\u0103rii genelor s\u0103 aduc\u0103 o eliberare fenomenal\u0103 pentru toat\u0103 lumea \u0219i s\u0103 aib\u0103 ca rezultat o explozie de produse noi pentru public. \n2. Stabilirea unor linii directoare clare pentru folosirea \u021besuturilor umane. Colec\u021biile de \u021besuturi umane sunt din ce \u00een ce mai importante pentru cercetarea medical\u0103 \u0219i sunt din ce \u00een ce mai valoroase. Exist\u0103 deja reguli federale potrivite pentru managementul b\u0103ncilor de \u021besuturi, dar tribunalele au ignorat aceste reguli. De-a lungul timpului, tribunalele au luat decizii \u00een probleme legate de \u021besuturile umane, baz\u00e2ndu-se pe legea existent\u0103 a propriet\u0103\u021bii. \u00cen general, ele au decretat c\u0103, odat\u0103 ce un \u021besut a p\u0103r\u0103sit organismul, atunci nu mai ai nici un drept asupra lui. Au f\u0103cut analogia \u00eentre \u021besuturi \u0219i, s\u0103 zicem, donarea de c\u0103r\u021bi unei biblioteci. Dar oamenii au un sentiment puternic de proprietate asupra propriului corp, iar acest sentiment nu va fi niciodat\u0103 abrogat de un simplu am\u0103nunt tehnic legal. \u00cen consecin\u021b\u0103, avem nevoie de o legisla\u021bie nou\u0103, clar\u0103 \u0219i puternic\u0103. De ce avem nevoie de legisla\u021bie? S\u0103 analiz\u0103m o decizie recent\u0103 a cur\u021bii, \u00een cazul doctorului William Catalona. Acest eminent doctor specialist \u00een cancerul de prostat\u0103 a adunat o colec\u021bie de mostre de \u021besuturi de la pacien\u021bii s\u0103i, pentru a putea lucra asupra bolii. Atunci c\u00e2nd dr. Catalona s-a mutat la o alt\u0103 universitate, a \u00eencercat s\u0103 ia \u021besuturile cu el. Universitatea Washington a refuzat, spun\u00e2nd c\u0103 ei erau proprietarii \u021besuturilor. Judec\u0103torul a sus\u021binut cauza universit\u0103\u021bii, baz\u00e2ndu-se pe argumente penibile, cum ar fi faptul c\u0103 unele dintre articole fuseser\u0103 printate pe coli de h\u00e2rtie cu antetul Universit\u0103\u021bii Washington. Acum, pacien\u021bii sunt furio\u0219i, \u0219i pe bun\u0103 dreptate. Ei credeau c\u0103 \u00ee\u0219i doneaz\u0103 \u021besuturile unui doctor \u00eendr\u0103git, nu unei universit\u0103\u021bi ce st\u0103tea ascuns\u0103 \u00een spatele lui. Ei credeau c\u0103 \u00ee\u0219i doneaz\u0103 \u021besuturile \u00een mod specific pentru cercetarea cancerului de prostat\u0103, nu pentru a fi folosite \u00een orice mod, ceea ce pretinde universitatea c\u0103 are dreptul s\u0103 fac\u0103. Ideea c\u0103, odat\u0103 ce te-ai desp\u0103r\u021bit de \u021besutul t\u0103u, nu mai ai nici un drept asupra lui, este absurd\u0103. S\u0103 ne g\u00e2ndim a\u0219a: conform legii prezente, dac\u0103 cineva \u00eemi face o poz\u0103, eu am drepturi pentru totdeauna asupra utiliz\u0103rii acelei poze. Dou\u0103zeci de ani mai t\u00e2rziu, dac\u0103 cineva o public\u0103 sau o folose\u0219te \u00eentr-o reclam\u0103, eu tot mai am drepturi asupra ei. Dar dac\u0103 cineva \u00eemi ia un \u021besut, o parte a organismului meu, nu am nici un drept. Asta \u00eenseamn\u0103 c\u0103 am mai multe drepturi asupra imaginii mele, dec\u00e2t am asupra unor \u021besuturi din corpul meu. Legisla\u021bia necesar\u0103 ar trebui s\u0103 asigure pacien\u021bii c\u0103 au controlul asupra propriilor \u021besuturi. Eu \u00eemi donez \u021besuturile pentru un scop, \u0219i numai pentru acel scop. Dac\u0103, mai t\u00e2rziu, cineva vrea s\u0103 le foloseasc\u0103 \u00een alt scop, are nevoie din nou de permisiunea mea. Dac\u0103 nu poate ob\u021bine aceast\u0103 permisiune, atunci nu \u00eemi poate folosi \u021besuturile. O astfel de lege ar r\u0103spunde unei nevoi emo\u021bionale importante. Dar ar recunoa\u0219te \u0219i faptul c\u0103 pot exista motive semnificative, legale \u0219i religioase, pentru care eu s\u0103 nu doresc ca \u021besuturile mele s\u0103 fie folosite \u00een alt scop. Nu trebuie s\u0103 ne temem c\u0103 astfel de reguli ar sta \u00een calea cercet\u0103rii. \u00cen definitiv, Institutul Na\u021bional de S\u0103n\u0103tate pare capabil s\u0103 fac\u0103 cercetare, respect\u00e2nd aceste linii directoare. \u0218i nu trebuie s\u0103 accept\u0103m nici argumentul c\u0103 aceste reguli ar \u00eensemna o povar\u0103 insuportabil\u0103. Dac\u0103 o revist\u0103 te poate anun\u021ba c\u0103 \u021bi-a expirat abonamentul, atunci \u0219i o universitate te poate anun\u021ba, dac\u0103 vrea s\u0103 \u00ee\u021bi foloseasc\u0103 \u021besuturile \u00eentr-un scop nou. \n3. S\u0103 aprob\u0103m legi prin care s\u0103 se stabileasc\u0103 obligativitatea ca datele referitoare la testarea genetic\u0103 s\u0103 fie f\u0103cute publice. Este nevoie de o legisla\u021bie nou\u0103, dac\u0103 FDA va publica rezultatele negative pentru testele din terapia genetic\u0103. Pentru moment, nu poate face asta. \u00cen trecut, unii cercet\u0103tori au \u00eencercat s\u0103 \u00eempiedice raportarea decesului pacien\u021bilor, pretinz\u00e2nd c\u0103 aceste decese erau un secret profesional. Publicul este din ce \u00een ce mai con\u0219tient de deficien\u021bele sistemelor folosite pentru raportarea datelor medicale. Datele cercet\u0103rilor nu au fost puse \u0219i la dispozi\u021bia altor oameni de \u0219tiin\u021b\u0103, pentru a fi verificate. Nu a fost cerut\u0103 o transparen\u021b\u0103 total\u0103. Verificarea cu adev\u0103rat independent\u0103 a descoperirilor este foarte rar\u0103. Rezultatul este un public expus la incredibile riscuri necunoscute. Caracterul p\u0103rtinitor al studiilor publicate a devenit o glum\u0103 proast\u0103. Psihiatrul John Davis a cercetat testele finan\u021bate de companii farmaceutice aflate \u00een competi\u021bie pentru cinci dintre cele mai eficiente medicamente antipsihotice. El a descoperit c\u0103, \u00een 90% din cazuri, medicamentul produs de compania care pl\u0103tea studiul era considerat superior celorlalte. Cel care pl\u0103tea studiul avea cel mai bun medicament. Asta nu ar trebui s\u0103 fie o noutate. Recenziile efectuate de cei care au interese financiare sau de alt\u0103 natur\u0103 \u00een privin\u021ba rezultatului nu sunt demne de \u00eencredere, pentru c\u0103 ele sunt, inerent, p\u0103rtinitoare. Aceast\u0103 problem\u0103 ar trebui rezolvat\u0103 prin existen\u021ba unui sistem de informare care s\u0103 nu permit\u0103 testarea p\u0103rtinitoare, \u0219i care s\u0103 fac\u0103 pa\u0219ii necesari pentru a se asigura c\u0103 aceasta nu se produce. Cu toate acestea, analiza p\u0103rtinitoare r\u0103m\u00e2ne \u00een continuarea mult prea des \u00eent\u00e2lnit\u0103 \u00een medicin\u0103, \u0219i \u00een mod sigur \u0219i \u00een alte domenii de mare interes ale \u0219tiin\u021bei. Guvernul ar trebui s\u0103 ac\u021bioneze. Pe termen lung, informa\u021biile denaturate nu au cum s\u0103 reziste. Pe termen scurt, tot felul de grupuri vor s\u0103 denatureze faptele \u00een interesul lor. \u0218i ei nu ezit\u0103 s\u0103 apeleze la senatorii lor, democra\u021bi sau republicani. Aceast\u0103 situa\u021bie va continua, p\u00e2n\u0103 c\u00e2nd opinia public\u0103 va cere o schimbare. \n4. Evitarea interdic\u021biilor impuse cercet\u0103rii. Diverse grupuri de diferite convingeri politice vor s\u0103 interzic\u0103 anumite aspecte ale cercet\u0103rii genetice. Sunt de acord c\u0103 anumite cercet\u0103ri nu trebuie continuate, cel pu\u021bin nu \u00een prezent. Dar, ca problem\u0103 de principiu, sunt \u00eempotriva interdic\u021biilor impuse asupra cercet\u0103rii \u0219i tehnologiei. Interdic\u021biile nu pot fi impuse cu for\u021ba. Nu \u0219tiu de ce nu am \u00eenv\u0103\u021bat aceast\u0103 lec\u021bie. De la perioada prohibi\u021biei la r\u0103zboiul drogurilor, ne-am leg\u0103nat \u00een mod repetat \u00een iluzia c\u0103 anumite comportamente pot fi interzise. \u0218i am e\u0219uat, \u00een mod invariabil. Iar \u00een economia global\u0103, interdic\u021biile iau alte aspecte: chiar dac\u0103 opre\u0219ti cercetarea \u00eentr-o anumit\u0103 \u021bar\u0103, aceasta tot se va desf\u0103\u0219ura \u00een Shanghai. \u0218i atunci, ce am ob\u021binut? Bine\u00een\u021beles, speran\u021ba d\u0103inuie ve\u0219nic, iar iluziile nu mor niciodat\u0103: diverse grupuri \u00ee\u0219i imagineaz\u0103 c\u0103 pot negocia o interdic\u021bie global\u0103 asupra anumitor cercet\u0103ri. Dar, din c\u00e2te \u0219tiu eu, nu a existat niciodat\u0103 o interdic\u021bie cu succes asupra vreunei produs. Este improbabil ca cercetarea \u0219tiin\u021bific\u0103 s\u0103 fie primul caz \u00een care se va reu\u0219i asta. \n5. Abrogarea Legii Bayh-Dole. \u00cen 1980, Congresul a decis ca descoperirile f\u0103cute \u00een universit\u0103\u021bi s\u0103 nu fie puse la dispozi\u021bia publicului. Pentru a face asta, au aprobat o lege care permitea cercet\u0103torilor universitari s\u0103 \u00ee\u0219i v\u00e2nd\u0103 descoperirile \u00een propriul profit, chiar \u0219i atunci c\u00e2nd cercetarea respectiv\u0103 era pl\u0103tit\u0103 din banii contribuabililor. Ca rezultat al acestei legisla\u021bii, cea mai mare parte a profesorilor care se ocup\u0103 de cercetare au acum leg\u0103turi corporative, fie cu companii \u00eenfiin\u021bate de ei, fie cu alte companii de biotehnologie. Cu treizeci de ani \u00een urm\u0103, exista o diferen\u021b\u0103 clar\u0103 de abordare \u00eentre cercetarea universitar\u0103 \u0219i cea din industria privat\u0103. Ast\u0103zi, aceast\u0103 diferen\u021b\u0103 este neclar\u0103 sau chiar absent\u0103. Cu treizeci de ani \u00een urm\u0103, savan\u021bii dezinteresa\u021bi erau dispu\u0219i s\u0103 discute orice subiect afecta publicul. Ast\u0103zi, savan\u021bii au interese personale, care le influen\u021beaz\u0103 judecata. Institu\u021biile academice s-au schimbat \u00eentr-un mod nea\u0219teptat. \u00cen forma ei ini\u021bial\u0103, legisla\u021bia Bayh-Dole recuno\u0219tea faptul c\u0103 universit\u0103\u021bile nu sunt entit\u0103\u021bi comerciale \u0219i le \u00eencuraja s\u0103 pun\u0103 rezultatele cercet\u0103rilor lor la dispozi\u021bia organiza\u021biilor interesate. Dar ast\u0103zi, universit\u0103\u021bile \u00eencearc\u0103 s\u0103 ob\u021bin\u0103 un profit maxim prin executarea unui num\u0103r din ce \u00een ce mai mare de activit\u0103\u021bi comerciale, prin acestea f\u0103c\u00e2nd ca produsele lor s\u0103 fie mai valoroase pentru ei, atunci c\u00e2nd sunt, \u00een cele din urm\u0103 brevetate. Spre exemplu, dac\u0103 universit\u0103\u021bile cred c\u0103 au un medicament nou, ele vor face singure testarea FDA, \u0219i a\u0219a mai departe. Astfel, Bayh-Dole a dus, paradoxal, la cre\u0219terea interesului comercial al universit\u0103\u021bilor. Mul\u021bi observatori consider\u0103 c\u0103 efectul acestei legisla\u021bii este corup\u0103tor \u0219i distructiv pentru universit\u0103\u021bi, ca institu\u021bii de \u00eenv\u0103\u021b\u0103m\u00e2nt. Bayh-Dole nu a adus niciodat\u0103 un beneficiu clar contribuabililor americani, care au devenit, prin guvernul lor, ni\u0219te investitori excep\u021bional de genero\u0219i. Contribuabilii finan\u021beaz\u0103 cercetarea, dar atunci c\u00e2nd aceasta d\u0103 rezultate, cercet\u0103torii v\u00e2nd descoperirea pentru profitul lor institu\u021bional \u0219i personal, dup\u0103 care medicamentul este v\u00e2ndut \u00eenapoi contribuabililor. Astfel, consumatorii pl\u0103tesc o gr\u0103mad\u0103 de bani pentru medicamente pe care le-au finan\u021bat tot ei. \u00cen mod obi\u0219nuit, atunci c\u00e2nd un capitalist investe\u0219te \u00een cercetare, se a\u0219teapt\u0103 la un profit semnificativ al acelei investi\u021bii. Contribuabilul american nu ob\u021bine nici un fel de profit. Legisla\u021bia Bayh-Dole a anticipat c\u0103 publicul va primi o mul\u021bime de terapii miraculoase, care vor salva vie\u021bi, iar prin asta strategia de investi\u021bie va fi justificat\u0103. Dar nu s-a \u00eent\u00e2mplat a\u0219a. \u00cen schimb, efectele negative dep\u0103\u0219esc cu mult beneficiile. \u00cen prezent, secretul domin\u0103 cercetarea \u0219i \u00eempiedic\u0103 progresul medical. Universit\u0103\u021bi care erau \u00eenainte un ultim refugiu al educa\u021biei sunt acum comercializate\u2026 iar refugiul a disp\u0103rut. Savan\u021bii care sim\u021beau odat\u0103 o chemare umanitar\u0103, au devenit acum afaceri\u0219ti preocupa\u021bi de profit \u0219i pierderi. Spiritul a devenit o no\u021biune la fel de bizar\u0103 ca un corset din oase de balen\u0103. Toate aceste tendin\u021be erau extrem de vizibile pentru observatori, \u00eenc\u0103 de acum cincisprezece ani. Dar nimeni nu le-a dat prea mult\u0103 aten\u021bie. Acum, problemele au devenit clare pentru toat\u0103 lumea. Un prim pas spre restaurarea echilibrului dintre academii \u0219i corpora\u021bii ar fi abrogarea legisla\u021biei Bayh-Dole. \n\nBibliografie \nCititorul are la dispozi\u021bie c\u0103r\u021bi excelente despre genetic\u0103, inclusiv unele scrise de cercet\u0103tori. Aceast\u0103 bibliografie cuprinde textele pe care le-am folosit pentru cartea de fa\u021b\u0103. M-am bazat \u00een special pe activitatea profesorului de drept Lori Andrews, a autorilor Matt Ridley \u0219i Ronald Bailey \u0219i a cercet\u0103torilor John Avise, Stuart Newman, \u0219i Louis-Marie Houdebine. \n\nAndrews, Lori, \u0219i Dorothy Nelkin. Body Bazaar: The Market for Human Tissue in the Biotechnology Age. New York: Crown Publishers, 2001. Timp de mul\u021bi ani, Andrews a fost cel mai cunoscut \u0219i mai important specialist \u00een probleme de genetic\u0103. Dorothy Nelkin este profesor la Universitatea New York. Cartea lor este foarte cuprinz\u0103toare. \n\nAndrews, Lori B. The Clone Age: Adventures in the New World of Reproductive Technology. New York: Henry Holt and Company, 1999. Dac\u0103 vrei s\u0103 te informezi despre cazurile reale care sunt prezentate aici sub form\u0103 de fic\u021biune, cite\u0219te aceast\u0103 carte. \n\nAndrews, Lori B., Maxwell J. Mehlman, \u0219i Mark A. Rothstein. Genetics: Ethics, Law and Policy. American Casebook Series. St. Paul, Minn.: West Group, 2002. Un text juridic despre problemele legate de genetic\u0103. \n\nAvise, John C. The Hope, Hype, and Reality of Genetic Engineering. New York: Oxford University Press, 2003. \u00cen ciuda titlului ciudat, este una dintre cele mai bune c\u0103r\u021bi despre ingineria genetic\u0103 pentru un cititor neprofesionist. Acoper\u0103 toat\u0103 aria, de la culturi, la medicamente \u0219i la terapia genetic\u0103 uman\u0103. Este admirabil de clar\u0103, iar autorul explic\u0103 exact ce proceduri sunt executate la nivel genetic. Multe c\u0103r\u021bi nu fac asta. Dac\u0103 v\u0103 \u00eentreba\u021bi: \u201eCe fac ei, de fapt?\u201c, aceast\u0103 carte reprezint\u0103 un bun \u00eenceput. \n\nBailey, Ronald. Liberation Biology: The Scientific and Moral Case for the Biotech Revolution. Amherst, N.Y.: Prometheus, 2005. O critic\u0103 \u0219tiin\u021bific\u0103 la adresa bioconservatorilor, a acelor indivizi, de dreapta sau de st\u00e2nga, care vor s\u0103 opreasc\u0103 dezvoltarea \u00een acest domeniu. Contrargumentele lui Bailey citeaz\u0103 realit\u0103\u021bi \u0219tiin\u021bifice. El \u00ee\u0219i respect\u0103 adversarii \u0219i este extrem de conving\u0103tor, dup\u0103 p\u0103rerea mea. Consider c\u0103 aceast\u0103 carte este una dintre cele mai clare \u0219i mai complete r\u0103spunsuri la obiec\u021biile religioase fa\u021b\u0103 de biotehnologie. \n\nBuller, David J. Adapting Minds: Evolutionary Psychology and the Persistent Quest for Human Nature. Cambridge, Mass.: MIT Press, 2005. O critic\u0103 la adresa psihologiei evolu\u021bioniste. \n\nChesterton, G. K. What\u2019s Wrong with the World. San Francisco: Ignatius Press, 1910. Autor vesel, inteligent \u0219i neobosit, Chesterton a pierdut lupta \u00een privin\u021ba direc\u021biei viitoare a societ\u0103\u021bii, \u00een fa\u021ba contemporanilor s\u0103i H. G. Wells, Bertrand Russell \u0219i George Bernard Shaw. Chesterton a v\u0103zut implica\u021biile viziunii lor asupra societ\u0103\u021bii secolului XX \u0219i a prezis exact ce avea s\u0103 rezulte \tde aici. Chesterton nu este un stilist potrivit pentru cititorul modern. Glumele lui sunt protocolare, referin\u021bele la vremurile contemporane sunt \u00eenvechite. Dar ideile lui esen\u021biale sunt uluitor de clare. \n\nChesterton, G. K. Eugenics and Other Evils: An Argument Against the Scientifically Organized Society. Editat\u0103 de Michael W. Perry. Seattle: Inkling Books, 2000. Publicat ini\u021bial \u00een 1922, acest text care preveste\u0219te uimitor viitorul are multe de spus despre modul \u00een care \u00een\u021belegeam genetica atunci (\u0219i acum) \u0219i despre seduc\u021bia \u00een mas\u0103 produs\u0103 de pseudo\u0219tiin\u021b\u0103. Vocea lui Chesterton a fost una dintre pu\u021binele care s-au opus eugeniei la \u00eenceputul secolului XX. El a v\u0103zut esen\u021ba ei, frauduloas\u0103 la toate nivelurile, \u0219i a prezis unde va conduce, cu mult\u0103 precizie. A avut numero\u0219i critici, care l-au insultat numindu-l reac\u021bionar, ridicol, ignorant, isteric, incoerent \u0219i orb, not\u00e2nd cu dispre\u021b c\u0103 \u201eare o influen\u021b\u0103 considerabil\u0103 \u00een conducerea oamenilor \u00eentr-o direc\u021bie gre\u0219it\u0103\u201c. \u0218i totu\u0219i, Chesterton avea dreptate, iar savan\u021bii, conduc\u0103torii politici \u0219i intelectualii erau cei care gre\u0219eau. Chesterton a apucat s\u0103 vad\u0103 ororile Germaniei naziste. Aceast\u0103 carte merit\u0103 citit\u0103, pentru c\u0103, privind retrospectiv, este evident c\u0103 argumentele lui Chesterton erau perfect ra\u021bionale \u0219i meritau un r\u0103spuns. Dar, cu toate acestea, el a fost pur \u0219i simplu redus la t\u0103cere. \u0218i pentru c\u0103 cele mai resping\u0103toare idei ale eugeniei sunt promovate din nou, \u00een secolul XXI, sub diverse deghiz\u0103ri. Editorul acestei edi\u021bii a inclus multe citate ale eugeneticienilor din anii 1920, care seam\u0103n\u0103 uimitor cu cuvintele profe\u021bilor contemporani ai apocalipsei. Unele lucruri nu se schimb\u0103 niciodat\u0103. Inclusiv, din p\u0103cate, credulitatea presei \u0219i a publicului. Nou\u0103, fiin\u021belor umane, nu ne place s\u0103 privim \u00een urm\u0103, la gre\u0219elile trecutului. Dar ar trebui s\u0103 o facem. \n\nForgacs, Gabor, and Stuart A. Newman. Biological Physics of the Developing Embryo. Cambridge, England: Cambridge University Press, 2005. Un text la nivel de colegiu, asupra unui subiect crucial. \n\nFukuyama, Francis. Our Posthuman Future: Consequences of the Biotechnology Revolution. New York: Farrar, Straus and Giroux, 2002. Criticii de st\u00e2nga \u0219i de dreapta percep o dezumanizare iminent\u0103 din cauza biotehnologiei. Fukuyama argumenteaz\u0103 c\u0103 putem controla biotehnologia \u0219i c\u0103 ar trebui s\u0103 o facem. De\u0219i suntem de acord c\u0103 nu ar trebui s\u0103 presupunem c\u0103 tehnologia este incontrolabil\u0103, \u00een acest caz m\u0103 \u00eendoiesc c\u0103 este posibil acest control. \n\nHamer, Dean, and Peter Copeland. The Science of Desire: The Search for the Gay Gene and the Biology of Behavior. New York: Simon and Schuster, 1994. O carte la fel de curioas\u0103 \u0219i de ciudat\u0103 ca descoperirea care a generat-o. Incoerent\u0103, distractiv\u0103, informativ\u0103. \n\nHorgan, John. The End of Science. Reading, Mass.: Addison Wesley, 1996. O carte remarcabil\u0103, prost interpretat\u0103 cu bun\u0103 \u0219tiin\u021b\u0103 de majoritatea atacatorilor ei. \n\u2014\u2014\u2014. The Undiscovered Mind: How the Human Brain Defies Replication, Medication, and Explanation. New York: The Free Press, 1999. Horgan este, \u00een prezent, unul dintre cei mai inteligen\u021bi \u0219i mai iconoclastici observatori ai \u0219tiin\u021bei. Proza lui este \u00eenvior\u0103toare, iar punctul s\u0103u de vedere, subtil. \n\nHoudebine, Louis-Marie. Animal Transgenesis and Cloning. Hoboken, N.J. John Wiley and Sons, 2003. O discu\u021bie clar\u0103 asupra transgenezei, care este accesibil\u0103 cititorului interesat, nespecialist. Inserarea genelor \u00een embrioni este extraordinar de complex\u0103. \n\nKnight, H. Jackson. Patent Strategy for Researchers and Research Managers. 2nd edition. Chichester, England: John Wiley and Sons, 1996. \n\nKrimsky, Sheldon, and Peter Shorett, eds. Rights and Liberties in the Biotech Age: Why We Need a Genetic Bill of Rights. Lanham, Md.: Rowman and Littlefield, 2005. Aceast\u0103 colec\u021bie de eseuri foarte scurte identific\u0103 o serie de \u00eengrijor\u0103ri ale celor care consider\u0103 c\u0103 biotehnologia trebuie limitat\u0103. Unele eseuri sunt consacrate \u0219tiin\u021bei. Altele ridic\u0103 aspecte filozofice sau legislative. \n\nKrimsky, Sheldon. Science in the Primate Interest: Has the Lure of Profits Corrupted Biomedical Research? Lanham, Md.: Rowman and Littlefield, 2003. Krimsky a fost unul dintre primii \u0219i dintre cei mai insisten\u021bi critici ai comercializ\u0103rii biologiei. O carte profund\u0103 \u0219i important\u0103, care subliniaz\u0103 caracterul complex al tendin\u021bei de comer\u021b academic. \n\nLarson, Edward J. Summer for the Gods: The Scopes Trial and America\u2019s Continuing Debate over Science and Religion. Cambridge, Mass.: Harvard University Press, 1997. Pu\u021bine evenimente din istoria american\u0103 sunt la fel de ne\u00een\u021belese ca procesul Scopes. Ast\u0103zi reprezint\u0103 simbolul r\u0103zboiului \u00eentre \u0219tiin\u021b\u0103 \u0219i religie. De fapt, nu este vorba de nimic de genul acesta. Adev\u0103rul este mult mai amuzant, complex \u0219i provocator. O bijuterie de carte. \n\nMidgley, Mary. Evolution as a Religion. London: Methuen and Co., 1985. Atitudinea noastr\u0103 fa\u021b\u0103 de genetic\u0103 este str\u00e2ns legat\u0103 de modul \u00een care \u00een\u021belegem evolu\u021bia. O controvers\u0103 care mocne\u0219te de mult este cea referitoare la modul \u00een care privim evolu\u021bia \u0219i ce lec\u021bii putem trage din ea. Aceast\u0103 problem\u0103 mi se pare mai interesant\u0103 dec\u00e2t cea care atrage toat\u0103 aten\u021bia presei \u0219i care este legat\u0103 de mecanismele evolu\u021biei. Midgley, un filozof englez care a abordat toat\u0103 via\u021ba subiecte \u0219tiin\u021bifice, nu ezit\u0103 s\u0103 se ia de \u201evacile sfinte\u201c \u0219i de acele \u201elumini c\u0103l\u0103uzitore\u201c ale c\u0103ror idei le consider\u0103 neinformate sau superficiale. \n\nMoore, David S. The Dependent Gene: The Fallacy of \u201eNature vs. Nurture.\u201c New York: Henry Holt and Company, 2001. Un psiholog atac\u0103 cu agresivitate no\u021biunea c\u0103 genele \u0219i mediul interac\u021bioneaz\u0103 \u00eentr-un mod simplu sau m\u0103surabil. Analiza unor termeni ca ereditate face ca aceast\u0103 carte s\u0103 merite s\u0103 fie citit\u0103. S-ar putea s\u0103 vi se par\u0103 c\u0103 autorul protesteaz\u0103 prea mult. Cu toate acestea, el exemplific\u0103 pasiunile profunde care caracterizeaz\u0103 controversa natur\u0103/educa\u021bie. \n\nMorange, Michel. The Misunderstood Gene. Cambridge, Mass.: Harvard University Press, 2001. \n\nMueller, Janice M. An Introduction to Patent Law. New York: Aspen Publishers, 2003. \n\nNational Research Council of the National Academies. Reaping the Benefits of Genomic and Proteomic Research: Intellectual Property Rights, Innovation, and Public Health. Washington, D.C.: National Academies Press, 2006. Brevetarea genelor pune \u00een pericol viitorul cercet\u0103rii. \n\nPetryna, Adriana, Andrew Lakoff, and Arthur Kleinman, eds. Global Pharmaceuticals: Ethics, Markets, Practices. Durham, N.C.: Duke University Press, 2005. \n\nPincus, Jonathan H., and Gary J. Tucker. Behavioral Neurology, 4th edition. New York: Oxford University Press, 1974. \n\nRidley, Matt. Genome: The Autobiography of a Species in 23 Chapters. New York: HarperCollins, 1999. Ridley este un foarte aparte scriitor pe teme \u0219tiin\u021bifice, av\u00e2nd capacitatea de a fi amuzant, f\u0103r\u0103 s\u0103 simplifice materialul. Un stil simplu \u0219i u\u0219or de citit, amuzant, cu anecdote savuroase \u0219i un spirit foarte activ. \n\u2014\u2014\u2014. The Agile Gene: How Nature Turns on Nurture. New York: Harper-Collins, 2003. Cum interac\u021bioneaz\u0103 genele cu mediul? Ce reprezint\u0103 un efect ambiental sau genetic? Ridley \u00ee\u0219i poart\u0103 cititorul prin toate aceste elemente complicate, folosind ni\u0219te exemple str\u0103lucite. \n\nSargent, Michael G. Biomedicine and the Human Condition: Challenges, Risks, and Rewards. New York: Cambridge University Press, 2005. \n\nShanks, Pete. Human Genetic Engineering: A Guide for Activists, Skeptics, and the Very Perplexed. New York: Nation Books, 2005. Echilibrat\u0103, direct\u0103, u\u0219or de citit. \n\nStock, Gregory. Redesigning Humans: Our Inevitable Genetic Future. New York: Houghton Miffl in, 2002. Un biofizician de la UCLA adopt\u0103 aceast\u0103 nou\u0103 tehnologie, \u00eencerc\u00e2nd \u00een acela\u0219i timp s\u0103 clarifice motivele pentru care al\u021bii se opun sau se tem de ea. \n\nTancredi, Laurence. Hardwired Behavior: What Neuroscience Reveals About Morality. New York: Cambridge University Press, 2005. Autorul are experien\u021b\u0103 at\u00e2t \u00een medicin\u0103, c\u00e2t \u0219i \u00een drept, \u0219i prezint\u0103 un punct de vedere alert \u0219i incitant. El face distinc\u021bia clar\u0103 \u00eentre realit\u0103\u021bile prezente \u0219i posibilit\u0103\u021bile viitoare. \n\nU.S. Department of Commerce. Patents and How to Get One: A Practical Handbook. New York: Dover Publications, 2000. \n\nWailoo, Keith, and Stephen Pemberton. The Troubled Dream of Genetic Medicine. Baltimore: Johns Hopkins University Press, 2006. \n\nWatson, James D. The Double Helix. New York: Touchstone, 2001. O carte clasic\u0103. O expunere la fel de str\u0103lucit\u0103 ca descoperirea pe care o descrie. \n\nWeiner, Jonathan. Time, Love, Memory: A Great Biologist and His Quest for the Origins of Behavior. New York: Knopf, 1999. Prea multe c\u0103r\u021bi nu reu\u0219esc s\u0103 prezinte clar cum se face efectiv \u0219tiin\u021b\u0103. Aceast\u0103 carte \u00eenc\u00e2nt\u0103toare se concentreaz\u0103 asupra lui Seymour Benzer \u0219i muncii lui. \n\nWest-Eberhard, Mary Jane. Developmental Plasticity and Evolution. New York: Oxford University Press, 2003. Rela\u021bia dintre maleabilitate \u0219i evolu\u021bie este esen\u021bial\u0103 ca s\u0103 \u00een\u021belegem cum se produce efectiv evolu\u021bia. Este un subiect dificil, prezentat clar printr-un text excelent. \n\nARTICOLE Attanasio, John B. \u201eThe Constitutionality of Regulating Human Genetic Engineering: Where Procreative Liberty and Equal Opportunity Collide,\u201c The University of Chicago Law Review 53 (1986): 1274\u20131342. \u00cen general nu \u00eemi plac specula\u021biile fanteziste, dar acest eseu, acum vechi de dou\u0103zeci de ani, r\u0103m\u00e2ne remarcabil pentru prezentarea sa detaliat\u0103 \u0219i complex\u0103. \n\nCharlton, Bruce G. \u201eThe rise of the boy-genius: Psychological neoteny, science and modern life,\u201c Medical Hypotheses 67, no. 4 (2006): 679\u201381. \n\nDobson, Roger, and Abul Tahar. \u201eCavegirls Were the First Blondes to Have Fun,\u201c The Sunday Times (U.K.), February 26, 2006. \n\nMarshall, Eliot. \u201eFraud Strikes Top Genome Lab,\u201c Science 274 (1996): 908\u2013910. \n\nNewman, Stuart A. \u201eAverting the Clone Age: Prospects and Perils of Human Developmental Manipulation,\u201c Journal of Contemporary Health Law and Policy 19, no. 1 (2003): 431\u201363. Un om de \u0219tiin\u021b\u0103 prezint\u0103 cauza anti-clon\u0103rii. \n\nPatterson, N., Daniel J. Richter, Sante Gnerre, Eric S. Lander, and David Reich. \u201eGenetic evidence for complex speciation of humans and chimpanzees,\u201c Nature (advance online publication), DOI: 10.1038/nature 04789. \n\nRajghatta, Chidanand. \u201eBlondes Extinction Report Is Pigment of Imagination,\u201c Times of India, October 3, 2002. \n\u201eScientist Admits Faking Stem Cell Data,\u201c New York Times, July 5, 2006. \n\nStern, Andrew. \u201eArtist Seeks to Free His Glowing Creation\u2014Rabbit,\u201c Reuters, September 23, 2000, http://www.ekac.org/reuters.html \nWade, Nicholas. \u201eUniversity Panel Faults Cloning Co-Author,\u201c New York Times, February 11, 2006. \n\u2014\u2014\u2014. \u201eJournal to Examine How It Reviewed Articles,\u201c New York Times, January 11, 2006. \n\nNeng Yu, M.D., Margot S. Kruskall, M.D., Juan J. Yunis, M.D., Joan H.M. Knoll, Ph.D., Lynne Uhl, M.D., Sharon Alosco, M.T., Marina Ohashi, Olga Clavijo, Zaheed Husain, Ph.D., Emilio J. Yunis, M.D., Jorge J. Yunis, M.D., and Edmond J. Yunis, M.D. (2002). \u201eDisputed maternity leading to identification of tetragametic chimerism,\u201c New England Journal of Medicine 346, no. 20: 1545\u201352. \n\nSURSE INTERNET \u201eBerlusconi\u2019s Fat Becomes Soap.\u201c http://www.ananova.com/news/story/sm_1424471.html \u201e\u2018Berlusconi\u2019s Fat\u2019 Moulded to Art.\u201c BBC News, June 20, 2005. http://news.bbc.co.uk/2/hi/entertainment/4110402.stm \u201eBlonde Extinction.\u201c http://www.snopes.com/science/stats/blondes.asp \u201eBlondes to Die Out in 200 Years.\u201c BBC News, September 27, 2002. \n\u201eExtinction of Blondes Vastly Overreported, Media Fail to Check Root of \u2018Study.\u2019\u201c Washington Post, October 2, 2002. \n\u201eGenetic Savings & Clone.\u201c http://www.savingsandclone.com/ \u201eMarco Evaristti, Polpette al grasso di Marco, 2006 (to fry in his own fat).\u201c http://www.evaristti.com/news/meatball.htm \u201eIt Really Hauls Ass.\u201c Wired, May 2006. http://www.wired.com/wired/archive/14.05/start.html \nMarshall, Eliot. \u201eFamilies Sue Hospital, Scientist for Control of Canavan Gene.\u201c http://www.sciencemag.org/cgi/content/summary/290/5494/1062 \u201eThe Cactus Project.\u201c http://www.thecactusproject.com/images.asp \u201eTissue Engineering: The Beat Goes On: Nature.\u201c www.nature.com/nature/journal/ v421/n6926/full/421884a.htm \nWHO. \u201eClarification of erroneous news reports indicating WHO genetic research on hair color.\u201c October 1, 2002. http://www.who.int/mediacentre/news/statements/statement05/en/ \nAcronim pentru Security and Exchange Comission, o agen\u021bie guvernamental\u0103 a Statelor Unite \u00eens\u0103rcinat\u0103 s\u0103 reglementeze pia\u021ba bursier\u0103. Acronim pentru Food and Drug Administration, Administra\u021bia pentru Alimente \u0219i Medicamente. Replic\u0103 din The Man Who Knew Too Much (Omul care \u0219tia prea multe), film realizat \u00een 1956 de Alfred Hitchcock. Idem. Replic\u0103 din filmul Psycho (1960), realizat de A. Hitchcock. Acronim pentru Play Station Portable, consol\u0103 specializat\u0103 pentru jocuri electronice. Numele unei trupe de rock americane. Versuri dintr-un c\u00e2ntec country american. Replic\u0103 din capodopera SF Odiseea spa\u021bial\u0103 2001 (1968). Replic\u0103 din filmul Totul despre Eva (1950), cu Bette Davis \u0219i Anne Baxter. Replic\u0103 din filmul Scarlet Pimpernel (1934), av\u00e2ndu-i ca protagoni\u0219ti pe Leslie Howard \u0219i Merle Oberon. Expresie a personajului principal din filmul Scarlet Pimpernel (\u00een original, sink me). Replic\u0103 din filmul lui John Ford, Diligen\u021ba (1939), cu John Wayne \u00een rolul principal. Femeile la volan sunt la\u0219itatea \u00eentruchipat\u0103. De ce nu dep\u0103\u0219e\u0219te?... Oh, da, la naiba, se lucreaz\u0103 pe \u0219osea. (lb. francez\u0103, \u00een original). \u201eNu trebuie s\u0103 fr\u00e2nezi niciodat\u0103\u2026 Cum zicea b\u0103tr\u00e2nul Bugatti, ma\u0219inile sunt f\u0103cute s\u0103 ruleze, nu s\u0103 stea pe loc.\u201d (lb. francez\u0103, \u00een original). \u201eFir-ar s\u0103 fie, vin poli\u021bi\u0219tii!\u201d (lb. francez\u0103, \u00een original). Versuri din piesa \u201eAddicted to Love\u201d din coloana sonor\u0103 a filmului omonim (Dependen\u021bi de dragoste), cu Mathew Broderick \u0219i Meg Ryan \u00een rolurile principale. Versuri din piesa \u201eTake Me To The River\u201d compus\u0103 de Al Green \u0219i care a f\u0103cut parte din coloana sonor\u0103 a mai multor filme, printer care \u0219i serialul Clanul Soprano. \u00cen original, \u201eMellow greetings, ukie dukie\u201d, replic\u0103 din filmul The Bachelor and the Bobby-Soxer (1947), cu Cary Grant, Myrna Loy \u0219i Shirley Temple. Celebri criminali \u00een serie americani. Versuri din piesa tradi\u021bional\u0103 \u201eNobody knows the trouble I\u2019ve seen\u201d, devenit\u0103 celebr\u0103 \u00een interpretarea lui Louis Armstrong \u0219i inclus\u0103 \u00een coloana sonor\u0103 a filmului Basic (2003), fiind interpretat\u0103 de John Travolta. Versul-titlu al uneia dintre piesele trupei Talk Talk. Replic\u0103 din filmul Dirty Harry (1971), cu Clint Eastwood \u00een rolul principal. Replic\u0103 din filmul Red River (1948), regizat de Howard Hawks, cu John Wayne \u0219i Montgomery Clift \u00een rolurile principale. Replic\u0103 din filmul Invasion of the Body Snatchers (1956). Vers din piesa \u201eGet Back\u201d a forma\u021biei Beatles. Denumirea comercial\u0103 a unui medicament contra r\u0103celii. Replic\u0103 din filmul lui Alfred Hitchcock, La nord, prin nord-vest. Replic\u0103 din filmul din 1946 The Big Sleep, ecranizare a romanului omonim al lui Raymond Chandler (Somnul de veci). Replic\u0103 din filmul Psycho (1960), de Alfred Hitchcock. Replici din filmul The Big Sleep. Replic\u0103 din filmul The Big Sleep. Fondator \u0219i pre\u0219edinte al Funda\u021biei pentru Tendin\u021be Economice, cu numeroase lucr\u0103ri \u0219i lu\u0103ri de pozi\u021bie publice privind impactul schimb\u0103rilor produse de \u0219tiin\u021ba \u0219i tehnologia moderne. Versuri din bluesul It\u2019s All Over Now, interpretat, printre al\u021bii, \u0219i de c\u0103tre Rolling Stones. \n\nFILENAME \\p D:\\microsoft\\docuri nefacute\\Michael Crichton_ Next final.doc\t PAGE 302 \n"]}