{"Chapters": ["Un tip la \u00een\u0103l\u021bime \nMul\u021bumiritc \"Mul\u00feumiri\" \nLe mul\u021bumesc: Lui Dumnezeu pentru tot. Sheilei Collins pentru c\u0103 este cea mai bun\u0103 bunic\u0103 din lume. Lui Eamonn \u0219i Daphne Mackle pentru c\u0103 sunt ni\u0219te p\u0103rin\u021bi minuna\u021bi. Surorilor mele, Tara \u0219i Naomi, \u0219i prietenelor mele, Leah, Noelle, Catherine, Karen, Fiona, Niav, Rachel, Barbara \u0219i Angela, Leisei \u0219i \u00een special lui Roxanne Parker. Lui Sine Quinn \u0219i Marjorie Parker pentru munca lor asidu\u0103 \u0219i lui Alison O\u2019Reilly pentru PR. Lui Dave Lawlor, Sile McArdle, Stephen Rae, David Diebold \u0219i Frank Coughlan de la Evening Herald \u0219i Fionnulei McCarthy de la Woman\u2019s Way. Lui Jim FitzPatrick pentru fotografia de pe copert\u0103 \u0219i Tatiannei pentru cafea, pentru c\u0103 m\u0103 face s\u0103 r\u00e2d \u0219i \u00eemi hr\u0103ne\u0219te preaiubitele pisici. Scriitoarelor Tina Reilly, Suzanne Higgins, Catherine Barry, Maeve Binchy, Julie Parsons, Cathy Kelly, Claire Dowling, Shari Low, Deirdre Purcell, Mary Stanley, Marita Conlon McKenna, Dawn Cairns, Jacinta McDevitt, Sarah Webb, Catherine Dunne, Martina Devlin, Miriam Lee, Collette Caddle, Gemma O\u2019 Connor, Niamh O\u2019 Connor, Annie Sparrow, Cauvery Madhaven, Melissa Hill, Anne-Marie O\u2019Connor, Mary Hosty \u0219i Tracy Culleton pentru sprijinul lor \u0219i momentele amuzante pe care le-am petrecut \u00eempreun\u0103! Ca \u00eentotdeauna, le mul\u021bumesc din inim\u0103 Sf\u00e2ntului Ioan \u0219i Sf\u00e2ntului Anton. \u0218i cititorilor mei, multe mul\u021bumiri pentru c\u0103 \u00eemi cump\u0103ra\u021bi c\u0103r\u021bile. \u00cenc\u0103 m\u0103 mai apuc\u0103 ame\u021beala de uimire c\u00e2nd v\u0103d pe cineva care le cite\u0219te. Putem \u021bine leg\u0103tura prin intermediul site-ului www.marisamackle.com \nAceast\u0103 carte \u00eei este dedicat\u0103 incredibilei mele bunici, Sheila Collins, cu toat\u0103 dragostea mea. \n", "tc \"Capitolul 1\" \nDe acum \u00eencolo r\u0103m\u00e2n singur\u0103\u2026 sau m\u0103 mul\u021bumesc cu un tip mediocru. F\u0103r\u0103 b\u0103rba\u021bi frumo\u0219i. Nu. Cu c\u00e2t mai banali, cu at\u00e2t mai bine. B\u0103rba\u021bii banali sunt mereu recunosc\u0103tori. Cel pu\u021bin a\u0219a cred. Ie\u0219eam \u00een ora\u0219 doar cu tipi superbi p\u00e2n\u0103 c\u00e2nd l-am \u00eent\u00e2lnit pe Tim. \u0218i Tim nu este tocmai ar\u0103tos. E ceea ce a\u0219 numi \u201epl\u0103cut\u201c. Cel pu\u021bin, mama l-ar descrie ca fiind pl\u0103cut. Probabil de-aia nu sunt nici \u00eendr\u0103gostit\u0103 de el \u0219i nici nu \u00eel doresc. \u0218i probabil de-aia nici nu mi se pare un tip sexy. Pentru c\u0103 nu vreau s\u0103 fac sex cu cineva care e pe placul tuturor. Nu e nimic incitant \u00een asta. Prietenii mei cred c\u0103 m\u0103 ador\u0103. Dar un adorator n-o s\u0103-mi ia niciodat\u0103 min\u021bile \u00een pat, nu? Un adorator o s\u0103-mi fac\u0103 o can\u0103 cu ceai. \u0218i o s\u0103-mi cumpere \u0219erve\u021bele c\u00e2nd o s\u0103 am grip\u0103. \u0218i asta e foarte bine. Dar ce se \u00eent\u00e2mpl\u0103 c\u00e2nd m\u0103 \u00eens\u0103n\u0103to\u0219esc? Ha? \u0218i vreau pe cineva s\u0103 ne h\u00e2rjonim la pielea goal\u0103 at\u00e2rna\u021bi de perdele. Ce se \u00eent\u00e2mpl\u0103 atunci? Mamei mele \u00eei plac b\u0103rba\u021bii care vorbesc despre plante. De-aia \u00eei e simpatic Tim. \u0218i lui \u00eei plac plantele, de\u0219i, din fericire, nu vorbe\u0219te cu ele. Cel pu\u021bin, nu din c\u00e2te \u0219tiu eu. \u0218i mai \u0219i lucreaz\u0103 \u00eentr-o banc\u0103. Poate \u0103sta e \u00eenc\u0103 un motiv pentru care \u00eel place mama. Consider\u0103 c\u0103 e un tip stabil. \u0218i e. Stabil \u0219i sigur. Dar \u00eendr\u0103znesc s\u0103 spun c\u0103 \u0219i un pic plictisitor. \u0218i tata \u00eel place. Cel pu\u021bin a\u0219a cred. Pe de alt\u0103 parte, tata nu vorbe\u0219te prea mult, a\u0219a c\u0103 e greu s\u0103-\u021bi dai seama. Sora mea, Ruth, crede c\u0103 Tim e \u00een regul\u0103. \u0218i e destul de vehement\u0103 \u00een privin\u021ba asta. Dar, lu\u00e2nd \u00een considerare ce gusturi proaste are \u00een materie de b\u0103rba\u021bi, p\u0103rerea ei nu prea conteaz\u0103. O prieten\u0103 \u00eemi spune c\u0103 sunt norocoas\u0103 s\u0103 \u00eel am pe Tim. Dar asta vine de la o tip\u0103 recunosc\u0103toare pentru orice acoperi\u0219 deasupra capului, un job care s\u0103-i asigure o pensie \u0219i o rulot\u0103 \u00een Wexford, unde se duce \u00een fiecare an \u00een vacan\u021b\u0103. Singur\u0103. A\u0219a c\u0103, din c\u00e2te v\u0103 pute\u021bi da seama, de\u0219i e o fat\u0103 foarte dr\u0103gu\u021b\u0103, recunosc\u0103toare, nu e chiar genul care s\u0103-\u0219i asume riscuri. \u0218i, ca s\u0103 fiu sincer\u0103, e ultima persoan\u0103 de la care a\u0219 cere sfaturi \u00een materie de rela\u021bii. Vede\u021bi voi, vreau un b\u0103rbat incitant. Cineva c\u0103ruia s\u0103 nu-i fie fric\u0103 s\u0103 testeze limitele. Un spirit liber. \u0218i cineva care vorbe\u0219te despre\u2026 ei bine, lucruri pe care nu a\u0219 vrea s\u0103 le aud\u0103 altcineva. Mai ales mama. Oricum, nu ar trebui s\u0103 \u00eel vorbesc de r\u0103u pe Tim. Nu am nici un motiv. Nu e nimic \u00een neregul\u0103 cu el. De fapt, cred c\u0103 ar fi un tip aproape ar\u0103tos dac\u0103 ar da jos burta de la bere \u0219i ar sc\u0103pa de puloverele maro \u0219i verzi. Dar Tim e Tim. M\u0103car \u0219i-a ras barba aia oribil\u0103. A f\u0103cut-o pentru mine. E cel mai dr\u0103gu\u021b lucru pe care l-a f\u0103cut cineva pentru mine. Oricum, acum am mai crescut. \u0218i sunt mai \u00een\u021beleapt\u0103. Nu prea mai pun pre\u021b pe aparen\u021be. Sau pe persoane care s\u0103 \u00eemi ia min\u021bile \u00een pat. E at\u00e2t de superficial \u0219i nepl\u0103cut. \u0218i, oricum, cui \u00eei mai pas\u0103 de lucruri gen s\u0103 prime\u0219ti flori \u00een fiecare s\u0103pt\u0103m\u00e2n\u0103? Dup\u0103 cum spune \u0219i Tim mereu, \u201enu ar trebui s\u0103 te \u00eencrezi \u00eentr-un b\u0103rbat care cump\u0103r\u0103 flori. \u00censeamn\u0103 c\u0103 ascunde ceva\u201c. Hmmm. Interesant. Odat\u0103 m\u0103 \u00eent\u00e2lneam cu un tip din New York. Un tip pe nume Geoff. Un director de publicitate plin de succes care lucra pe Madison Avenue. Care trimitea flori \u00een fiecare s\u0103pt\u0103m\u00e2n\u0103. \u0218i probabil m\u0103 \u00een\u0219ela de dou\u0103 ori pe s\u0103pt\u0103m\u00e2n\u0103. Eram o fat\u0103 blegu\u021b\u0103. O toant\u0103 de fapt. Mereu f\u0103ceam schimb de tur\u0103 cu ceilal\u021bi din echipajul de zbor. Da, sunt \u00eenso\u021bitoare de zbor. Sau stewardes\u0103, dac\u0103 prefera\u021bi. Sau membr\u0103 a personalului de bord. At\u00e2ta timp c\u00e2t nu-mi spui \u201epara\u0219ut\u0103\u201c sau \u201ep\u0103pu\u0219ica\u201c, nu m\u0103 agit. Scuze, am uitat cumva s\u0103 v\u0103 spun cum \u00eemi c\u00e2\u0219tig o am\u0103r\u00e2t\u0103 de p\u00e2ine? P\u0103i acum \u0219ti\u021bi. De fapt, probabil v-am servit \u0219i probabil nici nu v-a\u021bi ridicat privirea \u00een timp ce v\u0103 turnam un pahar de ap\u0103 mineral\u0103 \u00een care am pus dou\u0103 cuburi de ghea\u021b\u0103 \u0219i o felie de l\u0103m\u00e2ie. Dar, sigur, nu m-a\u021bi luat drept o tip\u0103 prea prietenoas\u0103. Probabil vi s-a p\u0103rut c\u0103 voio\u0219ia mea e de fa\u021bad\u0103. Dar, de fapt, sunt destul de prietenoas\u0103 tot timpul. Cu majoritatea oamenilor. \u0218i, dac\u0103 nu m-ai c\u0103lcat niciodat\u0103 pe coad\u0103, probabil cred c\u0103 \u0219i tu e\u0219ti o persoan\u0103 dr\u0103gu\u021b\u0103. Pentru c\u0103, \u00een general, cred c\u0103 toat\u0103 lumea e dr\u0103gu\u021b\u0103. Mai ales dup\u0103 ce beau c\u00e2teva pahare. Atunci cred c\u0103 toat\u0103 lumea e absolut minunat\u0103 \u0219i vreau s\u0103 \u00eembr\u0103\u021bi\u0219ez oamenii \u0219i s\u0103 le cer adresa de e-mail ca s\u0103 le pot scrie c\u00e2nd sunt treaz\u0103. Bine\u00een\u021beles, c\u00e2nd sunt treaz\u0103, ultimul lucru pe care a\u0219 vrea s\u0103 \u00eel fac este s\u0103 trimit e-mailuri persoanelor cu care am stat de vorb\u0103 la petreceri. De fapt, mereu m\u0103 simt ru\u0219inat\u0103 c\u00e2nd, \u00een diminea\u021ba de dup\u0103 o petrecere, \u00eemi deschid geanta \u0219i g\u0103sesc adrese de e-mail \u0219i numere de telefon scrise pe spatele biletelor de autobuz \u0219i al pachetelor de \u021big\u0103ri. \u0218i bine\u00een\u021beles c\u0103 nu am niciodat\u0103 detaliile de leg\u0103tur\u0103 ale tipului pe care l-am considerat cel mai atr\u0103g\u0103tor de la petrecere. Nu. De fapt, niciodat\u0103 nu pot s\u0103-mi dau seama unde a disp\u0103rut tocmai el la sf\u00e2r\u0219itul nop\u021bii. De obicei \u00eemi amintesc vag c\u0103 i-am spus unui b\u0103rbat superb s\u0103 nu plece nic\u0103ieri f\u0103r\u0103 mine. \u0218i, bine\u00een\u021beles, exact a\u0219a face\u2026 dar s\u0103 l\u0103s\u0103m asta\u2026 \u00eenv\u0103\u021b tot timpul\u2026 c\u00e2\u0219tig experien\u021b\u0103. Data viitoare c\u00e2nd \u00eel z\u0103resc pe b\u0103rbatul visurilor mele, nu o s\u0103 mai beau (\u00een orice caz, nu cine \u0219tie ce) \u0219i o s\u0103 ar\u0103t foarte bine\u2026 \u0219i s\u0103 sper\u0103m c\u0103 o s\u0103 fiu mai slab\u0103 dec\u00e2t sunt acum, pentru c\u0103 urmez un soi de diet\u0103. Pe de alt\u0103 parte, c\u00e2nd nu \u021bin eu diet\u0103? Acum. Unde r\u0103m\u0103sesem? A, da. New York \u0219i Geoff. Am fost la New York \u0219i \u00eenapoi. Cu un ceainic \u00een m\u00e2n\u0103. De sute de ori. Spuneam \u201eceai/cafea\u201c. De mii de ori. \u0218i ocazional \u00eempiedicam oameni be\u021bi s\u0103 deschid\u0103 u\u0219ile avionului. Toate astea \u00een numele dragostei. Sau al prostiei, de fapt. Vede\u021bi, \u00eentr-o zi m-am hot\u0103r\u00e2t s\u0103-mi surprind iubitul din New York. Da, chiar a fost o \u201esurpriz\u0103\u201c pentru el. C\u00e2nd am intrat \u00een apartamentul lui, o blond\u0103 se\u2026 \u0103\u0103\u2026 odihnea pe patul lui. V\u0103 \u00eenchipui\u021bi ce \u0219oc? Geoff a spus c\u0103 poate s\u0103-mi explice. I-am spus s\u0103 nu se oboseasc\u0103. Dar, acum c\u0103 m\u0103 g\u00e2ndesc, poate ar fi trebuit s\u0103 \u00eel las s\u0103 \u00eemi explice. Doar ca s\u0103 aud ce-ar fi putut s\u0103 \u00eei treac\u0103 prin cap. \u0218tiu c\u0103 lucra \u00een publicitate, dar, Doamne, ar fi trebuit s\u0103 fie geniu ca s\u0103 inventeze o scuz\u0103 plauzibil\u0103 pentru asta. Dar \u00een acel moment eram prea m\u00e2hnit\u0103 s\u0103 mai stau s\u0103 ascult o poveste cusut\u0103 cu a\u021b\u0103 alb\u0103 \u00een timp ce blonda se \u00eembr\u0103ca. A\u0219a c\u0103 am fugit p\u00e2n\u0103 pe Fifth Avenue, cu lacrimile curg\u00e2ndu-mi pe obraji. De fapt nu, nu am fugit. Doar am mers foarte repede pentru c\u0103 a\u0219a face toat\u0103 lumea la New York. \u0218i poate pl\u00e2ngeam pu\u021bin, dar pentru c\u0103 purtam ochelarii mei de soare Gucci fal\u0219i, pe care \u00eei cump\u0103rasem de pe Canal Street cu doar zece dolari, ar\u0103tam aproximativ normal. Bine\u00een\u021beles c\u0103 a fost vina mea. M-am l\u0103sat folosit\u0103 ca o c\u00e2rp\u0103. Eu am hot\u0103r\u00e2t s\u0103 iau zboruri transatlantice doar ca s\u0103 \u00eel v\u0103d de dou\u0103 ori pe s\u0103pt\u0103m\u00e2n\u0103. Nu a trebuit niciodat\u0103 s\u0103 m\u0103 conving\u0103. El era Mary, iar eu eram mielu\u0219elul lui. \u021ain\u00e2ndu-m\u0103 dup\u0103 coada lui peste tot. Jalnic, \u0219tiu. Dar oamenii privesc deseori cu groaz\u0103 \u00een urm\u0103, la modul \u00een care i-au l\u0103sat pe al\u021bii s\u0103-i trateze. Eu, din p\u0103cate, nu fac excep\u021bie de la regula asta nesuferit\u0103. Bine\u00een\u021beles c\u0103 Geoff nu a venit niciodat\u0103 la mine \u00een Irlanda. Nici m\u0103car o dat\u0103. De\u0219i \u00eemi spunea c\u0103 i-ar pl\u0103cea s\u0103 vin\u0103 pe la mine c\u00e2ndva. Str\u0103-str\u0103-str\u0103bunicul lui era din Co. Roscommon \u0219i mi-a spus odat\u0103 c\u0103 ar fi mi\u0219to s\u0103-\u0219i caute rudele c\u00e2ndva. Dar nu a g\u0103sit niciodat\u0103 timp. Privind \u00een urm\u0103, e u\u0219or s\u0103-mi dau seama unde am gre\u0219it. Am alergat prea mult dup\u0103 el. Fire\u0219te c\u0103 ar fi trebuit s\u0103 fiu mai st\u0103p\u00e2nit\u0103. Dar nu am fost. Ar fi trebuit s\u0103 r\u0103m\u00e2n la zborurile matinale. \u00cen loc s\u0103 m\u0103 duc la New York una-dou\u0103. Ca s\u0103 m\u0103 \u021bin dup\u0103 Geoff. Dar ur\u0103sc s\u0103 m\u0103 ocup de zborurile de diminea\u021ba devreme. Sunt al naibii de nesociabile. M\u0103 refer la cele de la ora 5.45. Zboruri p\u0103c\u0103tos de matinale. C\u0103tre locuri ca Frankfurt sau M\u00fcnchen. De asemenea, zborurile astea pot s\u0103 fie \u0219i destul de plictisitoare. Pentru c\u0103 lucrezi mai ales cu femei m\u0103ritate care trebuie s\u0103 se \u00eentoarc\u0103 \u00eenainte de pr\u00e2nz s\u0103-\u0219i ia copiii. \u0218i stai \u00een anex\u0103, vorbind despre ma\u0219ini de sp\u0103lat \u0219i tarifele cresc\u00e2nde pentru babysittere. Dar partea bun\u0103 a zborurilor matinale este c\u0103 nu se serve\u0219te alcool \u0219i pasagerii sunt aproape mereu adormi\u021bi. Pasagerii care dorm ca bebelu\u0219ii sunt prefera\u021bii mei. DENF-ii \u00eemi plac cel mai pu\u021bin dintre pasageri. Ei sunt oamenii care zboar\u0103 o dat\u0103 pe an spre locuri \u00eensorite \u0219i au tendin\u021ba s\u0103 \u00ee\u0219i \u00eenceap\u0103 vacan\u021ba \u00een barul aeroportului. La drumul de \u00eentoarcere, se \u00eembrac\u0103 \u00een pantaloni scur\u021bi, c\u0103m\u0103\u0219i hawaiiene \u0219i \u0219lapi, \u00eenc\u0103 plini de spiritul vacan\u021bei. Ateriz\u00e2nd \u00een Dublin, unde e frig \u0219i umed, realitatea \u00eei love\u0219te de c\u00e2nd se deschide u\u0219a avionului, \u0219i \u021bip\u0103 \u201eDumnezeule, e al naibii de frig!\u201c. Of, DENF-ii! Nu or s\u0103 se \u00eenve\u021be niciodat\u0103 minte? Totu\u0219i, zborurile de noapte nu sunt at\u00e2t de rele ca acelea de diminea\u021b\u0103, c\u00e2nd te treze\u0219ti la ora 4, s\u0103 zicem. E groaznic s\u0103 te treze\u0219ti la o asemenea or\u0103. Mai ales \u00een weekend. E oribil s\u0103 iei micul dejun c\u00e2nd \u0219tii c\u0103 prietenii t\u0103i ron\u021b\u0103ie undeva chipsuri cu arom\u0103 de curry, dup\u0103 o noapte de pomin\u0103 \u00een ora\u0219. Duminica, din nu \u0219tiu ce motiv, nu pot s\u0103 scap de zborul de noapte spre Bruxelles. \u00cenainte s\u0103 \u00eencepe\u021bi s\u0103 v\u0103 \u00eentreba\u021bi de ce ar vrea cineva s\u0103 zboare spre Bruxelles la ora aia, l\u0103sa\u021bi-m\u0103 s\u0103 v\u0103 explic faptul c\u0103 ace\u0219ti pasageri de obicei fac escal\u0103 la Bruxelles, \u00eendrept\u00e2ndu-se spre destina\u021bii mai exotice. \u00cen caz c\u0103 v\u0103 g\u00e2ndea\u021bi c\u0103 politicienii no\u0219tri fac ore suplimentare! Acum am pierdut iar firul povestirii. Scuze, am tendin\u021ba s\u0103 fac asta. Bine. A, da. \u00cenapoi la b\u0103rba\u021bii mediocri. Am citit undeva c\u00e2ndva c\u0103 e mai bine s\u0103 fii cu cineva care te place pu\u021bin mai mult dec\u00e2t \u00eel placi tu pe el. Bun sfat. Iubi\u021bii mei m-au pl\u0103cut mereu un pic mai mult. La \u00eenceput, cel pu\u021bin. \u0218ti\u021bi cum e. Oamenii mereu fac eforturi imense la \u00eenceputul unei rela\u021bii promi\u021b\u0103toare, nu-i a\u0219a? Dar apoi, dup\u0103 un timp \u0219i dup\u0103 mai multe cine romantice dec\u00e2t ar fi nevoie, eu, una, devin lene\u0219\u0103 \u0219i \u00eencep s\u0103 m\u0103 \u00eengra\u0219. Apoi nu prea mai am chef s\u0103 ies \u0219i s\u0103 cunosc oameni. Pentru c\u0103 nu \u00eemi mai vine nici o hain\u0103. Apoi, din nu \u0219tiu ce motiv, par s\u0103 re\u00eenvii idila mea cu DVD player-ul \u0219i vreun fast-food din zon\u0103 \u0219i uit s\u0103 \u00eemi re\u00eennoiesc abonamentul la sal\u0103. Apoi \u00eencep s\u0103 \u00eemi sun \u201esus-numitul\u201c prieten pe mobil, cu cereri. Cele mai obi\u0219nuite: \u201ePo\u021bi s\u0103 \u00eemi iei \u0219i mie un pachet de \u021big\u0103ri, o sticl\u0103 mare de vin \u0219i o revist\u0103 OK! \u00een drum spre mine? Chinezeasc\u0103? OK, grozav. Comand\u0103-mi legume cu curry \u0219i orez pr\u0103jit cu ou. \u0218i c\u00e2teva pache\u021bele de prim\u0103var\u0103\u201c. Dup\u0103 o vreme nu m\u0103 mai deranjez s\u0103 m\u0103 machiez sau s\u0103 m\u0103 aranjez, pur \u0219i simplu deschid u\u0219a \u00een pijamale, \u00eei aduc aminte sus-numitului iubit s\u0103 nu se \u00eempiedice de pisic\u0103 \u0219i \u00eel pup f\u0103r\u0103 prea mult interes. Asta se \u00eent\u00e2mpl\u0103 cam cu o s\u0103pt\u0103m\u00e2n\u0103 \u00eenainte de discursul cu \u201eNu cred c\u0103 o s\u0103 mearg\u0103\u201c. A\u021bi crede c\u0103 mi-am \u00eenv\u0103\u021bat lec\u021bia p\u00e2n\u0103 acum. Dar prev\u0103d vreodat\u0103 discursul? Niciodat\u0103. Poate sunt naiv\u0103, dar mereu vine ca un \u0219oc. Vede\u021bi voi, mereu am crezut c\u0103, odat\u0103 ce ajungi s\u0103 te sim\u021bi \u00een largul t\u0103u cu un b\u0103rbat, ar trebui s\u0103 te vad\u0103 a\u0219a cum e\u0219ti de fapt. Pare logic, nu? Dar se pare c\u0103 lucrurile nu decurg deloc a\u0219a. \u0218i dup\u0103 vreo dou\u0103 s\u0103pt\u0103m\u00e2ni \u00een care \u00eemi pl\u00e2ng singur\u0103 de mil\u0103, recuperez c\u00e2ntarul, m\u0103 tund, \u00eemi \u00eennoiesc garderoba, pun sub cheie DVD-urile, m\u0103 \u00eenscriu la ni\u0219te cursuri la seral \u0219i o iau de la cap\u0103t. Apoi sunt \u00een ora\u0219 \u00eentr-o sear\u0103; dans\u00e2nd \u0219i redevenind fata de ga\u0219c\u0103, \u00eenconjurat\u0103 de b\u0103rba\u021bi, c\u00e2nd de obicei \u00eemi v\u0103d fostul holb\u00e2ndu-se la mine. \u0218i \u00eel ignor, pentru c\u0103 am trecut peste. \u0218i mi-am petrecut at\u00e2ta timp conving\u00e2ndu-m\u0103 c\u0103 mi-e mai bine f\u0103r\u0103, \u00eenc\u00e2t am \u00eenceput s\u0103 o cred. Bine\u00een\u021beles c\u0103 sus-numitul fost prieten se apropie de mine \u0219i \u00eencearc\u0103 s\u0103-mi explice c\u0103 a f\u0103cut o mare gre\u0219eal\u0103. Dar nici nu vreau s\u0103 aud. Bunica \u00eemi spunea mereu c\u0103 \u201enimic nu e mai mort dec\u00e2t dragostea moart\u0103\u201c \u0219i eu o cred. Cine sunt eu s\u0103 \u00eenvii mor\u021bii? A\u0219a c\u0103, dac\u0103 e\u0219ti un fost de-al meu \u0219i cite\u0219ti asta, acum \u0219tii de ce nu o s\u0103 ne \u00eemp\u0103c\u0103m. Niciodat\u0103. Dar e un cerc vicios. Odat\u0103 ce ar\u0103t iar bine, destul de des un nou arm\u0103sar apare \u00een scen\u0103 jur\u00e2ndu-mi dragoste etern\u0103. \u0218i, desigur, m\u0103 \u021bin tare. Cel pu\u021bin la \u00eenceput. \u0218i \u00eei spun c\u0103 mi-e foarte bine singur\u0103, \u201emul\u021bumesc mult\u201c. Dar apoi, din nefericire, sucomb. E foarte greu s\u0103 ignori pe cineva care \u00ee\u021bi spune c\u0103 e\u0219ti cea mai frumoas\u0103 fat\u0103 din lume. Chiar dac\u0103 \u0219tii c\u0103 \u00eencearc\u0103 doar s\u0103 te ademeneasc\u0103 \u00een pat\u2026 apoi \u00eenapoi la monotonia filmelor de ac\u021biune, a plimb\u0103rilor de duminic\u0103 \u0219i serilor de vineri petrecute f\u0103c\u00e2nd conversa\u021bie de complezen\u021b\u0103 cu oameni pe care nu \u00eei cunosc (colegii lui). \u0218i, \u00eenainte s\u0103-\u021bi dai seama, te-ai \u00eengr\u0103\u0219at la loc, \u021bi se v\u0103d iar r\u0103d\u0103cinile \u0219i lui \u00eei st\u0103 pe v\u00e2rful limbii discursul cu \u201eNu e vina ta, e vina mea\u201c. Desi e vina mea. Cel pu\u021bin \u00een ochii lor. \u0218i brusc sunt din nou disponibil\u0103. Ca o marf\u0103 f\u0103r\u0103 eticheta cu pre\u021bul. Dar sunt \u00eenc\u00e2ntat\u0103 s\u0103 v\u0103 aduc la cuno\u0219tin\u021b\u0103 c\u0103 de aproape trei ani sunt singur\u0103. Ei bine, singur\u0103 dac\u0103 nu lu\u0103m \u00een considerare faptul c\u0103 se presupune c\u0103 sunt cu Tim. Sunt fericit\u0103 \u0219i s\u0103n\u0103toas\u0103. \u0218i de\u0219i nu m\u0103 bucur de \u201eculmile\u201c dragostei, cel pu\u021bin nu mai trebuie s\u0103 suf\u0103r din cauza \u201epr\u0103pastiei\u201c respingerii, s\u0103 a\u0219tept telefonul s\u0103 sune, s\u0103 fiu permanent suspicioas\u0103 etc. \u00cemi plac ie\u0219irile \u00een ora\u0219 \u201ecu fetele\u201c, s\u0103 sorb vin, s\u0103 \u00eemi ascult prietenele pl\u00e2ng\u00e2ndu-se de iubi\u021bii lor. Desigur, \u0219tiu c\u0103, de\u0219i se pl\u00e2ng, tot cred c\u0103 le e mai bine dec\u00e2t mie. P\u00e2n\u0103 la urm\u0103, \u00eemi petrec serile de vineri \u0219i s\u00e2mb\u0103t\u0103 v\u00e2nz\u00e2nd bere ieftin\u0103 la cutie g\u0103\u0219tilor de pu\u0219ti be\u021bi care pleac\u0103 la Ibiza. \u0218i nici nu \u00eentineresc. Dar nu m\u0103 deranjeaz\u0103. Cel pu\u021bin nu trebuie s\u0103 suport serate cu rude nesuferite (Doamne, p\u0103rin\u021bii mei mi se par de-ajuns!) sau s\u0103 m\u0103 cert \u00een ce cas\u0103 o s\u0103 iau cina de Cr\u0103ciun. Chiar \u00een acest moment, \u00een timp ce v\u0103 pun la curent cu via\u021ba mea amoroas\u0103, stau \u00een partea din spate a unui Airbus 330, \u00een pauz\u0103. M\u0103 \u00eentorc acas\u0103 de la New York. Dar o pauz\u0103 \u00eentr-un avion nu se compar\u0103 cu o pauz\u0103 oriunde altundeva, a\u0219a c\u0103 nu m\u0103 a\u0219tept la prea mult\u0103 lini\u0219te. S\u0103 \u00eencerc s\u0103 v\u0103 explic. Dac\u0103 a\u021bi lucra \u00eentr-un magazin, \u00een mod normal a\u021bi lua pr\u00e2nzul \u00een ora\u0219. Sau voiam s\u0103 spun c\u0103 m\u0103car nu trebuie s\u0103 sta\u021bi la cas\u0103, molf\u0103ind un sandvici. De asemenea, dac\u0103 a\u021bi lucra \u00eentr-un birou, a\u021bi putea s\u0103 ie\u0219i\u021bi sau s\u0103 merge\u021bi la cantin\u0103. Dar \u00eentr-un avion nu po\u021bi s\u0103 ie\u0219i pur \u0219i simplu la o gur\u0103 de aer curat. A\u0219a c\u0103 tragi perdelu\u021ba \u0219i speri ca pasagerii s\u0103 \u00ee\u021bi respecte intimitatea m\u0103car c\u00e2teva minute. P\u00e2n\u0103 la urm\u0103, ceilal\u021bi membri ai echipajului se ocup\u0103 de ei \u00een timpul pauzelor tale. Dar via\u021ba e nedreapt\u0103 \u0219i, nu dup\u0103 mult timp, vreun b\u0103tr\u00e2nel trage perdeaua \u0219i arunc\u0103 un \u0219erve\u021bel folosit pe tava mea. Eu cred c\u0103 el crede c\u0103 \u00eemi face o favoare. C\u0103 m\u0103 scute\u0219te s\u0103 \u00eel culeg de pe jos mai \u00eencolo. O alt\u0103 femeie url\u0103 c\u0103 una din toalete d\u0103 pe dinafar\u0103. O rog politicos s\u0103 se adreseze unui alt membru al echipajului, pentru c\u0103 eu sunt \u00een pauz\u0103. Din nefericire, a reu\u0219it deja s\u0103 \u00eemi taie pofta de sandviciul meu cu br\u00e2nz\u0103 \u0219i mur\u0103turi. Pauza mea se termin\u0103 \u00een cur\u00e2nd. Nu m\u0103 simt prea bine. E ciudat s\u0103 iei masa la patru diminea\u021ba. Niciodat\u0103 nu \u0219tiu dac\u0103 ar trebui mai degrab\u0103 s\u0103 iau cina sau micul dejun, a\u0219a c\u0103 de obicei le iau pe am\u00e2ndou\u0103: omlet\u0103 \u0219i pu\u021bin\u0103 \u00eenghe\u021bat\u0103. Sau biscui\u021bi, br\u00e2nz\u0103, fulgi de porumb \u0219i bomboane de ciocolat\u0103. Apoi m\u0103 dau cu ruj, a\u0219a par s\u0103 z\u00e2mbesc chiar \u0219i atunci c\u00e2nd nu o fac. L-am luat s\u0103pt\u0103m\u00e2na trecut\u0103 din Duane Reades cu 99 de cen\u021bi. A meritat fiecare b\u0103nu\u021b. \u00cens\u0103 partea cea mai bun\u0103 a acestui stil de via\u021b\u0103 o reprezint\u0103 cump\u0103r\u0103turile. Totul e la reduceri \u00een State. Dac\u0103 nu e la reduceri, nu cumperi. Simplu. Am o groaz\u0103 de prostioare. Toate cump\u0103rate pentru c\u0103 erau chilipiruri fa\u021b\u0103 de pre\u021bul ini\u021bial. Vreo 30 de sticle de dizolvant zac pe jum\u0103tate pline \u00een fundul \u0219ifonierului meu. \u0218i cutii peste cutii de pastile: care s\u0103 m\u0103 men\u021bin\u0103 slab\u0103, cu p\u0103rul str\u0103lucitor, picioare curate, sinusuri desfundate, din\u021bi albi, voioas\u0103, cu ciclu regulat \u0219i con\u0219tiin\u021ba \u00eemp\u0103cat\u0103. Nu \u0219tii niciodat\u0103 c\u00e2nd ai putea avea nevoie de aceste mici comori, nu? P\u00e2n\u0103 la urm\u0103, \u00eentr-o bun\u0103 zi nu o s\u0103 mai zbor, \u0219i cum o s\u0103 mai fac atunci rost de tuburi foarte mari de crem\u0103 de m\u00e2ini \u0219i ser pentru accentuarea buclelor? Oricum, gata cu morm\u0103iala, e timpul s\u0103 ies din nou \u0219i s\u0103 mai servesc \u00eenc\u0103 o sut\u0103 de ceaiuri \u0219i cafele. Ah. Ur\u0103sc perioada asta, pentru c\u0103 oamenii \u00eencep s\u0103 se trezeasc\u0103 \u0219i razele de soare se strecoar\u0103 prin hublouri, de\u0219i e de-abia vreo 5.30 a.m. Mirosul de picioare este insuportabil. De ce pasagerii care zboar\u0103 peste Atlantic \u00ee\u0219i scot pantofii \u0219i, mai r\u0103u, cum pot s\u0103 se g\u00e2ndeasc\u0103 m\u0103car s\u0103 intre \u00eentr-o baie minuscul\u0103 cu picioarele goale? Toat\u0103 lumea vrea ap\u0103 cu ghea\u021b\u0103, mai ales cei care au b\u0103ut alcool la greu \u00een ultimele ore. Unii pasageri, c\u00e2nd aud c\u0103 b\u0103utura e gratis, o dau pe g\u00e2t de parc\u0103 le-ar lua-o cineva de la gur\u0103. Dar orice are un pre\u021b. \u0218i mahmureala \u00een avion e un pre\u021b de-a dreptul ustur\u0103tor. Ciudat cum ace\u0219ti c\u0103l\u0103tori nu mai sunt a\u0219a de joviali cum erau atunci c\u00e2nd se urcau \u00een avion, pe aeroportul JFK, nu? Bebelu\u0219ii se trezesc \u0219i \u00eencep s\u0103 pl\u00e2ng\u0103. Copiii \u021bip\u0103 \u201eTaaaatiiiiiiiiiiii, c\u00e2t mai aveeeeeem?\u201c. Adul\u021bii caut\u0103 aspirin\u0103 \u0219i pungi pentru r\u0103u de avion \u0219i de-abia a\u0219tept s\u0103 ateriz\u0103m. O s\u0103 \u00eencerc s\u0103 dorm c\u00e2teva ore dup\u0103 ce ajung acas\u0103. Sper s\u0103 nu-mi \u00eent\u00e2lnesc p\u0103rin\u021bii \u00een scurtul drum de la u\u0219\u0103 p\u00e2n\u0103 la mine \u00een dormitor. Nu c\u0103 a\u0219 avea ceva cu p\u0103rin\u021bii mei, dar dup\u0103 o noapte alb\u0103, \u00een care am stat \u00eenchis\u0103 \u00eentr-o cutie metalic\u0103 neaerisit\u0103, \u00eempreun\u0103 cu vreo dou\u0103 sute de pasageri, ur\u0103sc \u00eentreb\u0103rile f\u0103r\u0103 sens de genul \u201eCum a fost la New York?\u201c. Acum \u00eemi fac, absent\u0103, ca un zombi, ceaiul. Neatent\u0103, \u00eemi torn jumate din apa fiart\u0103 pe m\u00e2n\u0103. Nici o pagub\u0103 totu\u0219i; \u00eentr-un avion, apa nu e niciodat\u0103 destul de fierbinte \u00eenc\u00e2t s\u0103 te arzi r\u0103u, \u00eens\u0103 observ c\u0103 autobronzantul meu Sunshimmer se scurge r\u0103u. Debbie e \u00een spatele meu. Debbie \u0219i cu mine ne-am f\u0103cut instruirea \u00eempreun\u0103 \u0219i ne \u00een\u021belegem destul de bine. Dar \u00een seara asta nu am prea v\u0103zut-o, pentru c\u0103 a fost la clasa \u00eent\u00e2i, servindu-le \u0219ampanie barosanilor. \u2014\u00cenchipuie-\u021bi, \u00eemi \u0219opte\u0219te ea, avem urm\u0103toarele trei zile libere. De-abia a\u0219tept! Dispare din nou, \u0219i eu m\u0103 uit lung \u00een urma ei, u\u0219or n\u0103ucit\u0103. E ciudat cum membrii echipajului de zbor par a\u0219a de \u00eenc\u00e2nta\u021bi de zilele libere. Eu nu sunt de acord cu teoria asta. Nu cred c\u0103 avem mai mult timp liber dec\u00e2t al\u021bii. Pentru c\u0103 \u00een prima zi dup\u0103 o c\u0103l\u0103torie peste Atlantic nu faci dec\u00e2t s\u0103 dormi. \u0218i c\u00e2nd \u00een sf\u00e2r\u0219it te treze\u0219ti, ceasul t\u0103u biologic a luat-o razna \u0219i nici nu mai \u0219tii dac\u0103 e zi sau noapte. Asta pentru mine \u00eenseamn\u0103 chin, nu timp liber. Oricum, nu m\u0103 pl\u00e2ng \u2013 bine\u00een\u021beles c\u0103 nu \u2013 p\u00e2n\u0103 la urm\u0103, ce alt\u0103 slujb\u0103 \u00ee\u021bi mai ofer\u0103 posibilitatea s\u0103 stai trei zile \u00een L.A., timp \u00een care cea mai dificil\u0103 decizie o s\u0103 fie dac\u0103 s\u0103 \u00ee\u021bi faci pedichiura \u00eenainte sau dup\u0103 pr\u00e2nz? \u0218i dac\u0103 o s\u0103 fie vreodat\u0103 prea greu, o s\u0103 plec. De ce s\u0103 r\u0103m\u00e2i \u00eentr-un loc de munc\u0103 pe care \u00eel ur\u0103\u0219ti \u0219i s\u0103-\u021bi petreci timpul v\u0103ic\u0103rindu-te? Via\u021ba nu e destul de lung\u0103 pentru a\u0219a ceva. Acum suntem pe aeroportul Shannon, unde coboar\u0103 unii dintre pasagerii no\u0219tri. Stau \u00een u\u0219a avionului, v\u00e2ntul rece de Atlantic \u00eemi biciuie\u0219te dresurile de culoarea pielii \u0219i m\u0103 str\u0103duiesc s\u0103 z\u00e2mbesc. Din\u021bii \u00eemi cl\u0103n\u021b\u0103ne \u0219i \u00eencerc s\u0103-mi aduc aminte s\u0103 spun \u201eLa revedere\u201c \u00een loc de \u201eBun\u0103 ziua\u201c. Apoi se urc\u0103 vreo c\u00e2\u021biva pasageri; \u00een special oameni de afaceri care se duc s\u0103 lucreze \u00een capital\u0103. Arat\u0103 at\u00e2t de proaspe\u021bi \u0219i cura\u021bi, \u0219i eu m\u0103 simt, prin compara\u021bie, murdar\u0103 \u0219i soioas\u0103. De-abia a\u0219tept s\u0103 ajung acas\u0103 \u0219i s\u0103 fac un du\u0219. Debbie vine la u\u0219\u0103 s\u0103 m\u0103 aline. \u00cemi spune c\u0103 pot s\u0103 m\u0103 duc la clasa \u00eent\u00e2i \u0219i s\u0103 citesc ziarele de diminea\u021b\u0103. E o ofert\u0103 tentant\u0103, dar o refuz. Cred c\u0103 dac\u0103 o s\u0103 m\u0103 a\u0219ez acum, nu o s\u0103 mai vreau s\u0103 m\u0103 ridic. \u0218i, \u00een plus, eu nu citesc ziarele \u2013 sunt prea deprimante. Pline de \u0219omeri, pre\u021buri \u00een cre\u0219tere la propriet\u0103\u021bi imobiliare \u0219i pove\u0219ti \u00eens\u00e2ngerate despre mon\u0219tri care tr\u0103iesc \u00een America Central\u0103. Dar Debbie spune c\u0103 ar trebui oricum s\u0103 iau o pauz\u0103 \u0219i o ascult. E o pl\u0103cere s\u0103 te duci la clasa \u00eent\u00e2i. Mereu m\u0103 uime\u0219te c\u00e2t e de lini\u0219te aici, \u00een timp ce la doar c\u00e2teva scaune distan\u021b\u0103, \u00een spatele draperiei, domin\u0103 haosul. C\u00e2\u021biva pasageri citesc, al\u021bii doar mo\u021b\u0103ie \u00een scaunele lor rabatabile din piele. O femeie bine \u00eembr\u0103cat\u0103, plin\u0103 de aur, r\u0103sfoie\u0219te t\u0103cut\u0103 Vogue, \u0219i un b\u0103rbat \u00een v\u00e2rst\u0103 \u00eentr-un costum negru-antracit se uit\u0103 pe hublou. Nimeni nu cere ceai decofeinizat, ap\u0103 cu ghea\u021b\u0103, pungi sau formulare pentru biroul de imigrare. Savurez lini\u0219tea. E aproape mereu o pl\u0103cere s\u0103 lucrezi la clasa \u00eent\u00e2i, deoarece ace\u0219ti pasageri \u2013 care au dat mii de euro pe bilete \u2013 rareori cer ceva. \u00cemi fac o cafea tare, neagr\u0103. La clasa \u00eent\u00e2i e cafea adev\u0103rat\u0103, nu porc\u0103ria instant care se serve\u0219te \u00een spate. \u00cenc\u0103 refuz s\u0103 m\u0103 a\u0219ez, pentru c\u0103 ar fi chinuitor s\u0103 m\u0103 ridic iar. M\u0103 uit la ceas \u0219i implor limbile s\u0103 se mi\u0219te. O b\u0103taie pe um\u0103r m\u0103 face s\u0103 tresar. M\u0103 \u00eentorc. B\u0103rbatul \u00eenalt din fa\u021ba mea \u00ee\u0219i cere scuze. \u0218i totu\u0219i z\u00e2mbe\u0219te. \u0218i e dr\u0103gu\u021b. Foarte dr\u0103gu\u021b, de fapt. A\u0219a c\u0103 e iertat pe loc. \u2014Nu am vrut s\u0103 te sperii, dar m\u0103 \u00eentrebam, dac\u0103 nu e prea mare deranjul, a\u0219 da orice pentru o can\u0103 din cafeaua aia. Miroase divin. Are cel mai fermec\u0103tor z\u00e2mbet pe care l-am v\u0103zut vreodat\u0103. Genul de b\u0103rbat pe care sunt sigur\u0103 c\u0103 celelalte femei \u00eel ador\u0103. Imagineaz\u0103-\u021bi cum ar fi s\u0103 fii c\u0103s\u0103torit\u0103 cu cineva ca el. S\u0103 vezi fa\u021ba aia \u00een fiecare diminea\u021b\u0103. Arat\u0103 ca picat dintr-o reclam\u0103 la Ralph Lauren. Nu-mi vine s\u0103 cred c\u0103 e irlandez. \u2014Sigur. \u00cei z\u00e2mbesc \u0219i eu, dar sunt a\u0219a de obosit\u0103 \u00eenc\u00e2t m\u0103 \u00eentreb dac\u0103 nu cumva visez. Tipul \u0103sta, cu ochii lui verzi-cenu\u0219ii sclipitori, cred c\u0103 e cel mai frumos pe care l-am v\u0103zut \u00een seara asta. De fapt, cred c\u0103 e cel mai ar\u0103tos b\u0103rbat pe care l-am v\u0103zut \u00een via\u021ba mea. Apoi \u00eemi aduc aminte c\u0103 nu-mi mai plac b\u0103rba\u021bii frumo\u0219i, a\u0219a c\u0103 o s\u0103 \u00eencetez s\u0103-l mai admir. \u00cen orice caz, sunt sincer mul\u021bumit\u0103 c\u0103 am ceva de f\u0103cut. C\u00e2nd e\u0219ti at\u00e2t de obosit, e mai bine s\u0103 fii ocupat \u0219i s\u0103 vorbe\u0219ti \u00eentruna. \u00cemi \u00eentreb pasagerul de la clasa \u00eent\u00e2i dac\u0103 a dormit bine. \u00cemi spune c\u0103 probabil a dormit de la decolare. Norocosul. \u00cen timp ce a\u0219tept s\u0103 fie gata cafeaua, \u00eel \u00eentreb dac\u0103 a fost la New York din motive personale sau de serviciu. \u2014De serviciu, \u00eemi r\u0103spunde z\u00e2mbind. \u00centr-un fel. A\u0219 vrea s\u0103-l \u00eentreb ce fel de serviciu, dar n-o fac. Oamenii care \u00eentreab\u0103 \u201e\u0218i cu ce te ocupi?\u201c m\u0103 las\u0103 oarecum indiferent\u0103 \u0219i nu suntem la un cocktail aici. E clientul meu. \u00centr-un fel. Stewardesa-\u0219ef\u0103 intr\u0103 \u0219i se uit\u0103 atent la frumosul meu pasager. Lui parc\u0103 i-ar p\u0103rea r\u0103u c\u0103 am fost \u00eentrerup\u021bi. Acum e gata \u0219i cafeaua, a\u0219a c\u0103 nu mai am nici un pretext s\u0103 vorbesc cu el. M\u0103 \u00eentorc la u\u0219\u0103, unde tremur\u0103 Debbie. \u2014Ei bine? m\u0103 \u00eentreab\u0103 intrigat\u0103. \u2014Ei bine ce? \u00eei r\u0103spund. Sunt a\u0219a de obosit\u0103, c\u0103 am nevoie disperat\u0103 de dou\u0103 be\u021be de chibrit ca s\u0103-mi \u021bin pleoapele ridicate. \u2014Crezi c\u0103 o s\u0103 plece devreme pilotul? Sunt fr\u00e2nt\u0103 \u0219i m\u0103 deranjeaz\u0103 lentilele de contact. \u2014Ai v\u0103zut ceva dr\u0103gu\u021b la clasa \u00eent\u00e2i? zice Debbie ridic\u00e2nd o spr\u00e2ncean\u0103. \u2014Da, zic d\u00e2nd din cap aprobator. Am v\u0103zut multe scaune rabatabile cu p\u0103turi luxoase \u0219i perne pe care a\u0219 da orice s\u0103-mi pun capul. Debbie clatin\u0103 din cap. \u2014Vrei s\u0103-mi spui c\u0103 te-ai dus la clasa \u00eent\u00e2i \u0219i nu l-ai v\u0103zut pe Adam Kirrane? \u2014Adam \u0219i mai cum? \u2014Doamne, ce fel de via\u021b\u0103 duci? Adam Kirrane e un zeu, un adev\u0103rat zeu. E vedeta din DreamBoat, serialul \u0103la nou american. Nu te ui\u021bi? Nu-mi vine s\u0103 cred c\u0103 nu l-ai observat. \u2014Nu prind dec\u00e2t RTE, TV3 \u0219i canalul \u0103la \u00een irlandez\u0103, \u00eei spun. \u2014E pe val \u00een State, izbucni Debbie. \u2014E american? \u2014Irlandez, dar lucreaz\u0103 \u00een America \u0219i apare mereu \u00een reviste \u0219i ziare. \u2014Cum arat\u0103? \u2014Doamne, de unde s\u0103 \u00eencep... \u0103\u0103, \u00eenalt... \u2014Cu p\u0103r brunet \u0219i c\u0103ma\u0219\u0103 alb\u0103? Tipul bronzat? \u2014Deci l-ai v\u0103zut. \u2014Am vorbit cu el, spun r\u00e2z\u00e2nd. Debbie face ochii mari. \u2014GLUME\u0218TI! \u2014Vorbesc serios, spun ridic\u00e2nd din umeri. Am crezut c\u0103 e un tip oarecare. \u2014Lucrez \u00eentruna la clasa \u00eent\u00e2i, \u0219i Adam Kirrane doarme dus tot drumul, cu o p\u0103tur\u0103 tras\u0103 pe cap. Te las s\u0103 te duci cinci minute \u0219i por\u021bi o \u00eentreag\u0103 conversa\u021bie cu el? R\u00e2d. Debbie ar fi entuziasmat\u0103 \u0219i dac\u0103 ar fi trupa Westlife \u00een avion. \u0218tie totul despre toat\u0103 lumea de la televizor. Nu \u00een\u021beleg. E genul de fat\u0103 care, dac\u0103 avionul are \u00eent\u00e2rziere, intr\u0103 \u00een toalet\u0103 cu mobilul \u0219i o sun\u0103 pe mama ei. Credeam c\u0103 \u00eei spune s\u0103 nu se mai deranjeze s\u0103 vin\u0103 s\u0103 o ia. Dar nu, \u00eei spune s\u0103 \u00eenregistreze Coronation Street. De necrezut! Debbie se \u00eentoarce la locul ei, dar acum v\u00e2ntul bate din spate, a\u0219a c\u0103 probabil o s\u0103 ateriz\u0103m devreme \u0219i nu are nici cea mai mic\u0103 \u0219ans\u0103 s\u0103 vorbeasc\u0103 cu Adam. S\u0103raca de ea. Sper s\u0103 nu-i cear\u0103 vreun autograf sau ceva de genul. M\u0103 duc \u00een spate \u0219i arunc brio\u0219e nem\u00e2ncate \u00eentr-o pung\u0103 mare de plastic \u0219i str\u00e2ng bani \u00een plicuri albe de la irlandezi genero\u0219i, ca s\u0103 \u00eei pun \u00een alt\u0103 pung\u0103 pentru UNICEF. Apoi le smulg oamenilor c\u0103\u0219tile, de\u0219i filmul \u00eenc\u0103 nu s-a terminat. Dar ce pot s\u0103 fac? Trenurile de aterizare sunt cobor\u00e2te \u0219i \u00eenc\u0103 mai stau oameni \u00een picioare, \u00eentreb\u00e2nd dac\u0103 mai au timp s\u0103 se duc\u0103 la toalet\u0103. Nu-mi vine s\u0103 cred. Au avut cinci sau \u0219ase ore s\u0103 foloseasc\u0103 buda \u0219i li se pare c\u0103 fix ACUM e cel mai bun moment? Uit\u00e2ndu-m\u0103 prin hublou, pot s\u0103 v\u0103d Ireland\u2019s Eye pe ocean, a\u0219a c\u0103 suntem foarte aproape. Cineva m\u0103 trage de fust\u0103 \u0219i m\u0103 \u00eentreab\u0103 dac\u0103 barul mai e deschis. M\u0103 uit la el de parc\u0103 ar fi nebun de legat, apoi alerg spre scaunul meu \u0219i \u00eemi pun centura de siguran\u021b\u0103. Buf. Ateriz\u0103m. Le z\u00e2mbesc larg pasagerilor, \u0219i ei ne spun ce fete dr\u0103gu\u021be suntem. Americanilor le plac \u00eenso\u021bitoarele de zbor irlandeze. Spun c\u0103 suntem cele mai dr\u0103gu\u021be fete din toat\u0103 lumea, dac\u0103 mai z\u00e2mbim dup\u0103 at\u00e2ta timp. Nu \u0219tiu ceilal\u021bi ce motive au, dar eu, una, z\u00e2mbesc pentru c\u0103 se apropie momentul \u00een care ajung acas\u0103 \u0219i am reu\u0219it s\u0103 supravie\u021buiesc \u00eenc\u0103 unui zbor transatlantic. Stau \u00een u\u0219a avionului, ur\u00e2ndu-le tuturor c\u0103l\u0103torie pl\u0103cut\u0103 \u00een continuare \u0219i m\u0103 bucur c\u0103 nu sunt ro\u0219cat\u0103 \u0219i nu m\u0103 cheam\u0103 Eileen O\u2019Hara. Americanilor le plac p\u0103rul ro\u0219cat \u0219i numele irlandeze. Dar pentru c\u0103 m\u0103 cheam\u0103 Katie \u0219i am p\u0103rul vopsit blond, sunt mult mai neinteresant\u0103 \u00een ochii lor. Odat\u0103 ce a cobor\u00e2t \u0219i ultimul pasager, fac o ultim\u0103 verificare, s\u0103 m\u0103 asigur c\u0103 nimeni n-a l\u0103sat nimic \u201edubios\u201c la bord. Dar de fapt vreau s\u0103 v\u0103d dac\u0103 nu cumva a uitat cineva vreo revist\u0103 interesant\u0103, cum ar fi Marie Claire, People sau Vanity Fair. Nu am noroc. Cineva a l\u0103sat un num\u0103r din The Enquierer, dar e ud flea\u0219c\u0103. Arat\u0103 de parc\u0103 ar fi ceai, dar nu vreau s\u0103 risc, a\u0219a c\u0103 o las balt\u0103. Las de asemenea \u0219i toate numerele rupte din USA Today aruncate pe podea, \u00eempreun\u0103 cu pahare goale de plastic \u0219i \u0219erve\u021bele murdare. Acum sunt gata s\u0103 plec acas\u0103. M\u0103 \u00eent\u00e2lnesc cu Debbie la banda rulant\u0103 \u0219i ne a\u0219tept\u0103m bagajele. Valizele at\u00e2t de mari ne trebuie pentru toate cump\u0103r\u0103turile absolut \u201enecesare\u201c pe care le facem \u00een State. Debbie m\u0103 fixeaz\u0103 \u00eentr-un mod ciudat. \u00cei z\u00e2mbesc, de parc\u0103 mereu m-ar privi a\u0219a. Se apleac\u0103 spre mine \u0219i \u00eemi \u0219opte\u0219te ceva la ureche. Mi se pare c\u0103 o aud spun\u00e2ndu-mi \u201esc\u00e2rb\u0103 mic\u0103\u201c, a\u0219a c\u0103 nu-i r\u0103spund. Sunt sigur\u0103 c\u0103 nu am auzit bine. Adic\u0103 Debbie e prietena mea, a\u0219a c\u0103 de ce m-ar jigni? Dar c\u00e2nd repet\u0103, m\u0103 \u00eentorc spre ea \u0219ocat\u0103. \u00cemi ia m\u00e2na \u0219i \u00eemi tr\u00e2nte\u0219te ceva \u00een palm\u0103. E un tichet de \u00eembarcare albastru, ceea ce \u00eenseamn\u0103 c\u0103 e de la clasa \u00eent\u00e2i. M\u0103 \u00eentreb dac\u0103 nu cumva e o glum\u0103. \u0218tiu c\u0103 a fost o noapte lung\u0103, dar nu a b\u0103ut, a\u0219a c\u0103 nu ar avea nici o scuz\u0103. M\u0103 mai uit o dat\u0103 la tichetul albastru \u0219i mototolit. \u0218i v\u0103d c\u0103 e un num\u0103r de mobil m\u00e2zg\u0103lit pe h\u00e2rtie. Apoi m\u0103 uit la numele tip\u0103rit. Scrie Dl. A. Kirrane. \u0218i r\u0103m\u00e2n ca la dentist. Pentru c\u0103 deodat\u0103 se face lumin\u0103 \u00een mintea mea. \u0218i Debbie \u00eemi \u0219opte\u0219te iar la ureche. \u2014Mi-a spus s\u0103 \u021bi-l dau, \u00eemi spune ea printre din\u021bi. Sc\u00e2rb\u0103 ce e\u0219ti. \n", "tc \"Capitolul 2\" A\u0219 vrea s\u0103 v\u0103 spun c\u0103 vedetele de la televizor \u00eemi dau mereu num\u0103rul de telefon. \u0218i c\u0103 nu e mare chestie. Dar a\u021bi \u0219ti c\u0103 mint. Pentru c\u0103 sunt o fat\u0103 obi\u0219nuit\u0103, cu o via\u021b\u0103 destul de obi\u0219nuit\u0103. De\u0219i mereu sper c\u0103 asta se va schimba \u0219i la un moment dat chiar o s\u0103 am o via\u021b\u0103 extraordinar\u0103. Dar cu siguran\u021b\u0103 e prima oar\u0103 c\u00e2nd o vedet\u0103 TV \u00eemi d\u0103 num\u0103rul de telefon pe un tichet de \u00eembarcare. Am mai fost abordat\u0103 de diver\u0219i nebuni pe parcursul zborurilor, dar nu e prea m\u0103gulitor. Pentru c\u0103 oricum \u0219tii c\u0103 tipii \u0103\u0219tia doar \u00ee\u0219i \u00eencearc\u0103 norocul \u0219i invit\u0103 pe oricine \u00een ora\u0219. \u00cen orice caz, p\u00e2n\u0103 acum nu m-a abordat nimeni nici m\u0103car c\u00e2t de c\u00e2t celebru, a\u0219a c\u0103 acum am motive s\u0103 fiu entuziasmat\u0103. De\u0219i mi-e un pic ru\u0219ine s\u0103 recunosc, imediat ce ajung acas\u0103, caut pe Google numele lui Adam. Doar ca s\u0103 fiu sigur\u0103 c\u0103 tipul e pe bune. Apoi, c\u00e2nd v\u0103d c\u00e2te acces\u0103ri are site-ul lui, sunt mai mult dec\u00e2t impresionat\u0103. Uau! Tipul nu e cunoscut, ci arhicunoscut \u00een State. Exist\u0103 un catralion de site-uri care \u00eei sunt dedicate. \u0218i mi-a dat num\u0103rul lui de telefon. \u00cenchipui\u021bi-v\u0103. Mititica de mine. Katie, \u00eenso\u021bitoarea de zbor. Oricum, n-o s\u0103-l sun. Nu. \u00cen nici un caz. Niciodat\u0103. Bine... nu chiar acum, \u00een orice caz. N-o s\u0103-l sun pentru cel pu\u021bin \u00eenc\u0103 o zi sau dou\u0103. O, \u0219tiu c\u0103 probabil m\u0103 considera\u021bi nebun\u0103, dar am \u0219i eu m\u00e2ndria mea \u0219i nu vreau s\u0103 cread\u0103 c\u0103 el e mare vedet\u0103, iar eu doar o fuf\u0103 oarecare. Probabil \u00ee\u0219i d\u0103 num\u0103rul de telefon de zece ori pe zi. Da, chiar a\u0219a. Probabil e un joc, doar ca s\u0103 \u00ee\u0219i satisfac\u0103 imensul orgoliu. Ei bine, eu nu m\u0103 joc, a\u0219a c\u0103 o s\u0103-i arunc num\u0103rul la gunoi. De fapt n-o fac. Dar \u00eel pun \u00een sertarul biroului meu, unde nu pot s\u0103-l v\u0103d. Asta ca s\u0103 nu existe nici o tenta\u021bie. M\u0103 hot\u0103r\u0103sc apoi s\u0103-mi scot uniforma \u00eenainte s\u0103 m\u0103 bag \u00een pat. Poate nu vi se pare mare scofal\u0103, dar crede\u021bi-m\u0103 c\u0103 dup\u0103 un zbor transatlantic, orice necesit\u0103 un minimum de energie, cum ar fi s\u0103-\u021bi sco\u021bi jacheta, bluza, fusta, dresurile \u0219i o e\u0219arf\u0103, pare tortur\u0103 curat\u0103. Nu ar trebui s\u0103 v\u0103 spun asta, ca nu cumva s\u0103 m\u0103 crede\u021bi lene\u0219\u0103, dar, atunci c\u00e2nd eram la \u0219coal\u0103, uneori m\u0103 culcam \u00eembr\u0103cat\u0103 \u00een uniform\u0103 doar ca s\u0103 pot dormi mai mult diminea\u021ba. \u0218i acum, din c\u00e2nd \u00een c\u00e2nd, dup\u0103 ce m\u0103 \u00eentorc de la serviciu, pur \u0219i simplu cad lat\u0103 pe pat, complet \u00eembr\u0103cat\u0103, \u0219i dorm dus\u0103. M\u0103 preg\u0103tesc s\u0103-mi desprind p\u0103rul din cocul oribil pe care m\u0103 oblig\u0103 s\u0103-l port la lucru, c\u00e2nd intr\u0103 mama val-v\u00e2rtej pe u\u0219\u0103. \u2014Bun\u0103, scumpa mea. Ar\u0103\u021bi epuizat\u0103, \u00eemi spune z\u00e2mbind \u0219i uit\u00e2ndu-se atent la mine. \u0218i trebuie s\u0103-\u021bi vopse\u0219ti r\u0103d\u0103cinile. Arat\u0103 groaznic. \u2014Ie\u0219i naibii din camera mea, \u00eei spun. \u0218i \u00eenceteaz\u0103 o dat\u0103 \u00een via\u021ba ta s\u0103 m\u0103 mai insul\u021bi. De fapt, nu \u00eei spun chiar a\u0219a. Nu, desigur c\u0103 nu. Vede\u021bi voi, de\u0219i din instinct \u00eemi vine s\u0103 \u021bip la ea, sunt con\u0219tient\u0103 c\u0103 \u00eenc\u0103 mai locuiesc, f\u0103r\u0103 s\u0103 pl\u0103tesc vreo chirie, \u00een casa p\u0103rin\u021bilor mei. Astfel, de\u0219i mama are obiceiul s\u0103 m\u0103 insulte destul de frecvent, nu \u00eemi permit s\u0103 o insult la r\u00e2ndu-mi. Poate nu \u00een\u021belege\u021bi. Poate mama voastr\u0103 e genul \u0103la de mam\u0103 pe care \u00eel vezi la televiziunile americane \u0219i \u00een reclame la sosuri, care st\u0103 la aragaz \u00een \u0219or\u021b, cu un z\u00e2mbet enorm pe fa\u021b\u0103. Dac\u0103 e a\u0219a, sunte\u021bi noroco\u0219i. Deseori \u00eemi doresc s\u0103 fi avut a\u0219a o mam\u0103. Una care s\u0103-mi fi spus c\u0103 sunt un copil grozav. Dar, din p\u0103cate, c\u00e2nd s-au \u00eemp\u0103r\u021bit mamele voioase, eu cred c\u0103 eram la cap\u0103tul r\u00e2ndului. De fapt, cred c\u0103 nu eram nici m\u0103car prin zon\u0103. Probabil n-am fost \u00een stare s\u0103 g\u0103sesc r\u00e2ndul \u0103la. Nu pl\u0103tesc chirie, dar \u00eemi pl\u0103tesc \u0219ederea aici c\u0103lc\u00e2nd aproape toate rufele \u0219i cump\u0103r\u00e2nd b\u0103utur\u0103 pentru ai mei din duty-free-uri. Mama mai vine uneori \u00een c\u0103l\u0103torii cu mine \u0219i st\u0103 cu mine la hotel. \u00cei place \u00een mod deosebit New York-ul \u0219i doarme \u00een cel\u0103lalt pat din camera mea. Are un adev\u0103rat talent s\u0103 m\u0103 trezeasc\u0103 la ora trei noaptea, pun\u00e2nd ceainicul pe foc. \u00cel aud fluier\u00e2nd \u00een col\u021bul camerei \u0219i de fiecare dat\u0103 m\u0103 trezesc speriat\u0103. De fiecare dat\u0103 se uit\u0103 uimit\u0103 la mine \u0219i m\u0103 \u00eentreab\u0103: \u201eNu te-am trezit, nu? Doar c\u0103 acum e ora opt \u00een Irlanda\u201c. Asta e \u00eenc\u0103 o chichi\u021b\u0103 de-a mamei. Are foarte enervantul obicei de a sublinia diferen\u021ba de fus orar oriunde am fi. Chiar dac\u0103 nu suntem dec\u00e2t \u00een Fran\u021ba. Tata e convins c\u0103 mama o s\u0103 zboare \u00eentr-o bun\u0103 zi doar ca s\u0103 se \u00eent\u00e2lneasc\u0103 cu ea \u00eens\u0103\u0219i la \u00eentoarcere. S\u0103racul tata. E un om a\u0219a de t\u0103cut. Uneori m\u0103 \u00eentreb cum de se \u00een\u021beleg el \u0219i mama. Vreau s\u0103 spun c\u0103 ea chiar vorbe\u0219te \u00eentruna, oprindu-se doar din c\u00e2nd \u00een c\u00e2nd s\u0103 \u00eentrebe \u201eNu-i a\u0219a, George?\u201c. \u0218i tata doar d\u0103 din cap. D\u0103 din cap mai ceva ca Noddy1. Dar cred c\u0103 o face doar ca s\u0103 nu aib\u0103 b\u0103t\u0103i de cap. E adeptul convins al unei vie\u021bi comode. Cel pu\u021bin asta e p\u0103rerea mea. P\u00e2n\u0103 la urm\u0103, nu se poate s\u0103 fie de acord cu ea asupra tuturor lucrurilor, nu? Adic\u0103 nu are \u0219i el p\u0103rerile lui? Deseori m\u0103 \u00eentreb ce-o vedea mama la tata \u0219i viceversa. M\u0103 \u00eentreb cum de-au ajuns \u00eempreun\u0103. Nu e ciudat\u0103 dragostea? Bine, acum probabil v\u0103 g\u00e2ndi\u021bi c\u0103 nu am nici un drept s\u0103 m\u0103 pl\u00e2ng. P\u00e2n\u0103 la urm\u0103, p\u0103rin\u021bii mei m-au crescut \u0219i au cam r\u0103mas cu mine pe cap, fie binecuv\u00e2nta\u021bi. Dar faptul c\u0103 stau cu ei nu e tocmai alegerea mea. M-a\u0219 muta imediat dac\u0103 a\u0219 avea \u0219i cea mai mic\u0103 \u0219ans\u0103 s\u0103-mi fac un credit ipotecar. Dar ultima oar\u0103 c\u00e2nd am fost la o societate imobiliar\u0103, b\u0103rbatul arogant, la costum, care st\u0103tea la birou a r\u00e2s c\u00e2nd i-am ar\u0103tat flutura\u0219ul de salariu. Am plecat din biroul lui micu\u021b plesnind de nervi. \u0218i m-am g\u00e2ndit c\u0103 \u00eentr-o zi, c\u00e2nd o s\u0103 am un milion de euro (dup\u0103 ce scenariul pe care \u00eel scriu va fi acceptat la Hollywood), nu o s\u0103-mi investesc niciodat\u0103 banii la acea societate imobiliar\u0103. \u00centre timp, nici m\u0103car nu am terminat de scris scenariul, nici vorb\u0103 s\u0103-l v\u00e2nd \u0219i \u0219tiu c\u0103 nu o s\u0103 ajung niciodat\u0103 prea bogat\u0103 lucr\u00e2nd ca \u00eenso\u021bitoare de zbor. Ce-a\u0219 putea s\u0103 fac atunci? P\u0103i a\u0219 putea s\u0103 \u00eencerc s\u0103 m\u0103 c\u0103s\u0103toresc cu un b\u0103rbat bogat. Dar ar trebui s\u0103 \u0219i arate bine. Bine\u00een\u021beles c\u0103 una din dou\u0103 femei irlandeze \u00eel caut\u0103 pe tipul \u0103sta, a\u0219a c\u0103 \u0219ansele ca tocmai eu s\u0103 c\u00e2\u0219tig premiul cel mare sunt mici, nu? \u0218i chiar dac\u0103 m-a\u0219 m\u0103rita cu a\u0219a un b\u0103rbat, m\u0103 \u00eendoiesc c\u0103 m-ar l\u0103sa s\u0103 c\u0103l\u0103toresc \u00een jurul lumii cu cartea lui de credit. Probabil ar vrea s\u0103 fac imediat copii, \u0219i eu a\u0219 vrea s\u0103 mai a\u0219tept c\u00e2\u021biva ani p\u00e2n\u0103 s\u0103 \u00eencep s\u0103 m\u0103 g\u00e2ndesc m\u0103car la asta. Cum spuneam, cel\u0103lalt lucru pe care a\u0219 vrea s\u0103 \u00eel fac este s\u0103 scriu un scenariu. Serios. Nu-i minunat s\u0103 fii scenarist \u0219i s\u0103 tr\u0103ie\u0219ti \u00eentr-un loc precum L.A., unde soarele str\u0103luce\u0219te tot timpul \u0219i oamenii \u00ee\u021bi ureaz\u0103 \u201eO zi bun\u0103\u201c chiar dac\u0103 doar cumperi o cafea? \u00c3sta ar fi m\u0103re\u021bul plan. Sper s\u0103 scriu un soi de tragedie irlandez\u0103, pres\u0103rat\u0103 din bel\u0219ug cu violen\u021b\u0103 \u0219i consum de alcool. Cred c\u0103 americanilor o s\u0103 le plac\u0103 \u0219i, cu pu\u021bin noroc, o s\u0103 reu\u0219esc s\u0103 conving \u0219i un arm\u0103sar ca Brad Pitt s\u0103 joace rolul principal, apoi o s\u0103 fiu destul de faimoas\u0103 \u0219i foarte bogat\u0103. Asta \u00eemi convine, pentru c\u0103 nu vreau s\u0103 fiu superfaimoas\u0103 \u0219i s\u0103 m\u0103 h\u0103r\u021buiasc\u0103 oamenii pe strad\u0103. \u0218i obseda\u021bi care s\u0103 \u00eemi trimit\u0103 scrisori de amenin\u021bare. Dar ar fi dr\u0103gu\u021b s\u0103 am o gr\u0103mad\u0103 de bani \u0219i s\u0103 nu fiu nevoit\u0103 s\u0103 \u00eemi mai pun ceasul s\u0103 sune la trei diminea\u021ba. Un laptop micu\u021b \u0219i dr\u0103gu\u021b ar fi de asemenea util, ca s\u0103 pot scrie \u00een pat \u0219i s\u0103 \u00eel iau cu mine c\u00e2nd plec \u00een vacan\u021b\u0103. M\u0103 entuziasmez destul de mult c\u00e2nd m\u0103 g\u00e2ndesc la noua mea via\u021b\u0103 ca scenarist\u0103. Trebuie s\u0103 m\u0103 apuc s\u0103 lucrez la scenariu \u00een cur\u00e2nd. Doar n-a\u021bi crezut c\u0103 m-am apucat deja de el, nu? A, nu, nu sunt at\u00e2t de organizat\u0103. Am prostul obicei de a vorbi despre lucruri pe care nu ajung s\u0103 le fac. Sunt ca mama, care tot spune c\u0103 vrea s\u0103 sl\u0103beasc\u0103 vreo trei kilograme, f\u0103r\u0103 s\u0103 reu\u0219easc\u0103 vreodat\u0103. \u00cemi place totu\u0219i s\u0103 vorbesc despre scenariul meu. La fel de mult cum \u00eei place mamei s\u0103 cumpere reviste despre sl\u0103bit \u0219i haine \u00een care crede c\u0103 o s\u0103 \u00eencap\u0103 c\u00e2ndva. Tata crede c\u0103 suntem la fel de rele am\u00e2ndou\u0103. Spune c\u0103 eu nu o s\u0103 scriu un scenariu, \u0219i mama nu o s\u0103 sl\u0103beasc\u0103 vreodat\u0103. Dar o s-o fac, o s-o fac, o s-o fac. Trebuie doar s\u0103 mai pun c\u00e2teva lucruri la punct. Cum ar fi s\u0103-mi fac ordine \u00een camer\u0103, \u00een loc s\u0103 \u00eendes totul \u00een \u0219ifonier. Chiar trebuie s\u0103 pun totul la punct. \u0218i s\u0103 distribui chestii \u00een dosare \u0219i s\u0103 g\u0103sesc un loc adecvat unde s\u0103 scriu. Poate o s\u0103-l rog pe tata s\u0103-mi fac\u0103 un \u0219opron unde s\u0103 pot scrie \u00een lini\u0219te. Sau poate nu o s\u0103 fac asta. \u00cemi pun capul pe pern\u0103. Sunt a\u0219a de epuizat\u0103, \u00eenc\u00e2t mi se pare c\u0103, dac\u0103 adorm acum, nu o s\u0103 m\u0103 mai trezesc niciodat\u0103. \u00cen c\u00e2teva minute deja visez la contracte cu studiouri de film, cump\u0103r\u0103turi \u00een Beverly Hills \u0219i cum conduc pe Rodeo Drive \u00eentr-o decapotabil\u0103, cu un anume domn Adam Kirrane l\u00e2ng\u0103 mine. \n", "tc \"Capitolul 3\" \u2014Tim la telefon. Vocea mamei m\u0103 sperie de moarte. \u2014S\u0103-i spun s\u0103 sune mai t\u00e2rziu? \u2014Da, morm\u0103i moroc\u0103noas\u0103. Nu-mi vine s\u0103 cred c\u0103 mama m-a trezit pentru ceva a\u0219a de lipsit de importan\u021b\u0103 ca un telefon de la Tim. M\u0103 simt mahmur\u0103, de\u0219i nu am b\u0103ut, \u0219i am un gust groaznic \u00een gur\u0103. \u0218i de ce a sunat-o Tim pe mama? Probabil a \u00eencercat mai \u00eent\u00e2i pe mobilul meu, care bine\u00een\u021beles c\u0103 e \u00eenchis. Cu siguran\u021b\u0103 \u00ee\u0219i d\u0103 \u0219i el seama c\u0103, dac\u0103 am mobilul \u00eenchis, \u00eenseamn\u0103 c\u0103 dorm profund \u0219i, evident, nu vreau s\u0103 fiu deranjat\u0103. Dar principalul motiv pentru care sunt nervoas\u0103 este c\u0103 \u00een visul meu Adam se preg\u0103tea s\u0103 m\u0103 s\u0103rute, \u0219i acum nu o s\u0103 \u0219tiu niciodat\u0103 dac\u0103 l-am l\u0103sat sau nu. La naiba. \u00cenchid ochii \u0219i \u00eencerc s\u0103 m\u0103 \u00eentorc \u00een vis, dar cum nu pot, m\u0103 hot\u0103r\u0103sc s\u0103 m\u0103 trezesc. Stau \u00een pat \u0219i m\u0103 \u00eentreb ce o s\u0103 fac azi. Perdelele sunt trase, a\u0219a c\u0103 nu am nici cea mai vag\u0103 idee cum e vremea. De fapt, habar n-am nici m\u0103car c\u00e2t e ceasul. Zborul chiar \u00ee\u021bi d\u0103 somnul peste cap. Nici m\u0103car dac\u0103 e zi sau noapte nu \u0219tiu. \u00cen timp ce m\u0103 \u00eentind ca o m\u00e2\u021b\u0103 la soare, m\u0103 g\u00e2ndesc ce op\u021biuni am. Dac\u0103 e \u00eenc\u0103 diminea\u021b\u0103, o s\u0103 ies s\u0103 iau micul dejun undeva, iar dac\u0103 e sear\u0103, o s\u0103 m\u0103n\u00e2nc ni\u0219te lasagna \u0219i o s\u0103 beau un pahar de vin. Sau o sticl\u0103. De ce nu? A\u0219 putea s\u0103 dau chiar acum pe g\u00e2t o sticl\u0103 de Chablis bun. Dau la o parte a\u0219ternuturile, \u00eenc\u00e2ntat\u0103 c\u0103 am dou\u0103 zile libere de care s\u0103 m\u0103 bucur. Uniforma mea zace pe podea, a\u0219a c\u0103 mai bine o duc la cur\u0103\u021b\u0103torie s\u0103 scap de grija asta. Apoi poate o s\u0103 am timp de mine \u0219i o s\u0103 m\u0103 apuc s\u0103 scriu scenariul. Hmm. Sau poate nu, totu\u0219i. Sunt prea obosit\u0103 ca s\u0103 m\u0103 g\u00e2ndesc la ceva at\u00e2t de deprimant acum. Merg c\u0103tinel spre buc\u0103t\u0103rie s\u0103 v\u0103d ce informa\u021bii mai g\u0103sesc despre Adam. Din cauza visului, acum \u00eemi place un pic mai mult. \u0218i e o poz\u0103 dr\u0103gu\u021b\u0103 cu el pe site-ul s\u0103u. Probabil e retu\u0219at\u0103, dar cine sunt s\u0103 m\u0103 pl\u00e2ng? M\u0103 \u00eentreb dac\u0103 tata a reparat imprimanta, ca s\u0103 pot s\u0103 printez mutra lui Adam \u0219i s\u0103 o lipesc pe perete la mine-n dormitor. Spre ghinionul meu, tata e lipit de computer, c\u0103ut\u00e2nd ca de obicei ceva banal. Mereu spune c\u00e2t de minunat e internetul, toate informa\u021biile pe care le g\u0103se\u0219te acolo. Pe de alt\u0103 parte, \u0219i biblioteca din cartier e plin\u0103 de informa\u021bii \u0219i nu s-a dus acolo niciodat\u0103. Oricum, de c\u00e2te informa\u021bii po\u021bi s\u0103 ai nevoie? \u00cen fine, nu ar trebui s\u0103 critic pe nimeni c\u0103 st\u0103 pe net. De parc\u0103 eu nu stau ore \u00een \u0219ir c\u0103ut\u00e2ndu-mi horoscopul \u0219i hai s\u0103 v\u0103 spun cum a fost c\u00e2nd m-am \u00eenscris la o agen\u021bie matrimonial\u0103 on-line... sau poate c\u0103 o s\u0103 a\u0219tept p\u00e2n\u0103 ne cunoa\u0219tem mai bine. \u2014Bun\u0103, tat\u0103, \u00eei spun eu relaxat\u0103. \u2014Bun\u0103, Katie, pl\u0103cut\u0103 c\u0103l\u0103toria? Nu se \u00eentoarce. \u2014Foarte, \u00eei r\u0103spund vorbind cu spatele lui. Nu mai spun nimic deoarece \u0219tiu c\u0103 nu vrea s\u0103 aud\u0103 despre chilipiruri din New York, pasageri care \u00eemi fac capul calendar sau, Doamne fere\u0219te, despre scenariul pe care ar trebui s\u0103 \u00eel scriu. Tata crede c\u0103 asta e o glum\u0103 grozav\u0103. \u00cemi torn o can\u0103 de cafea \u0219i pun ni\u0219te p\u00e2ine \u00een toaster c\u00e2nd \u00eemi dau seama c\u0103 nu e nici m\u0103car ora pr\u00e2nzului. Apoi m\u0103 a\u0219ez s\u0103 citesc Irish Independent. C\u00e2nd \u00eel deschid, inima \u00eemi tresare. Acolo, \u00een mijlocul paginii cinci, e o fotografie uria\u0219\u0103 cu Adam. \u0218i parc\u0103 mi-ar z\u00e2mbi, cu o privire ce pare a spune: \u201eTe-am prins\u201c. M\u0103 holbez pur \u0219i simplu \u00een continuare, f\u0103r\u0103 s\u0103 spun nimic, de\u0219i o parte din mine ar vrea s\u0103-i arate tatei poza \u0219i s\u0103 spun\u0103: \u201eTat\u0103, \u00eel vezi pe b\u0103rbatul \u0103sta? Mi-a dat num\u0103rul lui de telefon \u0219i e foarte celebru \u00een State\u201c. Dar mi-am petrecut \u00eentreaga via\u021b\u0103 \u00eencerc\u00e2nd s\u0103 c\u00e2\u0219tig respectul tatei, a\u0219a c\u0103 nu prea ar avea sens s\u0103 dau \u00eenapoi acum. Tata e interesat de celebrit\u0103\u021bi cum sunt eu de politic\u0103. \u2014A sunat Tim, spune tata dintr-odat\u0103. Grozav. Deci Tim l-a c\u00e2\u0219tigat \u0219i pe tata de partea lui. Doamne, parc\u0103 ar face parte din familie acum. Poate ar trebui s\u0103 se mute definitiv cu noi. P\u00e2n\u0103 la urm\u0103 l-a\u0219 ajuta s\u0103 economiseasc\u0103 o mic\u0103 avere pe factura de telefon. \u00cemi sorb cafeaua \u0219i m\u0103 \u00eentreb de ce sunt a\u0219a de reticent\u0103 la ideea de a-l suna pe Tim. P\u00e2n\u0103 la urm\u0103 suntem \u00eempreun\u0103 de aproape trei ani. Ne-am tot desp\u0103r\u021bit \u0219i \u00eemp\u0103cat. Mai mult am stat desp\u0103r\u021bi\u021bi, ca s\u0103 fiu complet sincer\u0103. C\u00e2nd l-am cunoscut pe Tim, era destul de atr\u0103g\u0103tor, de\u0219i nu mai e. Nu chiar, cu toate c\u0103, dup\u0103 cum spuneam mai devreme, c\u00e2nd \u0219i-a ras barba, a f\u0103cut clar un pas pe drumul cel bun. Deseori, b\u0103rba\u021bii mi se par mai atr\u0103g\u0103tori c\u00e2nd sunt singuri \u0219i se \u00eengrijesc. Dar c\u00e2nd au o prieten\u0103, li se pare c\u0103 pot s\u0103 renun\u021be la exerci\u021biile fizice. Pur \u0219i simplu. \u0218i \u00eencep s\u0103 comande m\u00e2ncare la pachet tot timpul. V\u0103 da\u021bi seama c\u0103, dac\u0103 Tim ar fi cu o fat\u0103 care ar \u0219ti s\u0103 g\u0103teasc\u0103 (nu ca mine), nu s-ar fi \u00eengr\u0103\u0219at at\u00e2t \u00een ultima vreme. A\u0219a c\u0103 am \u0219i eu partea mea de vin\u0103. Eu, ca majoritatea femeilor pe care le cunosc, am o rela\u021bie tip dragoste-ur\u0103 cu c\u00e2ntarul. Vede\u021bi voi, greutatea mea tinde s\u0103 creasc\u0103 \u0219i s\u0103 scad\u0103. De fapt, mai mult cre\u0219te dec\u00e2t scade. \u0218i \u021bin tot timpul vreun fel de diet\u0103. Le-am \u00eencercat pe toate. Chiar \u0219i pe cea cu sup\u0103 de varz\u0103, care nu mi-a pl\u0103cut \u0219i nici n-am sl\u0103bit cu ea. N-a\u0219 recomanda-o. \u0218i num\u0103ratul caloriilor e un chin. Nimic mai tracasant dec\u00e2t s\u0103 notezi fiecare \u00eembuc\u0103tur\u0103. P\u00e2n\u0103 c\u00e2nd se las\u0103 seara, \u00ee\u021bi dai seama c\u0103 ai notat at\u00e2tea, \u00eenc\u00e2t po\u021bi foarte bine s\u0103 m\u0103n\u00e2nci \u00een continuare. Unii oameni jur\u0103 c\u0103 dieta Atkins e cea mai bun\u0103, dar de c\u00e2nd am devenit vegetarian\u0103, asta e o zon\u0103 interzis\u0103 pentru mine. Doar dac\u0103 nu cumva vreau s\u0103 m\u0103 \u00eendop cu br\u00e2nz\u0103, ou\u0103 \u0219i nimic altceva toat\u0103 ziua. V\u0103 \u00eenchipui\u021bi a\u0219a ceva? Oricum, dietele nu func\u021bioneaz\u0103. E un fapt bine cunoscut. Da, po\u021bi s\u0103 pierzi trei kilograme \u00eentr-o s\u0103pt\u0103m\u00e2n\u0103, dar le pui la loc s\u0103pt\u0103m\u00e2na urm\u0103toare. E cam ca atunci c\u00e2nd toce\u0219ti pentru un examen \u0219i ui\u021bi totul de \u00eendat\u0103 ce ie\u0219i din sal\u0103. Cred c\u0103 cea mai bun\u0103 diet\u0103 este cea f\u0103r\u0103 m\u00e2ncare. Chiar func\u021bioneaz\u0103. Dar e foarte plictisitoare \u0219i doctorii \u00een mod clar nu o recomand\u0103. Oricum, e destul de logic, nu? Dieta f\u0103r\u0103 m\u00e2ncare. G\u00e2ndi\u021bi-v\u0103 pu\u021bin. Dac\u0103 nu m\u0103n\u00e2nci, nu te \u00eengra\u0219i. \u00centreba\u021bi orice manechin de succes, \u0219i probabil o s\u0103 fie de acord. Cum tot subliniz\u0103 tata, nu sunt oameni gra\u0219i \u00een Etiopia, a\u0219a c\u0103 nu prea po\u021bi s\u0103 tot dai vina pe gene, metabolism, oase mari sau ce-o mai fi. \u00cens\u0103 principalul motiv pentru care r\u0103m\u00e2n destul de zvelt\u0103 este c\u0103 \u00een fiecare zi trebuie s\u0103 fac instructajul \u00een caz de pericol cu cel pu\u021bin cincizeci de pasageri, care se uit\u0103 la burta mea \u00een timp ce ridic bra\u021bele s\u0103-mi pun vesta de salvare. C\u00e2nd ai un public zilnic, te sim\u021bi mai motivat\u0103 ca oric\u00e2nd. Oricum, azi nu \u021bin regim, \u00eemi spun \u00een timp ce tencuiesc cu unt o felie de p\u00e2ine pr\u0103jit\u0103. \u00cemi sorb cafeaua \u0219i m\u0103 uit din nou la poza lui Adam. \u00cen timp ce fac asta \u00eemi dau seama c\u0103 o s\u0103-l sun cu siguran\u021b\u0103. N-o s\u0103 am for\u021ba s\u0103 nu o fac. Voin\u021ba mea nu e destul de puternic\u0103. Ei, poate nu o s\u0103-l sun, dar oricum o s\u0103-i trimit un mesaj. Nu sunt mesajele cea mai bun\u0103 inven\u021bie? Datorit\u0103 lor, po\u021bi s\u0103 treci prin via\u021b\u0103 f\u0103r\u0103 s\u0103 vorbe\u0219ti cu aproape nimeni. Nu ar fi minunat dac\u0103 pasagerii \u021bi-ar trimite mesaje c\u00e2nd ar avea nevoie de ceva? \u00cen loc s\u0103 apese tot timpul pe butonul \u0103la nesuferit? \u0218tia\u021bi cumva, din \u00eent\u00e2mplare, c\u0103 atunci c\u00e2nd pasagerii din carlinga principal\u0103 apas\u0103 pe buton, acel BLING enervant nu se aude la clasa \u00eent\u00e2i? Ce bine o fi s\u0103 zbori \u00een lux absolut! Dac\u0103 a\u0219 avea bani, nu a\u0219 zbura dec\u00e2t la clasa \u00eent\u00e2i. Pot s\u0103 pun pariu c\u0103 \u201eAdam al meu\u201c nu a trebuit niciodat\u0103 s\u0103 \u00eendure ororile unui zbor de mai mult de unsprezece ore spre L.A., cu un pu\u0219ti enervant lovindu-i scaunul. \u00centr-o zi sper s\u0103 fiu celebr\u0103 \u0219i bogat\u0103 \u0219i c\u0103 o s\u0103 \u00eemi permit s\u0103 stau la clasa \u00eent\u00e2i \u00een timp ce vreun \u00eenso\u021bitor frumos de zbor \u00eemi toarn\u0103 cafeaua. Sau ceva mai tare. Poate dup\u0103 ce-mi voi scrie scenariul \u0219i \u00eentreg Hollywoodul se va \u00eenghesui la u\u0219a mea, via\u021ba mea se va schimba radical. S\u0103 sper\u0103m c\u0103 visul mi se va \u00eemplini. Vreau s\u0103 scriu ceva despre Marea Foamete din Irlanda, ca s\u0103 fie pe placul americanilor. Poate o s\u0103 devin varianta feminin\u0103 a lui Frank McCourt1 \u0219i oameni din \u00eentreaga lume vor \u0219ti cine sunt. Nu ar fi minunat? \u00cemi \u0219i imaginez. Sunt la Sak\u2019s, pe Fifth Avenue \u0219i m\u0103 \u00eendrept spre casa de marcat cu un bra\u021b de haine de firm\u0103. Tr\u00e2ntesc toate hainele la cas\u0103 \u0219i sunt at\u00e2t de bogat\u0103 \u00eenc\u00e2t nici nu m-am deranjat s\u0103 m\u0103 uit la etichetele cu pre\u021bul. V\u00e2nz\u0103toarea se uit\u0103 la mine ciudat, pentru c\u0103 fa\u021ba mea i se pare cunoscut\u0103, dar nu e sut\u0103 la sut\u0103 sigur\u0103. \u00cei dau cartea de credit, \u0219i ea se uit\u0103 nelini\u0219tit\u0103 la numele de pe ea. Apoi m\u0103 recunoa\u0219te, \u0219i pe fa\u021ba ei apare un z\u00e2mbet emo\u021bionat. \u2014O, Doamne! exclam\u0103 ea pi\u021big\u0103iat, \u00een timp ce cump\u0103r\u0103torii ce treceau pe acolo se opresc, \u00eentreb\u00e2ndu-se ce-i cu toat\u0103 agita\u021bia aia. Chiar tu e\u0219ti. \u0218tiam eu. \u00cemi plac mult toate filmele tale. Ai putea s\u0103-mi dai un autograf? Sau stai, a\u0219 putea s\u0103 fac o poz\u0103 cu...? \u2014Katie, sun\u0103 telefonul. Vocea tatei m\u0103 face s\u0103 tresar. Cum a putut? Tocmai mi-a distrus visul. M\u0103 ridic refractar\u0103. \u2014Alo? r\u0103spund eu. \u2014Bun\u0103, scumpo. O, nu. E Tim. \u0218i iar \u00eemi spune scumpo, de\u0219i l-am rugat s\u0103 nu o mai fac\u0103. De un miliard de ori. Dar Tim nu are o memorie prea grozav\u0103. \u2014Bun\u0103, morm\u0103i f\u0103r\u0103 nici un entuziasm. \u2014Ce mai faci? \u00eentreab\u0103 el. Scumpo. \u2014Nimic. Tu? \u2014Nu mare lucru. Lucrez. Auzi, ce facem \u00een seara asta? Trebuie s\u0103 facem ceva? \u2014Nu-mi pas\u0103. Hot\u0103r\u0103\u0219te tu. \u2014Nu. Hot\u0103r\u0103\u0219te tu. \u2014Mi-e indiferent. \u2014\u0218i mie. Doar c\u0103 eu nu eram chiar a\u0219a relaxat\u0103. Niciodat\u0103 nu sunt relaxat\u0103 \u00een ceea ce-l prive\u0219te pe Tim. Pentru c\u0103 sugestiile lui Tim nu sunt niciodat\u0103 grozave. Mereu spune ceva de genul \u201eVin la tine \u0219i vedem ce facem mai \u00eencolo\u201c. Dar niciodat\u0103 nu facem ceva mai \u00eencolo. Pentru c\u0103 atunci c\u00e2nd vine la mine, mama pune ceainicul pe foc \u0219i \u00een principiu nu facem nimic. Pentru c\u0103 mama \u00eel atrage mereu \u00eentr-o conversa\u021bie despre castele vechi irlandeze, plante, George Bush, trafic sau orice altceva. S\u0103 nu cumva s\u0103 m\u0103 crede\u021bi vreo c\u00e2rcota\u0219\u0103. Poate par a\u0219a, dar s\u0103 fim serio\u0219i \u2013 sigur \u0219i voi a\u021bi ie\u0219it cu cineva ca Tim. Un b\u0103iat cu inten\u021bii bune care de fapt nu duc nic\u0103ieri. \u2014Cum a fost la New York? m\u0103 \u00eentreab\u0103. Vede\u021bi? V-am spus doar c\u0103 e ca mama. Dac\u0103 ar fi cunoscut-o c\u00e2nd era de v\u00e2rsta mea, acum ar fi fost c\u0103s\u0103tori\u021bi. Sau cel pu\u021bin logodi\u021bi. S-ar fi potrivit perfect. \u00cen schimb s-a m\u0103ritat cu tata, pe care \u00eel nume\u0219te \u201etaciturnul\u201c. Nu c\u0103 el s-ar ataca vreun pic. \u00cen cele din urm\u0103 ne punem de acord s\u0103 mergem s\u0103 vedem un film de ac\u021biune la Liffey Valley Shopping Centre. Asta facem de obicei, ca s\u0103 fiu sincer\u0103. Lui Tim nu-i place s\u0103 ias\u0103 \u00een puburi sau cluburi. Nu-i plac puburile pentru c\u0103 i se par pline de be\u021bivi care vorbesc prostii. \u0218i ur\u0103\u0219te cluburile pentru c\u0103 muzica e prea tare \u0219i \u00eel fac s\u0103 se simt\u0103 b\u0103tr\u00e2n. Odat\u0103 eram invita\u021bi la multe cine, dar dup\u0103 un timp am refuzat s\u0103 m\u0103 mai duc, pentru c\u0103 oamenii ne tot \u00eentrebau c\u00e2nd o s\u0103 ne c\u0103s\u0103torim. Li se p\u0103rea amuzant. La \u00eenceput z\u00e2mbeam timid, dar acum pur \u0219i simplu nu \u00eemi mai pas\u0103. Oricum, cel\u0103lalt motiv pentru care ur\u0103sc invita\u021biile la cin\u0103 este c\u0103 eu nu g\u0103tesc prea bine, a\u0219a c\u0103 noi, ca s\u0103 \u00eentoarcem favoarea, invit\u0103m cuplurile la restaurant. \u0218i Tim se pl\u00e2nge c\u0103 \u00eel cost\u0103 o avere. Nu e vorba c\u0103 ar fi c\u0103rp\u0103nos, dar pune bani deoparte pentru o cas\u0103. \u0218i nu po\u021bi s\u0103 economise\u0219ti pentru o cas\u0103 \u00een Dublin \u0219i \u00een acela\u0219i timp s\u0103 duci cupluri oarecare la restaurante scumpe din dou\u0103 \u00een dou\u0103 s\u0103pt\u0103m\u00e2ni. Mai ales cupluri care beau mult atunci c\u00e2nd pl\u0103te\u0219te altcineva. \u0218i din p\u0103cate pentru Tim, majoritatea prietenilor no\u0219tri sunt a\u0219a. Dac\u0103 a\u0219 fi \u00eendr\u0103gostit\u0103, a\u0219 \u00eencepe s\u0103 m\u0103 preg\u0103tesc de pe-acum pentru marea noastr\u0103, hm, \u00eent\u00e2lnire. Dar cum nu sunt, o mai l\u0103l\u0103i prin buc\u0103t\u0103rie, m\u00e2nc\u00e2nd din plictiseal\u0103 p\u00e2ine cu unt \u0219i a\u0219tept\u00e2nd s\u0103 termine tata cu calculatorul ca s\u0103 pot s\u0103 caut mai multe informa\u021bii despre Adam. Doamne, \u0219tiu c\u0103 am spus mai devreme c\u0103 nu o s\u0103-l sun, dar chiar ar trebui s\u0103-l vede\u021bi! Nu pot s\u0103 nu iau leg\u0103tura cu un tip care arat\u0103 at\u00e2t de divin ca Adam Kirrane. M-a\u0219 chinui tot restul vie\u021bii, \u00eentreb\u00e2ndu-m\u0103 ce-ar fi fost dac\u0103... Cum a\u0219 putea s\u0103 vi-l descriu pe Adam? Seam\u0103n\u0103 un pic cu Ben Affleck, dar are maxilarul mai mic. \u0218i probabil e mai cu picioarele pe p\u0103m\u00e2nt. \u0218i nu a fost cu J-Lo, din c\u00e2te \u0219tiu eu. Hmmm. M\u0103 \u00eenteb cu cine a fost. Adic\u0103 m\u0103 \u00eentreb dac\u0103 a fost cu cineva cunoscut. Cum a\u0219 putea s\u0103 concurez cu cineva faimos? Pun pariu c\u0103 stau fetele la r\u00e2nd pentru el. Sigur c\u0103 da. De fapt, sunt sigur\u0103 c\u0103 singurul motiv pentru care mi-a dat num\u0103rul lui este c\u0103 s-a s\u0103turat s\u0103 fie asaltat de fane isterice. M\u0103car eu nu sunt a\u0219a. Nu-mi pas\u0103 cine e. Mi-ar pl\u0103cea de el chiar dac\u0103 ar fi doar un gr\u0103dinar. Da, serios. Chiar dac\u0103 nu ar avea un sfan\u021b, tot mi s-ar p\u0103rea atr\u0103g\u0103tor. \u0218i dac\u0103 voi crede\u021bi asta, o s\u0103 crede\u021bi orice! \n", "tc \"Capitolul 4\" St\u0103m \u00een sala de cinema \u0219i mi-a\u0219 dori s\u0103 se aprind\u0103 luminile, ca s\u0103 v\u0103d ce fel de bomboane Revels m\u0103n\u00e2nc. Preferatele mele sunt cele cu portocale, dar tot mu\u0219c din gre\u0219eal\u0103 din cele cu cafea, ceea ce e foarte enervant. Filmul e incredibil de plictisitor, dar nu pot s\u0103 spun nimic, pentru c\u0103 Tim ar lua-o ca pe un afront personal. De parc\u0103 ar fi scris el scenariul. Sau ar fi jucat \u00een film. E pu\u021bin ciudat din punctul \u0103sta de vedere. Nu pare s\u0103 existe vreun fir narativ sau ceva de genul \u0103sta. Doar multe efecte speciale \u0219i scheme de arte mar\u021biale. \u00cen mare parte, e genul de film la care majoritatea fetelor nu s-ar duce sub nici o form\u0103. Sunt obosit\u0103, \u0219i lentilele de contact m\u0103 irit\u0103. \u00cenchid ochii, cu speran\u021ba c\u0103 a\u0219a n-o s\u0103 le simt at\u00e2t de uscate. \u0218i \u00een cur\u00e2nd visez. Da, visez c\u0103 sunt la premiera unui film. Probabil e \u00een L.A., pentru c\u0103 e cald \u0219i pl\u0103cut, toate femeile poart\u0103 rochii cu umerii goi \u0219i sunt toate bronzate \u0219i slabe. Eu port o minunat\u0103 rochie Versace, din m\u0103tase ro\u0219ie, \u0219i parc\u0103 plutesc pe covorul ro\u0219u, de bra\u021b cu Adam. \u00cei v\u0103d pe Halle Berry, Kate Hudson \u0219i Tom Hanks \u0219i \u00eei salut din cap, dar nu am timp s\u0103 vorbesc cu ei, pentru c\u0103 to\u021bi fotografii m\u0103 strig\u0103 pe nume. Nu prea \u0219tiu de ce sunt a\u0219a de celebr\u0103, dar le z\u00e2mbesc tuturor \u2013 \u0219tiu c\u0103 trebuie \u0219i ei s\u0103 tr\u0103iasc\u0103 \u0219i nu a\u0219 lovi niciodat\u0103 un fotograf sau nu i-a\u0219 ar\u0103ta degetul mijlociu. Sau s\u0103 le iau aparatul de fotografiat \u0219i s\u0103 \u00eel tr\u00e2ntesc de p\u0103m\u00e2nt. Nu. Nu a\u0219 face niciodat\u0103 a\u0219a ceva. Spre deosebire de unele celebrit\u0103\u021bi. \u2014Doar n-o s\u0103 m\u0103n\u00e2nci toate bomboanele, nu? \u00eentreab\u0103 un fan dornic de autografe \u00een timp ce-mi v\u00e2r\u0103 un pix \u00een m\u00e2n\u0103. \u2014Poftim? \u2014Haide, nu m\u00e2nca toate bomboanele, c\u0103 o s\u0103 te \u00eengra\u0219i, hahaha. M\u0103 preg\u0103tesc s\u0103 chem pe cineva de la paz\u0103 \u0219i protec\u021bie, pentru c\u0103 nu prea-mi place atitudinea tipului \u0103stuia. \u2014Treze\u0219te-te. Doamne, Katie, nu-mi vine s\u0103 cred c\u0103 iar ai adormit. P\u00e2n\u0103 la urm\u0103 nu e un fan. E Tim. \u2014Scuze, bolborosesc eu. Sunt a\u0219a de obosit\u0103. Chiar sunt. \u0218i nu doar pentru c\u0103 am stat toat\u0103 noaptea trecut\u0103 s\u0103 servesc pasageri. Nu. Sunt s\u0103tul\u0103 de via\u021ba mea. \u0218i de Tim. \u0218i de p\u0103rin\u021bii mei. Deodat\u0103 \u00eemi dau seama c\u0103 m-am s\u0103turat s\u0103 b\u00e2ntui prin via\u021b\u0103 f\u0103r\u0103 vreun scop anume. S\u0103tul\u0103 s\u0103 zbor de colo-colo, s\u0103 m\u0103 \u00eentorc acas\u0103 \u0219i a doua zi s\u0103 o iau de la cap\u0103t. Nu ar fi grozav s\u0103 am parte de ceva incitant \u00een via\u021ba mea? Nu ar fi dr\u0103gu\u021b s\u0103 m\u0103 distrez? M\u0103car o dat\u0103? M\u0103 hot\u0103r\u0103sc subit s\u0103-l sun pe Adam Kirrane imediat ce ajung acas\u0103. Poate o s\u0103-mi fr\u00e2ng\u0103 inima, dar sunt dispus\u0103 s\u0103-mi asum riscul. Tot e mai bine dec\u00e2t s\u0103 mor de plictiseal\u0103. \u2014A fost genial, spune Tim \u00een timp ce st\u0103m la r\u00e2nd s\u0103 ie\u0219im din multiplex. Absolut deosebit. Dau doar din cap aprobator, pentru c\u0103, a\u0219a cum am spus mai devreme, Tim o ia personal dac\u0103 nu \u00ee\u021bi plac filmele pe care le alege. \u2014Vrei s\u0103 mergem s\u0103 m\u00e2nc\u0103m ceva? m\u0103 \u00eentreab\u0103. Fac semn din cap c\u0103 nu. \u0218i totu\u0219i Tim vrea s\u0103 m\u0103n\u00e2nce. Zice c\u0103 e mort de foame, de\u0219i mi-a devorat jumate din punga de Revels mai devreme. Ne \u00eendrept\u0103m spre Eddie Rockets. Alegerea lui, nu a mea. Nu-mi e c\u00e2tu\u0219i de pu\u021bin foame. St\u0103m l\u00e2ng\u0103 fereastr\u0103 \u0219i eu m\u0103 uit la tonomatul din col\u021b, \u00eentreb\u00e2ndu-m\u0103 cum ar fi via\u021ba mea dac\u0103 a\u0219 fi prietena unui tip foarte celebru. Un tip ca Adam. Nu ar fi de vis? Pentru \u00eenceput, \u0219tiu c\u0103, dac\u0103 a\u0219 fi cu Adam, nu am sta aici m\u00e2nc\u00e2nd ciuperci cu usturoi \u0219i cartofi pr\u0103ji\u021bi. Nu. Probabil a\u0219 fi la The Ivy, \u00een Londra. Sau la Browne\u2019s, \u00een Dublin. Sau oriunde altundeva, numai aici nu. \u00cen ma\u0219in\u0103, Tim m\u0103 \u00eentreab\u0103 dac\u0103 nu vreau s\u0103 dorm la el. Ca s\u0103 fiu sincer\u0103, e ultimul lucru de care am chef. \u00cei spun c\u0103 m\u0103 simt prea epuizat\u0103, dar sunt de acord s\u0103 ne vedem \u0219i m\u00e2ine. Se apleac\u0103 s\u0103 m\u0103 s\u0103rute. Gura \u00eei duhne\u0219te a usturoi. M\u0103 \u00eentreb dac\u0103 nu ar fi mai bine s\u0103 m\u0103 despart acum de el, ca s\u0103 fim scuti\u021bi am\u00e2ndoi de o suferin\u021b\u0103 pe viitor. Dar sunt mult prea la\u0219\u0103 ca s\u0103 sugerez s\u0103 ne desp\u0103r\u021bim, a\u0219a c\u0103 z\u00e2mbesc, ies din ma\u0219in\u0103 \u0219i \u00eei urez noapte bun\u0103. Nici nu trec bine dou\u0103 minute de c\u00e2nd ajung \u00een dormitorul meu, c\u0103 \u00eemi \u0219i scot mobilul \u0219i formez num\u0103rul lui Adam. Inima \u00eemi bate tare, dar nu \u00eemi pas\u0103. Tocmai asta vreau. T\u00e2njesc dup\u0103 emo\u021bii. M\u0103 g\u00e2ndesc la faptul c\u0103, de\u0219i sunt adult\u0103, tot ca la paisprezece ani m\u0103 simt. \u0218i m\u0103 g\u00e2ndesc ce u\u0219or e, acum c\u0103 oamenii au mobile. V\u0103 mai aduce\u021bi aminte c\u00e2nd suna\u021bi vreun b\u0103iat \u0219i mama lui r\u0103spundea pe un ton distant: \u201eCu cine vorbesc?\u201c. Doamne, era cam groaznic, nu? Din fericire, nu mai sunt o adolescent\u0103. \u2014Alo? Uf, ce rapid a fost. Speram ca Adam s\u0103 aib\u0103 telefonul \u00eenchis, ca s\u0103 pot doar s\u0103 \u00eei las un mesaj. Nu v\u0103 enerveaz\u0103 la culme c\u00e2nd oamenii r\u0103spund la telefon? \u2014Adam? \u2014Aha. Cine e? Are o voce profund\u0103 \u0219i sexy. Nu-i de mirare c\u0103 milioane de femei dau \u00een fiecare s\u0103pt\u0103m\u00e2n\u0103 drumul la televizor doar ca s\u0103 \u00eel aud\u0103. \u2014Sunt Katie. N-o s\u0103-i spun unde lucrez. Sau de unde ar putea s\u0103 m\u0103 cunoasc\u0103. Nu. Nu o s\u0103-i u\u0219urez situa\u021bia. De unde s\u0103 \u0219tiu c\u0103 nu invit\u0103 femei \u00een ora\u0219 \u00een fiecare s\u0103pt\u0103m\u00e2n\u0103? Sau \u00een fiecare zi? A\u0219tept s\u0103 spun\u0103 ceva \u0219i \u00eencerc s\u0103 m\u0103 conving c\u0103 nu sunt deloc emo\u021bionat\u0103. \u00cemi simt m\u00e2inile umede. \u2014Katie, stewardesa, spune el, \u0219i pot s\u0103 mi-l \u00eenchipui z\u00e2mbind. Oricum, pare s\u0103 z\u00e2mbeasc\u0103, \u0219i deodat\u0103 m\u0103 bucur c\u0103 l-am \u00eent\u00e2lnit \u00eentr-un avion, la clasa \u00eent\u00e2i, \u0219i nu \u00een vreun club de noapte c\u00e2nd \u00eemi f\u0103ceam de cap. \u2014Da, a\u0219a e. Z\u00e2mbesc \u0219i eu, dar el nu \u0219tie asta, bine\u00een\u021beles. \u2014Nu eram sigur c\u0103 o s\u0103 m\u0103 suni, spune, dar cu o voce cald\u0103. \u2014De ce? \u2014P\u0103i, nu cred c\u0103 sunt primul pasager care \u021bi-a dat \u00eent\u00e2lnire. R\u00e2de. R\u00e2d \u0219i eu. Nu pot s\u0103 spun c\u0103 nu are deloc dreptate, desigur. Odat\u0103, un brazilian uimitor de frumos mi-a l\u0103sat pe tav\u0103 num\u0103rul lui de telefon. St\u0103tea o noapte \u00een Dublin. Dar o noapte cu un brazilian nu era chiar ce voiam eu, a\u0219a c\u0103 i-am refuzat invita\u021bia la cin\u0103. \u0218i la orice altceva s-ar mai fi g\u00e2ndit. Apoi, alt\u0103 dat\u0103, patru adolescen\u021bi foarte be\u021bi, \u00een drum spre Gran Canaria, \u00eemi tot cereau bere. C\u00e2nd le-am spus clar c\u0103 nu mai vreau s\u0103 \u00eei servesc, unul dintre ei mi-a zis c\u0103 sunt de departe cea mai frumoas\u0103 stewardes\u0103 din avion \u0219i m-a \u00eentrebat dac\u0103 nu vreau s\u0103 ies cu el c\u00e2ndva. M-am sim\u021bit m\u0103gulit\u0103, pentru c\u0103 era frumu\u0219el, de\u0219i beat. Dar m\u0103gulirea a disp\u0103rut c\u00e2nd mi-am adus aminte c\u0103 sunt singura stewardes\u0103, ceilal\u021bi membri ai echipajului fiind b\u0103rba\u021bi. \u2014Au fost c\u00e2\u021biva, dar nici unul ca tine, \u00eei r\u0103spund sincer. \u2014\u0218i vrei s\u0103 ne vedem? \u00eentreab\u0103 Adam, \u0219i inima \u00eemi tresare. Fac o pauz\u0103, de parc\u0103 m-a\u0219 g\u00e2ndi ce s\u0103-i r\u0103spund, apoi vorbesc. \u2014Sigur, \u00eencerc eu s\u0103 par c\u00e2t mai natural\u0103. De parc\u0103 mi-a\u0219 da una-dou\u0103 \u00eent\u00e2lnire cu vedete de la televizor. \u00c3\u0103\u2026 c\u00e2nd? \u2014\u00cen seara asta. \u2014\u00cen seara asta? M\u0103 uit la ceas. E doisprezece f\u0103r\u0103 un sfert. Ora de culcare. E un pic impertinent, nu? S\u0103 m\u0103 invite a\u0219a din scurt. M\u0103 crede disperat\u0103? \u2014M\u0103 preg\u0103tesc s\u0103 m\u0103 bag \u00een pat, \u00eei spun. \u2014Sun\u0103 promi\u021b\u0103tor. \u2014Putem s\u0103 ne vedem alt\u0103dat\u0103, m\u0103 ofer eu, pur \u0219i simplu ignor\u00e2nd remarca lui destul de sugestiv\u0103. Dac\u0103 \u00ee\u0219i \u00eenchipuie c\u0103 sunt genul de fat\u0103 care s\u0103 ias\u0103 \u00een miez de noapte dup\u0103 b\u0103rba\u021bi necunoscu\u021bi, se \u00een\u0219al\u0103. \u2014Nu putem s\u0103 ne \u00eent\u00e2lnim m\u00e2ine, pentru c\u0103 m\u0103 duc la o decernare de premii la Londra, \u00eemi explic\u0103 Adam. Atunci \u00eemi pare r\u0103u, m\u0103 g\u00e2ndesc eu. V\u0103d c\u0103 nu se ofer\u0103 s\u0103 m\u0103 ia ca partener\u0103 \u00een acea sear\u0103. Dar poate m\u0103 pripesc. \u2014M\u0103 \u00eentorc vineri, spune el. \u2014Ce p\u0103cat. Eu plec la Boston vineri. \u00cemi pare r\u0103u. \u2014Ce faci acolo? \u2014Ai uitat c\u0103 lucrez ca \u00eenso\u021bitoare de zbor? \u2014C\u00e2t stai \u00een Boston? \u2014Doar o noapte. Hei, ce-ar fi s\u0103-mi notez programul pe ceva \u0219i s\u0103 \u021bi-l trimit prin fax? \u00eel \u00eentreb r\u00e2z\u00e2nd. \u2014Unde o s\u0103 stai? \u2014\u00cen zona Black Bay, l\u00e2ng\u0103 Newbury Street. \u2014O \u0219tiu bine. \u00cemi place zona aia. Poate vin s\u0103 te v\u0103d. \u2014Glume\u0219ti. \u2014Nu glumesc niciodat\u0103. Nu am sim\u021bul umorului. \u2014Atunci vino dac\u0103 vrei, \u00eei spun f\u0103r\u0103 s\u0103 \u00eel iau c\u00e2tu\u0219i de pu\u021bin \u00een serios. P\u00e2n\u0103 la urm\u0103, sunt cu Tim de ani de zile \u0219i nu a reu\u0219it niciodat\u0103 s\u0103 m\u0103 \u00eenso\u021beasc\u0103 \u00een vreuna din c\u0103l\u0103toriile mele, a\u0219a c\u0103 nu m\u0103 a\u0219tept ca un tip aproape necunoscut s\u0103 m\u0103 urmeze. Mai ales cineva a\u0219a de faimos ca Adam Kirrane. Dar m\u0103 hot\u0103r\u0103sc s\u0103-i fac pe plac \u0219i \u00eei spun numele hotelului la care o s\u0103 stau. \u2014Mai vorbim, frumoaso. \u2014Aha, mersi c\u0103 m-ai sunat, \u00eei zic \u00eenainte s\u0103-mi aduc aminte c\u0103 nu el a sunat, ci eu. \u2014Nici o problem\u0103, spune el \u0219i \u00eenchide. M\u0103 uit \u00een oglind\u0103, cu telefonul \u00eenc\u0103 \u00een m\u00e2n\u0103. Ar\u0103t la fel ca \u00eentotdeauna. Nu ar\u0103t de parc\u0103 tocmai am vorbit la telefon cu o mare vedet\u0103. Absolut nimeni nu \u0219tie c\u0103 tocmai am stat de vorb\u0103 cu Adam Kirrane. E un sentiment pl\u0103cut. \u0218i e secretul meu. \n", "tc \"Capitolul 5\" \u2014Katie. Nu te-am trezit, nu? \u2014Ba m-ai trezit, Debbie. C\u00e2t e ceasul? \u2014E ora la care ar trebui s\u0103 te treze\u0219ti. \u021ai-ai sunat b\u0103rbatul? \u2014Ce b\u0103rbat? \u2014Hai, las-o balt\u0103! Adam Kirrane. L-ai sunat? \u2014Nu, mint eu. \u0218i m\u0103 simt prost c\u0103 am min\u021bit o persoan\u0103 a\u0219a dr\u0103gu\u021b\u0103 ca Debbie, dar chiar nu vreau s\u0103 \u0219tie nimeni de convorbirea de asear\u0103. Din mai multe motive. Dac\u0103 o s\u0103 ies cu un tip a\u0219a de cunoscut ca Adam \u0219i n-o s\u0103 mearg\u0103 rela\u021bia, lumea o s\u0103 m\u0103 \u00eentrebe ve\u0219nic de ce. \u0218i dac\u0103 o s\u0103 mearg\u0103, n-a\u0219 vrea ca Adam s\u0103 cread\u0103 c\u0103 \u00eel b\u00e2rfesc la munc\u0103. A\u0219a c\u0103 trebuie s\u0103 fiu atent\u0103. Oricum, poate nici n-o s\u0103 mai vorbesc vreodat\u0103 cu Adam. P\u00e2n\u0103 la urm\u0103, am refuzat s\u0103 m\u0103 \u00eent\u00e2lnesc cu el asear\u0103. \u0218i de\u0219i a spus c\u0103 o s\u0103 vin\u0103 la Boston dup\u0103 mine, n-o s-apuc eu ziua aia. \u2014Vrei s\u0103 ie\u0219im? \u2014N-am nimic \u00eempotriv\u0103. Nu am bani, dar nu-i nimic nou \u00een asta. De\u0219i, dac\u0103 o s\u0103 stau \u00een cas\u0103 toat\u0103 ziua, o s\u0103 ajung s\u0103 m\u0103 uit la televizor \u0219i s\u0103 m\u0103n\u00e2nc, a\u0219a c\u0103 mai bine a\u0219 ie\u0219i. \u2014Ne vedem \u00een fa\u021b\u0103 la The Bailey pe la unu. \u2014Debbie... te deranjeaz\u0103 dac\u0103 ne vedem altundeva? G\u00e2ndul de a sta singur\u0103 \u00een fa\u021b\u0103 la The Bailey m\u0103 \u00eengroze\u0219te. Acolo \u00ee\u0219i fac veacul to\u021bi oamenii frumo\u0219i sau cei care se cred frumo\u0219i. \u2014OK. \u00cen fa\u021b\u0103 la Brown Thomas? \u2014N-ar fi mai bine \u00een Brown Thomas? La departamentul de haine b\u0103rb\u0103te\u0219ti. \u2014Sigur. Ne vedem atunci. M\u0103 g\u00e2ndesc s\u0103 iau ma\u0219ina \u00een ora\u0219, dar apoi m\u0103 r\u0103zg\u00e2ndesc. Traficul e groaznic acum \u00een Dublin. A\u0219a c\u0103 m\u0103 hot\u0103r\u0103sc s\u0103 iau autobuzul. Cel pu\u021bin a\u0219a nu mai sunt nevoit\u0103 s\u0103 m\u0103 \u00eenv\u00e2rt prin Stephen\u2019s Green c\u0103ut\u00e2nd un loc de parcare. M\u0103 \u00eent\u00e2lnesc cu Debbie la Brown Thomas. C\u00e2nd o z\u0103resc, ia ni\u0219te cravate \u00een m\u00e2n\u0103 \u0219i se preface c\u0103 se uit\u0103 la ele. Pare u\u0219urat\u0103 s\u0103 m\u0103 vad\u0103. P\u00e2n\u0103 la urm\u0103, c\u00e2t interes fa\u021b\u0103 de cravate po\u021bi s\u0103 mimezi c\u00e2nd n-ai un b\u0103rbat cu tine? \u2014Mi-a \u00eent\u00e2rziat autobuzul, m\u0103 scuz eu \u00eembr\u0103\u021bi\u0219\u00e2nd-o. \u2014Mereu \u00ee\u021bi \u00eent\u00e2rzie autobuzul, r\u00e2de ea. Chiar ar trebui s\u0103-\u021bi iei unul nou. \u2014Haha. Acum sunt aici, oricum, a\u0219a c\u0103 mergem s\u0103 m\u00e2nc\u0103m ? \u2014Sigur. Dar mai \u00eent\u00e2i hai sus s\u0103 ne uit\u0103m la haine pe care nu ni le putem permite. Ca s\u0103 ne binedispunem. Mergem s\u0103 vedem ce e sus. \u00cens\u0103 dup\u0103 un timp m\u0103 simt u\u0219or deprimat\u0103. C\u00e2te zboruri charter p\u00e2n\u0103 la Atena ar trebui s\u0103 fac doar ca s\u0103 \u00eemi pot permite un costum Armani? V\u0103d c\u00e2teva femei impecabil \u00eembr\u0103cate r\u0103t\u0103cind prin magazin, oprindu-se \u00een fa\u021ba oglinzilor s\u0103 pun\u0103 diferite haine pe l\u00e2ng\u0103 ele. M\u0103 \u00eentreb dac\u0103 au so\u021bi fantastic de boga\u021bi. Sau sunt chiar amante? Sau pur \u0219i simplu au c\u00e2\u0219tigat la loterie? \u0218tiu c\u0103 nu sunt ni\u0219te directoare atotputernice, pentru c\u0103, dac\u0103 ar fi a\u0219a, ar fi la munc\u0103, nu? \u00cemi place s\u0103-mi dau cu presupusul despre vie\u021bile altora. Imagina\u021bia mi-o ia razna c\u00e2nd m\u0103 g\u00e2ndesc ce vie\u021bi incitante trebuie s\u0103 duc\u0103 al\u021bii. Uneori, \u00een timpul zborurilor, m\u0103 uit la chipurile feti\u021belor \u0219i ele se uit\u0103 la mine, probabil \u00eenchipuindu-\u0219i c\u0103 am cea mai frumoas\u0103 slujb\u0103 din lume. Iar eu m\u0103 uit la oamenii care au o slujb\u0103 la un birou \u0219i fiecare weekend liber, g\u00e2ndindu-m\u0103 ce frumoas\u0103 trebuie s\u0103 fie via\u021ba lor. Uneori m\u0103 \u00eentreb din ce se constituie o via\u021b\u0103 cu adev\u0103rat incitant\u0103. Poate suntem to\u021bi ni\u0219te suflete pierdute, c\u0103ut\u00e2nd ceva ce pur \u0219i simplu nu exist\u0103? Debbie pare deja pu\u021bin plictisit\u0103. Se uit\u0103 prin rafturile cu haine, f\u0103r\u0103 s\u0103 le acorde prea mare aten\u021bie. Are o privire absent\u0103. Cunosc privirea asta. \u2014Hai, zice, s\u0103 mergem s\u0103 bem un p\u0103h\u0103rel. Mi se declan\u0219eaz\u0103 alarma. Se \u00een\u0219al\u0103 dac\u0103 \u00ee\u0219i \u00eenchipuie c\u0103 m\u0103 p\u0103c\u0103le\u0219te cu asta. O \u0219tiu pe Debbie de c\u00e2\u021biva ani \u0219i niciodat\u0103 nu se opre\u0219te la un singur pahar. \u2014Hai mai \u00eent\u00e2i s\u0103 m\u00e2nc\u0103m ceva, sugerez. Am senza\u021bia c\u0103 trebuie s\u0103-mi c\u0103ptu\u0219esc stomacul. M\u00e2nc\u0103m \u00eentr-un restaurant \u00een The Powerscourt Centre \u00eenainte s\u0103 cobor\u00e2m la Ba Mizu, unde comand\u0103m dou\u0103 sticle de un sfert de litru de vin. Paharele pe care ni le aduc sunt enorme. Mmmm. M\u0103 \u00eentreb de ce fac asta? Oricum, \u00eemi place barul \u0103sta, \u00een ciuda paharelor mari \u0219i interiorului \u00eentunecos. E o penumbr\u0103 pl\u0103cut\u0103. \u00cemi plac barurile \u00eentunecoase, mai ales noapte t\u00e2rziu, c\u00e2nd machiajul de peste zi \u00eencepe s\u0103 curg\u0103 \u0219i ochii \u00eemi sunt pu\u021bin injecta\u021bi. Vinul e bun. Aproape prea bun. E o mare satisfac\u021bie \u00een a sta \u00eentr-un bar, b\u00e2nd vin \u00een mijlocul zilei, c\u00e2nd restul lumii e la lucru. E ca \u0219i cum ai chiuli de la \u0219coal\u0103, nu? \u00cemi mai place \u0219i s\u0103 beau \u00een avion. Pentru c\u0103 e ca \u0219i cum ai bea la birou. Desigur c\u0103 nu beau c\u00e2nd lucrez. Nu. P\u0103i, evident c\u0103 nu. De\u0219i tocmai \u00een asemenea momente a\u0219 avea nevoie s\u0103 beau ceva tare. Dar c\u00e2nd m\u0103 duc \u00een vacan\u021b\u0103, \u00eemi place s\u0103 sorb vin \u00een timp ce altcineva serve\u0219te pasagerii. Totu\u0219i nu vreau s\u0103 beau prea mult. Mi-e fric\u0103 s\u0103 nu cumva s\u0103 ajung s\u0103-i spun lui Debbie despre convorbirea mea cu Adam. Alcoolul e groaznic din punctul \u0103sta de vedere, nu-i a\u0219a? Un pahar \u00een plus, \u0219i \u00eemp\u0103rt\u0103\u0219im oricui cele mai intime g\u00e2nduri ale noastre. Nu-i a\u0219a c\u0103 detesta\u021bi s\u0103 dezv\u0103lui\u021bi secrete sub influen\u021ba alcoolului? Pe moment e u\u0219or, dar e groaznic s\u0103 te treze\u0219ti \u0219i s\u0103-\u021bi aduci aminte c\u0103 ai spus multe lucruri pe care nu ar fi trebuit s\u0103 le spui. Nu-mi place mai ales c\u00e2nd nu-mi aduc aminte cum am ajuns acas\u0103 sau cu cine m-am s\u0103rutat. \u0218i ur\u0103sc s\u0103 g\u0103sesc \u00een po\u0219et\u0103 numere de telefon necunoscute, f\u0103r\u0103 s\u0103 \u0219tiu cum naiba au ajuns acolo. Bine\u00een\u021beles c\u0103 cel mai nepl\u0103cut este s\u0103-mi aduc aminte pe la miezul zilei c\u0103 persoana cu care m-am s\u0103rutat este cineva de la serviciu. Cineva pe care nici m\u0103car nu \u00eel plac. Sau o persoan\u0103 care are prieten\u0103. \u2014Bei odat\u0103 vinul \u0103la? m\u0103 \u00eendeamn\u0103 Debbie. Ea aproape \u0219i-a terminat paharul, iar eu de-abia am \u00eenceput s\u0103 sorb din al meu. \u0218tiu c\u0103 din moment \u00een moment o s\u0103 fac\u0103 un semn spre paharul meu \u0219i o s\u0103 spun\u0103: \u201e\u00cenc\u0103 unul?\u201c \u0219i m\u0103 tem c\u0103 nu o s\u0103 am voin\u021ba s\u0103 o refuz. Beau \u00eencet, dar asta nu o \u00eempiedic\u0103 s\u0103 mai comande \u00eenc\u0103 dou\u0103 sticle de un sfert. Nici m\u0103car nu m-a \u00eentrebat dac\u0103 mai vreau ceva de b\u0103ut. M\u0103 simt jenat\u0103. P\u00e2n\u0103 la urm\u0103, eu ar trebui s\u0103 pl\u0103tesc r\u00e2ndul \u0103sta. Dar \u00eemi spune c\u0103 pot s\u0103 le pl\u0103tesc pe urm\u0103toarele dou\u0103. Urm\u0103toarele dou\u0103? Doamne, \u0219tiam c\u0103 a\u0219a o s\u0103 se \u00eent\u00e2mple. Dup\u0103 Ba Mizu ne \u00eendrept\u0103m spre Davy Byrne\u2019s. E alegerea mea. Chiar \u00eemi place atmosfera de acolo \u0219i g\u0103se\u0219ti mereu c\u00e2\u021biva b\u0103rba\u021bi prezentabili. Ne a\u0219ez\u0103m undeva \u00een spate \u0219i mai comand\u0103m dou\u0103 pahare de vin. \u2014Ar trebui s\u0103 bem \u0219i dou\u0103 pahare de ap\u0103, ca s\u0103 limit\u0103m daunele, sugerez. \u2014Da, ar trebui, \u00eencuviin\u021beaz\u0103 Debbie, dar apoi uit\u0103m complet de ap\u0103 \u0219i ne ducem la Cocoon s\u0103 mai bem c\u00e2teva pahare. \u00cen Cocoon pun toat\u0103 ziua proiec\u021bii cu prezent\u0103ri de mod\u0103 pe ni\u0219te ecrane mari. Eu \u0219i Debbie st\u0103m cu m\u00e2inile \u00eencruci\u0219ate \u0219i ne uit\u0103m la manechini care defileaz\u0103 \u00een ni\u0219te chilo\u021bi mula\u021bi \u0219i \u00eencerc\u0103m s\u0103 nu pufnim \u00een r\u00e2s. Sunt destul de vesel\u0103 acum \u0219i \u00een principiu r\u00e2d din orice. Sunt destul de tentat\u0103 s\u0103 \u00eei spun lui Debbie despre Adam, dar din fericire m\u0103 ab\u021bin. Mi se confeseaz\u0103 c\u0103 s-a culcat cu unul dintre pilo\u021bii \u00eensura\u021bi ultima oar\u0103 c\u00e2nd a stat peste noapte \u00een Kerry, \u0219i eu sunt at\u00e2t de \u0219ocat\u0103. M\u0103 pune s\u0103 jur c\u0103 nu o s\u0103 mai spun nim\u0103nui. Apoi m\u0103 simt a\u0219a de prost c\u0103 ea mi-a spus ceva at\u00e2t de intim \u0219i eu nu sunt gata s\u0103-i spun nici m\u0103car de o convorbire ne\u00eensemnat\u0103 cu Adam. O convorbire care ar putea sau nu s\u0103 duc\u0103 la mai mult. M\u0103 \u00eentreab\u0103 dac\u0103 mai am num\u0103rul lui Adam, \u0219i eu \u00eei spun c\u0103 da. \u00cemi spune c\u0103 i se pare cel mai frumos b\u0103rbat din lume \u0219i c\u0103 ar da orice s\u0103 ias\u0103 cu el. \u2014Totu\u0219i, presupun c\u0103 nu vrea dec\u00e2t un singur lucru, nu? o \u00eentreb. \u2014I l-a\u0219 da, z\u00e2mbe\u0219te ea pervers. Iar \u0219i iar. \u2014Dar nu \u021bi se pare imposibil s\u0103 ai \u00eencredere \u00eentr-un b\u0103rbat ca el? \u2014E imposibil s\u0103 ai \u00eencredere \u00een orice b\u0103rbat. Debbie e intransigent\u0103 \u00een privin\u021ba asta \u0219i d\u0103 din cap, parc\u0103 pentru a-\u0219i \u00eent\u0103ri punctul de vedere. Deja mi se pare c\u0103 oamenii se uit\u0103 la noi \u0219i sunt con\u0219tient\u0103 c\u0103 probabil vorbim prea tare, a\u0219a c\u0103 sugerez s\u0103 mergem \u00een alt\u0103 parte. Ie\u0219im, \u0219i sunt imediat \u0219ocat\u0103 de c\u00e2t de lumin\u0103 e. Soarele e orbitor \u0219i probabil am b\u0103ut prea mult. Sper s\u0103 nu ne \u00eent\u00e2lnim cu vreun cunoscut. P\u00e2n\u0103 la urm\u0103, nu e nici Cr\u0103ciunul \u0219i nici ziua de na\u0219tere a vreuneia din noi. \u0218i din c\u00e2te \u0219tiu, Irlanda nu a c\u00e2\u0219tigat vreun meci azi, a\u0219a c\u0103 o s\u0103 fim o priveli\u0219te destul de trist\u0103, \u00eempleticindu-ne pe Grafton Street \u00een halul \u00een care suntem. Sugerez s\u0103 lu\u0103m un taxi p\u00e2n\u0103 la Debbie acas\u0103, unde am putea s\u0103 m\u00e2nc\u0103m ceva \u0219i s\u0103 mai deschidem o sticl\u0103 de vin. I se pare o idee bun\u0103 \u0219i e de p\u0103rere s\u0103 mai sun\u0103m c\u00e2teva persoane s\u0103 ni se al\u0103ture. Nu prea sunt sigur\u0103 c\u0103-mi place ultima parte. Cobor\u00e2m cu chiu cu vai din taxi la apartamentul lui Debbie din Rathmines, unde colega ei pare pu\u021bin uluit\u0103 s\u0103 ne vad\u0103 a\u0219a binedispuse. O cheam\u0103 Fiona, lucreaz\u0103 ca agent de rela\u021bii cu clien\u021bii \u00een ora\u0219 \u0219i i se pare c\u0103 slujba noastr\u0103 e foarte frumoas\u0103, de\u0219i i-am spus toate pove\u0219tile de groaz\u0103 care se pot \u00eent\u00e2mpla \u00een timpul c\u0103l\u0103toriilor cu avionul. Dar presupun c\u0103, dac\u0103 ar trebui s\u0103 stau \u00eenchis\u0103 \u00eentr-un birou s\u0103 ascult pl\u00e2ngerile clien\u021bilor toat\u0103 ziua, \u0219i mie mi s-ar p\u0103rea c\u0103 suntem norocoase. Nu e totu\u0219i surprinz\u0103tor c\u0103 unii oameni tot \u00ee\u0219i mai \u00eenchipuie c\u0103 ne petrecem timpul pe plaj\u0103, prin magazine sau chestii de genul \u0103sta? Debbie pune ultimul CD al lui Eminem. D\u0103 muzica tare \u0219i apoi trage draperiile. Afar\u0103 plou\u0103, \u0219i deodat\u0103 \u00eemi pare bine c\u0103 am venit acas\u0103 la timpul potrivit. Debbie g\u0103se\u0219te un stroboscop \u0219i \u00eel pune \u00een mijlocul camerei, ca s\u0103 putem dansa \u00een jurul lui. Fiona refuz\u0103 s\u0103 ni se al\u0103ture pe ringul de dans improvizat. Ne mai spune \u0219i s\u0103 d\u0103m muzica mai \u00eencet, pentru c\u0103 nu vrea s\u0103 se pl\u00e2ng\u0103 din nou vecinii. Insist\u0103 c\u0103 nu vrea s\u0103 piard\u0103 cursul de PR de la seral, de\u0219i Debbie \u00eencearc\u0103 s\u0103 o conving\u0103 s\u0103 nu se duc\u0103. Dar Fiona a mai f\u0103cut asta cu noi de c\u00e2teva ori \u0219i tot crede c\u0103 ar trebui s\u0103 se duc\u0103 la cursul de PR. Dispare cu umbrela \u00een seara \u00eentunecat\u0103 \u0219i ur\u00e2t\u0103, l\u0103s\u00e2ndu-ne singure s\u0103 dans\u0103m pe muzica lui Eminem. \u2014Nu mai po\u021bi s\u0103 te distrezi cu ea ca \u00eenainte, se pl\u00e2nge Debbie de \u00eendat\u0103 ce Fiona dispare pe sc\u0103rile din fa\u021b\u0103. Mereu \u00eenva\u021b\u0103 sau lucreaz\u0103. Dar via\u021ba nu \u00eenseamn\u0103 numai asta. \u2014Mmm. \u2014De ce tr\u0103ie\u0219ti, dac\u0103 nu s\u0103 te distrezi? \u2014P\u0103i, oricum e de-abia miercuri, \u00eei atrag aten\u021bia. \u2014Chiar a\u0219a? \u2014Aha. \u2014Tot cred c\u0103 alte lucruri conteaz\u0103 \u00een via\u021b\u0103. S\u0103 mai deschidem o sticl\u0103 de vin? \u2014De ce nu? \u0218i s\u0103-l \u00eenchidem pe Eminem. Mereu e prost dispus. Debbie \u00eel scoate pe Eminem din CD player \u0219i pune Christina Aguilera. Dup\u0103 c\u00e2teva melodii, am nevoie la baie. \u00cencerc\u00e2nd s\u0103 intru \u00een baie, din gre\u0219eal\u0103 deschid u\u0219a de la usc\u0103tor. Sunt nebun\u0103. Ce-mi trebuie s\u0103 beau \u00een mijlocul s\u0103pt\u0103m\u00e2nii, c\u00e2nd am un milion de lucruri de f\u0103cut? Ar trebui s\u0103-mi scriu scenariul. P\u00e2n\u0103 la urm\u0103, nu o s\u0103-l scrie nimeni \u00een locul meu. Oricum, doar o dat\u0103-n via\u021b\u0103 sunt t\u00e2n\u0103r\u0103, \u00eemi spun, g\u0103sind \u00een cele din urm\u0103 u\u0219a care trebuie. C\u00e2nd m\u0103 \u00eentorc \u00een buc\u0103t\u0103rie, Debbie vorbe\u0219te la telefon, spun\u00e2ndu-i cuiva s\u0103 se duc\u0103 naibii. Mi se pare chiar amuzant, p\u00e2n\u0103 c\u00e2nd \u00eemi dau seama c\u0103 e telefonul meu. Apoi panica se instaleaz\u0103 rapid. \u2014Ce faci? \u021bip. \u2014Nu-\u021bi face griji, era doar o p\u0103c\u0103leal\u0103, r\u00e2de Debbie. Tipul spunea c\u0103 e Adam Kirrane. Da, sigur. Ce glume\u021b. Cui i-ai mai povestit despre el, Katie? Sunt \u0219ocat\u0103. Nu-mi vine s\u0103 cred c\u0103 Adam a sunat \u0219i Debbie i-a spus s\u0103 se duc\u0103 naibii. Cum a putut s\u0103-mi fac\u0103 una ca asta? \u2014De unde \u0219tii c\u0103 nu era chiar Adam? m\u0103 r\u0103stesc eu. Debbie nu mai poate de r\u00e2s. \u2014Haha! De unde \u0219tiu? Tu singur\u0103 mi-ai spus c\u0103 nu l-ai sunat, a\u0219a c\u0103 de unde ar putea avea num\u0103rul t\u0103u de mobil? Sigur a fost Tim. Stai pu\u021bin; Tim nu e a\u0219a de amuzant, nu. Poate chiar a fost altcineva. Mi-e r\u0103u. Nu-mi vine s\u0103 cred c\u0103 Adam e la o mare ceremonie de decernare \u00een seara asta, \u0219i totu\u0219i \u0219i-a f\u0103cut timp, \u00een programul lui \u00eenc\u0103rcat, s\u0103 m\u0103 sune \u0219i a fost insultat de cea mai bun\u0103 prieten\u0103 a mea. Debbie tot mai r\u00e2de pe \u00eenfundate. I se pare extrem de amuzant c\u0103 a sunat cineva \u0219i s-a dat drept Adam Kirrane. Crede c\u0103 ar putea fi Shane, un prieten de-al lui Tim, un tip care arat\u0103 destul de bine \u0219i e amuzant. \u0218tiu c\u0103 lui Debbie i-a pl\u0103cut de el \u00eentr-o vreme. \u00cemi sun\u0103 iar telefonul. De data asta nu e Adam, ci Tim. \u2014Bun\u0103, \u00eei spun. \u2014Unde e\u0219ti? \u2014La Debbie. \u2014Ce faci acolo? \u2014Nimic deosebit. \u2014Ai b\u0103ut? \u2014Am b\u0103ut doar un pahar de vin. Nu m\u0103 crede c\u0103 am b\u0103ut doar un pahar, dar nu-mi pas\u0103. Vrea s\u0103 vin\u0103 \u00eencoace. Nu mi se pare o idee bun\u0103. Oricum, lui Debbie i se pare o idee grozav\u0103. \u00cemi ia telefonul \u0219i \u00eei spune s\u0103 vin\u0103 \u0219i s\u0103 \u00eel aduc\u0103 \u0219i pe prietenul lui, Shane. Oftez. \u0218tiu c\u0103 nu e o idee bun\u0103, dar bine\u00een\u021beles c\u0103 Tim e imediat de acord s\u0103 vin\u0103. Nu-i place c\u00e2nd ies s\u0103 beau f\u0103r\u0103 el. \u0218tiu c\u0103 vine doar ca s\u0103 m\u0103 ia acas\u0103. \u0218i s\u0103 ne strice mica petrecere. Tipii vin cam o or\u0103 mai t\u00e2rziu \u0219i Debbie desface \u00eenc\u0103 o sticl\u0103 de vin. Din nu \u0219tiu ce motiv, Tim nu e nervos pe mine. Poate \u0219tie c\u0103 nu m\u0103 mai intereseaz\u0103 \u0219i e foarte grijuliu. B\u0103rba\u021bii sunt ciuda\u021bi din punctul \u0103sta de vedere. Deseori \u00eencep s\u0103 te iubeasc\u0103 fix din momentul c\u00e2nd tu \u00eencetezi s\u0103-i mai iube\u0219ti. Shane pare \u00eenc\u00e2ntat de aten\u021bia pe care i-o acord\u0103 Debbie. \u00cei arat\u0103 destul de clar c\u0103 \u00eel place \u0219i au \u00eenceput deja s\u0103 danseze. Nu \u00een\u021beleg. \u0218tiu c\u0103 ea e ame\u021bit\u0103, dar el ar trebui s\u0103 fie treaz! Lui Debbie i se iart\u0103 faptul c\u0103 se arunc\u0103 \u00een bra\u021bele b\u0103rba\u021bilor. Pur \u0219i simplu \u00eei vine at\u00e2t de natural. Dac\u0103 o fac eu, o iau la fug\u0103. E at\u00e2t de nedrept! Deodat\u0103 \u00eel aud pe Shane neg\u00e2nd c\u0103 m-ar fi sunat d\u00e2ndu-se drept Adam Kirrane. Tim \u00eentreab\u0103 ce-i cu toat\u0103 agita\u021bia asta. \u00cei arunc lui Debbie o privire amenin\u021b\u0103toare \u0219i, din fericire, tace. Ultimul lucru pe care \u00eel vreau este ca Tim s\u0103 afle despre Adam. Dup\u0103 un timp, Tim e de p\u0103rere c\u0103 ar trebui s\u0103 mergem acas\u0103. Totu\u0219i n-a\u0219 vrea s\u0103 plec. De-abia m-am \u00eenc\u0103lzit. M\u0103 simt de parc\u0103 a\u0219 fi un copil la o aniversare, \u0219i mama e primul p\u0103rinte care vine s\u0103 m\u0103 ia acas\u0103. Subliniez asta, dar Tim spune c\u0103 ar trebui s\u0103 \u00eei l\u0103s\u0103m singuri pe Debbie \u0219i Shane. Vr\u00e2nd-nevr\u00e2nd, sunt de acord cu el, de\u0219i m\u0103 enerveaz\u0103 c\u0103 Tim \u00eemi spune ce s\u0103 fac. Oricum, \u00eemi dau seama c\u0103, dac\u0103 nu mai beau, capul meu va fi recunosc\u0103tor, a\u0219a c\u0103 \u00eemi iau la revedere de la Debbie. Tim avea dreptate \u2013 pare bucuroas\u0103 s\u0103 m\u0103 vad\u0103 plec\u00e2nd. A\u0219a da prieten\u0103, nu? De-ndat\u0103 ce m\u0103 izbe\u0219te aerul rece, \u00eemi dau seama c\u00e2t sunt de beat\u0103. Nu e un sentiment pl\u0103cut. Slav\u0103 Domnului, m\u00e2ine sunt liber\u0103. O s\u0103 pot s\u0103 zac. Acum stau pe scaunul din fa\u021b\u0103. Geamul ma\u0219inii e pu\u021bin deschis, \u0219i Tim \u00eemi m\u00e2ng\u00e2ie coapsa. M\u0103 bucur c\u0103 sunt \u00een drum spre cas\u0103. Cel pu\u021bin m-a scutit s\u0103 iau un taxi mai t\u00e2rziu. \u0218i oricum, dac\u0103 Tim nu ar fi venit cu Shane, eu \u0219i Debbie probabil am fi ie\u0219it pe Leeson Street sau altundeva mai t\u00e2rziu. S\u0103 alung g\u00e2ndul \u0103sta... Tim parcheaz\u0103 \u00een fa\u021ba casei mele \u0219i se apleac\u0103 s\u0103 m\u0103 pupe. \u00cel s\u0103rut pasional, pentru c\u0103 sunt beat\u0103. Dar \u00een toiul s\u0103rutului m\u0103 g\u00e2ndesc la Adam \u0219i mi se face ru\u0219ine. Pentru c\u0103 mie nu mi-ar pl\u0103cea s\u0103 m\u0103 s\u0103rute cineva care viseaz\u0103 la altcineva. \u2014Te iubesc, \u00eemi spune Tim c\u00e2nd ne oprim din s\u0103rutat. \u2014\u0218i eu te iubesc, \u00eei r\u0103spund. Doar din obi\u0219nuin\u021b\u0103, sincer. Nici nu-mi dau seama c\u00e2nd o spun. \u00cemi ia un secol s\u0103 bag cheia \u00een u\u0219\u0103. Tim a\u0219teapt\u0103 r\u0103bd\u0103tor afar\u0103 s\u0103 m\u0103 vad\u0103 intrat\u0103 cu bine. Odat\u0103 ajuns\u0103 \u00een\u0103untru, o iau c\u00e2t pot de repede pe sc\u0103ri, \u00eencerc\u00e2nd s\u0103 evit o conversa\u021bie cu p\u0103rin\u021bii mei. Aud \u0219tirile \u00een sufragerie \u0219i nu-mi vine s\u0103 cred c\u0103 e doar ora nou\u0103. Pentru c\u0103 am b\u0103ut toat\u0103 ziua, mi se pare c\u0103 e miezul nop\u021bii. Ajuns\u0103 \u00een camera mea, \u00eemi scot mobilul. \u0218tiu c\u0103 nu ar trebui s\u0103 \u00eel sun pe Adam \u00een starea \u00een care sunt, dar o fac oricum. N-a\u0219 vrea s\u0103 cread\u0103 c\u0103 sunt genul de fat\u0103 care le spune oamenilor s\u0103 se duc\u0103 naibii. Sun, dar nu am leg\u0103tura. Telefonul lui e \u00eenchis. \u00cemi arunc pantofii din picioare \u0219i m\u0103 \u00eentind pe pat. Vreau doar s\u0103 m\u0103 relaxez c\u00e2teva minute \u00eenainte s\u0103 m\u0103 demachiez \u0219i s\u0103 m\u0103 dezbrac. Apoi o s\u0103-l sun din nou. \u00cen cinci minute am adormit. Cu lumina aprins\u0103. \n", "tc \"Capitolul 6\" Tata c\u00e2nt\u0103 la pian. C\u00e2nt\u0103 Dun\u0103rea albastr\u0103 \u0219i o tot c\u00e2nt\u0103 de vreo \u0219ase luni \u00eencoace. Execu\u021bia tot groaznic\u0103 e. Tata a ie\u0219it la pensie acum \u0219ase luni. \u0218i s-a apucat de pian a doua zi. De-atunci am tot pl\u0103tit pentru asta. Tata, dragul de el, are tot felul de planuri m\u0103re\u021be. Voia s\u0103 se apuce de mers \u00een excursii, g\u0103tit, pescuit \u0219i gr\u0103din\u0103rit. Visul cu mersul \u00een excursii s-a terminat dup\u0103 prima lui ie\u0219ire. Bietul om s-a pierdut \u00een mun\u021bii de l\u00e2ng\u0103 Dublin \u0219i a fost nevoie s\u0103 trimit\u0103 salvamonti\u0219ti s\u0103-l salveze. A ap\u0103rut la televizor dup\u0103 aia, dar experien\u021ba asta l-a potolit pe via\u021b\u0103. Visurile de a deveni un as \u00een ale buc\u0103t\u0103riei au fost spulberate c\u00e2nd a \u00eencercat s\u0103 fac\u0103 un fel de tort cu blat r\u0103sturnat dintr-o veche carte de bucate. Poza din carte ar\u0103ta minunat, dar versiunea tatei nu sem\u0103na deloc \u0219i ni s-a f\u0103cut tuturor r\u0103u dup\u0103 ce am m\u00e2ncat. Chiar \u0219i c\u00e2inelui. Nu mai e cel mai credincios prieten al tatei. C\u00e2nd tata s-a apucat de pescuit, a cheltuit o avere pe ultimul r\u0103cnet \u00een materie de echipament \u0219i a cump\u0103rat momeli viu colorate ca s\u0103 atrag\u0103 pe\u0219tii. Apoi s-a dus s\u0103 pescuiasc\u0103 \u00een Connemara, \u00eempreun\u0103 cu un alt domn ie\u0219it la pensie. Din p\u0103cate, un pe\u0219te foarte mare i-a luat momeala scump\u0103, prea colorat\u0103 \u0219i a plecat cu ea. Mi-a p\u0103rut r\u0103u de el atunci. \u00cen to\u021bi anii \u00een care a lucrat la compania de asigur\u0103ri, tata a visat c\u0103 \u00eentr-o zi va face lucruri distractive. Apoi, c\u00e2nd a avut timp, tot n-a putut s\u0103 le fac\u0103. Bietul tata. Cel pu\u021bin \u00eenc\u0103 mai \u00eencearc\u0103 s\u0103 c\u00e2nte la pian. Chiar dac\u0103 noi, ceilal\u021bi, ne cam chinuim. M\u0103 dau jos din pat \u0219i m\u0103 \u00eendrept spre buc\u0103t\u0103rie. Tata st\u0103 cu capul aplecat deasupra pianului \u0219i c\u00e2nt\u0103 cu doar dou\u0103 degete. Ca s\u0103-l enervez, \u00eencep s\u0103 fredonez Dun\u0103rea albastr\u0103 fals. Cred c\u0103 Strauss se \u00eentoarce \u00een morm\u00e2nt. \u2014E un anun\u021b \u00een Evening Herald pentru apartament, \u00eemi spune tata. Trebuie s\u0103 ies s\u0103 cump\u0103r perdele noi pentru acolo, a\u0219a c\u0103 m\u0103 \u00eentrebam dac\u0103 te-ar deranja s\u0103 r\u0103spunzi tu la telefon. \u0218tii ce s\u0103 spui, nu? Orele de vizitare sunt \u00eentre \u0219ase \u0219i \u0219apte \u00een seara asta. Morm\u0103i. Dac\u0103 e un lucru pe care \u00eel ur\u0103sc mai mult dec\u00e2t orice, ar fi s\u0103 r\u0103spund la telefoanele oamenilor care \u00eentreab\u0103 de apartamentul alor mei. Anun\u021bul spune \u201epentru o persoan\u0103 de afaceri\u201c, dar oamenii nu prea citesc cum trebuie. A\u0219a c\u0103 \u021bi se adreseaz\u0103 tot felul de \u00eentreb\u0103ri de la cupluri care locuiesc \u00eempreun\u0103, familii neadaptate, b\u0103rba\u021bi cu amante etc. Ca s\u0103 nu mai spun de c\u00e2teva doamne de, hmm, companie care nu dau niciodat\u0103 prea multe detalii relativ la ceea ce fac, dar te asigur\u0103 c\u0103 n-o s\u0103 fie nici o problem\u0103 cu chiria. Cred \u0219i eu! P\u0103rin\u021bii mei se a\u0219teapt\u0103 ca eu s\u0103 m\u0103 ocup de telefoane c\u00e2nd unul din apartamente apare \u00een ziar. Vede\u021bi voi, ei au o cas\u0103 \u00een Harold\u2019s Cross, care \u00een principiu a fost transformat\u0103 \u00een \u0219ase apartamente mici, ai c\u0103ror chiria\u0219i vin \u0219i pleac\u0103 \u00eentruna. C\u0103 tot veni vorba, oricine cite\u0219te asta \u0219i e de p\u0103rere c\u0103 afacerile imobiliare sunt floare la ureche ar trebui s\u0103 discute cu ai mei. Nu e a\u0219a u\u0219or cum pare. Mai ales dac\u0103 ai chiria\u0219i ale c\u0103ror cecuri se dovedesc periodic a fi f\u0103r\u0103 acoperire sau \u00ee\u0219i dau seama c\u0103 s-au \u00eencuiat pe dinafar\u0103 la trei diminea\u021ba. Apoi mai sunt cei care refuz\u0103 s\u0103-\u0219i deschid\u0103 ferestrele, ce s\u0103 mai zici de draperii, f\u0103c\u00e2nd ca \u00eentreaga cl\u0103dire s\u0103 arate ca o cas\u0103 de raport. Oricum, dup\u0103 cum spuneam, eu r\u0103spund mereu la telefon \u0219i \u00eencasez chiriile \u00een locul lor, cu toate c\u0103 surorii mele, Ruth, nu i se cere niciodat\u0103 s\u0103 fac\u0103 nimic, pentru c\u0103 r\u0103spunsul ei e mereu un \u201enu\u201c categoric. Nu \u0219tiu dac\u0103 v-am spus, dar mama se pl\u00e2nge non-stop de Ruth \u0219i de prietenul ei, dar c\u00e2nd vin, vorbe\u0219te cu ei de parc\u0103 ar fi prieteni la cataram\u0103. Doar dup\u0103 ce au plecat \u00eencepe mama s\u0103 se vaite din nou. \u0218i eu trebuie s-o ascult. Dar mi-a ajuns. E foarte greu s\u0103 supor\u021bi a\u0219a ceva, s\u0103 \u0219ti\u021bi. Toat\u0103 v\u0103ic\u0103reala. Nu c\u0103 a\u0219 avea ceva cu sor\u0103-mea. De fapt, acum m\u0103 \u00een\u021beleg mult mai bine cu ea dec\u00e2t atunci c\u00e2nd eram copii. Pe atunci nu era prea dr\u0103gu\u021b\u0103. Cu un an mai mare ca mine, credea c\u0103 asta \u00eei d\u0103 dreptul s\u0103-mi fac\u0103 via\u021ba un iad \u0219i s\u0103-mi dea ordine. \u0218i \u021bipa la mine dac\u0103 \u00eencercam s\u0103 socializez cu ea, spun\u00e2nd \u201eNu ai prieteni, nimeni nu te place\u201c. O admiram acum mul\u021bi ani, pentru c\u0103 era mult mai la mod\u0103 \u0219i mai dr\u0103gu\u021b\u0103 dec\u00e2t mine. \u0218i cuno\u0219tea b\u0103ie\u021bi \u0219i chestii de genul \u0103sta. Cel pu\u021bin se pref\u0103cea c\u0103-i cunoa\u0219te. \u00cemi povestea despre b\u0103ie\u021bii cu care se \u00eent\u00e2lnea \u00een spatele bisericii dup\u0103 slujb\u0103. \u00cei chema Leonardo da Vinci, Winston Churchill \u0219i Adolf Hitler. De-abia dup\u0103 ce am primit primul meu manual de istorie mi-am dat seama c\u0103 \u0219i-a b\u0103tut joc de mine. E ciudat c\u0103, atunci c\u00e2nd eram mai mic\u0103, m\u0103 uitam mereu la seriale ca C\u0103su\u021ba din prerie \u0219i The Waltons \u00een care membrii familiei chiar erau apropia\u021bi, \u0219i surorile \u00eemp\u0103r\u021beau tot ce aveau. \u0218i eu nu m\u0103 reg\u0103seam \u00een nimic din toate astea. Sor\u0103-mea n-a \u00eemp\u0103r\u021bit niciodat\u0103 nimic cu mine. Chiar \u0219i de ziua ei eram for\u021bat\u0103 s\u0103 fiu \u201esclava ei personal\u0103\u201c ca s\u0103 mi se dea \u0219i mie c\u00e2teva dulciuri am\u0103r\u00e2te. \u00cen adolescen\u021b\u0103 ne certam ca nebunele. M\u0103 acuza c\u0103 o copiez c\u00e2nd mi-am dat g\u0103uri \u00een urechi la trei s\u0103pt\u0103m\u00e2ni dup\u0103 ce \u0219i-a dat ea. De parc\u0103 ar fi fost singura fat\u0103 de pe planet\u0103 care a f\u0103cut asta. Mi-a spus Goofy c\u00e2nd mi-am pus aparat dentar \u0219i i-a zis mamei s\u0103 nu m\u0103 lase s\u0103 m\u0103 duc la discotec\u0103 pentru c\u0103 eram penibil\u0103 \u0219i \u00eemi f\u0103ceam de cap toat\u0103 noaptea. De\u0219i chiar ea era una dintre fetele care \u00ee\u0219i f\u0103ceau de cap. \u00cen fine, n-o s\u0103-mi petrec ziua b\u00e2rfind-o pe sor\u0103-mea. De fapt, o s\u0103-mi scriu scenariul azi, pentru c\u0103 tata s-a dus \u00een ora\u0219 cu abonamentul lui pe autobuz \u0219i are de g\u00e2nd s\u0103 fac\u0103 lucruri utile, cum ar fi s\u0103 viziteze muzee \u0219i altele. Nu \u0219tiu c\u00e2t o s\u0103-l mai \u021bin\u0103 interesul \u0103sta pentru art\u0103 \u0219i chestii de-astea, dar eu nu spun nimic, \u0219i mama e bucuroas\u0103 c\u0103 pleac\u0103 de-acas\u0103. Se cam temuse de ziua \u00een care ie\u0219ea tata la pensie, pentru c\u0103 auzise pove\u0219ti de groaz\u0103 de la alte neveste pe la clubul de bridge. Unii dintre so\u021bii lor ie\u0219i\u021bi la pensie pur \u0219i simplu stau toat\u0103 ziua \u00een cas\u0103 \u0219i se uit\u0103 la televizor! Nici o \u0219ans\u0103 ca tata s\u0103 se uite la televizor, totu\u0219i. Mereu a zis c\u0103 i se pare o t\u00e2mpenie. Pretinde c\u0103 un singur lucru e mai r\u0103u dec\u00e2t s\u0103 stai \u00eentr-un pub \u0219i s\u0103 vorbe\u0219ti prostii \u2013 s\u0103 te ui\u021bi la oameni pe care nu-i cuno\u0219ti vorbind prostii \u00een puburi. Mama e plecat\u0103 azi s\u0103 joace tenis cu cele trei prietene ale ei care nu fac altceva dec\u00e2t s\u0103 vorbeasc\u0103 despre urma\u0219i, nun\u021bi, copii \u0219i nepo\u021bi. Deseori o \u00eentreab\u0103 pe mama dac\u0103 dau vreun semn c\u0103 o s\u0103 m\u0103 m\u0103rit, ceea ce nu-i place \u00een mod deosebit. \u00cei spun s\u0103 nu le bage \u00een seam\u0103. S\u0103 le zic\u0103 s\u0103-\u0219i vad\u0103 de treaba lor. Dar mama nu face a\u0219a. De-abia a\u0219teapt\u0103 s\u0103 m\u0103 logodesc cu Tim. Sau cu oricine altcineva \u00een faza asta. Am groaznica presim\u021bire c\u0103 mama \u0219i-a ales deja rochia de soacr\u0103 mic\u0103 \u0219i tata are preg\u0103tit discursul de nunt\u0103. Probabil se pune praful pe el \u00een garaj, ca pe uneltele de gr\u0103din\u0103rit abandonate acolo. \u00cen orice caz, e grozav s\u0103 am \u0219i eu o dat\u0103 casa doar pentru mine. M\u0103 a\u0219ez la computer, preg\u0103tit\u0103 s\u0103 scriu. M\u0103 simt ca o femeie de afaceri. Deschid calculatorul \u0219i a\u0219tept s\u0103-mi vin\u0103 inspira\u021bia. \u0218i a\u0219tept... \u0219i a\u0219tept... Apoi m\u0103 ridic. Am nevoie de o cafea neagr\u0103, tare. Acum. P\u00e2n\u0103 la urm\u0103, nici un scriitor serios nu poate munci f\u0103r\u0103 cafea. Unde mi-o fi fost mintea? A\u0219tept\u00e2nd s\u0103 fiarb\u0103 apa din ibric, m\u0103 a\u0219ez la loc. \u00cen cele din urm\u0103 \u00eencep s\u0103 scriu SCENA UNU. Simt cum mi se duce s\u00e2ngele la cap \u00een timp ce degetele mele lovesc tastatura. Cuvintele vin \u0219i tot vin. Doamne, mi-a\u0219 fi dorit s\u0103 m\u0103 fi apucat s\u0103-mi scriu mai demult scenariul. La scena doi m-am blocat. Din nou. M\u0103 uit \u00een gol la ecran \u0219i \u00eencerc s\u0103 m\u0103 concentrez. Lipse\u0219te ceva. Am mare nevoie de o pisic\u0103. Nici un scriitor serios nu scrie f\u0103r\u0103 o pisic\u0103 adormit\u0103 prin prejm\u0103. Gata. F\u0103r\u0103 scuze. Chiar o s\u0103 scriu toat\u0103 ziua, pentru c\u0103 nu vreau s\u0103 ajung ca oamenii \u0103ia care mereu spun c\u0103 ar vrea s\u0103 fie scriitori, dac\u0103 ar avea timp. Deloc surprinz\u0103tor, \u00ee\u0219i g\u0103sesc timp s\u0103 stea \u00een pub, s\u0103 se uite \u00eentruna la televizor, s\u0103 b\u00e2rfeasc\u0103 ore \u00een \u0219ir \u0219i s\u0103 fac\u0103 lungi plimb\u0103ri cu ma\u0219ina la \u021bar\u0103. Recunosc faptul c\u0103, p\u00e2n\u0103 acum, am fost unul din ace\u0219ti oameni. Dar nu mai sunt. Ast\u0103zi \u00eentorc o nou\u0103 foaie. Scriu SCENA DOI. Arat\u0103 impresionant pe ecranul computerului. Dar ce se \u00eent\u00e2mpl\u0103 \u00een continuare? Deodat\u0103 sunt iar departe, pe m\u0103sur\u0103 ce imagina\u021bia mea preia controlul. Personajele prind via\u021b\u0103 \u00een timp ce scriu despre un tat\u0103 violent \u0219i t\u00e2n\u0103rul s\u0103u fiu \u00eengrozit. Tat\u0103l e foarte beat \u0219i \u00ee\u0219i acuz\u0103 fiul c\u0103 a furat bani de sub patul lui. Fiul se chirce\u0219te \u00een col\u021b \u0219i tat\u0103l \u00ee\u0219i desface cureaua groas\u0103 din piele. Copilul cer\u0219e\u0219te \u00eendurare... Doamne, nu m\u0103 distrez deloc. E oribil \u0219i \u00eemi treze\u0219te amintiri de c\u00e2nd eram la \u0219coal\u0103 \u0219i diriginta m\u0103 b\u0103tea uneori cu bastonul. Asta era \u00eenainte s\u0103 fie interzis\u0103 pedeapsa corporal\u0103. M\u0103 simt cam posomor\u00e2t\u0103 \u0219i deprimat\u0103 c\u00e2nd scriu chestiile astea, dar cred c\u0103 filmul va avea mare succes, mai ales \u00een State. Pentru c\u0103 americanilor le plac lucruri de-astea, nu? Adic\u0103 Angela\u2019s Ashes a lui Frank McCourt a fost un succes imens \u0219i nu cred c\u0103 s-a distrat cine \u0219tie ce c\u00e2nd a scris-o. Continui s\u0103 scriu. Tat\u0103l \u021bip\u0103 la fiul s\u0103u, folosind multe cuvinte ur\u00e2te, \u0219i chiar \u00eencep s\u0103 m\u0103 \u00eentristez r\u0103u. Cu c\u00e2t scriu mai mult, cu at\u00e2t devin mai negativist\u0103. Ajung\u00e2nd la momentul \u00een care tat\u0103l \u00ee\u0219i bate cu bestialitate fiul, ochii mi se umplu de lacrimi. Iar c\u00e2nd b\u0103iatul url\u0103 \u00eengrozit, \u00eencep s\u0103-mi curg\u0103 pe obraji. Destul. Doamne, nu suport s\u0103 scriu chestii din astea deprimante. A\u0219 vrea s\u0103 scriu mai bine ceva amuzant. Ceva care s\u0103-i fac\u0103 pe spectatori s\u0103 se \u021bin\u0103 de burt\u0103. Dac\u0103 o s\u0103 continui s\u0103 scriu lucruri de-astea morbide, o s\u0103 fiu distrus\u0103. Of, Doamne, ce-o s\u0103 m\u0103 fac? Nu e vreo cale mai u\u0219oar\u0103? Cum poate cineva s\u0103 devin\u0103 amuzant? \u00cencerc s\u0103 m\u0103 g\u00e2ndesc la ultimul film cu adev\u0103rat amuzant pe care l-am v\u0103zut. Nu-mi vine nici unul \u00een minte. Lui Tim majoritatea filmelor i se par amuzante, mai ales dac\u0103 sunt grosolane, de exemplu, scena aia din American Pie cu pl\u0103cinta de mere? A gui\u021bat ca un porc la scena aia. C\u00e2nd lui Tim i se pare ceva deosebit de amuzant, gui\u021b\u0103. Am uitat s\u0103 v\u0103 spun asta mai devreme. Gui\u021b\u0103 \u0219i tremur\u0103 din tot corpul. Da, \u0219tiu la ce v\u0103 g\u00e2ndi\u021bi. Citi\u021bi asta \u0219i v\u0103 \u00eentreba\u021bi de ce naiba ies cu el. A\u0219a c\u0103 l\u0103sa\u021bi-m\u0103 s\u0103 v\u0103 explic. Vreau s\u0103 \u0219ti\u021bi de ce m\u0103 simt mai fericit\u0103 cu cineva ca Tim dec\u00e2t cu cineva care ar putea s\u0103-mi fr\u00e2ng\u0103 inima. Vede\u021bi voi, am fost c\u00e2ndva \u00eendr\u0103gostit\u0103. Foarte \u00eendr\u0103gostit\u0103. De un tip pe nume Paul. Avea ni\u0219te ochi alba\u0219tri incredibili \u0219i p\u0103rul blond. Dac\u0103 \u0219tia c\u0103 e superb, n-a ar\u0103tat-o niciodat\u0103. Dar era obraznic \u0219i \u00eencrez\u0103tor. Da, \u00eencrez\u0103tor, nu arogant. Unii b\u0103rba\u021bi nu par s\u0103 vad\u0103 diferen\u021ba. Cei mai mul\u021bi oameni singuri \u00ee\u021bi vor r\u0103spunde, dac\u0103 \u00eei \u00eentrebi, c\u0103 nu sunt siguri dac\u0103 au fost vreodat\u0103 \u00eendr\u0103gosti\u021bi. \u00cei cred c\u0103 cred asta. Mi se pare posibil s\u0103 li se fi p\u0103rut c\u0103 sunt \u00eendr\u0103gosti\u021bi atunci, dar, c\u00e2nd \u00ee\u0219i aduc aminte, oamenii rareori recunosc faptul c\u0103 au fost \u00eendr\u0103gosti\u021bi de cineva care \u0219i-a b\u0103tut joc de sentimentele lor. E doar o chestiune de m\u00e2ndrie, de fapt. Dar cu Paul a fost cu siguran\u021b\u0103 dragoste adev\u0103rat\u0103. A fost dragoste adev\u0103rat\u0103 pentru c\u0103 m\u0103 g\u00e2ndeam la el tot timpul, chiar \u0219i \u00een vis. Pentru c\u0103 m\u0103 g\u00e2ndeam mult cu ce-o s\u0103 m\u0103 \u00eembrac dac\u0103 dau cumva peste el, uneori schimb\u00e2ndu-mi hainele \u0219i de zece ori \u00eenainte s\u0103 plec la facultate. \u0218tiam c\u0103 eram \u00eendr\u0103gostit\u0103 pentru c\u0103 m\u0103 emo\u021bionam c\u00e2nd \u00eel \u00eent\u00e2lneam \u0219i nu reu\u0219eam s\u0103 m\u0103 g\u00e2ndesc la nici o replic\u0103. C\u00e2nd \u00eel vedeam st\u00e2nd de vorb\u0103 cu alt\u0103 fat\u0103, mi se f\u0103cea r\u0103u \u0219i \u00eencepeam s\u0103 m\u0103 \u00eentreb cine e \u0219i de ce vorbesc. Refuzam s\u0103 cred c\u0103 Paul ar putea avea amice. P\u00e2n\u0103 la urm\u0103, eu eram fat\u0103 \u0219i nu a\u0219 fi putut fi doar amica unui tip ca el. A fost primul tip care m-a invitat \u00een ora\u0219 de care \u00eemi pl\u0103cea cu adev\u0103rat. Nu eram genul de fat\u0103 care s\u0103 fie invitat\u0103 \u00een ora\u0219 de o groaz\u0103 de b\u0103rba\u021bi superbi. Nu. Tipii care m\u0103 invitau de obicei ar fi invitat pe oricine. Nu erau preten\u021bio\u0219i \u2013 voiau doar s\u0103 spun\u0103 c\u0103 ies \u0219i ei cu cineva. Oricine. Sunt sigur\u0103 c\u0103, dac\u0103 v\u0103 stoarce\u021bi pu\u021bin creierii, o s\u0103 v\u0103 aduce\u021bi aminte c\u0103 a\u021bi fost invitate \u00een ora\u0219 de asemenea tipi. Nu e m\u0103gulitor, ci doar deprimant. Din c\u00e2te \u00eemi aduc aminte, mi se p\u0103rea c\u0103 tipilor frumo\u0219i ar trebui s\u0103 le plac\u0103 doar tipele frumoase. A\u0219a c\u0103 nu mi-a trecut niciodat\u0103 prin cap c\u0103 unul din ei m\u0103 va invita vreodat\u0103 \u00een ora\u0219. Nu eram chiar superb\u0103 c\u00e2nd eram la \u0219coal\u0103. Oamenii \u00eemi spuneau \u201eGr\u0103su\u021ba\u201c. E vina mamei. Vede\u021bi voi, mama nu era genul care s\u0103 \u00eemi fac\u0103 sandviciuri dr\u0103gu\u021be pentru pachet sau a\u0219a ceva. Nu. Doamne, nu \u00eei invidia\u021bi pe copiii \u0103ia de la \u0219coal\u0103 care veneau cu m\u00e2ncare la pachet? Frumos \u0219i ordonat, \u00eentr-o cutie, plus o sticlu\u021b\u0103 cu suc de portocale. Dar eu nici o \u0219ans\u0103 s\u0103 primesc ceva at\u00e2t de sofisticat. A\u0219a c\u0103 \u00een fiecare diminea\u021b\u0103 tata \u00eemi arunca ni\u0219te bani s\u0103-mi iau ceva de la chio\u0219cul \u0219colii. Dar la chio\u0219cul \u0219colii nu vindeau dec\u00e2t ciocolat\u0103, chipsuri \u0219i mere. Pentru c\u0103 nu-mi pl\u0103ceau merele, pur \u0219i simplu cump\u0103ram ciocolat\u0103 \u0219i chipsuri \u00een fiecare zi. Nu-i de mirare c\u0103 am luat brusc \u00een greutate. Deseori mi se pare ciudat c\u00e2nd aud \u00een reclamele de la televizor: \u201eV\u0103 mai aduce\u021bi aminte abdomenul plat pe care \u00eel avea\u021bi \u00een adolescen\u021b\u0103?\u201c sau cam a\u0219a ceva. Ideea e c\u0103 nu, nu-mi aduc aminte. Nu-mi aduc aminte nici m\u0103car s\u0103 fi fost \u00een stare s\u0103-mi v\u0103d picioarele c\u00e2nd eram la \u0219coal\u0103. \u00cen fine, de-abia dup\u0103 ce am ajuns la facultate am \u00eenceput s\u0103 am grij\u0103 de silueta mea. Oricum eram prea falit\u0103 s\u0103 mai dau banii pe m\u00e2ncare. To\u021bi banii pe care-i aveam \u00eei d\u0103deam pe b\u0103utur\u0103. M\u0103 \u00eenscriam \u00een tot felul de societ\u0103\u021bi doar pentru c\u0103 d\u0103deau petreceri la care b\u0103utura era foarte ieftin\u0103; chiar dac\u0103 era servit\u0103 \u00een pahare oribile de plastic. C\u00e2nd se g\u00e2ndesc la vremurile de alt\u0103 dat\u0103, oamenii spun c\u0103 zilele studen\u021biei au fost cele mai frumoase din via\u021ba lor, dar eu nu prea sunt de acord cu asta. \u00cemi place faptul c\u0103 acum \u00eemi permit s\u0103 beau bere dintr-un pahar ca lumea \u0219i nu trebuie s\u0103 beau vin cald \u00een vreun c\u0103min studen\u021besc. Asta numesc eu lux. De-asta e cel mai mare r\u0103sf\u0103\u021b s\u0103 fiu promovat\u0103 la clasa \u00eent\u00e2i c\u00e2nd zbor spre State. Pentru c\u0103 pot bea vin dintr-un pahar Waterford Crystal. \u00cenchipui\u021bi-v\u0103. Dar s\u0103 ne \u00eentoarcem la Paul. Era fermec\u0103tor \u0219i a f\u0103cut tot ce i-a stat \u00een putere s\u0103-mi fie prezentat. Dar pentru c\u0103 eram cam singuratic\u0103 pe vremea aia, nu aveam o ga\u0219c\u0103 mare de prieteni pe care s\u0103-i cunoasc\u0103. A\u0219a c\u0103 a trebuit s\u0103 munceasc\u0103 din greu s\u0103-mi fie prezentat. Am devenit obsedat\u0103 \u0219i-mi petreceam jumate din zilele de la facultate c\u0103ut\u00e2ndu-l, \u00eentreb\u00e2ndu-m\u0103 la ce or\u0103 are cursuri. De fapt, la un moment dat, \u0219i uitasem de ce d\u0103dusem la facultate. Numai la \u00eenv\u0103\u021bat nu-mi st\u0103tea g\u00e2ndul. Dar dac\u0103 v\u0103 aduce\u021bi aminte, v-am m\u0103rturisit mai devreme c\u0103 mama nu e genul de femeie jovial\u0103 pe care \u00eel vezi \u00een reclamele de la televizor. Nu. Cel pu\u021bin a\u0219a mi se p\u0103rea mie. Nu m\u0103 l\u0103sa s\u0103 ies dup\u0103 ce se \u00eentuneca, pentru c\u0103 ar fi trebuit s\u0103 \u00eenv\u0103\u021b. \u0218i a\u0219a, din cauza asta, eu \u0219i Paul nu am fost meni\u021bi s\u0103 fim \u00eempreun\u0103. Prima oar\u0103 c\u00e2nd ne-am cunoscut cum trebuie a fost la biseric\u0103. Se apropia sesiunea, acea perioad\u0103 \u00een care \u00eemi aminteam de bunul Dumnezeu \u0219i \u00eencepeam s\u0103 m\u0103 \u00eemprietenesc din nou cu El. M-am dus la biserica din campus, sper\u00e2nd s\u0103 pot vorbi pu\u021bin \u00een lini\u0219te cu Domnul. Locul era plin de studen\u021bi cu acelea\u0219i inten\u021bii, to\u021bi rug\u00e2ndu-se frenetic. \u0218i unul dintre ei era Paul. St\u0103tea \u00een partea din spate a bisericii, \u00een blugi \u0219i un tricou alb, iar bra\u021bele \u00eei ar\u0103tau bronzate \u0219i puternice. Aproape mi-a stat inima c\u00e2nd l-am v\u0103zut \u0219i m\u0103 \u00eentrebam cum o s\u0103 trec pe l\u00e2ng\u0103 el f\u0103r\u0103 s\u0103 m\u0103 \u00eenro\u0219esc. E gre\u0219it s\u0103 flirtezi \u00een biseric\u0103, g\u00e2ndeam atunci. Cum mergeam spre ie\u0219ire, m-am rugat la Sf\u00e2ntul Ioan s\u0103 m\u0103 ajute s\u0103 nu m\u0103 \u00eempiedic sau s\u0103 m\u0103 fac de r\u00e2s. \u0218i c\u00e2nd am ajuns la cap\u0103tul intervalului, Paul mi-a z\u00e2mbit \u0219i mi-a spus \u201eBun\u0103\u201c. I-am z\u00e2mbit \u0219i eu, nefiind \u00een stare s\u0103-i r\u0103spund, \u0219i m-a urmat afar\u0103. Am stat de vorb\u0103 pe sc\u0103rile bisericii ore \u00een \u0219ir, p\u00e2n\u0103 c\u00e2nd \u00een cele din urm\u0103 m-a invitat s\u0103 bem ceva \u00een seara aia. A trebuit s\u0103-l refuz, pentru c\u0103 mama ar fi \u00eennebunit la g\u00e2ndul c\u0103 m\u0103 distrez c\u00e2t de c\u00e2t. Desigur c\u0103 se folosea de scuza cu \u201e\u00eenv\u0103\u021batul\u201c ca s\u0103 m\u0103 \u00eencuie \u00een cas\u0103 p\u00e2n\u0103 se terminau examenele. Dar trebuie s\u0103 fi fost un strop de \u00een\u021belepciune \u00een nebunia ei c\u00e2nd a f\u0103cut asta, pentru c\u0103 am trecut f\u0103r\u0103 nici o problem\u0103. I-am spus lui Paul c\u0103 ie\u0219eam cu altcineva. Pentru c\u0103 nu am vrut s\u0103 recunosc c\u0103 provin dintr-o familie de ciuda\u021bi. Da, din p\u0103cate, a trebuit s\u0103 mint, \u0219i c\u00e2nd am v\u0103zut dezam\u0103girea \u00een acei ochi alba\u0219tri, am fost terminat\u0103. \u00centr-o zi, m-am g\u00e2ndit, \u00eentr-o bun\u0103 zi nu voi mai fi nevoit\u0103 s\u0103-i cer mamei permisiunea s\u0103 ies cu cineva la un pahar. \u0218i atunci eu \u0219i Paul ne vom c\u0103s\u0103tori \u0219i vom tr\u0103i ferici\u021bi p\u00e2n\u0103 la ad\u00e2nci b\u0103tr\u00e2ne\u021bi. Doamne, ce naiv\u0103 eram pe-atunci. Eram convins\u0103 c\u0103 ne vom re\u00eent\u00e2lni c\u00e2ndva. Dar nu s-a \u00eent\u00e2mplat niciodat\u0103. A emigrat \u00een America imediat ce a terminat facultatea \u0219i cam asta a fost. L-am tot c\u0103utat de-atunci. Nu \u00een mod activ, desigur. Dar de fiecare dat\u0103 c\u00e2nd v\u0103d un b\u0103rbat care seam\u0103n\u0103 m\u0103car pu\u021bin cu Paul, m\u0103 \u00eentreb dac\u0103 ar putea fi el. \u00cen fiecare avion, \u00een fiecare supermarket \u0219i \u00een fiecare bar din fiecare ora\u0219. E adev\u0103rat ce se spune despre prima dragoste. Nu se uit\u0103. V\u0103 vine s\u0103 crede\u021bi c\u0103 iar visez cu ochii deschi\u0219i? E ridicol. Ar trebui s\u0103 m\u0103 concentrez asupra scenariului, nu asupra iubirilor trecute. Poate o s\u0103 \u00eencep urm\u0103toarea scen\u0103 \u0219i apoi o s\u0103 m\u0103 \u00eentorc la asta. Sau poate o s\u0103 m\u0103 las cu totul de scris scenarii \u0219i o s\u0103 m\u0103 apuc de un roman. Ar fi destul de tare s\u0103 scriu romane, nu? A\u0219 putea s\u0103 stau toat\u0103 ziua \u00een pat cu un laptop, m\u00e2nc\u00e2nd dulciuri \u0219i invent\u00e2nd povestioare. Pe de alt\u0103 parte, c\u00e2t \u00ee\u021bi ia s\u0103 scrii o carte \u0219i chiar a\u0219 fi \u00een stare s\u0103 scriu, s\u0103 zicem, o sut\u0103 de mii de cuvinte? Deodat\u0103 nu mi se mai pare o idee at\u00e2t de bun\u0103. Adic\u0103 au ap\u0103rut at\u00e2tea tomuri, c\u0103rticica mea nu s-ar pierde cumva pe rafturi? \u0218i ar trebui s\u0103 m\u0103 g\u00e2ndesc \u0219i la o intrig\u0103 cu totul original\u0103. Deja sunt at\u00e2t de multe c\u0103r\u021bi despre femei de v\u00e2rst\u0103 mijlocie ai c\u0103ror so\u021bi le p\u0103r\u0103sesc. Apoi femeile astea \u00ee\u0219i petrec tot restul c\u0103r\u021bii sl\u0103bind, merg\u00e2nd la sal\u0103 \u0219i \u00eendr\u0103gostindu-se de instructorul de aerobic. Ca s\u0103 fiu sincer\u0103, nu cred c\u0103 vreau s\u0103 scriu o astfel de carte. OK, d\u0103-l naibii de roman; o s\u0103-mi continui scenariul. \u2014\u2018Nea\u021ba. O, nu, e tata. S-a \u00eentors devreme. D\u0103 Doamne s\u0103 nu vrea s\u0103 stea la calculator. \u2014\u2018Nea\u021ba, tat\u0103, \u00eei r\u0103spund, sper\u00e2nd s\u0103 par at\u00e2t de ocupat\u0103 \u00eenc\u00e2t s\u0103-i piar\u0103 cheful s\u0103 m\u0103 deranjeze. Observ c\u0103 are sub bra\u021b Irish Times, ceea ce ar trebui s\u0103-l \u021bin\u0103 ocupat o vreme. \u2014Scrii? \u2014Da, \u00eei r\u0103spund. \u00cemi scriu scenariul. Sunt de-abia la a doua scen\u0103, dar merge bine. E despre un b\u0103iat al c\u0103rui tat\u0103 \u00eel bate mereu, dar apoi scap\u0103 de violen\u021ba de acas\u0103, se duce \u00een Anglia, unde munce\u0219te din greu, \u0219i ajunge foarte bogat, apoi se \u00eentoarce acas\u0103 \u0219i \u00eei construie\u0219te bietei sale mame o cas\u0103 mare c\u00e2t un conac. A\u0219tept ca tata s\u0103-mi r\u0103spund\u0103, dar n-o face. Apropo, ave\u021bi cumva un tat\u0103 ca al meu? Unul care pur \u0219i simplu nu \u00ee\u021bi r\u0103spunde atunci c\u00e2nd vorbe\u0219ti cu el? Sau mi se \u00eent\u00e2mpl\u0103 doar mie? E foarte enervant, nu? Uneori am impresia c\u0103 vorbesc singur\u0103 \u0219i trebuie s\u0103 m\u0103 \u00eentorc s\u0103 m\u0103 asigur c\u0103 mai e \u00een camer\u0103. Tata a f\u0103cut ni\u0219te cafea adev\u0103rat\u0103, a\u0219a c\u0103 m\u0103 hot\u0103r\u0103sc s\u0103 beau \u0219i eu cu el, dar e deja absorbit de ziar. \u00cencerc s\u0103-mi arunc privirea la ce cite\u0219te, \u0219i c\u00e2nd v\u0103d, inima \u00eemi palpit\u0103. Nu o s\u0103 v\u0103 vin\u0103 s\u0103 crede\u021bi a cui poz\u0103 ocup\u0103 o \u00eentreag\u0103 jum\u0103tate de pagin\u0103. Da, e \u00eenc\u00e2nt\u0103torul Adam Kirrane. Sfinte Sisoe. Deja e a doua oar\u0103 s\u0103pt\u0103m\u00e2na asta c\u00e2nd \u00eel v\u0103d \u00een ziar. Oriunde m\u0103 uit, fa\u021ba lui izbitor de frumoas\u0103 m\u0103 prive\u0219te. Nu am cum s\u0103 scap. Caut reac\u021bia tatei c\u00e2nd r\u0103sfoie\u0219te interviul. Dar nu are nici una. Dup\u0103 c\u00e2teva minute, d\u0103 pagina. Vedetele din seriale siropoase prezint\u0103 pu\u021bin interes pentru cineva ca tata. Oricum, el nu cite\u0219te ziarul, doar se preface. Trebuie s\u0103 ies din cas\u0103. M\u0103 sufoc aici. Poate am un blocaj creativ, cum li se \u00eent\u00e2mpl\u0103 scriitorilor. Dac\u0103 e a\u0219a, e un semn bun. \u00censeamn\u0103 c\u0103 sunt o scriitoare adev\u0103rat\u0103, nu-i a\u0219a? A\u0219 vrea s\u0103 fac un du\u0219, dar mama a ocupat deja baia. Doamne, nici n-am auzit-o c\u00e2nd s-a \u00eentors de la tenis. \u00cen asemenea momente mi-a\u0219 dori s\u0103 locuiesc altundeva. Uneori m\u0103 simt a\u0219a recunosc\u0103toare c\u0103 sunt \u00eenso\u021bitoare de zbor \u0219i c\u00e2teva nop\u021bi pe s\u0103pt\u0103m\u00e2n\u0103 \u00eemi permit luxul de a avea propria-mi baie. C\u00e2nd am \u00eenceput s\u0103 lucrez la compania aerian\u0103, m\u0103 \u00eentrebam ce se \u00eent\u00e2mpl\u0103 c\u00e2nd st\u0103m peste noapte undeva. M\u0103 \u00eentrebam dac\u0103 nu cumva membrii echipajului trebuie s\u0103 \u00eempart\u0103 camerele. \u0218i po\u021bi s\u0103-\u021bi alegi cu cine \u00eempar\u021bi camera sau po\u021bi s\u0103 ajungi s\u0103-\u021bi sfor\u0103ie \u00een cap vreo vac\u0103? A\u0219a \u00eenc\u00e2t v\u0103 pute\u021bi \u00eenchipui ce \u00eenc\u00e2ntat\u0103 am fost c\u00e2nd am v\u0103zut c\u0103 avem fiecare o camer\u0103 de hotel imens\u0103. A\u0219tept la mine \u00een camer\u0103 s\u0103 ias\u0103 mama din baie, c\u00e2nd aud un bip de la mobilul meu. M\u0103 uit cine mi-a trimis mesaj. Numele lui Adam Kirrane lic\u0103re\u0219te pe ecran. Doamne-Dumnezeule! Calmeaz\u0103-te, Katie. Inspir\u0103 ad\u00e2nc. Ap\u0103s entuziasmat\u0103 tastele. SUNT IN ORAS. VREI SA NE VEDEM? M\u0103 holbez la text, cu m\u00e2na dreapt\u0103 \u00eencle\u0219tat\u0103 pe mobil. E fantastic, nu? E un basm, \u0219i eu sunt personajul principal. Nu am mai fost at\u00e2t de entuziasmat\u0103 de atunci, demult, c\u00e2nd eram la Universitatea din Dublin \u0219i m-am \u00eendr\u0103gostit de Paul. M\u0103 \u00eentreb ce-ar trebui s\u0103 fac. S\u0103-i trimit imediat un mesaj, spun\u00e2ndu-i c\u0103 a\u0219 vrea s\u0103 ne \u00eent\u00e2lnim? Pe de alt\u0103 parte, n-ar fi mai bine s\u0103 mai a\u0219tept pu\u021bin? S\u0103 par indiferent\u0103. De parc\u0103 ar ploua cu invita\u021bii de la vedete TV. Doamne, care sunt regulile \u0219i cum s\u0103 le respect? Acum m\u0103 bucur c\u0103 nu l-am sunat atunci. \u00centotdeauna e mai bine s\u0103 nu te entuziasmezi prea tare. Desigur, o s\u0103 dai \u0219i peste femei care sunt de p\u0103rere c\u0103 e corect s\u0103 ie\u0219im un pic \u0219i noi \u00een \u00eent\u00e2mpinarea b\u0103rba\u021bilor. C\u0103 n-ar trebui s\u0103 ne a\u0219tept\u0103m s\u0103 fac\u0103 ei totul. Dar nu e amuzant c\u0103 femeile bine inten\u021bionate care \u00eempart aceste sfaturi sunt de obicei singure? Nu vreau s\u0103 par superficial\u0103, dar, dac\u0103 e\u0219ti bolnav, te duci la doctor, dac\u0103 vrei consiliere juridic\u0103, te duci la un avocat \u0219i dac\u0103 vrei sfaturi despre cum s\u0103 ag\u0103\u021bi un b\u0103rbat, te duci la o femeie care are unul! Oricum, de ce mai stau cu tata, c\u00e2nd ar trebui s\u0103 fiu \u00een ora\u0219? Nimeni nu a cunoscut vreodat\u0103 un b\u0103rbat st\u00e2nd \u00een cas\u0103 cu p\u0103rin\u021bii. Apropo, m\u00e2ine plec la Boston, dar nu mi-am f\u0103cut bagajele. Dar nu e nimic nou \u00een asta. Desigur c\u0103 nu-mi place s\u0103 fac bagaje, dar s\u0103 le desfac e \u0219i mai groaznic. Nimic nu-i mai nesuferit dec\u00e2t despachetatul, \u0219i mama mereu se pl\u00e2nge de duhoarea ce vine de la valiza mea. \u00cencerc s\u0103-i spun c\u0103 e doar din cauz\u0103 c\u0103 \u00een timpul c\u0103l\u0103toriilor mele stau cu colegii. Trebuie s\u0103 fiu sociabil\u0103, protestez eu. Nu pot s\u0103-mi ignor colegii \u0219i s\u0103 m\u0103 retrag la mine \u00een camer\u0103 c\u00e2nd ei fumeaz\u0103, danseaz\u0103 \u0219i beau, nu? Nu-mi accept\u0103 scuzele, dar nu m\u0103 mai agit din cauza asta. Sunt prea b\u0103tr\u00e2n\u0103 pentru astfel de lucruri. Scuze, am uitat s\u0103 v\u0103 spun ce v\u00e2rst\u0103 am. Am dou\u0103zeci \u0219i \u0219apte de ani, dar par mai t\u00e2n\u0103r\u0103. Cel pu\u021bin asta \u00eemi spun b\u0103rba\u021bii prin baruri. Ziua mea a fost cu doar \u0219ase s\u0103pt\u0103m\u00e2ni \u00een urm\u0103, dar mama tot mai \u021bip\u0103 \u201eAi aproape dou\u0103zeci \u0219i opt de ani!\u201c de fiecare dat\u0103 c\u00e2nd ne cert\u0103m pentru c\u0103 nu sunt o fiic\u0103 perfect\u0103. M-am obi\u0219nuit deja. C\u00e2nd aveam nou\u0103sprezece ani, urla \u201eAi aproape dou\u0103zeci de ani, bla, bla, bla\u201c \u0219i a\u0219a mai departe. Nu \u0219tiu ce \u00eencearc\u0103 s\u0103 demonstreze, dar refuz s\u0103 mai pun la suflet. P\u00e2n\u0103 la urm\u0103, e mama. Dac\u0103 ea nu-\u0219i d\u0103 seama c\u00e2nd m-a n\u0103scut, ce \u0219anse sunt s-o fac\u0103 altcineva? \u00cemi sun\u0103 dintr-odat\u0103 mobilul, f\u0103c\u00e2ndu-m\u0103 s\u0103 tresar. Doamne, de ce sunt mereu a\u0219a de surprins\u0103 c\u00e2nd m\u0103 sun\u0103 cineva pe mobil? Mereu mi se pare c\u0103 trebuie s\u0103 fie ceva destul de important. C\u0103 doar e mult mai simplu s\u0103 trimi\u021bi un mesaj, nu? E un num\u0103r privat. S\u0103 fie Adam care sun\u0103 incognito? m\u0103 \u00eentreb. Nu-mi place s\u0103 r\u0103spund c\u00e2nd sunt sunat\u0103 de pe num\u0103r privat. Ce au oamenii \u0103\u0219tia de ascuns? De fapt, e prietena mea din \u0219coal\u0103, Patricia. Vrea s\u0103 organizeze o reuniune. Poate bem ceva. Sunt liber\u0103 \u00een seara asta? Sunt liber\u0103? Asta s-o crezi tu. Ies cu Adam Kirrane \u00een seara asta. A\u0219 vrea s\u0103-i spun, dar n-o fac pentru c\u0103: a) probabil n-o s\u0103 m\u0103 cread\u0103; \u0219i b) chiar dac\u0103 m\u0103 crede, probabil Adam nu i s-ar p\u0103rea un partener potrivit. Vede\u021bi voi, Patricia \u0219i-a f\u0103cut un fel de carier\u0103 din a g\u0103si un b\u0103rbat potrivit. G\u0103se\u0219te mul\u021bi care par corespunz\u0103tori \u0219i mereu se \u00eent\u00e2lne\u0219te cu cineva. Dar \u00eent\u00e2lnirile nu duc niciodat\u0103 la o rela\u021bie pe termen lung. Nu \u0219tiu de ce. E o fat\u0103 dr\u0103gu\u021b\u0103, cu nou\u0103 luni mai \u00een v\u00e2rst\u0103 ca mine. Nu fumeaz\u0103, nu bea, conduce peste tot \u0219i apartamentul ei e at\u00e2t de curat \u0219i ordonat. Ba chiar \u00ee\u0219i aranjeaz\u0103 c\u0103r\u021bile \u00een ordine alfabetic\u0103. Mie mi se pare c\u0103 ar fi so\u021bia ideal\u0103 pentru orice b\u0103rbat, dar, evident, ei nu sunt de aceea\u0219i p\u0103rere. M\u0103 \u00eentreb unde gre\u0219e\u0219te. Poate s\u0103rut\u0103 groaznic sau ceva de genul \u0103sta. Oricum, \u0219tiu c\u0103 \u0219i eu sunt singur\u0103 (dac\u0103 nu \u00eel punem pe Tim la socotel\u0103), dar asta e alegerea mea \u2013 \u00eentr-un fel. Adic\u0103 eu chiar nu m\u0103 v\u0103d m\u0103ritat\u0103 \u00eenainte s\u0103 am vreo treizeci \u0219i ceva de ani. Mi-e team\u0103 c\u0103 o s\u0103 m\u0103 m\u0103rit cu cineva \u0219i c\u00e2teva luni mai t\u00e2rziu o s\u0103-l cunosc pe cel care ar fi putut fi B\u00c3RBATUL VIE\u021aII MELE. G\u00e2ndi\u021bi-v\u0103 ce mult a\u0219 regreta atunci. A\u0219a c\u0103 m-am p\u0103strat pentru cineva deosebit. Nu am vrut s\u0103 m\u0103 mul\u021bumesc cu primul venit. \u0218i... acum c\u0103 am \u00eent\u00e2lnire cu Adam Kirrane \u00een seara asta... cred c\u0103 a meritat a\u0219teptarea. C\u0103 tot veni vorba de Adam, mai bine a\u0219 termina de vorbit cu Patricia \u0219i l-a\u0219 suna. \u2014Da, pur \u0219i simplu sunt \u00een perioada aia a lunii, Pat. \u0218tii \u0219i tu, m\u0103 simt groaznic, absolut sec\u0103tuit\u0103, dar mi-ar pl\u0103cea s\u0103 ne vedem s\u0103pt\u0103m\u00e2na viitoare, la un cappuccino. Tare mult. De-abia a\u0219tept. Pa. OK, acum c\u0103 nu mai e la telefon, s\u0103-l sun pe Adam. Nu, mai bine \u00eei trimit un mesaj. Dac\u0103 \u00eei trimit mesaj, n-o s\u0103 aud\u0103 cum \u00eemi tremur\u0103 vocea. Oricum am o voce oribil\u0103 la telefon. Sun\u0103 pi\u021big\u0103iat\u0103 \u0219i copil\u0103roas\u0103. Ar trebui s\u0103-mi asculta\u021bi mesajul de pe c\u0103su\u021ba vocal\u0103 \u2013 a\u021bi muri de r\u00e2s. Mi-ar pl\u0103cea s\u0103 \u00eenregistrez ceva vesel de genul \u201eBun\u0103, sunt Katie \u0219i acum nu pot r\u0103spunde la telefon, dar v\u0103 rog s\u0103 l\u0103sa\u021bi un mesaj.\u201c Pe de alt\u0103 parte, a\u021bi putea avea \u00eencredere \u00eentr-o persoan\u0103 care pare a\u0219a de voioas\u0103 c\u00e2nd vorbe\u0219te \u00een telefon, singur\u0103 acas\u0103? M\u0103 holbez la telefon. Trebuie s\u0103 m\u0103 g\u00e2ndesc bine la ce mesaj o s\u0103-i scriu. Doar nu vreau s\u0103 par prea entuziasmat\u0103. Pe de alt\u0103 parte, nu vreau s\u0103 par nici prea neinteresat\u0103. Poate se r\u0103zg\u00e2nde\u0219te \u0219i invit\u0103 pe altcineva \u00een ora\u0219. Gata, am g\u0103sit. MINUNAT K M-AI CAUTAT. MI-AR PLACEA SA NE VDM MAI TARZIU. LA C ORA? Ap\u0103s repede TRIMITE, ca nu cumva s\u0103 m\u0103 r\u0103zg\u00e2ndesc. Gata. L-am trimis. Nu prea are ce interpreta din mesajul \u0103sta, nu? A\u0219tept cinci minute. Nici un sunet de la mobilul meu. Vai, nu o s\u0103-mi r\u0103spund\u0103, nu-i a\u0219a? Probabil a \u0219ters mesajul meu. Probabil r\u00e2de de r\u0103spunsul meu disperat. Dar nu a fost chiar at\u00e2t de disperat, nu? Adic\u0103 nu a fost nici nepoliticos, dar nici chiar genul de mesaj \u201eUrl\u0103 disperarea-n mine\u201c. \u00cemi dau palme. Probabil a trimis mesaj la toat\u0103 agenda. Probabil a primit o mul\u021bime de r\u0103spunsuri. \u00cemi dau palme. Cine naiba se crede? O s-o sun pe Patricia \u0219i o s\u0103-i spun c\u0103 m-am r\u0103zg\u00e2ndit \u0219i c\u0103 mi-ar pl\u0103cea o ie\u0219ire trist\u0103, ca \u00eentre fete. Poate Patricia \u0219i cu mine o s\u0103 ne \u00eemb\u0103t\u0103m \u0219i o s\u0103-i facem pe b\u0103rba\u021bi cu ou \u0219i cu o\u021bet la o sticl\u0103 cu vin. P\u00e2n\u0103 la urm\u0103, asta facem de obicei \u0219i ce bine ne distr\u0103m. De fapt, nu ne distr\u0103m. S\u0103 fim serio\u0219i. E demn de mil\u0103. Deodat\u0103 nu mai vreau s\u0103 fiu singur\u0103. Telefonul \u00eemi sun\u0103 exact c\u00e2nd vreau s-o sun pe Patricia. \u2014Ce faci, frumoaso? spune o voce profund\u0103. \u00cemi vine s\u0103 le\u0219in. Toat\u0103 furia mea parc\u0103 se evapor\u0103. \u2014Bun\u0103, \u00eei r\u0103spund \u00eenc\u00e2ntat\u0103. Ce rapid a fost, nu? Cred c\u0103 e ner\u0103bd\u0103tor. Nu avea cum s\u0103 trimit\u0103 mesaj altor femei. Trebuie s\u0103 \u00eencetez s\u0103 mai fiu a\u0219a suspicioas\u0103. \u2014\u0218i ce propui pentru disear\u0103? \u2014Ceva ce n-a\u0219 putea s\u0103-\u021bi descriu la telefon, i-am r\u0103spuns obraznic. Doamne, c\u00e2nd am \u00eenceput s\u0103 fac pe obr\u0103znic\u0103tura? \u2014Tu hot\u0103r\u0103\u0219ti, spune cu vocea aia profund\u0103, sexy, care face milioane de femei s\u0103-\u0219i deschid\u0103 televizoarele pentru a o asculta cu religiozitate \u00een fiecare s\u0103pt\u0103m\u00e2n\u0103. \u2014Nu, hot\u0103r\u0103\u0219te tu, insist. Bine\u00een\u021beles c\u0103 insist doar pentru c\u0103 nu-mi vine \u00een minte nimic destul de interesant. P\u00e2n\u0103 la urm\u0103, nu pot s\u0103 aduc o supervedet\u0103 la pubul de l\u00e2g\u0103 mine, nu? Dar stai pu\u021bin, parc\u0103 nu ar fi o idee a\u0219a de rea. Hmmm. De ce nu m-am g\u00e2ndit mai devreme la asta? Dac\u0103 m\u0103 g\u00e2ndesc mai bine, mi-ar pl\u0103cea s\u0103-l aduc pe Adam pe l\u00e2ng\u0103 mine. \u00cenchipui\u021bi-v\u0103 ce fe\u021be ar face ceilal\u021bi. To\u021bi oamenii pe care \u00eei \u0219tiu din vedere. Oameni care m\u0103 \u0219tiu \u0219i ei din vedere, dar nu se deranjeaz\u0103 vreodat\u0103 s\u0103 m\u0103 salute. Pe de alt\u0103 parte, un tip ca Adam n-o s\u0103 apar\u0103 la pubul din col\u021b, nu? Nu, o s\u0103-\u0219i \u00eenchipuie c\u0103 vreau doar s\u0103 m\u0103 dau mare \u00een fa\u021ba vecinilor. Ceea ce n-ar fi adev\u0103rat. Desigur c\u0103 nu. Ei bine, nu chiar. Dar \u00eemi \u00eenchipui c\u0103 o vedet\u0103 ca Adam ar vrea s\u0103 mearg\u0103 \u00een Lillies sau Sin. Nu \u00een bodega de l\u00e2ng\u0103 mine. Cred c\u0103 e genul care intr\u0103 c\u00e2t ai clipi din ochi \u00een club \u0219i e condus p\u00e2n\u0103 la un separeu pentru VIP-uri sau VVIP-uri \u2013 ce-o mai \u00eensemna \u0219i asta. \u2014\u0218tiu un pub dr\u0103gu\u021b \u00een Wicklow, spune Adam dintr-odat\u0103. E un pub tradi\u021bional pl\u0103cut, \u00een stil vechi, f\u0103r\u0103 muzic\u0103 tare sau preten\u021bii. Aud eu bine? Oare chiar \u00eemi vorbe\u0219te Adam Kirrane? Adam, care zboar\u0103 oriunde la clasa \u00eent\u00e2i, are, probabil, un \u0219ofer care \u00eel duce la cele mai tari petreceri din Londra \u0219i \u00ee\u0219i petrece jum\u0103tate din via\u021b\u0103 la televizor? Nu \u00eei plac barurile pentru VIP-uri? Ca s\u0103 vezi! C\u00e2t po\u021bi s\u0103 te \u00een\u0219eli \u00een privin\u021ba unui om! \u2014Sun\u0103 grozav, \u00eei spun ab\u021bin\u00e2ndu-m\u0103 s\u0103 chi\u021b\u0103i ca o adolescent\u0103 prea entuziast\u0103. \u00c3\u0103... la c\u00e2t ne \u00eent\u00e2lnim? Desigur c\u0103 voiam de fapt s\u0103-l \u00eentreb la c\u00e2t vine s\u0103 m\u0103 ia de-acas\u0103, dar nu vreau s\u0103 par c\u0103 am preten\u021bii de div\u0103. De asemenea, nu mi se pare corect s\u0103 rogi pe cineva s\u0103 fac\u0103 pe \u0219oferul toat\u0103 noaptea. \u0218i nu vreau \u00een mod deosebit s\u0103 r\u0103m\u00e2n\u0103 treaz toat\u0103 noaptea, \u00een caz c\u0103 m\u0103 ame\u021besc \u0219i m\u0103 fac de r\u00e2s. \u2014Unde stai? Vin s\u0103 te iau. OK. Relaxeaz\u0103-te. Adam se ofer\u0103 s\u0103 te ia de-acas\u0103. E \u00een regul\u0103, chiar e \u00een regul\u0103. Nu c\u0103 nu m-ar mai fi luat nimeni de-acas\u0103 p\u00e2n\u0103 acum, de\u0219i, trebuie s\u0103 recunosc, vedetele TV de obicei n-o fac. Oricum, m\u0103 g\u00e2ndesc la faptul c\u0103 sunt un pic cam mare s\u0103 mai stau cu p\u0103rin\u021bii. Poate a venit vremea s\u0103 m\u0103 mut. \u00cei dau lui Adam adresa mea. Spune c\u0103 o s\u0103 vin\u0103 s\u0103 m\u0103 ia la 7.30, nici un minut mai t\u00e2rziu. \u00cemi notez \u00een minte c\u0103 trebuie s\u0103 fiu gata \u0219i s\u0103 m\u0103 uit pe fereastr\u0103 dup\u0103 ma\u0219ina lui Adam, ca s\u0103 pot s\u0103 ies imediat. Ultimul lucru pe care l-a\u0219 vrea e ca mama s\u0103-l \u00eentrebe cu ce se ocup\u0103. Nu ar fi \u00een veci de acord. Actorii ajung r\u0103u, dup\u0103 spusele mamei, la fel ca poe\u021bii, muzicienii \u0219i, \u00een general, to\u021bi cei care nu poart\u0103 costum \u0219i cravat\u0103. Las telefonul jos \u0219i a\u0219tept ca respira\u021bia s\u0103-mi revin\u0103 la normal. Doamne, v\u0103 vine s\u0103 crede\u021bi c\u0103 ACEL Adam Kirrane o s\u0103 vin\u0103 \u00een modesta mea c\u0103su\u021b\u0103? M\u0103 \u00eentreb dac\u0103 ar trebui s\u0103-mi iau un aparat foto de unic\u0103 folosin\u021b\u0103. \u0218i s\u0103 rog pe cineva s\u0103-l fotografieze c\u00e2nd pleac\u0103 de la mine de-acas\u0103, a\u0219a \u00eenc\u00e2t, dac\u0103 o s\u0103-mi fr\u00e2ng\u0103 inima vreodat\u0103, m\u0103car o s\u0103 v\u00e2nd poza ziarelor \u0219i o s\u0103 fac ceva bani. Gata, acum doar m\u0103 prostesc. Nu mi-a\u0219 vinde niciodat\u0103 povestea sau poze cu noi doi. Nu. \u0218tiu c\u0103 unele fete a\u0219a fac, dar nu sunt chiar ni\u0219te fete respectabile, nu? De obicei sunt ni\u0219te fiin\u021be care arat\u0103 ieftin, apar \u00een reviste de scandal, \u00een lenjerie cu vol\u0103na\u0219e, cu gura \u00eentredeschis\u0103, sub vreun titlu dubios ca \u201eAM F\u00c3CUT-O DE \u0218AISPREZECE ORI\u201c. \u0218aisprezece ori! De unde at\u00e2ta energie? Aceste femei sunt de obicei blonde oxigenate \u0219i lucreaz\u0103 fie \u00een vreun bar, fie ca modele nud, de\u0219i uneori, destul de jenant, sunt stewardese la vreo companie pr\u0103p\u0103dit\u0103. Nu d\u0103 chiar bine pentru imaginea de ansamblu a profesiei noastre, nu? Dar voi chiar crede\u021bi c\u0103 oamenii \u0103ia o fac de \u0219aisprezece ori la r\u00e2nd? Adic\u0103 ei chiar num\u0103r\u0103? Slav\u0103 Domnului c\u0103 revistele de scandal sunt oricum interzise la noi \u00een cas\u0103. Tata nu le suport\u0103. Oricum nu-mi place s\u0103 citesc despre nu \u0219tiu cine c\u0103 e dezl\u0103n\u021buit \u00een pat \u0219i toate astea. E un pic sc\u00e2rbos, nu? Singurul motiv pentru care citesc porc\u0103riile astea este c\u0103 pasagerii deseori las\u0103 fi\u021buicile cotidiene la bordul avionului. \u0218i le frunz\u0103resc c\u00e2nd iau pr\u00e2nzul. Din plictiseal\u0103, sincer. Nu m\u0103 crede\u021bi? Bine, atunci recunosc. Ador revistele de scandal! Sunte\u021bi ferici\u021bi acum? M\u0103 \u00eentreb dac\u0103 cineva a fost cu Adam \u0219i a spus mai departe. Sper c\u0103 nu. P\u00e2n\u0103 la urm\u0103, de obicei despre fotbali\u0219ti \u0219i staruri pop se scrie de r\u0103u. Nu am v\u0103zut prea mul\u021bi actori implica\u021bi \u00een genul \u0103la de scandaluri. Presupun c\u0103 sunt prea ocupa\u021bi s\u0103-\u0219i \u00eenve\u021be replicile \u0219i s\u0103 se duc\u0103 la audi\u021bii. Trebuie s\u0103 \u00eencep s\u0103 citesc iar The Mirror. \u00cemi plac fetele alea de la 3 a.m. Cred c\u0103 ar fi distractiv s\u0103 ie\u0219i cu ele. Gata, gata, ar trebui s\u0103 m\u0103 pun pe treab\u0103. Am o \u00eent\u00e2lnire cu unul din cei mai r\u00e2vni\u021bi b\u0103rba\u021bi din lume, \u0219i eu m\u0103 g\u00e2ndesc la o ie\u0219ire \u00een ora\u0219 cu alte trei femei. Revino la realitate, timpul nu e de partea ta. S\u0103 \u00eencepem cu \u00eenceputul. Cu ce naiba o s\u0103 m\u0103 \u00eembrac? M\u0103 duc p\u00e2n\u0103 sus \u0219i deschid u\u0219a \u0219ifonierului, \u0219tiind din prima c\u0103 nu o s\u0103 g\u0103sesc nimic potrivit. Mai \u0219tiu \u0219i c\u0103 o s\u0103 \u00eencerc vreo zece \u021binute \u00eenainte s\u0103 o aleg pe cea pe care o port mereu, adic\u0103 o bluz\u0103 neagr\u0103 pe g\u00e2t (stilat, c\u0103lduros \u0219i ascunde p\u0103r\u021bile mai picante) \u0219i blugi, pentru c\u0103 sunt Miss Sixty \u0219i \u00eemi vin bine. \u00cen ei ar\u0103t de parc\u0103 nu m-a\u0219 fi str\u0103duit deloc \u0219i asta e esen\u021bial \u00een seara asta. Nu vreau, sub nici o form\u0103, s\u0103 ar\u0103t de parc\u0103 a\u0219 fi f\u0103cut vreun efort. Sunt sigur\u0103 c\u0103 toate fetele cu care iese Adam se chinuie foarte mult. Se machiaz\u0103 foarte mult \u0219i se duc la coafor. Apropo de coafor, arunc o privire la propria-mi coam\u0103 \u00een oglind\u0103 \u0219i mi se pare c\u0103 mai bine l-a\u0219 suna imediat pe Peter Mark! O or\u0103 mai t\u00e2rziu stau cu capul pe spate, aplecat\u0103 peste chiuvet\u0103, \u0219i m\u0103 doare g\u00e2tul. Janice, coafeza mea preferat\u0103, m\u0103 \u00eentreab\u0103 dac\u0103 o s\u0103 merg \u00eentr-un loc dr\u0103gu\u021b. \u2014Am o \u00eent\u00e2lnire, \u00eei spun. Janice pare surprins\u0103. P\u0103i, nici nu e de mirare. P\u00e2n\u0103 la urm\u0103, de patru ani vin aici \u0219i de fiecare dat\u0103 r\u0103spunsul a fost \u201eEi, \u0219tii tu, Janice, doar o sear\u0103 cu fetele\u201c. Ridic\u0103 o spr\u00e2ncean\u0103, dar mi-a\u0219 dori s\u0103 nu par\u0103 chiar a\u0219a de uimit\u0103. \u2014Cineva dr\u0103gu\u021b? \u00eentreab\u0103. \u2014P\u0103i, sper c\u0103 e dr\u0103gu\u021b, r\u00e2njesc eu. Evident. Mi-ar pl\u0103cea s\u0103-i spun. Mi-ar pl\u0103cea s\u0103 anun\u021b \u00eentregul coafor cu cine m\u0103 \u00eent\u00e2lnesc de fapt disear\u0103, dar sigur nu m-ar crede nimeni. M\u0103 simt totu\u0219i prost c\u0103 nu i-am spus lui Janice, av\u00e2nd \u00een vedere c\u0103 probabil \u0219tiu mai multe despre iubitul ei dec\u00e2t propria lui mam\u0103. Dar nu trebuie s\u0103 spun nim\u0103nui \u00eenc\u0103. Vede\u021bi voi, dac\u0103 nu o s\u0103 mearg\u0103, nu vreau ca oamenii s\u0103 m\u0103 \u00eentrebe de el tot restul vie\u021bii mele. Ce enervant ar fi! \u2014Frumos \u0219i drept? \u00eentreab\u0103 Janice, atac\u00e2ndu-mi p\u0103rul cu un piept\u0103n. \u2014Da, aprob eu. Janice mereu m\u0103 \u00eentreab\u0103 dac\u0103 vreau s\u0103-mi aranjeze p\u0103rul frumos \u0219i drept. \u2014S\u0103-\u021bi aduc o cafea? \u2014O, da, te rog, dau din cap entuziasmat\u0103. Neagr\u0103. \u2014\u0218i o revist\u0103? \u2014Un ziar, te rog. The Mirror, dac\u0103 \u00eel ai. De-abia a\u0219tept s\u0103 mai citesc despre ce-au mai f\u0103cut fetele alea de la 3 a.m. Ce via\u021b\u0103 interesant\u0103 trebuie s\u0103 aib\u0103. C\u00e2nd slujba lor e s\u0103 se dea pe l\u00e2ng\u0103 megastaruri. Uau! Nu a\u0219 vrea s\u0103 m\u0103 pun r\u0103u cu ele, totu\u0219i. Doamne fere\u0219te! Janice dipare \u0219i se \u00eentoarce cu o can\u0103 imens\u0103 de cafea, The Mirror \u0219i Evening Herald. Ah, o pl\u0103cere. Ador s\u0103 merg la coafor, voi nu? E minunat s\u0103 fii r\u0103sf\u0103\u021bat\u0103. Dac\u0103 a\u0219 fi bogat\u0103, a\u0219 merge \u00een fiecare zi la coafor. \u2014S\u0103-\u021bi pun ni\u0219te balsam care nu necesit\u0103 cl\u0103tire \u00een p\u0103r? E foarte uscat. Nu \u00eei r\u0103spund. La \u00eenceput. \u00cen schimb, ochii mi s-au oprit asupra unei fotografii de-a lui Adam. E o fotografie imens\u0103, \u0219i el arat\u0103 splendid. Z\u00e2mbe\u0219te, sco\u021b\u00e2nd la iveal\u0103 ni\u0219te din\u021bi perfec\u021bi, \u0219i poart\u0103 smoching. \u0218i-a l\u0103rgit nodul de la cravat\u0103 \u0219i st\u0103 pe jos, cu picioarele \u00eencruci\u0219ate. \u2014Un pic de balsam... Doamne, e superb, nu-i a\u0219a? \u2014Da... aaaa. A\u0219 vrea doar un pic de... aaa\u2026 balsam f\u0103r\u0103 cl\u0103tire. Nu prea mult, totu\u0219i. \u2014Se culc\u0103 cu Jane. \u2014Cine? \u2014Omul t\u0103u. Nick. \u2014Nick? \u2014Omul t\u0103u. Janice arat\u0103 cu piept\u0103nul spre fotografie. Deodat\u0103 \u00eemi aduc aminte c\u0103 numele lui Adam \u00een serial e Nick. \u0218i c\u0103 Jane se culc\u0103, evident, cu Nick, \u0219i nu cu Adam. Ceea ce e o u\u0219urare. Dac\u0103 Adam s-ar culca cu cineva pe nume Jane \u0219i \u00een via\u021ba de zi cu zi, nu a\u0219 fi prea \u00eenc\u00e2ntat\u0103. \u2014Urm\u0103re\u0219ti serialul? \u00eentreb, c\u0103ut\u00e2nd informa\u021bii. \u2014Dac\u0103 \u00eel urm\u0103resc? spune Janice f\u0103c\u00e2nd ochii mari. Nu l-a\u0219 pierde pentru nimic \u00een lume. Sunt complet dependent\u0103. Iubitului meu nu-i place. \u00cel ur\u0103\u0219te pe Nick. \u00cens\u0103 eu cred c\u0103 e doar gelos. \u2014Cum e Adam, adic\u0103 Nick? \u2014O, e un tic\u0103los \u2013 \u0219i piept\u0103nul lui Janice \u00ee\u0219i taie cale prin p\u0103rul meu ud. Dar \u0219tii tu, un tic\u0103los adorabil. I se iart\u0103 multe pentru c\u0103 arat\u0103 bine. Ar trebui s\u0103-l urm\u0103re\u0219ti \u0219i tu. Sunt de acord. Ar trebui. \u2014M\u0103 \u00eentreb totu\u0219i dac\u0103 e la fel \u0219i \u00een realitate. Janice se uit\u0103 ciudat la mine \u00een oglind\u0103; de parc\u0103 nu i-ar fi trecut vreo clip\u0103 prin cap cum ar putea fi el \u00een realitate. \u2014Nu ai de unde s\u0103 \u0219tii, nu? \u2014M\u0103 \u00eentreb cum e s\u0103 fii actor, spun eu vis\u0103toare. \u2014O, nu \u0219tiu, nu m-am g\u00e2ndit nicodat\u0103 la asta, r\u00e2de Janice. Am plecat de la coafor \u0219i acum stau \u00eentins\u0103 pe un solar la un salon de bronzat. Oamenilor li se pare ciudat c\u0103 m\u0103 duc la solar, pentru c\u0103 niciodat\u0103 nu m\u0103 bronzez prea tare. Pur \u0219i simplu mi se \u00eenro\u0219e\u0219te pu\u021bin fa\u021ba \u0219i \u00eemi mai apar c\u00e2\u021biva pistrui, dar solarele m\u0103 fac s\u0103 m\u0103 simt de parc\u0103 a\u0219 fi stat la soare. \u0218i mi-e cald \u0219i bine tot restul zilei. A\u0219a c\u0103 asta e scuza mea. Desigur c\u0103 nu le recomand oamenilor s\u0103 dea buzna la cel mai apropiat solar ca s\u0103 le \u021bin\u0103 de cald, c\u0103ci asta ar fi ridicol. M\u0103 \u00eentreb dac\u0103 n-ar trebui s\u0103-mi fac \u0219i un tratament facial, c\u0103 tot sunt aici la salon. Dar m\u0103 g\u00e2ndesc mai bine s\u0103 nu, \u00een caz c\u0103 \u00eemi apar pete pe piele \u00eenainte de marele eveniment din seara asta. S-a mai \u00eent\u00e2mplat. Mi-ar pl\u0103cea s\u0103-mi cump\u0103r ceva nou de \u00eembr\u0103cat, dar nu are rost, nu-i a\u0219a? O s\u0103 a\u0219tept p\u00e2n\u0103 la urm\u0103toarea c\u0103l\u0103torie la New York, de unde pot s\u0103-mi iau ceva de la Lord and Taylor. E magazinul meu preferat din \u00eentreaga lume. \u0218tia\u021bi c\u0103 magazinul Lord and Taylor de pe Fifth Avenue are un etaj \u00eentreg pentru persoane minione, ca mine? Ador hainele de acolo \u0219i \u00eemi place c\u0103 nu trebuie s\u0103-mi scurtez to\u021bi pantalonii. Persoanele mici, asemeni mie, nu ar trebui s\u0103 fie discriminate. Da, sunt minion\u0103, ceea ce mi se p\u0103rea foarte enervant c\u00e2nd eram mai t\u00e2n\u0103r\u0103. Pentru c\u0103 nu m\u0103 ajuta s\u0103 intru \u00een baruri \u0219i cluburi. Dar acum \u00eemi place s\u0103 fiu a\u0219a, pentru c\u0103 mi se spune c\u0103 par mai t\u00e2n\u0103r\u0103. Nu sunt minuscul\u0103, evident, pentru c\u0103 trebuia s\u0103 am un metru \u0219aizeci ca s\u0103 fiu stewardes\u0103. Am exact at\u00e2t, dar mi-a fost groaz\u0103 s\u0103 m\u0103 duc s\u0103 fiu m\u0103surat\u0103 pentru slujb\u0103. A mai trebuit s\u0103 dau \u0219i un test oftalmologic, pentru c\u0103 e nevoie \u0219i de acuitate vizual\u0103 (niciodat\u0103 n-am reu\u0219it s\u0103-mi dau seama pentru ce anume!), \u0219i eu sunt chioar\u0103 ca un liliac. Oricum, am tri\u0219at \u0219i mi-am \u021binut lentilele de contact la ochi \u00een timpul testului. Ei, voiam cu diperare s\u0103 ob\u021bin postul! Am ie\u0219it acum de la solar \u0219i m\u0103 simt \u00eencins\u0103. \u00cemi \u0219terg transpira\u021bia de pe aparat, din considera\u021bie pentru urm\u0103torul client, m\u0103 \u00eembrac \u0219i ies. M\u0103 \u00eendrept spre O\u2019Connell Street ca s\u0103 iau autobuzul spre cas\u0103. Nu conduc. Vreau s\u0103 spun c\u0103 \u0219tiu s\u0103 conduc, dar pur \u0219i simplu n-o fac. Nu pot s\u0103-i \u00een\u021beleg pe cei care se distreaz\u0103 f\u0103c\u00e2nd o \u201eplimbare lung\u0103 cu ma\u0219ina\u201c. Condusul \u00een ora\u0219 m\u0103 \u00eengroze\u0219te. A\u0219a c\u0103 a\u0219tept autobuzul, c\u00e2nd se \u00eentunec\u0103 deodat\u0103 \u0219i am un atac de panic\u0103, g\u00e2ndindu-m\u0103 c\u0103 p\u0103rul meu uscat cu f\u00f6ehnul o s\u0103 se elctrizeze \u00een caz c\u0103 plou\u0103. Nu am f\u0103cut dec\u00e2t s\u0103-l usuc cu f\u00f6ehnul. Frumos \u0219i drept. Trebuie s\u0103-mi vopsesc din nou r\u0103d\u0103cinile s\u0103pt\u0103m\u00e2na viitoare, ceea ce e un chin. Mi le fac din dou\u0103 \u00een dou\u0103 s\u0103pt\u0103m\u00e2ni. De fapt, uneori mi se pare c\u0103 lucrez doar ca s\u0103 \u00eemi pot \u00eentre\u021bine p\u0103rul. Grozav, uite un autobuz. M\u0103 urc repede \u0219i m\u0103 duc sus s\u0103 ocup un scaun la etaj, c\u00e2t mai \u00een spate. Motivul pentru care stau mereu foarte \u00een spate este c\u0103 sper s\u0103 nu se a\u0219eze nimeni l\u00e2ng\u0103 mine. Nu a\u021bi observat niciodat\u0103 c\u0103 oamenii de la etaj nu se a\u0219az\u0103 \u00een spate? Doar dac\u0103 nu cumva sunt ni\u0219te copii enervan\u021bi. Se \u00eent\u00e2mpl\u0103 a\u0219a, cred eu, pentru c\u0103 oamenilor nu le place s\u0103 atrag\u0103 aten\u021bia. Vreau s\u0103 spun c\u0103, dac\u0103 mergi p\u00e2n\u0103 \u00een spatele autobuzului \u0219i nu g\u0103se\u0219ti nici un loc liber, trebuie s\u0103 te duci \u00eenapoi \u00een fa\u021b\u0103, \u0219i toat\u0103 lumea se uit\u0103 insistent \u2013 foarte jenant. \u00cemi sun\u0103 telefonul. O, nu. Ur\u0103sc s\u0103 vorbesc din autobuz. Apare num\u0103rul lui Adam, \u0219i eu \u00eenlemnesc. Doamne, ce m\u0103 fac? Nu pot s\u0103-i r\u0103spund \u0219i s\u0103-i spun c\u0103 sunt \u00een 46A. Nu ar fi jenant? Pe de alt\u0103 parte, nu pot l\u0103sa telefonul s\u0103 tot sune \u0219i s\u0103-i enervez la culme pe ceilal\u021bi pasageri. A\u0219a c\u0103 r\u0103spund \u00eentr-o doar\u0103. \u2014Alo? \u2014Katie? \u2014DaaAA, r\u0103spund eu un pic prea entuziasmat\u0103. Sora mea mi-a spus odat\u0103 c\u0103 r\u0103spund la telefon de parc\u0103 a\u0219 fi un antreprenor de pompe funebre, a\u0219a c\u0103 acum fac un fals \u0219i uria\u0219 efort s\u0103 par vesel\u0103. \u2014Unde e\u0219ti? \u2014P\u0103i, am ie\u0219it cu ni\u0219te prieteni. La o cafea... \u0219i o por\u021bie de r\u00e2s, haha. Observ c\u0103 mai mul\u021bi oameni s-au \u00eentors spre mine. Cred ori c\u0103 a) sunt complet nebun\u0103, sau b) pur \u0219i simplu o mincinoas\u0103. Dar nu-mi pas\u0103. Doar n-o s\u0103-i mai v\u0103d \u00een via\u021ba mea. \u2014E\u0219ti \u00een ora\u0219? \u2014Da, da, sunt. A\u0219a e. \u2014Unde e\u0219ti? \u2014P\u0103i\u2026 \u00eencerc s\u0103 m\u0103 g\u00e2ndesc la un loc la mod\u0103. Ba Mizu, e chiar \u00een spatele centrului Powerscourt Townhouse. \u00cel \u0219tii? E foarte dr\u0103gu\u021b, foarte relaxant. \u2014Hei, \u00ee\u021bi vine s\u0103 crezi c\u0103 sunt prin apropiere? Nu ai prefera s\u0103 ne vedem acum, \u0219i nu mai t\u00e2rziu, nu? Nu, nu a\u0219 prefera. Doamne, nu. \u2014Bine, sigur. Doamne, ce naiba spun? Prea t\u00e2rziu. \u2014Sigur, repet \u00een timp ce simt cum mi se \u00eenv\u00e2rte capul. Ap\u0103s butonul ro\u0219u ca s\u0103 anun\u021b \u0219oferul c\u0103 o s\u0103 cobor, apoi \u00eemi croiesc drum pe sc\u0103ri, \u00eemping naveti\u0219tii \u00eenghesui\u021bi \u0219i nervo\u0219i \u0219i m\u0103 dau jos din autobuz. Gata. Acum sunt pe Baggot Street \u0219i trebuie s\u0103 chem un taxi s\u0103 m\u0103 duc\u0103 \u00eenapoi \u00een ora\u0219 ca s\u0103 m\u0103 v\u0103d cu Adam. S\u0103 nu m\u0103 crede\u021bi u\u0219or de manipulat. \u0218tiu s\u0103 m\u0103 joc de-a inabordabila; doar c\u0103 acum nu am timp de joac\u0103. Stau ca o idioat\u0103 pe Baggot Street Bridge, cu m\u00e2na \u00eentins\u0103. Doamne, unde e un afurisit de taxi c\u00e2nd ai nevoie de el? Din fericire, \u00een cele din urm\u0103 opre\u0219te o ma\u0219in\u0103. M\u0103 uit la ceas \u0219i m\u0103 \u00eentreb ce-o s\u0103-i spun lui Adam. \u0218tiu, o s\u0103-i spun c\u0103 mi-am ag\u0103\u021bat dresurile \u0219i am ie\u0219it s\u0103-mi iau alt\u0103 pereche. Apoi \u00eemi aduc aminte c\u0103 port blugi \u0219i m\u0103 r\u0103zg\u00e2ndesc rapid. M\u0103 hot\u0103r\u0103sc s\u0103 nu-i mai spun nimic. B\u0103rba\u021bilor le plac femeile misterioase. Am citit asta undeva. De acum \u00eencolo o s\u0103 fiu misterioas\u0103. Taxiul opre\u0219te \u00een fa\u021b\u0103 la Ba Mizu. Arunc o privire \u00een oglinjoara portabil\u0103. Mi se pare c\u0103 ar\u0103t bine, dar e \u00eentuneric, a\u0219a c\u0103 nu sunt sigur\u0103. Inspir ad\u00e2nc, \u00eei pl\u0103tesc taximetristului \u0219i ies din taxi. \u2014Baft\u0103, strig\u0103 \u0219oferul. Oare \u00eencearc\u0103 s\u0103-mi spun\u0103 ceva? Ajung la Ba Mizu, dar nici urm\u0103 de Adam. Pfiu! A fost c\u00e2t pe ce. Slav\u0103 Domnului! C\u00e2\u021biva oameni se uit\u0103, cum fac de obicei c\u00e2nd o femeie singur\u0103 intr\u0103 \u00eentr-un bar. \u00cei privesc du\u0219m\u0103nos, \u0219i ei se uit\u0103 \u00een alt\u0103 parte. Oamenii care se holbeaz\u0103 sunt at\u00e2t de nepolitico\u0219i! M\u0103 a\u0219ez la bar, pentru ca Adam s\u0103 m\u0103 vad\u0103 f\u0103r\u0103 probleme c\u00e2nd intr\u0103. M\u0103 \u00eentreb dac\u0103 o s\u0103-l recunosc imediat. O s\u0103-l mai recunoasc\u0103 altcineva? P\u00e2n\u0103 la urm\u0103, nu vreau paparazzi pe urmele noastre, haha. Poate ar trebui s\u0103 port ochelari de soare cu lentile mate! \u00cemi comand un pahar de vin. \u2014Altceva? \u00eentreab\u0103 fata de la bar. \u2014\u00c3\u0103... nu, mersi. Nu are rost s\u0103 comand pentru Adam, nu? Nu \u0219tiu ce bea el. M\u0103 \u00eentreb dac\u0103 e genul care bea Guinness. Greu de spus, nu-i a\u0219a? \u00cemi pl\u0103tesc b\u0103utura \u0219i sper ca fata de la bar s\u0103 nu m\u0103 comp\u0103timeasc\u0103. Doar nu mi s-a tras clapa. Nu \u00eenc\u0103, haha. De fapt, \u0103sta nu e un g\u00e2nd prea lini\u0219titor. Nu e deloc dr\u0103gu\u021b. S\u0103 \u021bi se trag\u0103 clapa nu e niciodat\u0103 grozav. Mi s-a \u00eent\u00e2mplat o dat\u0103. Dar numai o singur\u0103 dat\u0103, slav\u0103 Domnului. Cred c\u0103 am timp s\u0103 v\u0103 spun pe fug\u0103. O prieten\u0103 de-a mea a dat o petrecere pentru mine acum c\u00e2\u021biva ani. A f\u0103cut-o ca pretext s\u0103-mi cunoasc\u0103 noul iubit. To\u021bi prietenii se pl\u00e2ngeau de misteriosul meu iubit, pe care nu-l cunoscuser\u0103. Vede\u021bi voi, Jack era un b\u0103rbat retras. Foarte retras, de fapt. Nu fuseser\u0103m niciodat\u0103 la el acas\u0103, deoarece locuia \u00een Kildare, a\u0219a c\u0103 nu era chiar convenabil. Mai ales pentru c\u0103 locuia cu sora lui, care era \u00eentr-un scaun cu rotile \u0219i nu era obi\u0219nuit\u0103 cu musafiri \u2013 se pare. Din cauza ei, Jack nu putea nici s\u0103 stea toat\u0103 noaptea cu mine. Pe atunci, locuiam \u00eentr-un apartament din ora\u0219 pe care \u00eel \u00eemp\u0103r\u021beam cu ni\u0219te prieteni. Dar sora lui Jack \u00ee\u0219i f\u0103cea at\u00e2tea griji \u00een privin\u021ba lui. Desigur c\u0103 nu vorbisem niciodat\u0103 cu ea, pentru c\u0103 Jack nu-mi d\u0103duse num\u0103rul lui de-acas\u0103. \u0218i nici mie nu mi-a trecut prin cap s\u0103 i-l cer. Oricum, prietenilor mei li se p\u0103rea c\u0103 rela\u021bia mea cu Jack era foarte dubioas\u0103. Adic\u0103 el nici m\u0103car la balul anual pentru echipajul de bord nu a venit \u0219i am fost nevoit\u0103 s\u0103 merg singur\u0103. Colac peste pup\u0103z\u0103, se pare c\u0103 sora lui Jack f\u0103cuse grip\u0103. Eram mai mult sup\u0103rat\u0103 dec\u00e2t nervoas\u0103. P\u00e2n\u0103 la urm\u0103 cum s\u0103 m\u0103 enervez pe cineva care e at\u00e2t de bun \u0219i grijuliu? Era unul la un milion \u0219i singurul frate din familia lui care era dispus s-o \u00eengrijasc\u0103 pe biata lui sor\u0103. Restul erau ni\u0219te egoi\u0219ti. Cel pu\u021bin, a\u0219a mi-a spus el. \u00cemi aduc aminte c\u0103 l-am \u00eentrebat odat\u0103 dac\u0103 nu ar vrea s\u0103 aduc\u0103 pe cineva care s\u0103 aib\u0103 grij\u0103 de ea, dar s-a uitat la mine de parc\u0103 ar fi fost cea mai cumplit\u0103 sugestie pe care ar fi auzit-o vreodat\u0103. M-am sim\u021bit groaznic dup\u0103 aceea \u0219i nu m-am mai pl\u00e2ns niciodat\u0103. \u0218i nici nu l-am mai b\u0103tut la cap s\u0103 ias\u0103 cu mine \u00een ora\u0219 s\u00e2mb\u0103t\u0103. Apoi, \u00eentr-o sear\u0103, ni\u0219te prieteni de-ai mei au organizat o petrecere la care eram invita\u021bi eu \u0219i Jack. Deja cred c\u0103 puneau la \u00eendoial\u0103 existen\u021ba lui. Nu c\u0103 i-a\u0219 fi condamnat; uneori m\u0103 \u00eendoiam p\u00e2n\u0103 \u0219i eu de ea. Jack \u0219i cu mine ne potriveam de minune din punct de vedere fizic. Era un amant experimentat \u0219i din cauza lui ajunsesem \u0219i eu s\u0103 fac lucruri ciudate, cum ar fi s\u0103 dau mai mul\u021bi bani pe lenjerie intim\u0103 dec\u00e2t pe un palton. P\u00e2n\u0103 atunci, fusesem genul de femeie Marks \u2018n\u2019 Spencer. \u00cemi pl\u0103cea lenjeria luxoas\u0103, dar niciodat\u0103 nu mi se p\u0103ruse c\u0103 merit\u0103 s\u0103 dau spargere la banc\u0103 doar pentru a m\u0103 \u00eempodobi cu vol\u0103na\u0219e \u0219i dantelu\u021be. Dac\u0103 nimeni nu-mi vedea chilo\u021beii scumpi, care mai era rostul? M\u0103 ducea \u00een puburi lini\u0219tite, pu\u021bin cunoscute \u0219i \u00eei pl\u0103cea s\u0103 plec\u0103m undeva \u00een weekend. Mai ales \u00een str\u0103in\u0103tate. De fapt, cu c\u00e2t mai departe, cu at\u00e2t mai bine. Dar niciodat\u0103 nu i-a pl\u0103cut s\u0103 ne \u00eent\u00e2lnim \u00een Dublin s\u0103 lu\u0103m cina. Sau s\u0103 mearg\u0103 \u00een club cu mine \u0219i prietenii mei. Era mai mult genul care comanda m\u00e2ncare la pachet, vedea o caset\u0103, apoi se b\u0103ga imediat \u00een pat, de\u0219i se trezea mereu \u00een toiul nop\u021bii ca s\u0103 se duc\u0103 s\u0103 vad\u0103 ce face sora lui, ceea ce mie mi se p\u0103rea foarte sup\u0103r\u0103tor. Dar m\u0103 deranja ceva la Jack. Uneori m\u0103 sufoca, spun\u00e2ndu-mi c\u0103 \u00eel excit ca nici o alt\u0103 femeie p\u00e2n\u0103 atunci, iar c\u00e2nd \u00eei ar\u0103tam vreun semn real de afec\u021biune sau pomeneam de viitor, se \u00eenchidea imediat. Nu m\u0103 dau \u00een v\u00e2nt dup\u0103 dulceg\u0103rii, dar mi-ar fi pl\u0103cut o asigurare c\u0103 sunt mai mult dec\u00e2t o partener\u0103 convenabil\u0103 cu care s\u0103 \u00eempart\u0103 patul. A\u0219a c\u0103 \u00eentr-o zi am pus piciorul \u00een prag \u0219i i-am dat un ultimatum. I-am spus c\u0103 fie \u00eemi cunoa\u0219te prietenii, fie ne desp\u0103r\u021bim. Era de fapt doar o amenin\u021bare nefondat\u0103, fiindc\u0103 nu aveam de g\u00e2nd s\u0103-i dau papucii lui Jack, dar, \u00een mod surprinz\u0103tor, a luat totul \u00een serios \u0219i a fost de acord. Am fost a\u0219a \u00eenc\u00e2ntat\u0103. De fapt, eram m\u00e2ndr\u0103 de mine c\u0103 m-am impus. Via\u021ba ar fi mai pu\u021bin complicat\u0103 dac\u0103 mai multe femei ar cere direct ce vor, \u00een loc s\u0103 se ascund\u0103 dup\u0103 deget, mi-am spus eu mul\u021bumit\u0103 de mine. Bine\u00een\u021beles c\u0103 Jack nu a ap\u0103rut. Petrecerea a \u00eenceput la opt, \u0219i la opt jumate toat\u0103 lumea era beat\u0103; c\u00e2\u021biva oameni \u00eencepuser\u0103 s\u0103 danseze \u0219i cei care se considerau sufletul petrecerii se d\u0103deau \u00een spectacol peste tot \u00een timp ce eu m\u0103 furi\u0219am prin buc\u0103t\u0103rie, c\u0103ut\u00e2nd cel mai mare cu\u021bit din cas\u0103. Ei, nici chiar a\u0219a, dar eram tare deprimat\u0103. \u00cen primul r\u00e2nd, m\u0103 sim\u021beam dezam\u0103git\u0103 de Jack, apoi m\u0103 sim\u021beam umilit\u0103 pentru c\u0103 eram sigur\u0103 c\u0103 toat\u0103 lumea de la petrecere m\u0103 comp\u0103timea. S\u0103r\u0103cu\u021ba de Katie, cu imagina\u021bia ei bogat\u0103. I-am dat timp p\u00e2n\u0103 la unsprezece, apoi m-am dus sus cu o sticl\u0103 de vin \u00eentr-o m\u00e2n\u0103 \u0219i mobilul \u00een cealalt\u0103. Re\u021beta sigur\u0103 pentru dezastru, nu? Am ap\u0103sat \u00eencet tastele mobilului, sper\u00e2nd, \u00eempotriva tuturor eviden\u021belor, c\u0103 exist\u0103 o explica\u021bie plauzibil\u0103 pentru comportamentul s\u0103u. Poate a fost implicat \u00eentr-un accident teribil. Poate s-a \u00eemboln\u0103vit sora lui sau \u0219i-a pierdut mobilul. Demn de mil\u0103, \u0219tiu, dar m\u0103 ag\u0103\u021bam de orice! Telefonul a tot sunat, apoi am format din nou num\u0103rul. Te rog, r\u0103spunde, m\u0103 rugam \u00een t\u0103cere. A r\u0103spuns cineva. Nu era el. Era o voce de feti\u021b\u0103. \u2014Alo? se auzi vocea dulce de copila\u0219. La naiba, m-am g\u00e2ndit. Probabil am format un num\u0103r gre\u0219it. \u2014Alo? \u2014Am gre\u0219it num\u0103rul, scumpo. Nu-\u021bi face griji. Pa-pa. Am l\u0103sat telefonul jos. S\u0103raca feti\u021b\u0103. Probabil m-a crezut vreo nebun\u0103. L-am sunat din nou pe Jack pe mobil. \u2014Alo? Aceea\u0219i voce de copil. Ce ciudat. Apoi mi-a picat fisa. \u2014Tati\u2026 \u0103\u0103... e cumva pe-acolo? am \u00eentrebat \u00eentr-o doar\u0103, inima b\u0103t\u00e2ndu-mi cu viteza luminii. \u2014Imediat, r\u0103spunse feti\u021ba, \u0219i eu am sc\u0103pat \u0219ocat\u0103 telefonul din m\u00e2n\u0103. Nu mi-am revenit niciodat\u0103 complet. \u0218i nu am aflat niciodat\u0103 dac\u0103 sora \u00een scaun cu rotile era \u00eentr-adev\u0103r so\u021bia lui. Sau dac\u0103 avea vreo sor\u0103. Sau al\u021bi copii. Pentru c\u0103 nu mai \u0219tiu nimic de Jack de-atunci. \u2014Mai vre\u021bi \u0219i altceva? \u00eentreab\u0103 fata de la bar. M\u0103 preg\u0103tesc s\u0103 dau din cap \u00een semn c\u0103 nu, c\u00e2nd \u00eemi dau seama c\u0103 mi-am b\u0103ut tot vinul. Doamne, trebuie s\u0103 \u00eencetez s\u0103 mai visez cu ochii deschi\u0219i. Pre\u021b de-o clip\u0103 aproape am uitat unde m\u0103 aflu. Barul pare s\u0103 se umple destul de repede, cu oameni ie\u0219i\u021bi de la serviciu. Nu-mi place s\u0103 stau aici f\u0103r\u0103 un pahar \u00een fa\u021b\u0103, a\u0219a c\u0103 mai comand un r\u00e2nd. \u00cemi trece prin cap un g\u00e2nd groaznic, c\u0103 Adam s-ar putea s\u0103 nu vin\u0103. Dar \u00eel alung repede. Nu to\u021bi b\u0103rba\u021bii sunt ca Jack, \u00eemi spun eu \u00een timp ce barmani\u021ba \u00eemi \u00eentinde \u00eenc\u0103 un pahar. Dac\u0103 stai \u0219i te g\u00e2nde\u0219ti, e destul de ciudat. M\u0103 \u00eentreb dac\u0103 sunt \u00een barul care trebuie. P\u00e2n\u0103 la urm\u0103, au trecut cel pu\u021bin dou\u0103zeci de minute de c\u00e2nd a spus Adam c\u0103 e pe drum. Poate a fost atacat pe strad\u0103. Poate a fost acostat de v\u00e2n\u0103torii de autografe sau a fost urm\u0103rit de paparazzi. Imagina\u021bia mea aproape o ia razna, c\u00e2nd sun\u0103 telefonul. \u2014Hei, unde e\u0219ti? E Adam. Mul\u021bumescu-\u021bi, Doamne. Mul\u021bumesc mult c\u0103 nu mi s-a tras iar clapa. Nu a\u0219 fi f\u0103cut fa\u021b\u0103 situa\u021biei a doua oar\u0103 \u00een via\u021b\u0103. \u2014Sunt \u00een Ba Mizu. Stau la bar. Nu ai cum s\u0103 nu m\u0103 vezi. Sunt blonda aia splendid\u0103, de\u0219i probabil n-o s\u0103 m\u0103 recuno\u0219ti f\u0103r\u0103 uniform\u0103. R\u00e2d \u0219i eu de tentativa mea nereu\u0219it\u0103 de glum\u0103. Apoi \u00eel v\u0103d. O apari\u021bie \u00eentr-o mul\u021bime de chipuri la fel. Arat\u0103 ca un star. Pe de alt\u0103 parte, chiar e star. Uit mereu. Apoi v\u0103d capetele \u00eentorc\u00e2ndu-se. B\u0103rba\u021bii par destul de invidio\u0219i, iar femeile \u00een costum se uit\u0103 f\u0103r\u0103 jen\u0103. \u0218i \u00eencep s\u0103-mi dau seama c\u0103 probabil sunt invidiat\u0103 de toate persoanele din local. Adam Kirrane a sosit. \u0218i e aici s\u0103 se \u00eent\u00e2lneasc\u0103 cu mine. \u2014Bun\u0103. \u00cemi d\u0103 un pupic rapid pe obraz \u0219i sper s\u0103 nu-\u0219i ard\u0103 buzele, pentru c\u0103 sunt sigur\u0103 c\u0103 fa\u021ba mea e ro\u0219ie ca focul. Eu cu siguran\u021b\u0103 simt c\u0103 iau foc. Dar sunt \u0219i fericit\u0103 \u0219i... ei bine, pu\u021bin ame\u021bit\u0103. Nu am m\u00e2ncat nimic toat\u0103 ziua. \u2014Bun\u0103, \u00eei r\u0103spund, pentru c\u0103 nu pot s\u0103 m\u0103 g\u00e2ndesc la nimic altceva. Simt c\u0103 m-am \u00eendr\u0103gostit a doua oar\u0103 \u00een via\u021b\u0103. Sunt ca o adolescent\u0103 la prima \u00eent\u00e2lnire. Nu \u0219tiu ce s\u0103 spun, dar \u00eemi dau seama c\u0103 trebuie s\u0103 spun ceva. \u2014E\u0219ti bine? \u00eentreb eu cu st\u00e2ng\u0103cie, con\u0219tient\u0103 c\u0103 oamenii se uit\u0103 la noi \u0219i sim\u021bindu-m\u0103 pu\u021bin timid\u0103, pentru c\u0103 nu sunt obi\u0219nuit\u0103 cu at\u00e2ta aten\u021bie. M\u0103 tot g\u00e2ndesc c\u0103 mi se v\u0103d chilo\u021bii sau a\u0219a ceva. \u2014M\u0103 simt grozav. Pu\u021bin obosit, dar, \u00een afar\u0103 de asta, minunat, r\u00e2de el, sco\u021b\u00e2nd la vedere ni\u0219te din\u021bi albi ca neaua. M\u0103 \u00eentreb dac\u0103 sunt fal\u0219i. \u2014\u00cenc\u0103 un pahar de vin? \u00eentreab\u0103 el, iar eu dau din cap \u00eenainte s\u0103 apuc s\u0103 m\u0103 g\u00e2ndesc dac\u0103 am \u00eentr-adev\u0103r nevoie de \u00eenc\u0103 un pahar de vin pe stomacul gol. \u00cemi arunc privirea \u00een jur, dar nimeni nu se mai uit\u0103 la noi. Irlandezilor nu le place s\u0103 fie surprin\u0219i c\u00e2nd se holbeaz\u0103. Vede\u021bi voi, noi din ora\u0219ul \u0103sta suntem to\u021bi foarte importan\u021bi. Avem VIP-uri \u0219i VVIP-uri \u0219i mai sunt, desigur, oamenii ca mine care nu intr\u0103 nic\u0103ieri. Cel pu\u021bin, nu \u00een barurile unde intr\u0103 doar membrii, ca s\u0103 se bat\u0103 pe burt\u0103 cu to\u021bi oamenii \u201eimportan\u021bi\u201c. Dar am ocazia s\u0103 v\u0103d mul\u021bi oameni celebri \u00een timpul zborurilor, ceea ce e minunat. I-am v\u0103zut pe cei de la U2, pre\u0219edintele, ni\u0219te supermodele \u0219i, \u00een general, to\u021bi irlandezii cunoscu\u021bi. Majoritatea sunt foarte dr\u0103gu\u021bi. Ciudat e c\u0103 sunt cu at\u00e2t mai politico\u0219i \u0219i prieteno\u0219i, cu c\u00e2t sunt mai cunoscu\u021bi. De la starlete te po\u021bi a\u0219tepta s\u0103 fac\u0103 probleme. Dar iar bat c\u00e2mpii \u0219i probabil vre\u021bi s\u0103 revin la \u00eent\u00e2lnirea mea cu Adam. OK, ne \u00een\u021belegem bine, dar nu am de g\u00e2nd s\u0103 v\u0103 spun cuv\u00e2nt cu cuv\u00e2nt ce vorbim pentru c\u0103 e destul de penibil \u0219i conversa\u021bia e pres\u0103rat\u0103 cu obi\u0219nuitele \u00eentreb\u0103ri pe care le pui la prima \u00eent\u00e2lnire, cum ar fi \u201e\u0219i c\u00e2\u021bi fra\u021bi sau surori ai?\u201c. \u00cencepe s\u0103-mi ghior\u0103ie stomacul \u0219i brusc realizez c\u0103 sunt h\u0103mesit\u0103. Dar nu a\u0219 vrea s\u0103-i spun asta lui Adam, s\u0103 nu cumva s\u0103 cread\u0103 c\u0103 vreau s\u0103 m\u0103 aleg cu o mas\u0103 simandicoas\u0103. De parc\u0103 numai de-asta am venit. Dintr-odat\u0103, Adam \u00ee\u0219i a\u0219az\u0103 m\u00e2na la mine-n poal\u0103 \u0219i spune: \u2014Hai s\u0103 mergem s\u0103 m\u00e2nc\u0103m ceva. Mor de foame. Doamne, suntem suflete pereche. Trebuie s\u0103 fim. G\u00e2ndim la fel. E un semn. \u0218i are ni\u0219te ochi verzi uimitori, \u0219i eu nu am mai ie\u0219it cu nimeni cu ochii verzi. Poate \u0103sta e \u00eenc\u0103 un semn? M\u0103 ridic (cl\u0103tin\u00e2ndu-m\u0103 pu\u021bin, trebuie s\u0103 recunosc) \u0219i Adam \u00eemi \u021bine haina s\u0103 m\u0103 \u00eembrac. Hmm. Nu-mi aduc aminte ca Tim s\u0103-mi fi \u021binut vreodat\u0103 haina. Vai, am promis c\u0103 nu o s\u0103 vorbesc despre Tim. \u0218i nici m\u0103car s\u0103 m\u0103 g\u00e2ndesc la el. Ie\u0219im din Ba Mizu \u0219i ne \u00eendrept\u0103m spre ma\u0219ina lui Adam. E un Mercedes SLK, \u0219i Adam \u00eemi \u021bine portiera deschis\u0103 c\u00e2t timp eu alunec \u00een scaunul de piele \u0219i m\u0103 g\u00e2ndesc c\u0103 sunt o fat\u0103 norocoas\u0103. Nu c\u0103 a\u0219 fi superficial\u0103. Dar m-am cam s\u0103turat de Nissanul Micra la m\u00e2na a doua al lui Tim. Mergem la Browne\u2019s lu\u00e2nd-o pe Stephen Green, \u0219i sunt mai mult dec\u00e2t impresionat\u0103. Browne\u2019s are reputa\u021bia de a fi cel mai bun restaurant din Dublin. C\u00e2nd ajungem, membrii personalului \u00eel \u00eent\u00e2mpin\u0103 pe Adam ca pe un prieten vechi. M\u0103 \u00eentreb c\u00e2t de des vine aici. \u0218i m\u0103 mai \u00eentreb cine l-a mai \u00eenso\u021bit la \u00eent\u00e2lniri. Poate numele fetei e altul \u00een fiecare s\u0103pt\u0103m\u00e2n\u0103. \u00cenc\u0103 o dat\u0103 Adam \u00eemi ia haina \u0219i comand\u0103 o sticl\u0103 de \u0219ampanie. \u2014C\u00e2nd ai urm\u0103torul zbor? Se \u00eentinde \u0219i \u00eemi str\u00e2nge m\u00e2na. Atingerea pielii sale e electrizant\u0103. \u2014M\u00e2ine diminea\u021b\u0103. Plec la Boston. \u2014Boston? A, da, uitasem. Iubesc ora\u0219ul \u0103la. \u2014\u0218i eu, dar din nefericire nu st\u0103m prea mult acolo. Doar o noapte. P\u0103cat. \u2014Mare p\u0103cat, aprob\u0103 Adam. Dac\u0103 ai fi stat mai mult, a\u0219 fi putut s\u0103 trec pe la tine. Am r\u00e2s. Adam e at\u00e2t de, at\u00e2t de diferit de orice tip pe care l-am cunoscut p\u00e2n\u0103 acum. Nici unul nu a sugerat s\u0103 treac\u0103 \u201epe la mine\u201c la Boston. \u2014C\u00e2nd \u00ee\u021bi reiei film\u0103rile? \u2014Poim\u00e2ine, spune el. Am avut ultimele zile libere, dar am un program destul de \u00eenc\u0103rcat \u00een urm\u0103toarele s\u0103pt\u0103m\u00e2ni. Personajul meu intr\u0103 \u00een tot felul de buclucuri. \u2014Cum ar fi? Ridic dintr-o spr\u00e2ncean\u0103 \u00een timp ce chelnerul ne toarn\u0103 \u0219ampanie. \u2014O, \u0219tii doar c\u0103 nu am voie s\u0103 vorbesc despre scenariu. E confiden\u021bial. \u2014Hai, continu\u0103, \u00eel tachinez \u00een timp ce gust \u0219ampania. Spune-mi, \u00ee\u021bi ocupi timpul cu idile \u0219i cu femei care sufer\u0103 dup\u0103 tine? Adam se preface uimit. \u2014Nu eu scriu scenariul. Eu doar citesc replicile. Nu e vina mea c\u0103 scenari\u0219tii m-au distribuit \u00een rol de canalie. Totu\u0219i, nu sunt a\u0219a \u00een realitate. Ca s\u0103 m\u0103 asigure de spusele lui, \u00eemi face cu ochiul. \u2014Nu m\u0103 uit prea mult la televizor, \u00eei spun, dar lucrez la un scenariu. Chiar \u00een timp ce vorbesc, \u00eemi dau seama ce preten\u021bioas\u0103 trebuie s\u0103 par. Deodat\u0103 m\u0103 simt jenat\u0103; o parte din mine dorindu-\u0219i s\u0103 nu fi deschis gura. Adam se uit\u0103 la mine curios. \u2014Ce fel de scenariu? \u2014P\u0103i, e o poveste gen Angela\u2019s Ashes, \u00eei spun. E trist\u0103, curajoas\u0103 \u0219i, ei bine, foarte emo\u021bionant\u0103. \u2014Mi-ar pl\u0103cea s\u0103-mi arunc o privire pe el c\u00e2ndva. Chelnerul vine s\u0103 ne ia comanda. Sunt fericit\u0103. Foarte fericit\u0103, de fapt. Adam tocmai mi-a spus c\u0103 ar vrea s\u0103 se uite pe scenariul meu. Asta \u00eenseamn\u0103 c\u0103 vrea s\u0103 m\u0103 mai vad\u0103, evident. \u00cei cer chelnerului varianta vegetarian\u0103. Adam comand\u0103 acela\u0219i lucru. Sunt uimit\u0103. Rareori \u00eent\u00e2lnesc b\u0103rba\u021bi vegetarieni. Ciudat, mereu mi-am \u00eenchipuit c\u0103 o s\u0103 m\u0103 m\u0103rit cu un vegetarian ca mine. \u00cenc\u0103 un semn, poate? \u00cel \u00eentreb despre munca lui \u0219i e evident c\u0103 \u00eei place ce face. \u2014Actorii nu sunt pl\u0103ti\u021bi pentru c\u00e2t joac\u0103, \u00eemi explic\u0103 el, ci pentru c\u00e2t stau degeaba. \u2014Niciodat\u0103 nu am privit lucrurile a\u0219a. \u2014Majoritatea actorilor \u00ee\u0219i iubesc meseria. Dac\u0103 nu \u021bi-ar pl\u0103cea via\u021ba asta, nu ai putea rezista. E o profesie at\u00e2t de imprevizibil\u0103. \u00cemi primesc scenariul \u00een fiecare s\u0103pt\u0103m\u00e2n\u0103. Dac\u0103 scrie \u201eTrenul opre\u0219te\u201c, nu \u0219tiu niciodat\u0103 dac\u0103 personajul meu e \u00een tren sau sub el. Doamne, nu mi-am imaginat niciodat\u0103 c\u0103 ar fi a\u0219a. Cred c\u0103 ar fi ciudat dac\u0103 m-a\u0219 duce \u00een fiecare zi la aeroport, ne\u0219tiind dac\u0103 o s\u0103 zbor sau nu. \u00cemi imaginez cum ar fi s\u0103 intru \u00een camera unde stau membrii echipajului, s\u0103 m\u0103 prezint la cei ce controleaz\u0103 zborurile \u0219i s\u0103 mi se spun\u0103 \u201eNe pare r\u0103u, scumpo, nu mergi la Roma \u00een diminea\u021ba asta. Pa-pa\u201c. V\u0103 \u00eenchipui\u021bi? Ce m-a\u0219 face? Ar trebui s\u0103 m\u0103 duc acas\u0103 \u0219i s\u0103-mi scriu iar CV-ul. Dar dac\u0103 e\u0219ti actor \u00eentr-un serial \u00een vog\u0103, nu prea po\u021bi s\u0103 te prezin\u021bi s\u0103pt\u0103m\u00e2na urm\u0103toare la benzin\u0103ria de l\u00e2ng\u0103 tine, c\u0103ut\u00e2nd un loc de munc\u0103, nu? \u00cencep s\u0103 m\u0103 g\u00e2ndesc la toate starurile pop ratate pe care numai \u021bara noastr\u0103 le-a dat de-a lungul anilor. Oare ce s-a \u00eent\u00e2mplat cu ele? To\u021bi oamenii \u0103ia dornici de afirmare. Acum sunt la televizor, c\u00e2nt\u00e2nd \u0219i d\u00e2nd autografe. Apar \u00een reviste \u0219i peste tot ca fiind urm\u0103torul hit, apoi... nimic. Parc\u0103 intr\u0103 \u00een p\u0103m\u00e2nt. Se vede c\u0103 trebuie s\u0103 fii tare ca s\u0103 reu\u0219e\u0219ti \u00een industria nemiloas\u0103 a showbizului. \u2014\u00ce\u021bi faci vreodat\u0103 griji c\u0103 nu o s\u0103 reu\u0219e\u0219ti? \u00eel \u00eentreb pe Adam. \u2014Niciodat\u0103, r\u0103spunde privind drept \u00een ochii mei. Niciodat\u0103 nu stau s\u0103 m\u0103 \u00eentreb \u201eCe-ar fi dac\u0103...?\u201c. Nici m\u0103car nu mi-ar trece prin cap. Via\u021ba e prea scurt\u0103 pentru \u00eendoieli. Sosesc felurile noastre de m\u00e2ncare vegetariene \u0219i de-abia a\u0219tept s\u0103 \u00eenfulec. M\u00e2ncarea miroase divin \u0219i e o atmosfer\u0103 relaxat\u0103 \u00een restaurantul \u0103sta. A\u0219 putea adormi aici, \u0219i Adam are dreptate: via\u021ba e prea scurt\u0103 pentru g\u00e2nduri negre. Am decis s\u0103 continui s\u0103-mi scriu scenariul, f\u0103r\u0103 s\u0103-mi mai fac griji c\u0103 va fi respins. O s\u0103 lucrez ceva mai mult la el dup\u0103 ce m\u0103 \u00eentorc de la Boston. Un cuplu intr\u0103 \u00een restaurant \u0219i ceva m\u0103 face s\u0103 m\u0103 uit mai atent. Femeia blond\u0103 poart\u0103 o jachet\u0103 la fel ca a surorii lui Tim, Elaine. Femeia se \u00eentoarce pu\u021bin c\u00e2nd chelnerul \u00eei conduce la masa lor. C\u00e2nd face asta, \u00eenghe\u021b. Doamne, chiar e Elaine. Sunt moart\u0103, moart\u0103 de-a binelea. Ce m\u0103 fac? Adam, evident, observ\u0103 c\u0103 mi s-a dus culoarea din obraji. \u2014E\u0219ti bine? m\u0103 \u00eentreab\u0103. Ce s\u0103-i r\u0103spund? S\u0103-i spun c\u0103 femeia care tocmai a intrat e sora prietenului meu, care nu e chiar prietenul meu? Cred c\u0103 Adam nu o s\u0103 \u00een\u021beleag\u0103, nu? Nici eu nu sunt sigur\u0103 c\u0103 \u00een\u021beleg. M\u0103 \u00eentreb cine e b\u0103rbatul. B\u0103rbatul care e cu Elaine. Evident nu e so\u021bul ei. L-am v\u0103zut pe so\u021bul ei, Craig, de multe ori \u0219i sigur nu e el. Dar nu am de g\u00e2nd s\u0103 interpretez gre\u0219it. Doar pentru c\u0103 iei cina cu cineva nu \u00eenseamn\u0103 c\u0103 te \u0219i culci cu persoana aia. Sora lui Tim este o femeie destul de elegant\u0103, care cheltuie\u0219te o avere pe haine \u0219i coafor. Are p\u0103rul cre\u021b de la natur\u0103, dar toat\u0103 lumea crede c\u0103 e drept, pentru c\u0103 se duce la coafor la fiecare dou\u0103 zile. Are un mic butic care merge destul de bine. Iar Elaine apare mereu la rubricile mondene, datorit\u0103 faptului c\u0103 st\u0103 cu vreo c\u00e2teva starlete. Ei bine, \u00een\u021belegerea e urm\u0103toarea: ea le \u00eemprumut\u0103 gratis rochii de fiecare dat\u0103 c\u00e2nd trebuie s\u0103 se duc\u0103 \u00eentr-un loc elegant. Ele, \u00een schimb, \u00eei fac reclam\u0103 de fiecare dat\u0103 c\u00e2nd sunt \u00eentrebate care este magazinul lor preferat. A\u0219a merg lucrurile. O m\u00e2n\u0103 o spal\u0103 pe cealalt\u0103. M\u0103 \u00eentreb dac\u0103 ne-a v\u0103zut pe Adam \u0219i pe mine. Nu cred, dar nu pot fi sigur\u0103. Nu cred c\u0103 Elaine m\u0103 place. Se poart\u0103 pu\u021bin ciudat cu mine. De parc\u0103 nu m\u0103 crede destul de bun\u0103 pentru Tim. So\u021bul ei e mult mai dr\u0103gu\u021b. E mai relaxat, \u00eei place s\u0103 joace golf \u0219i nu e atras de scena monden\u0103. Nu-mi dau deloc seama cum a ajuns cu energica Elaine. Ne termin\u0103m cina \u0219i schimb\u0103m priviri pline de \u00een\u021beles. Cel pu\u021bin mie mi se par pline de \u00een\u021beles. Dar poate c\u0103 el se uit\u0103 la mine g\u00e2ndind: \u201e\u00c3\u0103... \u00cen nici un caz\u201c. Nu \u0219tiu de ce m\u0103 \u00eentreb mereu dac\u0103 un tip o s\u0103 m\u0103 plac\u0103 sau nu. Adic\u0103, dac\u0103 a\u0219 fi de\u0219teapt\u0103, nu m-a\u0219 g\u00e2ndi prea mult la asta. Dar sunt fat\u0103. \u0218i fetele tind s\u0103 pun\u0103 sentimentele tuturor celorlal\u021bi mai presus de ale lor. Adam \u00eemi poveste\u0219te despre New York \u0219i cum to\u021bi de acolo vor s\u0103 ajung\u0103 faimo\u0219i. E fascinant. \u00cemi poveste\u0219te despre diverse vedete pe care le-a cunoscut, printre care Susan Sarandon sau Sarah Jessica Parker, \u0219i \u00eemi spune c\u0103 odat\u0103 a dat la propriu nas \u00een nas cu Cindy Crawford pe strad\u0103. \u2014Te-a recunoscut? \u00eentreb eu intrigat\u0103. \u2014P\u0103i, mi-a z\u00e2mbit \u0219i mi-a spus \u201eBun\u0103\u201c, deci poate m-a recunoscut. Uau. Slav\u0103 Domnului c\u0103 Cindy e m\u0103ritat\u0103, altfel a\u0219 deveni pu\u021bin geloas\u0103. \u2014\u0218tii, e p\u0103cat c\u0103 trebuie s\u0103 pleci m\u00e2ine la Boston, continu\u0103 Adam. Dac\u0103 ai fi \u00een New York, am putea s\u0103 ne \u00eent\u00e2lnim \u0219i te-a\u0219 duce \u00eentr-un club. De fapt, a\u0219 putea s\u0103-\u021bi fac cuno\u0219tin\u021b\u0103 cu restul membrilor distribu\u021biei, inclusiv produc\u0103torul. E de treab\u0103. Tat\u0103l lui e pe jum\u0103tate irlandez, ca aproape to\u021bi americanii de pe Coasta de Est. \u0218i mie \u00eemi pare r\u0103u c\u0103 nu merg. \u00cemi place Bostonul, dar s\u0103 m\u0103 v\u0103d cu Adam \u00een New York ar fi pur \u0219i simplu incredibil. V\u0103 \u00eenchipui\u021bi cum ar fi s\u0103 le spun pilo\u021bilor \u0219i celorlal\u021bi membri ai echipajului c\u0103 nu pot s\u0103 merg cu ei s\u0103 beau ceva la Rosie O\u2019Grady pentru c\u0103 m\u0103 \u00eent\u00e2lnesc cu actorii din DreamBoat? Ar fi mult prea haios. Cei din echipaj nu prea ies \u00een cluburi \u00een New York. E de fapt din cauza diferen\u021bei de fus orar. Adic\u0103 atunci c\u00e2nd ajungem, pentru noi e deja sear\u0103, de\u0219i e toiul zilei \u00een New York. Soarele str\u0103luce\u0219te c\u00e2nd ar trebui s\u0103 fie \u00eentuneric. A\u0219a c\u0103, p\u00e2n\u0103 se las\u0103 noaptea, de obicei e\u0219ti at\u00e2t de extenuat \u00eenc\u00e2t nu \u00ee\u021bi dore\u0219ti dec\u00e2t s\u0103 dormi. Uneori ies oricum \u0219i la naiba cu consecin\u021bele. Sigur c\u0103 se poate s\u0103 fiu o epav\u0103 a doua zi, dar n-o s\u0103-mi pese c\u00e2tu\u0219i de pu\u021bin. De obicei, dac\u0103 ies sau nu depinde de restul echipajului. Dac\u0103 sunt o ga\u0219c\u0103 plicticoas\u0103, o s\u0103 m\u0103 scuz \u0219i o s\u0103 m\u0103 duc \u00een camera mea sau la \u00eenot sau la saun\u0103 \u00een hotel. Dar dac\u0103 sunt m\u0103car c\u00e2\u021biva care vor s\u0103 se distreze, de obicei mergem la Rosie O\u2019Grady. Uneori, pur \u0219i simplu ne lu\u0103m o groaz\u0103 de bere \u0219i vin \u0219i mergem \u00een camera cuiva s\u0103 d\u0103m o petrecere, unde bem la greu \u0219i \u00eei b\u00e2rfim ca nebunii pe al\u021bi membri ai echipajului sau vorbim despre slujb\u0103 \u0219i via\u021b\u0103 \u00een general. O, iar am f\u0103cut-o. Visez cu ochii deschi\u0219i. Revin repede cu picioarele pe p\u0103m\u00e2nt. \u2014O, sunt sigur\u0103 c\u0103 o s\u0103 ne mai \u00eent\u00e2lnim, spun. Mai relaxant nici c\u0103 se poate. Mi s-a urcat \u0219ampania la cap \u0219i acum m\u0103 simt st\u0103p\u00e2na lumii. \u0218i ce dac\u0103 Adam pleac\u0103 m\u00e2ine la New York, iar eu plec la Boston? Iubesc Bostonul \u0219i \u0219tiu c\u0103 o s\u0103 m\u0103 simt bine acolo, chiar dac\u0103 nu am nimic \u00een comun cu ceilal\u021bi membri ai echipajului \u0219i o s\u0103 fiu nevoit\u0103 s\u0103 m\u0103 distrez singur\u0103. Dac\u0103 te plictise\u0219ti \u00een Boston, ai o mare problem\u0103. Cred c\u0103 e cel mai frumos ora\u0219 din lume, \u0219i aici sunt Harvard, Ben Affleck \u0219i Matt Damon. Dar l\u0103s\u00e2nd deoparte actorii hollywoodieni superbi, Bostonul e exact genul de loc \u00een care ai vrea s\u0103-\u021bi cre\u0219ti copiii. Iat\u0103 de ce nu vreau s\u0103 schimb acest zbor cu acela spre New York. Vede\u021bi voi, am mai f\u0103cut asta. Cu Geoff. \u0218i cu siguran\u021b\u0103 nu o s-o mai fac. B\u0103rba\u021bii nu apreciaz\u0103 niciodat\u0103 femeile care depun ele toate eforturile. Crede\u021bi-m\u0103, \u0219tiu ce spun. Comand\u0103m cafea \u0219i \u00eenc\u0103 o sticl\u0103 de vin. Eu protestez neconvins\u0103, spun\u00e2nd c\u0103 nu mai pot s\u0103 beau din cauza zborului meu de m\u00e2ine. \u2014\u0218i eu am un zbor, \u00eencearc\u0103 Adam s\u0103 justifice. \u2014E pu\u021bin diferit, spun eu. Eu o s\u0103 lucrez \u00een timpul zborului, pe c\u00e2nd tu vei fi la clasa \u00eent\u00e2i, dormind dus. \u2014\u00cen\u021beleg, d\u0103 Adam solemn din cap. O s\u0103 trimit vinul \u00eenapoi. \u00cemi mu\u0219c meditativ buza. Nu vreau nici s\u0103 fac\u0103 asta. De fapt, nu vreau ca noaptea s\u0103 se termine. De n-a\u0219 fi nevoit\u0103 s\u0103 plec m\u00e2ine la Boston! De n-ar fi Adam nevoit s\u0103 se \u00eentoarc\u0103 la New York! De n-am fi am\u00e2ndoi nevoi\u021bi s\u0103 lucr\u0103m \u0219i am tr\u0103i ferici\u021bi p\u00e2n\u0103 la ad\u00e2nci b\u0103tr\u00e2ne\u021bi! Doamne, cred c\u0103 sunt de-a dreptul beat\u0103. \u00cemi simt mintea \u00eence\u021bo\u0219at\u0103. Trebuie s\u0103 beau repede cafeaua aia. Trebuie... \u2014Bun\u0103, scuze c\u0103 te deranjez, dar m\u0103 \u00eentrebam dac\u0103 nu cumva e\u0219ti... M\u0103 \u00eentorc. A\u0219 recunoa\u0219te vocea aia oriunde. \u2014Bun\u0103, Elaine, spun cu un z\u00e2mbet larg. Ar fi trebuit s\u0103 vede\u021bi cum i-a picat fa\u021ba! Elaine pur \u0219i simplu se holbeaz\u0103 la mine, nevenindu-i s\u0103 cread\u0103. Nu \u0219tiu dac\u0103 din cauz\u0103 c\u0103 sunt cu Adam sau pentru c\u0103 am ie\u0219it cu altcineva dec\u00e2t fratele ei, dar trebuie s\u0103 spun c\u0103 m\u0103 amuz. \u2014Da, e chiar Adam Kirrane, continui eu, \u0219i Adam \u00eentinde m\u00e2na. \u0218i ea e\u2026 \u0103\u0103... Elaine. Nu-i spun de ce sunt cu el, dar \u0219tiu c\u0103 moare de ner\u0103bdare s\u0103 \u00eentrebe. Cred c\u0103 o roade. Pe de alt\u0103 parte, probabil c\u0103 ei nu i-ar pl\u0103cea s-o \u00eentreb cine e \u201eprietenul\u201c ei din col\u021b. \u2014Sunt o mare fan\u0103 a serialului t\u0103u, izbucne\u0219te Elaine \u0219i mai c\u0103 strive\u0219te m\u00e2na lui Adam, de tare ce i-o str\u00e2nge. Aproape \u00eemi scoate ochiul st\u00e2ng c\u00e2nd face asta. Nu are pic de m\u00e2ndrie? \u2014M\u0103 \u00eentrebam dac\u0103 a\u0219 putea s\u0103-\u021bi dau cartea mea de vizit\u0103, continu\u0103 ea f\u0103r\u0103 jen\u0103. Am un mic magazin \u00een ora\u0219. Scoate o carte de vizit\u0103 din po\u0219eta ei Burberry \u0219i o pune pe mas\u0103. \u2014Mi-ar pl\u0103cea s\u0103 treci pe-acolo \u0219i s\u0103-\u021bi alegi un cadoua\u0219 care-\u021bi place. De-abia m-am extins \u0219i \u00een domeniul hainelor b\u0103rb\u0103te\u0219ti \u0219i suntem foarte exclusivi\u0219ti. Doar c\u00e2teva articole vestimentare alese cu grij\u0103. Oricum, dup\u0103 cum spuneam, \u0219tiu c\u0103 e\u0219ti destul de ocupat, dar noi organiz\u0103m o mic\u0103 petrecere \u00eenainte de Cr\u0103ciun s\u0103 s\u0103rb\u0103torim lansarea colec\u021biei b\u0103rb\u0103te\u0219ti. \u2014A, chiar a\u0219a? o \u00eentrerup. Grozav! \u00cenc\u0103 nu mi-am primit invita\u021bia, dar sunt sigur\u0103 c\u0103 e pe drum. \u2014Voiam s\u0103 i-o dau pe a ta lui Tim ca s\u0103 \u021bi-o paseze, spune ea calm\u0103. \u2014O. O! \u2014P\u0103i, eu m\u0103 \u00eentorc la colegul meu, spune Elaine iute. \u2014Desigur, \u00eencuviin\u021bez eu. Coleg \u00eentr-adev\u0103r. \u2014\u00cenc\u00e2ntat\u0103 de cuno\u0219tin\u021b\u0103, Adam, spune ea \u0219i are tupeul s\u0103-l pupe de parc\u0103 l-ar fi cunoscut. Ce tupeu pe capul ei! Cum a \u00eendr\u0103znit s\u0103-mi \u00eembr\u0103\u021bi\u0219eze partenerul? \u2014Cine era? Adam o urm\u0103re\u0219te u\u0219or amuzat cum se \u00eendreapt\u0103 cl\u0103tin\u00e2ndu-se spre masa ei. \u2014A, e doar o cuno\u0219tin\u021b\u0103. Cu siguran\u021b\u0103 nu vreau s\u0103 vorbesc despre ea. Elaine nu are voie s\u0103-mi strice \u00eent\u00e2lnirea perfect\u0103. Refuz s\u0103 o las, de\u0219i e sora mai mare a prietenului meu periodic. M\u0103 \u00eentreb c\u00e2nd o s\u0103-i spun\u0103 lui Tim \u0219i nu sunt sigur\u0103 cum o s\u0103-i explic rendez-vous-ul nostru, dar o s\u0103-mi bat capul cu asta mai t\u00e2rziu. Dau vinul pe g\u00e2t \u0219i Adam \u00eemi umple imediat la loc paharul. \u0218tiu c\u0103 ar trebui s\u0103 m\u0103 opresc acum din b\u0103ut. Dar n-o fac. \n", "tc \"Capitolul 7\" Doamne. Cum de nu mi-a sunat alarma? Eram sigur\u0103 c\u0103 am setat-o asear\u0103. Cum am putut s\u0103 uit? Aoleu! Tot ce \u0219tiu acum e c\u0103 tata \u00eemi \u021bip\u0103 c\u0103 m\u0103 a\u0219teapt\u0103 taxiul afar\u0103. Nu sunt \u00eembr\u0103cat\u0103; nu am nici un bagaj f\u0103cut \u0219i sunt al naibii de mahmur\u0103. \u00c3sta da co\u0219mar! Cel pu\u021bin am bluza c\u0103lcat\u0103. Pfiu! \u00cel rog pe tata s\u0103-i spun\u0103 taximetristului s\u0103 m\u0103 mai a\u0219tepte zece minute, iar eu m\u0103 dau de-a bu\u0219ilea jos din pat \u0219i arunc te miri ce \u00een valiz\u0103. \u00cemi str\u00e2ng p\u0103rul \u00eentr-un coc ce nu-mi vine bine \u0219i \u00eemi dau cu fond de ten pe fa\u021b\u0103. \u00cemi \u00eemping lentilele de contact \u00een ochii ro\u0219ii \u0219i trag pe mine ni\u0219te dresuri maro, ur\u00e2te. \u00cen mai pu\u021bin de zece minute sunt \u00een taxi, cer\u00e2ndu-mi \u00een mod exagerat scuze pentru \u00eent\u00e2rziere, \u00eengrozit\u0103 c\u0103 \u00eemi ies aburi de alcool prin to\u021bi porii. \u2014Fii f\u0103r\u0103 grij\u0103, spune, spre surprinderea mea, taximetristul. Am noroc. Am dat peste unul dr\u0103gu\u021b \u00een diminea\u021ba asta. De obicei se enerveaz\u0103 r\u0103u dac\u0103 nu \u00eei a\u0219tep\u021bi r\u0103bd\u0103tor la u\u0219\u0103. Am g\u00e2tul uscat acum, parc\u0103 a\u0219 avea \u0219mirghel \u00een gur\u0103. M\u0103 \u00eentreb cum se simte Adam. Probabil e bine. B\u0103rba\u021bii pot s\u0103 bea mult mai mult dec\u00e2t femeile. Nu e nedreapt\u0103 via\u021ba? \u00cen cele din urm\u0103 ajung la aeroport. Primul lucru pe care \u00eel fac este s\u0103 m\u0103 duc la baie s\u0103 v\u0103d cum ar\u0103t. Nu e o priveli\u0219te pl\u0103cut\u0103. Ar\u0103t ca un travestit. Scot un \u0219erve\u021bel \u0219i \u00eemi \u0219terg jumate din smacul de culoarea ciocolatei de pe fa\u021b\u0103. \u00cemi dau cu ruj ro\u0219u aprins \u0219i cu fard de ochi albastru electric. Gata, deja \u00eencep s\u0103 par mai vie. Apoi m\u0103 \u00eendrept spre camera echipajului de zbor \u0219i verific grila ca s\u0103 v\u0103d cine mai zboar\u0103 cu mine azi. \u00cemi st\u0103 inima-n loc. \u0218efa echipajului e azi o nesuferit\u0103 irascibil\u0103 pe nume Clarissa Snakely. Nu-mi place deloc de vr\u0103jitoarea aia b\u0103tr\u00e2n\u0103. Lucreaz\u0103 ca stewardes\u0103 de vreo sut\u0103 de ani \u0219i detest\u0103 pe oricine e t\u00e2n\u0103r \u0219i dr\u0103gu\u021b. Din spate arat\u0103 bine, pentru c\u0103 e slab\u0103 \u0219i are p\u0103rul vopsit negru, mereu irepro\u0219abil, dar, Doamne, c\u00e2nd se \u00eentoarce, ar putea s\u0103 sperie chiar \u0219i cel mai nemilos criminal. Snakely e o femeie care are sl\u0103biciune pentru rapoarte nefavorabile \u00eentocmite despre fetele noi. Mereu \u00eencearc\u0103 s\u0103 aranjeze cumva s\u0103 fie da\u021bi afar\u0103 noii recru\u021bi. Din fericire, scrie at\u00e2t de multe rapoarte r\u0103ut\u0103cioase, \u00eenc\u00e2t nici unul din ele nu e luat \u00een serios. Cu toate astea, nu-mi place c\u0103 o s\u0103 zbor p\u00e2n\u0103 la Boston al\u0103turi de ea. Snakely, fiind \u0219efa, desigur c\u0103 va zbura la clasa \u00eent\u00e2i, \u00eempreun\u0103 cu un alt membru cu vechime. \u0218i un biet am\u0103r\u00e2t va trebui s\u0103 lucreze cu am\u00e2ndoi. \u0218i sper c\u0103 n-o s\u0103 fiu eu. Un singur lucru e mai r\u0103u dec\u00e2t s\u0103 zbori cu Snakely, \u0219i anume s\u0103 zbori cu ea c\u00e2nd e\u0219ti mahmur. M\u0103 duc \u00een sala de \u0219edin\u021be. Sunt ultima care sose\u0219te. Salut \u0219i \u00eemi ocup \u00een lini\u0219te locul. Ur\u0103sc partea asta. Tot scopul \u0219edin\u021bei e s\u0103 fii informat, de c\u0103tre \u0219eful de echip\u0103, c\u00e2\u021bi pasageri vor fi. \u0218i dac\u0103 sunt cerin\u021be deosebite de \u00eendeplinit, cum ar fi mese speciale, VIP-uri, persoane \u00een scaune cu rotile sau pasageri \u00eendolia\u021bi. Asta e \u00een regul\u0103. Ne not\u0103m to\u021bi cu meticulozitate detaliile \u00een carne\u021belele noastre. Apoi \u0219efa echipei r\u0103cne\u0219te c\u00e2teva \u00eentreb\u0103ri legate de siguran\u021b\u0103, la \u00eent\u00e2mplare. Bine\u00een\u021beles c\u0103 siguran\u021ba la bord e o mare problem\u0103 \u2013 s\u0103 \u0219ti\u021bi c\u0103 nu suntem pl\u0103tite doar ca s\u0103 ar\u0103t\u0103m bine. \u0218i \u0219tim toate procedura pe de rost. Dar c\u00e2nd Snakely \u00eencepe s\u0103 pun\u0103 \u00eentreb\u0103ri la foc automat, e \u00eensp\u0103im\u00e2nt\u0103tor. E ca \u0219i cum ai fi din nou la \u0219coal\u0103, cu un profesor sever. \u00cemi pune \u0219i mie o \u00eentrebare legat\u0103 de acest subiect. Din fericire, pot s\u0103-i r\u0103spund imediat, dar de-abia a\u0219tept ca exerci\u021biul nostru riguros s\u0103 se termine. Apoi vine partea oribil\u0103. Snakely caut\u0103 un voluntar pentru al doilea loc. De obicei m\u0103 ofer voluntar\u0103, pentru c\u0103 \u00eemi place s\u0103 lucrez la clasa \u00eent\u00e2i. Dar azi clar nu vreau s-o fac. Nu a\u0219 putea suporta s\u0103 lucrez pe timpul unui zbor a\u0219a de lung p\u00e2n\u0103 la Boston al\u0103turi de veninoasa aia, a\u0219a c\u0103 las capul \u00een jos \u0219i m\u0103 uit \u00een p\u0103m\u00e2nt. Func\u021bioneaz\u0103. Roag\u0103 o recrut\u0103 destul de nou\u0103 s\u0103 lucreze al\u0103turi de ea, ca s-o poat\u0103 instrui. Fata pare at\u00e2t de terminat\u0103, c\u0103 \u00eemi e mil\u0103 de ea. \u0218i totu\u0219i sunt destul de bucuroas\u0103 c\u0103 nu sunt eu \u00een locul ei. O lu\u0103m \u00eenapoi spre microbuz, care ne va duce la avion. E parcat l\u00e2ng\u0103 alt Airbus, care va pleca \u00een cur\u00e2nd spre New York. Nu-mi vine s\u0103 cred c\u0103 Adam va fi la bord. \u0218i nu-mi vine s\u0103 cred nici c\u0103 voi fi disear\u0103 \u00een America. F\u0103r\u0103 el. \u0218tiu c\u0103 probabil v\u0103 \u00eentreba\u021bi ce s-a \u00eent\u00e2mplat \u00eentre mine \u0219i Adam spre sf\u00e2r\u0219it, a\u0219a c\u0103 nu o s\u0103 v\u0103 enervez nespun\u00e2ndu-v\u0103 nimic. O doamn\u0103 de obicei nu poveste\u0219te, dar voi sunte\u021bi altfel. Simt c\u0103 v-o datorez. Doar s\u0103 nu mai spune\u021bi nim\u0103nui. Am ajuns, dintre toate locurile, tocmai \u00een Lillies. Desigur c\u0103 nu pl\u0103nuiser\u0103m s\u0103 ne ducem, dar odat\u0103 ce am pl\u0103tit pentru cin\u0103 \u0219i st\u0103team \u00een strad\u0103, nef\u0103c\u00e2nd nimic, ne-am hot\u0103r\u00e2t s\u0103 mergem \u00eentr-un club de noapte. Unul singur. Sigur. Celebre ultime cuvinte. Am fost du\u0219i pe sus \u00een camera pentru VVIP-uri, unde cineva c\u00e2nta la pian \u0219i mai mul\u021bi oameni au venit s\u0103-l salute pe Adam. Dac\u0103 v\u0103 aduce\u021bi aminte, Adam a spus c\u0103 nu-i plac cluburile. Dar ar fi putut s\u0103 m\u0103 duc\u0103 de nas. P\u0103rea c\u00e2t se poate de fericit \u00een acest decor \u0219i cu at\u00e2ta aten\u021bie rev\u0103rsat\u0103 asupra lui. M-a prezentat c\u00e2torva oameni, care au ar\u0103tat un interes vag. Dar odat\u0103 ce-\u0219i d\u0103deau seama c\u0103 nu sunt \u0219i eu celebr\u0103, aten\u021bia lor disp\u0103rea \u0219i am ajuns s\u0103 fiu de-a dreptul ignorat\u0103. Nu c\u0103 m-ar fi deranjat prea tare. Eram cu Adam. Ar fi putut veni \u00eenso\u021bit de oricine altcineva, dar m-a ales pe mine, \u0219i numai asta conta. \u00cemi sorbisem fericit\u0103 vinul (s\u0103 nu-mi spune\u021bi c\u0103 \u00eemi num\u0103ra\u021bi paharele, pentru c\u0103 eu cu siguran\u021b\u0103 pierdusem socoteala) \u0219i c\u00e2nd m-a s\u0103rutat, nu m-am opus. \u0218i totu\u0219i i-am refuzat invita\u021bia de a-l \u00eenso\u021bi \u00eenapoi la camera lui de hotel. Poate c\u0103 eram beat\u0103, dar cri\u021b\u0103 nu eram. \u0218i sunt, p\u00e2n\u0103 la urm\u0103, o fat\u0103 cu principii. Ca s\u0103 fiu sincer\u0103, c\u00e2nd eram mai devreme \u00een taxi, m\u0103 felicitam c\u0103 nu am sucombat. Vreau s\u0103 spun c\u0103 Adam e irezistibil. Dar Debbie mi-a dat c\u00e2ndva un sfat grozav. Mi-a spus: \u201eDac\u0103 \u00eel placi, culc\u0103-te cu el, dar dac\u0103 \u00eel placi cu adev\u0103rat, n-o face\u201c. E cel mai bun sfat pe care l-am primit vreodat\u0103 \u0219i \u00eel urmez cu sfin\u021benie. Chiar \u0219i dup\u0103 c\u00e2teva pahare s-ar putea s\u0103 uit cum m\u0103 cheam\u0103, dar mereu \u021bin minte s\u0103 nu sar \u00een patul nim\u0103nui. Dar, ca s\u0103 fim one\u0219ti, Adam nu a insistat \u0219i a chemat un taxi c\u00e2nd s-a \u00eenchis clubul. A \u0219i venit cu mine \u00een taxi p\u00e2n\u0103 acas\u0103, doar ca s\u0103 vad\u0103 c\u0103 am ajuns \u00een siguran\u021b\u0103. Desigur c\u0103 l-am s\u0103rutat pasional pe bancheta din spate tot drumul spre cas\u0103, dar lucrurile nu au mers mai departe de at\u00e2t. \u00cemi pare r\u0103u! M\u0103 urc la bordul avionului \u0219i, dup\u0103 o scurt\u0103 verificare, \u00eencep s\u0103 num\u0103r t\u0103vile pentru pasagerii din spate. Capul \u00eemi pulseaz\u0103. S\u0103 sper\u0103m c\u0103 pasagerii de azi or s\u0103 fie dr\u0103gu\u021bi \u0219i n-or s\u0103-\u0219i lase copiii s\u0103 \u021bipe prea mult. Cel mai mult ur\u0103sc oamenii foarte g\u0103l\u0103gio\u0219i \u0219i foarte mici. Avionul e aproape plin, ceea ce e un chin, sincer. Pentru c\u0103 vin, ca de obicei, oameni care nu stau \u00eempreun\u0103. Motivul este, desigur, c\u0103 au ajuns t\u00e2rziu. \u0218i acum se a\u0219teapt\u0103 s\u0103 deranj\u0103m al\u021bi pasageri \u00een favoarea lor. \u2014Fata de la ghi\u0219eu a spus c\u0103 voi o s\u0103 ne aranja\u021bi, spune un b\u0103rbat care pare furios. El nu st\u0103 cu so\u021bia lui \u0219i face t\u0103r\u0103boi pe chestia asta. \u00cen mod amuzant, so\u021bia nu pare prea sup\u0103rat\u0103 c\u0103 or s\u0103 stea separa\u021bi urm\u0103toarele c\u00e2teva ore. Nu pot s\u0103 spun c\u0103 o condamn. Nici eu nu a\u0219 vrea s\u0103 stau l\u00e2ng\u0103 el, dac\u0103 am fi c\u0103s\u0103tori\u021bi. \u2014Fata de la ghi\u0219eu a spus... \u00eencepe iar b\u0103rbatul. A spus c\u0103 o s\u0103 ave\u021bi grij\u0103 de noi. \u2014Fata de la ghi\u0219eu nu avea cum s\u0103 spun\u0103 asta, sunt sigur\u0103, zic eu ferm, dar politicos. \u0218tiu c\u0103 minte. Pasagerilor le place s\u0103 dea vina pe cei de la ghi\u0219eu pentru orice. \u2014Nu pot s\u0103-i cer unui pasager s\u0103 se dea la o parte doar ca s\u0103 v\u0103 favorizeze pe dumneavoastr\u0103 \u0219i pe so\u021bia dumneavoastr\u0103, dar pute\u021bi s\u0103 \u00eentreba\u021bi personal. B\u0103rbatul \u00ee\u0219i d\u0103 ochii peste cap \u0219i morm\u0103ie c\u0103 nu o s\u0103 mai mearg\u0103 cu compania noastr\u0103 niciodat\u0103. Sunt tentat\u0103 s\u0103-i cer s\u0103 dea asta \u00een scris. Pleac\u0103 val-v\u00e2rtej, c\u00e2nd o femeie foarte masiv\u0103 m\u0103 abordeaz\u0103 cer\u00e2nd o centur\u0103 de siguran\u021b\u0103 mai mare. Gata. Ne-am a\u0219ezat to\u021bi acum \u0219i suntem gata de decolare. Scaunul meu e cu fa\u021ba la doi b\u0103rba\u021bi cu picioare foarte lungi. Au cerut \u00een mod special scaune l\u00e2ng\u0103 ie\u0219irea de l\u00e2ng\u0103 arip\u0103, ca s\u0103 poat\u0103 s\u0103-\u0219i \u00eentind\u0103 picioarele. Dar acum se uit\u0103 destul de jena\u021bi \u00een p\u0103m\u00e2nt, hot\u0103r\u00e2\u021bi s\u0103 evite contactul vizual. Ei bine, nu m\u0103 deranjeaz\u0103. Chiar m\u0103 bucur c\u0103 nu mai sunt atras\u0103 \u00eentr-o alt\u0103 conversa\u021bie despre zboruri. Unii pasageri insist\u0103 s\u0103 pun\u0103 tot felul de \u00eentreb\u0103ri ca: \u201e\u0218i c\u00e2t sta\u021bi \u00een Boston?\u201c, \u201eC\u00e2nd v\u0103 \u00eentoarce\u021bi?\u201c, \u201eCe rute face\u021bi de obicei?\u201c, \u201eV\u0103 place slujba pe care o ave\u021bi?\u201c etc. etc. \u0218tiu c\u0103 probabil o fac doar din polite\u021be, dar devine enervant. V\u0103 \u00eenchipui\u021bi cum ar fi s\u0103 merge\u021bi la o banc\u0103 \u0219i s\u0103 o \u00eentreba\u021bi pe casier\u0103 dac\u0103 \u00eei place slujba ei \u0219i c\u00e2te ore lucreaz\u0103 \u00een mod normal? Sincer, uneori e chiar ridicol. Decol\u0103m \u0219i v\u0103d cum se \u00eenverze\u0219te la fa\u021b\u0103 unul din b\u0103rba\u021bi. Sunt pu\u021bin agitat\u0103. Sper c\u0103 nu o s\u0103 vomite pe pantofii mei noi-nou\u021bi. S-a mai \u00eent\u00e2mplat. Crede\u021bi-m\u0103, nu e de r\u00e2s. V\u0103d cum m\u00e2na lui str\u00e2nge tare cotiera. Are \u00eencheieturile albe. Este, cu siguran\u021b\u0103, \u00eengrozit. A\u021bi fi surprin\u0219i c\u00e2\u021bi oameni \u00een toat\u0103 firea se tem de zbor. Se pare c\u0103 e frica de a pierde controlul situa\u021biei. C\u00e2t avionul \u021b\u00e2\u0219ne\u0219te pe pist\u0103, \u00eencerc s\u0103 stabilesc contactul vizual cu omul \u00eensp\u0103im\u00e2ntat din fa\u021ba mea. De fapt, m\u0103 uit a\u0219a de insistent \u00eenc\u00e2t sunt convins\u0103 c\u0103 ceilal\u021bi pasageri or s\u0103 cread\u0103 c\u0103 \u00eel plac. \u00cen cele din urm\u0103 ridic\u0103 privirea, iar eu \u00eei fac cu ochiul, spun\u00e2ndu-i din buze \u201eE \u00een regul\u0103\u201c. Se relaxeaz\u0103 \u00een mod vizibil. E clar c\u0103 se simte \u00een siguran\u021b\u0103. Deseori pasagerii cred c\u0103 dac\u0103 noi, echipajul, nu ne temem, atunci o s\u0103 fim \u00een siguran\u021b\u0103. Ne observ\u0103 atent fe\u021bele, c\u0103ut\u00e2nd semne de fric\u0103. Mai ales \u00een timpul turbulen\u021belor mai importante. Astfel, chiar dac\u0103 avionul se clatin\u0103 \u0219i noi c\u0103dem pe jos, ag\u0103\u021b\u00e2ndu-ne de cea mai apropiat\u0103 cotier\u0103, tot trebuie s\u0103 ne asigur\u0103m c\u0103 ar\u0103t\u0103m relaxate. Oricum, mi-am f\u0103cut fapta bun\u0103 pe ziua de azi. B\u0103rbatul deja arat\u0103 mai bine. V\u0103d c\u0103 i-a revenit culoarea \u00een obraji. De \u00eendat\u0103 ce avertismentul cu centura de siguran\u021b\u0103 se stinge, jumate din pasageri se ridic\u0103 s\u0103 se duc\u0103 la baie. M\u0103 \u00eendrept spre spatele carling\u0103i, s\u0103 preg\u0103tesc barul. De cum am terminat, \u00eemping c\u0103ruciorul pe interval. Gata, acum \u00eencepe distrac\u021bia. \u2014Dori\u021bi ceva de la bar? \u00eentreb prima femeie. E americanc\u0103, de\u0219i probabil pretinde c\u0103 e irlandez\u0103. Cele mai multe fac a\u0219a. \u2014A\u0219 vrea un ceai. \u2014O s\u0103 servim ceai \u0219i cafea dup\u0103 mas\u0103. \u2014Atunci a\u0219 vrea o cafea. Decofeinizat\u0103. \u2014M\u0103 tem c\u0103 nu pot s\u0103 servesc ceai \u0219i cafea \u00eenc\u0103. R\u0103bdare, Doamne, d\u0103-mi doar un strop de r\u0103bdare. \u2014Servi\u021bi vin? \u2014Sigur c\u0103 da. \u2014Vreau vin ro\u0219u cu ghea\u021b\u0103, spune ea. \u00cei torn un pahar de vin ro\u0219u \u0219i \u00eei pun ni\u0219te cuburi de ghea\u021b\u0103. Nu \u00eentreba\u021bi. Prime\u0219ti tot felul de cereri ciudate \u00een meseria asta. Urm\u0103toarea pasager\u0103. \u2014Vreau suc de meri\u0219oare. \u2014M\u0103 tem c\u0103 nu avem, \u00eei explic, \u0219i ea se uit\u0103 la mine nervoas\u0103. De parc\u0103 ar fi vina mea. \u2014Nu ave\u021bi? Ce fel de companie aerian\u0103 e asta? \u2014Am suc de mere, de portocale \u0219i de ro\u0219ii, \u00eei ofer eu s\u0103ritoare. \u2014Vreau un Chardonnay, ofteaz\u0103 ea. D\u0103-mi dou\u0103. Femeia nu \u00eemi mul\u021bume\u0219te, dar eu oricum \u00eei spun \u201eCu pl\u0103cere\u201c. Doar ca s\u0103 o enervez. Totu\u0219i nu observ\u0103. Poart\u0103 c\u0103\u0219ti \u0219i se uit\u0103 la ecranul din fa\u021b\u0103. Servitul b\u0103uturilor dureaz\u0103 o ve\u0219nicie, dar nu conteaz\u0103. Mai avem oricum \u00eenc\u0103 \u0219ase ore de pierdut. Facem t\u0103vile de m\u00e2ncare teanc apoi tragem c\u0103rucioarele duble, grele, pe culoar. Azi e de ales \u00eentre pui \u0219i miel. \u2014A\u0219 vrea vit\u0103, spune femeia care mai devreme dorea ceai. \u2014M\u0103 tem c\u0103 nu pute\u021bi s\u0103 alege\u021bi dec\u00e2t \u00eentre pui \u0219i miel azi, \u00eei spun c\u00e2t pot de vesel\u0103. Capul \u00eencepe din nou s\u0103-mi pulseze. Tot aerul \u0103sta reciclat nu e bun pentru mahmureal\u0103. A\u0219 vrea s\u0103 pot deschide o fereastr\u0103. \u2014La zborul cu care am venit \u00eencoace am m\u00e2ncat vit\u0103. \u2014Da, dar meniul se mai schimb\u0103 din c\u00e2nd \u00een c\u00e2nd. \u2014Care e diferen\u021ba \u00eentre pui \u0219i miel? \u2014P\u0103i, puiul are gust de pui \u0219i mielul are gust de miel, presupun. Femeia se uit\u0103 la mine cu ochii goi. \u2014Ce \u00eemi recomanda\u021bi dumneavoastr\u0103? \u2014P\u0103i, eu sunt vegetarian\u0103, a\u0219a c\u0103 nu v-a\u0219 recomanda nici un fel de carne. \u2014Bine. Pare pu\u021bin sup\u0103rat\u0103. \u0218i opteaz\u0103 pentru pui. \u00cei ofer un pahar de vin ro\u0219u sau alb la m\u00e2ncare, dar ea tot vrea o cea\u0219c\u0103 de ceai. Nu vrea de nici un fel. P\u0103cat. Va trebui s\u0103 a\u0219tepte. Cam o or\u0103 mai t\u00e2rziu, servirea mesei se termin\u0103 \u0219i ducem ceaiurile \u0219i cafelele. \u2014Ceai? O, Doamne, parc\u0103 simt c\u0103 prima femeie o s\u0103 m\u0103 enerveze pe tot parcursul zborului. Are o privire demonic\u0103. \u2014E decofeinizat? se r\u0103ste\u0219te ea. \u2014Da, \u00eei spun. Desigur c\u0103 nu e, dar, la naiba, nu o s\u0103-\u0219i dea seama de diferen\u021b\u0103, nu? Ceai decofeinizat pe naiba! \u00cen sf\u00e2r\u0219it, a venit timpul pentru pauza mea. De-abia a\u0219tept. Sunt sigur\u0103 c\u0103 v-a\u021bi \u00eentrebat deseori ce m\u0103n\u00e2nc\u0103 membrii echipajului la bord. Mul\u021bi ne \u00eentreab\u0103 dac\u0103 m\u00e2nc\u0103m din m\u00e2ncarea pasagerilor, dar v\u0103 asigur c\u0103 nu o facem. Hei, doar vrem s\u0103 tr\u0103im. Glumesc. Desigur c\u0103 glumesc. Dar m\u00e2ncarea echipajului e chiar bun\u0103. \u0218i din bel\u0219ug. Orice de la \u00eenghe\u021bat\u0103, iaurt, sandviciuri \u0219i c\u00e2rn\u0103ciori de bere la bomboane de ciocolat\u0103, samosa cu legume, brio\u0219e \u0219i diverse m\u00e2nc\u0103ruri calde, inclusiv variante vegetariene, mere, portocale, prune \u0219i struguri. Dup\u0103 cum v\u0103 pute\u021bi \u00eenchipui, e foarte, foarte greu s\u0103 \u021bii regim c\u00e2nd lucrezi pe zboruri transatlantice, dar niciodat\u0103 nu pot s\u0103 m\u0103 pl\u00e2ng de m\u00e2ncarea echipajului. E la fel sau poate chiar mai bun\u0103 dec\u00e2t cea pe care o servesc la clasa \u00eent\u00e2i. Diminea\u021ba avem de ales \u00eentre o varietate de cereale, omlete \u0219i croissante \u00eenc\u0103lzite, dar de obicei e\u0219ti at\u00e2t de obosit c\u00e2nd iei micul dejun, c\u0103 niciodat\u0103 nu e at\u00e2t de gustos pe c\u00e2t ar trebui. \u00cen fine, acum m-am a\u0219ezat cu tav\u0103 cu tot \u0219i stau de vorb\u0103 cu o fat\u0103 pe nume Amy, pe care nu am mai v\u0103zut-o niciodat\u0103. E o blond\u0103 superb\u0103, \u00eenalt\u0103 de vreun metru optzeci \u0219i cu o piele perfect\u0103. Sporov\u0103im despre pasageri, deoarece e greu s\u0103 te decuplezi \u00een momentul \u00een care te a\u0219ezi. Ea a servit pe cel\u0103lalt interval \u0219i \u00eemi poveste\u0219te despre doi care nu se cuno\u0219teau c\u00e2nd s-au a\u0219ezat, iar acum se s\u0103rut\u0103 cu foc \u0219i chiar au cerut \u00eenc\u0103 o p\u0103tur\u0103. \u2014Dumnezeule! spun eu f\u0103c\u00e2nd ochii mari. Trebuie s\u0103 mi-i ar\u0103\u021bi dup\u0103 pauz\u0103. Sunt be\u021bi sau ce? \u2014I-am servit numai cu dou\u0103 pahare de vin pe fiecare, r\u00e2de Amy, dar poate au mai luat b\u0103utur\u0103 de la altcineva. Oricum, doar \u0219tii ce p\u0103\u021be\u0219ti dac\u0103 bei la bord. \u2014\u0218tiu. \u021ai se urc\u0103 la cap de dou\u0103 ori mai repede. Vai, nu-mi vorbi despre alcool azi. \u00cemi v\u00e2j\u00e2ie capul dup\u0103 seara trecut\u0103. \u2014Ai ie\u0219it p\u00e2n\u0103 t\u00e2rziu? Nebun\u0103 mai e\u0219ti! Nu ar trebui niciodat\u0103 s\u0103 bei mult noaptea dinaintea unui zbor lung. Pur \u0219i simplu nu merit\u0103. \u2014Mie \u00eemi spui? morm\u0103i eu. \u2014Am f\u0103cut-o o dat\u0103, apoi nu s-a mai repetat. \u2014Hmmm. Dac\u0103 a\u0219 avea un b\u0103nu\u021b pentru fiecare dat\u0103 c\u00e2nd am spus asta, a\u0219 fi ajuns multimilionar\u0103 acum, r\u00e2d eu. \u2014\u0218i ai ie\u0219it cu fetele de la serviciu? \u00eentreab\u0103 Amy. E o \u00eentrebare evident\u0103. Membrii echipajului ies \u00eempreun\u0103 \u00een ora\u0219 tot timpul.Vede\u021bi voi, e din cauz\u0103 c\u0103 nu avem weekendurile libere. A\u0219a c\u0103, dac\u0103 vede\u021bi o ga\u0219c\u0103 de fete superbe \u00een ora\u0219 mar\u021bi seara, pe care nu scrie R de la Ratate sau care nu poart\u0103 tricouri la fel, probabil noi suntem. \u0218i dac\u0103 suntem majoritatea blonde, slabe \u0219i ar\u0103t\u0103m de parc\u0103 am fi \u00eembr\u0103cate din cap p\u00e2n\u0103 \u00een picioare \u00een haine de firm\u0103, sigur noi suntem. Mai \u0219ti\u021bi c\u0103 ne cump\u0103r\u0103m toate hainele din State? \u0218i unele dintre ele (mai ales gen\u021bile \u0219i bijuteriile ) sunt false. \u0218\u0219\u0219\u0219\u0219\u0219\u0219... \u2014Am avut o \u00eent\u00e2lnire, spun \u0219i sunt sigur\u0103 c\u0103 m-am \u00eenro\u0219it. N-am mai folosit cuv\u00e2ntul \u0103sta de a\u0219a de mult timp \u00eenc\u00e2t aproape am uitat ce demodat sun\u0103. O \u00eent\u00e2lnire. Hmmm. Nu prea numesc nop\u021bile \u00een care ies cu Tim \u00eent\u00e2lniri. De fapt, nu prea \u0219tiu ce sunt. Pur \u0219i simplu le v\u0103d ca pe seri \u00een care ies. Cineva al\u0103turi de care s\u0103 pierd timpul. Doamne, un g\u00e2nd mai lipsit de romantism nici c\u0103 se poate! \u2014O \u00eent\u00e2lnire, devine Amy deodat\u0103 interesat\u0103. Cu cineva dr\u0103gu\u021b? \u2014Foarte dr\u0103gu\u021b, recunosc r\u00e2njind ca motanul de Cheshire. Superb de fapt. \u2014O, mai spune-ne. Amy e \u00eenc\u00e2ntat\u0103. E clar c\u0103 b\u0103rba\u021bii reprezint\u0103 unul din subiectele ei preferate de discu\u021bie. \u2014E pilot? \u2014Sigur c\u0103 nu, r\u00e2d eu r\u0103gu\u0219it. Doamne... cum ar fi... hahaha... A\u0219tept s\u0103 mi se al\u0103ture \u0219i s\u0103 izbucneasc\u0103 \u00een r\u00e2s, dar n-o face. Fata arat\u0103 de parc\u0103 ar fi fost r\u0103nit\u0103 de moarte. Z\u00e2mbetul i-a disp\u0103rut de tot. Vai, vai, sigur am atins un punct sensibil. Poate tat\u0103l ei e c\u0103pitan sau ceva de genul \u0103sta. \u2014Nu e vorba c\u0103 pilo\u021bii nu mi s-ar p\u0103rea, \u0219tii tu, grozavi. \u00cencep s\u0103 dau \u00eenapoi \u00een vitez\u0103. Vreau s\u0103 spun c\u0103 prietena mea, Debbie, o \u0219tii pe Debbie, cea cu p\u0103rul negru? Se tot pup\u0103ce\u0219te cu un pilot de vreo c\u00e2teva s\u0103pt\u0103m\u00e2ni \u0219i e \u00eennebunit\u0103 dup\u0103 el. Amy nu pare convins\u0103. \u2014S\u0103 \u00een\u021beleg deci c\u0103 e\u0219ti cu un pilot? m\u0103 hot\u0103r\u0103sc eu s\u0103 trec la subiect. Amy parc\u0103 nu ar fi \u00een apele ei, dar pare mul\u021bumit\u0103 \u00een acela\u0219i timp. \u2014P\u0103i, totul e foarte pe ascuns... \u00eencepe s\u0103 vorbeasc\u0103 \u00eencet. \u2014Sunt intrigat\u0103. De ce? \u00eentreb. Nu e c\u0103s\u0103torit sau a\u0219a ceva... \u2014Doamne, nu, nu e deloc a\u0219a. \u2014Ei, e ceva. \u0218tii, probabil ai dreptate. Uneori e mai bine s\u0103 nu informezi prea mul\u021bi oameni despre ce faci pe-aici. Pere\u021bii avionului au urechi. \u2014\u0218i cu cine te-ai \u00eent\u00e2lnit asear\u0103? \u2014Nu spun, o tachinez eu. \u0218i eu \u021bin totul secret. \u0218i eu pot s\u0103 joc a\u0219a, \u00eemi spun \u00een sinea mea. \u2014Hai, zi mai departe. E o persoan\u0103 pe care s-ar putea s-o \u0219tiu? \u2014S-ar putea, spun eu b\u0103g\u00e2nd o boab\u0103 de strugure \u00een gur\u0103. O s\u0103 \u00eencerc s\u0103 m\u0103 port bine \u00een c\u0103l\u0103toria asta, o s\u0103 m\u0103n\u00e2nc multe fructe \u0219i o s\u0103 beau mult\u0103 ap\u0103. O s\u0103 am o zi s\u0103n\u0103toas\u0103, ca s\u0103 compensez excesul de asear\u0103. \u2014Nu e corect. Spune-mi cum \u00eel cheam\u0103 pe al t\u0103u \u0219i o s\u0103-\u021bi spun \u0219i eu cum \u00eel cheam\u0103 pe al meu. Nu cred c\u0103 e un t\u00e2rg prea avantajos, totu\u0219i. P\u00e2n\u0103 la urm\u0103, de ce-ar trebui s\u0103-i spun ei ceva ce \u0219i ziarele de scandal ar dori s\u0103 \u0219tie \u00een schimbul numelui unui pilot de care probabil nici n-am auzit vreodat\u0103? \u2014Suntem la \u00eenceput, a\u0219a c\u0103 a\u0219 prefera s\u0103 nu spun. \u0218tiu c\u0103 sunt rea, dar nu a\u0219 vrea s\u0103 risc rela\u021bia cu Adam. Dac\u0103 aude c\u0103 am vorbit la munc\u0103 despre el, ar putea crede c\u0103 sunt cu el doar pentru c\u0103 e faimos. Ceea ce nu e adev\u0103rat. Absolut DELOC! \u2014Cu ce se ocup\u0103? Doamne, pentru o persoan\u0103 care pare a\u0219a dulce \u0219i inocent\u0103, Amy e destul de insistent\u0103 c\u00e2nd vine vorba de stors informa\u021bii, nu-i a\u0219a? \u2014Lucreaz\u0103 \u00een showbiz. \u2014Nu a\u0219a fac to\u021bi? Ni\u0219te clovni. M\u0103 \u00eentorc surprins\u0103. \u2014De ce? Iubitul t\u0103u e amuzant? \u2014Hilar de-a dreptul. De fapt, e a\u0219a de hilar \u00eenc\u00e2t a uitat c\u0103 aveam \u00eent\u00e2lnire asear\u0103, de\u0219i confirmaser\u0103m aranjamentele cu o sear\u0103 \u00eenainte. \u2014Doamne, asta e pu\u021bin cam mult. \u2014Da, c\u00e2nd l-am sunat azi-diminea\u021b\u0103, a spus c\u0103 e \u00een Kerry \u0219i are semnal foarte prost pe mobil. Kerry. Hmm. Acolo e Debbie acum. \u00cempreun\u0103 cu noul ei iubit. Petrec vreo c\u00e2teva zile de hai-s\u0103-ne-cunoa\u0219tem-mai-bine. I-am spus lui Debbie s\u0103 fie atent\u0103, dar n-ai s\u0103 vezi! \u2014\u0218i cum \u00eel cheam\u0103? \u00eentreb \u00een timp ce m\u0103 ridic \u0219i m\u0103 dau iar cu ruj. \u2014Donald. Bingo. Chiar e iubitul lui Debbie. Trebuie s\u0103 fie. \u0218tiam eu. Nenorocitul. Acum m\u0103 tem s\u0103 m\u0103 \u00eentorc, ca nu cumva fa\u021ba mea s\u0103 tr\u0103deze adev\u0103rul. De-a\u0219 putea s-o sun imediat pe Debbie \u0219i s\u0103-i spun ce se \u00eent\u00e2mpl\u0103. \u2014De c\u00e2t timp e\u0219ti cu el? \u2014De c\u00e2teva s\u0103pt\u0103m\u00e2ni, dar, cum spuneam, totul e foarte... \u2014Pe ascuns... \u00eentrerup eu. Hmm. Pe ascuns e un fel de-a spune. \u2014\u0218i pe iubitul t\u0103u cum \u00eel cheam\u0103? m\u0103 trage ea de m\u00e2nec\u0103 pe c\u00e2nd ceilal\u021bi membri ai echipajului vin s\u0103 ia \u0219i ei o pauz\u0103. Cedez. Sigur nu e vreo mare diferen\u021b\u0103 dac\u0103 \u00eei spun unei singure persoane, nu? Nu e ca \u0219i cum a\u0219 lipi un afi\u0219 pe tabela de mesaje a echipajului. \u0218i oricum, de-abia a\u0219tept s\u0103 spun cuiva. Tocmai am avut cea mai frumoas\u0103 \u00eent\u00e2lnire din via\u021ba mea \u0219i e groaznic s\u0103 \u021bin totul \u00een mine. \u2014Nu o s\u0103 spui nim\u0103nui? o \u00eentreb eu. Ea clatin\u0103 din cap. \u2014Promit. \u2014\u00cel cheam\u0103... \u0103\u0103... Tim. Da, \u0219tiu, \u0219tiu, sunt o la\u0219\u0103. Dar pur \u0219i simplu nu pot s\u0103-i spun. Pe cuv\u00e2nt. Nu vreau s\u0103 fac nimic s\u0103 periclitez rela\u021bia mea cu Adam. \u0218i pe l\u00e2ng\u0103 asta, el m-a cam rugat s\u0103 nu spun nimic. A spus c\u0103 vrea ca via\u021ba lui privat\u0103 s\u0103 r\u0103m\u00e2n\u0103 privat\u0103 \u0219i trebuie s\u0103 respect asta. \u2014Cu ce se ocup\u0103? \u00eentreab\u0103 Amy, \u00eencerc\u00e2nd evident s\u0103-l catalogheze repede, ca s\u0103-l poat\u0103 b\u0103ga \u00een categoria \u201enu-e-pilot-deci-nu-e-a\u0219a-de-interesant\u201c. \u2014Nu e pilot, o informez eu, neobosindu-m\u0103 s\u0103-i mai explic c\u0103 Tim lucreaz\u0103 de fapt la o banc\u0103. \u2014O. \u0218i i se stinge lic\u0103rirea din privire. \u2014Dar ghici pe cine-am v\u0103zut asear\u0103 la restaurant? \u2014Pe cine? Cineva de la serviciu? Parc\u0103 i-a revenit par\u021bial interesul. \u2014De fapt nu, spun eu inten\u021bionat. L-am v\u0103zut pe starul \u0103la de la televizor, Adam nu \u0219tiu cum. M\u0103 uit atent\u0103 la fa\u021ba ei ca s\u0103 \u00eei urm\u0103resc reac\u021bia. \u2014Cine? \u2014Kirrane, adaug eu nervoas\u0103, a\u0219tept\u00e2nd s\u0103-i sar\u0103 ochii din orbite. \u0218i a\u0219a \u0219i fac. Aproape. \u2014Nu se poate. \u2014Ba se poate. \u2014Uuu, \u0219tiu o poveste despre el, spune ea misterioas\u0103. \u2014Ce anume? Mi se str\u00e2nge inima. \u2014\u00ce\u021bi spun mai t\u00e2rziu. \u0218i dispare pe interval. \n", "tc \"Capitolul 8\" Gata. E timpul pentru duty-free. A\u0219a c\u0103 pornesc pe interval cu c\u0103ruciorul meu cu alcool, \u021big\u0103ri \u0219i parfumuri, po\u0219etu\u021ba \u0219i calculatorul pentru a converti dolarii \u00een euro. Sper s\u0103 vindem multe chestii pentru c\u0103 lucr\u0103m pe un soi de comision \u0219i primim vouchere la magazine ca Brown Thomas \u0219i Arnotts o dat\u0103 la c\u00e2teva luni pentru toat\u0103 truda noastr\u0103. \u00cemi place s\u0103 merg la cump\u0103r\u0103turi cu aceste vouchere pentru c\u0103 am senza\u021bia c\u0103 nu cheltuiesc nici un ban. \u00cen fine, \u00eemi \u00eemping c\u0103ruciorul afar\u0103 \u0219i femeia care s-a pl\u00e2ns de orice p\u00e2n\u0103 acum doarme, slav\u0103 Domnului pentru asta. Pur \u0219i simplu nu a\u0219 mai fi putut face fa\u021b\u0103 altor dou\u0103zeci de \u00eentreb\u0103ri enervante, pentru c\u0103 \u00eencep s\u0103 m\u0103 simt obosit\u0103. Mahmureala \u00ee\u0219i cam face sim\u021bite efectele. Primul meu client cere un Toblerone. Nimic surprinz\u0103tor \u00een asta. Nu v-ar veni s\u0103 crede\u021bi c\u00e2te Toblerone vindem la bord. \u0218i, Doamne fere\u0219te, unii pasageri \u00eencep s\u0103 m\u0103n\u00e2nce ciocolatele pe loc. De parc\u0103 nu le-am da \u0219i a\u0219a destul\u0103 m\u00e2ncare! Urm\u0103toarea client\u0103 cere o bro\u0219\u0103 cu o harp\u0103 pe ea. Nu a\u0219 purta-o nici \u00eentr-o mie de ani \u0219i nu am \u00eent\u00e2lnit pe nimeni care s\u0103 o fac\u0103. Ei bine, cu excep\u021bia acestei femei, evident. E americanc\u0103 \u0219i are o fa\u021b\u0103 dr\u0103gu\u021b\u0103, bl\u00e2nd\u0103, dar nu cred c\u0103 ar trebui s\u0103 cumpere bro\u0219a asta, pentru c\u0103 e odioas\u0103. O scoate din cutie \u0219i-\u0219i aprinde veioza de citit, ca s\u0103 vad\u0103 bro\u0219a mai bine. \u2014E frumoas\u0103, spune ea. Nu-i a\u0219a? \u2014Da, este, zic eu solemn. Am una la fel acas\u0103. P\u0103i chiar am o bro\u0219\u0103 acas\u0103, a\u0219a c\u0103 nu e pe de-a-ntregul o minciun\u0103. Bine\u00een\u021beles c\u0103 e mult mai dr\u0103gu\u021b\u0103 dec\u00e2t asta. Mi-a dat-o bunica mea \u0219i o p\u0103strez din motive sentimentale. Dar n-o s\u0103 m\u0103 vede\u021bi purt\u00e2nd-o c\u00e2nd ies \u00een ora\u0219. Doamne fere\u0219te. Sub nici o form\u0103. Oricum, cine poart\u0103 bro\u0219e? Eu nu am v\u0103zut niciodat\u0103 oameni tineri purt\u00e2ndu-le, voi? Mul\u021bi pasageri nu pot s\u0103 se hot\u0103rasc\u0103 asupra ceasurilor \u0219i a c\u00e2torva suveniruri celtice. Doamne, ce-a\u0219 vrea s\u0103 se gr\u0103beasc\u0103 \u0219i s\u0103 se hot\u0103rasc\u0103. Sunt intrigat\u0103 de acest\u0103 presupus\u0103 \u201epoveste\u201c pe care o \u0219tie Amy. \u0218i ca s\u0103 fiu sincer\u0103, pu\u021bin \u00eengrijorat\u0103. Adic\u0103 ce \u0219tie? \u0218i de unde \u0219tie? M\u0103 \u00eentreb dac\u0103 ea chiar a v\u0103zut sau a auzit ceva? Dac\u0103 e vorba de ceva ce a citit \u00een ziarele de scandal, nu-mi fac prea multe griji, chiar Adam mi-a spus c\u0103 \u0103\u0219tia pur \u0219i simplu inventeaz\u0103 totul. Spune c\u0103 el a fost mereu pus \u00een rela\u021bie cu oameni pe care nu \u00eei cunoa\u0219te \u0219i i se pare foarte enervant. \u2014Cum ar fi? Trebuia s\u0103 \u00eentreb. \u2014O, \u0219tii tu, Angelina Jolie \u0219i Drew Barrymore, spune el, iar eu m\u0103 uit la fa\u021ba lui s\u0103 v\u0103d dac\u0103 glume\u0219te. Adic\u0103 el sigur nu ar fi enervat s\u0103 fie pus \u00een rela\u021bie cu ni\u0219te femei frumoase \u0219i talentate ca ele. Eu cred c\u0103 minte. Dac\u0103 a\u0219 fi pus\u0103 \u00een rela\u021bie cu, s\u0103 zicem, Brad Pitt \u0219i George Clooney \u0219i m-a\u0219 pl\u00e2nge din cauza asta, oamenii m-ar crede nebun\u0103. \u2014Caut ceva pentru nepoata mea. O client\u0103 \u021bine \u00een m\u00e2n\u0103 o br\u0103\u021bar\u0103 oribil\u0103. \u2014E de aceea\u0219i v\u00e2rst\u0103 cu tine. Crezi c\u0103 i-ar pl\u0103cea? Doar dac\u0103 e oarb\u0103 sau/\u0219i minte \u00een leg\u0103tur\u0103 cu v\u00e2rsta ei, cred eu. \u2014Cred c\u0103 i-ar sta foarte bine, spun pe un ton entuziasmat. \u00cei dau br\u0103\u021bara \u00eenapoi \u0219i m\u0103 g\u00e2ndesc c\u0103 nepoatei femeii s-ar putea p\u00e2n\u0103 la urm\u0103 s\u0103-i plac\u0103. Nu e at\u00e2t de ur\u00e2t\u0103. Vreau s\u0103 spun c\u0103, \u00een compara\u021bie cu br\u0103\u021b\u0103rile alea pe care marocanii \u00eencearc\u0103 s\u0103 \u021bi le v\u00e2nd\u0103 \u00een Spania, asta e chiar dr\u0103gu\u021b\u0103. \u0218i oricum, ce s\u0103 \u0219tie Amy? Probabil prinde doar fr\u00e2nturi de b\u00e2rfe de pe la ceilal\u021bi colegi. B\u00e2rfa e doar unul din riscurile meseriei, m\u0103 tem. Pentru o persoan\u0103 care \u0219tie at\u00e2t de multe, e de mirare c\u0103 Amy nu a aflat c\u0103 iubitul ei pilot o \u00een\u0219al\u0103. Dar presupun c\u0103 e tipic. Biata iubit\u0103/so\u021bie e de obicei ultima care afl\u0103 asemenea chestii. Desigur c\u0103 eu nu o s\u0103-i spun lui Amy. Pentru c\u0103 nu o cunosc at\u00e2t de bine \u0219i, oricum, iubitul s\u0103u le-ar spune celorlal\u021bi pilo\u021bi c\u0103 sunt o b\u0103g\u0103cioas\u0103 \u0219i mi-a\u0219 pierde mult din popularitate c\u00e2nd r\u0103m\u00e2nem s\u0103 dormim undeva. O, Doamne, un copil gr\u0103su\u021b a \u00eenceput s\u0103 urle dup\u0103 jeleuri, \u0219i eu nu am a\u0219a ceva \u00een c\u0103rucior. O \u00eentreb pe mama lui dac\u0103 nu cumva copilul ei ar vrea altceva, dar ea clatin\u0103 din cap hot\u0103r\u00e2t\u0103. Nu e de mirare c\u0103 pu\u0219tiul e a\u0219a de r\u0103sf\u0103\u021bat. Trebuie s\u0103 m\u0103 duc p\u00e2n\u0103 la clasa \u00eent\u00e2i s\u0103 v\u0103d dac\u0103 Snakely are jeleuri \u00een c\u0103ruciorul ei. Nu a\u0219tept cu ner\u0103bdare momentul. Pe c\u00e2nd m\u0103 \u00eendrept spre clasa \u00eent\u00e2i, aproape c\u0103 \u00eemi rup g\u00e2tul \u00eempiedic\u00e2ndu-m\u0103 de pantofii unui b\u0103rbat. De ce nu r\u0103m\u00e2n oamenii \u00eenc\u0103l\u021ba\u021bi \u00een timpul zborului? \u0218i dac\u0103 nu suport\u0103 s\u0103 stea cu pantofii \u00een picioare, de ce nu \u0219i-i bag\u0103 pur \u0219i simplu sub scaun? Trec prin carling\u0103 foarte, foarte repede, deoarece \u0219tiu c\u0103, dac\u0103 a\u0219 merge \u00eencet sau chiar normal, a\u0219 fi cople\u0219it\u0103 de cereri pentru... ei bine, orice. Trec\u00e2nd printre draperii c\u0103tre clasa \u00eent\u00e2i, \u00eemi aduc aminte de Adam \u0219i \u00eencep s\u0103-mi doresc s\u0103 fiu \u00een avionul spre New York. Sunt doar vreo \u0219ase oameni aici, inclusiv o mare vedet\u0103 pop, care ascult\u0103 muzic\u0103 la c\u0103\u0219ti \u0219i bate ritmul cu degetele \u00een cotier\u0103. M\u0103 \u00eentreb dac\u0103 \u00ee\u0219i ascult\u0103 propria muzic\u0103. M\u0103 \u00eentreb dac\u0103 vedetele pop \u00ee\u0219i ascult\u0103 vreodat\u0103 propria muzic\u0103 atunci c\u00e2nd vor s\u0103 se relaxeze. Cumva m\u0103 \u00eendoiesc. Ar sem\u0103na prea mult cu ce fac la munc\u0103, b\u0103nuiesc. Mereu m\u0103 mir de forma\u021bii ca, s\u0103 zicem, Status Quo, care \u00eenc\u0103 mai pot s\u0103 se ridice \u0219i s\u0103 c\u00e2nte Whatever you want, dup\u0103 at\u00e2\u021bia ani \u0219i tot s\u0103 par\u0103 c\u0103 se simt bine. Pe de alt\u0103 parte, nu cred c\u0103 e mai r\u0103u dec\u00e2t s\u0103 spui \u201eceai\u201c, \u201e cafea\u201c, \u201elapte\u201c \u0219i \u201ezah\u0103r\u201c de un miliard de ori pe zi, trebuind s\u0103-\u021bi aduci aminte s\u0103 \u0219i z\u00e2mbe\u0219ti de parc\u0103 te-ai distra de minune. Snakely st\u0103 pe un scaun, citind un num\u0103r din Vogue, care e rezervat de fapt pasagerilor de la clasa \u00eent\u00e2i. Pe de alt\u0103 parte, majoritatea pasagerilor no\u0219tri de la clasa \u00eent\u00e2i sunt b\u0103rba\u021bi \u0219i prefer\u0103 s\u0103 citeasc\u0103 The Economist. C\u00e2nd m\u0103 apropii, str\u00e2mb\u0103 din nas de parc\u0103 a\u0219 mirosi ur\u00e2t. \u2014Da? \u00eentreab\u0103 ea cu o voce pi\u021big\u0103iat\u0103. \u2014Am venit s\u0103 v\u0103d dac\u0103 sunt jeleuri \u00een c\u0103ruciorul de duty-free, spun. \u0218i spre marea mea ru\u0219ine, simt cum m\u0103 \u00eenro\u0219esc, de\u0219i nu am f\u0103cut nimic gre\u0219it. Deschid c\u0103ruciorul \u0219i \u00eencep s\u0103 caut la repezeal\u0103 prin el. Simt cum Snakely se uit\u0103 la pantofii mei, la dresurile mele, p\u0103rul meu, la tot. Sper din tot sufletul c\u0103 nu-mi at\u00e2rn\u0103 tivul sau ceva de genul \u0103sta. N-a\u0219 vrea s\u0103-i dau vreun motiv s\u0103-mi fac\u0103 pl\u00e2ngere. \u2014Cumva por\u021bi o br\u0103\u021bar\u0103 de argint? \u00eentreab\u0103 ea. Aha. M-a prins! Nu e \u0219ireat\u0103? Nu ai voie s\u0103 por\u021bi dec\u00e2t bijuterii de aur la serviciu. Probabil o persoan\u0103 plictisit\u0103 a n\u0103scocit acum mul\u021bi ani regula asta \u0219i nimeni nu s-a deranjat s-o schimbe. \u2014A, pardon, zic. \u00cemi dau jos br\u0103\u021bara \u0219i mi-o pun \u00een buzunarul de la \u0219or\u021b. O port de asear\u0103 \u0219i am uitat cu des\u0103v\u00e2r\u0219ire s-o scot. M\u0103 \u00eentreb dac\u0103 o s\u0103-mi mai spun\u0103 ceva. Unde sunt afurisitele alea de jeleuri? O s\u0103-l omor pe pu\u0219tiul \u0103la care mi-a dat at\u00e2ta b\u0103taie de cap. Doar pentru c\u0103 e prea mic s\u0103 fie mahmur! Sper s\u0103 i se fac\u0103 r\u0103u de la jeleurile alea (dac\u0103 o s\u0103 le primeasc\u0103)! Sunt sigur\u0103 c\u0103 privirea ei a urcat spre g\u00e2tul meu \u0219i acum \u00eemi examineaz\u0103 e\u0219arfa, care sunt sigur\u0103 c\u0103 e murdar\u0103 de farduri. Ei bine, va trebui s-o sp\u0103l c\u00e2nd o s\u0103 fiu la hotel \u0219i s\u0103 sper c\u0103 n-o s\u0103 observe nimeni p\u00e2n\u0103 ajungem la Boston. Vai, g\u00e2ndul la patul meu de la hotel. De-abia a\u0219tept s\u0103 m\u0103 bag \u00een el \u0219i s\u0103 m\u0103 cuib\u0103resc acolo, cu cartea mea. Pfiu! Am g\u0103sit o pung\u0103 cu afurisitele alea de jeleuri, slav\u0103 Domnului. O unghie lung\u0103 m\u0103 bate pe bra\u021b \u0219i a\u0219 putea s\u0103 jur c\u0103 a f\u0103cut-o cu at\u00e2ta for\u021b\u0103 \u00eenc\u00e2t mi-a t\u0103iat pielea. \u2014Cine e supraveghetorul t\u0103u? \u00eentreab\u0103 Snakely, cu un r\u00e2njet r\u0103ut\u0103cios pe fa\u021b\u0103. \u2014Rowena Little, spun, frec\u00e2ndu-mi \u00een acela\u0219i timp bra\u021bul. O femeie \u00eenc\u00e2nt\u0103toare. Chiar e minunat\u0103. Snakely pare ofensat\u0103. Sunt sigur\u0103 c\u0103 ar prefera s\u0103 par \u00eengrozit\u0103 de supraveghetorul meu, dar nu va avea satisfac\u021bia asta din partea mea. \u0218i pe l\u00e2ng\u0103 asta, Rowena e de treab\u0103 M\u0103 num\u0103r printre noroco\u0219i. Unii supraveghetori sunt infernali \u0219i nu-\u0219i g\u0103sesc lini\u0219tea p\u00e2n\u0103 nu-i fac s\u0103 pl\u00e2ng\u0103 pe membrii echipajului. Chiar am auzit c\u0103 unor fete li s-a spus s\u0103 sl\u0103beasc\u0103. \u00cenchipui\u021bi-v\u0103! \u00cen zilele noastre? Dac\u0103 vreo b\u0103b\u0103ciune ar \u00eendr\u0103zni s\u0103-mi spun\u0103 mie s\u0103 sl\u0103besc, a\u0219 da-o pe m\u00e2na avocatului meu \u00eenainte ca ro\u021bile avionului s\u0103 ating\u0103 m\u0103car pista de aterizare. Iau jeleurile \u0219i sunt pe cale s\u0103 plec, c\u00e2nd Snakely m\u0103 \u00eentreab\u0103 de ce am catarama de la curea desf\u0103cut\u0103. M\u0103 uit \u00eengrozit\u0103 \u00een jos. Cum de s-a \u00eent\u00e2mplat a\u0219a ceva? Probabil a desf\u0103cut-o ea cu privirea. Cred c\u0103 mi-a f\u0103cut farmece, vr\u0103jitoarea. \u2014Hopa, spun eu r\u00e2z\u00e2nd jenat\u0103. M\u0103 prive\u0219te cu r\u0103ceal\u0103 \u0219i \u00eemi dau seama c\u0103 o s\u0103 fiu mustrat\u0103 degeaba. \u2014Nu exist\u0103 nici o scuz\u0103 pentru un aspect ne\u00eengrijit, \u00eencepe hoa\u0219ca. Nu trebuie s\u0103 subliniez c\u0103... \u2014M\u0103 scuza\u021bi. Eu \u0219i Fa\u021b\u0103-de-\u0219arpe ne \u00eentoarcem simultan. Z\u00e2mbim am\u00e2ndou\u0103 \u0219i sper c\u0103 z\u00e2mbetul meu arat\u0103 ceva mai sincer dec\u00e2t al ei. B\u0103rbatul \u00eenalt, de v\u00e2rst\u0103 mijlocie, \u00eembr\u0103cat \u00eentr-un costum bine croit m\u0103 \u00eentreab\u0103 dac\u0103 a\u0219 putea s\u0103-i dau un pahar cu ap\u0103. \u2014Nici o problem\u0103, \u00eei spun \u00eentinz\u00e2ndu-m\u0103 dup\u0103 un pahar Waterford Crystal. M\u0103 \u00eentreb dac\u0103 simte tensiunea din aer. \u00cei umplu paharul \u0219i \u00eel \u00eentreb dac\u0103 dore\u0219te l\u0103m\u00e2ie. \u2014E \u00een regul\u0103, spuse b\u0103rbatul \u00eencet. A\u0219a e numai bine. Se uit\u0103 la ecusonul meu. Cel pu\u021bin, sper c\u0103 \u00eemi examineaz\u0103 ecusonul, nu altceva. E lipit pe s\u00e2nul st\u00e2ng, a\u0219a c\u0103 e cam greu s\u0103-\u021bi dai seama. Simt c\u0103 Snakely de-abia a\u0219teapt\u0103 s\u0103 scape de el ca s\u0103 poat\u0103 continua s\u0103 m\u0103 critice, dar prietenul nostru nu d\u0103 semne c\u0103 ar vrea s\u0103 se \u00eentoarc\u0103 la locul s\u0103u \u0219i e un pasager care merge la clasa \u00eent\u00e2i, a\u0219a c\u0103, din punctul de vedere al companiei aeriene, trebuie tratat ca un minizeu. \u2014Nu mai avem mult. B\u0103rbatul se sprijin\u0103 de u\u0219a toaletei. Se uit\u0103 la ceas. \u2014Doar c\u00e2teva ore. \u00ce\u0219i plimb\u0103 privirea de la mine la Snakely \u0219i am b\u0103nuiala c\u0103 a b\u0103ut c\u00e2teva pahare \u00eenainte. \u2014De ce nu lucrezi aici? Se uit\u0103 la mine \u00eentreb\u0103tor. \u2014Ast\u0103zi lucrez \u00een spate, \u00eei spun vesel\u0103. Am venit doar s\u0103 iau ni\u0219te jeleuri pentru un copil \u0219i m-am luat la, hmmm, taclale cu Clarissa. \u2014V\u0103d, spune b\u0103rbatul pe un ton relaxat. Clarissa pare foarte deranjat\u0103. Ce ghinion pe ea c\u0103 jocul ei de-a intimidarea a fost \u00eentrerupt. R\u00e2d \u00een sinea mea. A\u0219a-i trebuie. \u2014P\u0103i, \u00eemi cer scuze, trebuie s\u0103-i duc dulciurile bietului copil. Probabil crede c\u0103 m-am dus \u0219i m-am aruncat din avion. B\u0103rbatul r\u00e2de zgomotos, \u0219i eu sunt uimit\u0103. Nu a fost a\u0219a de amuzant. \u00centinde m\u00e2na. \u2014Norman Levins, spune el str\u00e2ng\u00e2ndu-mi ferm m\u00e2na. E\u0219ti o fat\u0103 \u00eenc\u00e2nt\u0103toare \u0219i sper s\u0103 te mai v\u0103d \u0219i alt\u0103 dat\u0103 c\u00e2nd mai merg cu avionul. Nu ai cumva un carne\u021bel pentru comentarii? \u2014V\u0103 aduc imediat unul, spun \u00eentinz\u00e2ndu-m\u0103 peste Clarissa ca s\u0103-l iau. \u2014Charlie este bun prieten cu mine. O s\u0103-i trimit direct lui comentariile mele. De fapt, o s\u0103 juc\u0103m golf weekendul viitor, \u00eel cuno\u0219ti? \u2014Ch.... ? \u2014Charles Daviston. \u2014A, da, desigur, z\u00e2mbesc eu. Sfinte Sisoe! Charles Daviston e directorul companiei aeriene. Bine\u00een\u021beles c\u0103 nu-l cunosc. Bine, \u0219tiu cine e, dar nu \u00eel salut \u0219i nici nu juc\u0103m golf \u00eempreun\u0103 sau ceva de genul \u0103sta. Dar trebuie s\u0103 spun c\u0103 sunt \u00eenc\u00e2ntat\u0103 c\u0103 amicul meu de la clasa \u00eent\u00e2i \u00eel cunoa\u0219te. \u0218i \u0219tiu c\u0103 Snakely nu o s\u0103 se mai uite str\u00e2mb la mine tot restul zborului. M\u0103 duc \u00eencrez\u0103toare \u00eenapoi la clasa a doua, cu un r\u00e2njet enorm \u00eentip\u0103rit pe fa\u021b\u0103. L-a\u0219 pupa pe pu\u0219tiul \u0103la pentru c\u0103 m-a trimis dup\u0103 jeleuri. Dar unde e plodul ? \u00cel v\u0103d, doarme dus. La naiba. \u00cemi croiesc drum p\u00e2n\u0103 la mama lui. \u2014Prea t\u00e2rziu, spune ea nervoas\u0103. \u2014\u00cemi pare foarte r\u0103u, explic eu, dar... \u2014Las-o BALT\u00c3, spune ea nepoliticoas\u0103, \u0219i eu m\u0103 furi\u0219ez de-acolo. Zah\u0103r. Ce s\u0103 fac eu cu afurisitele de dulciuri? \u00cemi vine s\u0103 sparg punga \u00een capul r\u00e2zg\u00e2iatului de copil. Sau chiar \u00een capul mamei. \u00cen loc s\u0103 fac asta, m\u0103 duc \u00een spate, dar fetele au \u00eenchis barurile duty-free. Zah\u0103r, zah\u0103r, zah\u0103r. Sub nici o form\u0103 nu m\u0103 duc iar la clasa \u00eent\u00e2i. \u00cen cele din urm\u0103 scot cinci euro din po\u0219et\u0103 \u0219i le cump\u0103r eu, doar ca s\u0103 m\u0103 scutesc de deranjul de a merge din nou acolo. \u2014Mai r\u0103m\u0103seser\u0103 deserturi delicioase la clasa \u00eent\u00e2i? m\u0103 \u00eentreab\u0103 una dintre fete \u00een timp ce \u00eendes jeleurile \u00een mica mea valiz\u0103. \u2014Dac\u0103 mai r\u0103m\u0103seser\u0103, Fa\u021b\u0103-de-\u0219arpe nu mi le-a oferit mie, morm\u0103i. \u2014Fa\u021b\u0103-de-\u0219arpe, e\u0219ti a\u0219a de amuzant\u0103. Fa\u021b\u0103-de-\u0219arpe, hahaha. Deodat\u0103 se face lini\u0219te \u00een spate. O lini\u0219te morm\u00e2ntal\u0103, de fapt. Eu sunt \u00een genunchi, cu punga de jeleuri ie\u0219indu-mi din valiz\u0103 de parc\u0103 le-a\u0219 fi cump\u0103rat eu. \u0218i \u00eens\u0103\u0219i fiara e l\u00e2ng\u0103 mine. O miros. Duhoarea aia intens\u0103 pe care o sim\u021beam la clasa \u00eent\u00e2i \u0219i-a f\u0103cut drum p\u00e2n\u0103 la clasa a doua datorit\u0103 purt\u0103toarei sale. M\u0103 uit \u00een sus. Ochii ei m\u0103 sfredelesc. Dac\u0103 privirile ar putea ucide, acum a\u0219 fi at\u00e2rnat\u0103 de tavanul avionului, cu bretelele uneia din vestele galbene de siguran\u021b\u0103 \u00een jurul g\u00e2tului. C\u00e2teva secunde nu spune nimic, apoi se \u00eentoarce pe c\u0103lc\u00e2ie \u0219i pleac\u0103 val-v\u00e2rtej. \u2014Doamne, spune p\u0103lind cealalt\u0103 fat\u0103. Crezi c\u0103 te-a auzit? \u2014Nu \u0219tiu, zic eu ridic\u00e2nd din umeri. Nu poate dovedi c\u0103 despre ea vorbeam, nu? \u2014Crezi c\u0103 o s\u0103 fac\u0103 raport? \u2014M\u0103 \u00eendoiesc, r\u00e2d eu. Un b\u0103rbat de la clasa \u00eent\u00e2i a spus c\u0103 o s\u0103 scrie un comentariu favorabil la adresa mea, a\u0219a c\u0103, dac\u0103 ea o s\u0103 scrie ceva de r\u0103u, o s\u0103 par\u0103 ca vulpea care nu ajunge la struguri. \u2014Era dr\u0103gu\u021b? \u2014Cine? \u2014Tipul de la clasa \u00eent\u00e2i. \u2014P\u0103i, era cam b\u0103tr\u00e2ior... probabil \u00eensurat \u0219i toate cele, dar foarte amuzant. Cred c\u0103 \u00eel cheam\u0103 Norman nu \u0219tiu cum. Devins sau... \u2014Levins? \u2014Da, a\u0219a. \u2014P\u0103i, atunci tipa o s\u0103-\u0219i piard\u0103 timpul scriind ceva nefavorabil despre tine. B\u0103rbatul \u0103la este unul din cei mai buni o sut\u0103 de clien\u021bi ai no\u0219tri. Compania sa cheltuie\u0219te mai mult de o sut\u0103 de mii de euro pe an pentru zborurile lui. \u2014De unde \u0219tii? spun eu intrigat\u0103. \u2014Toat\u0103 lumea \u0219tie, spune ridic\u00e2nd din umeri \u0219i m\u0103 \u00eentreb a mia oar\u0103 de c\u00e2nd am \u00eenceput s\u0103 zbor de ce toat\u0103 lumea pare c\u0103 \u0219tie tot ce se \u00eent\u00e2mpl\u0103 pe aici, mai pu\u021bin eu. \n\u2014La revedere, la revedere, ciao, ave\u021bi grij\u0103, la revedere, la revedere, ave\u021bi grij\u0103, v\u0103 mul\u021bumim mult, pl\u0103cerea e de partea noastr\u0103, deloc, pa. De-ndat\u0103 ce debarc\u0103 ultimul pasager, m\u0103 duc repede la clasa \u00eent\u00e2i s\u0103 v\u0103d dac\u0103 nu cumva a uitat cineva vreo pung\u0103 cu bun\u0103t\u0103\u021bi la bord. Pungile cu bun\u0103t\u0103\u021bi sunt ni\u0219te mici pungi ingenioase pe care pasagerii de la clasa \u00eent\u00e2i le primesc atunci c\u00e2nd \u00ee\u0219i ocup\u0103 locul. Con\u021bin dopuri pentru urechi (grozave dac\u0103 vecinul t\u0103u de la hotel se \u00eent\u00e2mpl\u0103 s\u0103 fie g\u0103l\u0103gios), aparat de ras (s\u0103 m\u0103 fac pe picioare atunci c\u00e2nd zac \u00eentr-o cad\u0103 cu ap\u0103 fierbinte, cu un pahar de vin), piept\u0103n (care \u00eencape \u00een buzunarul de la spate dac\u0103 ies \u00een club), \u0219osete (niciodat\u0103 nu ai prea multe perechi!), deodorant, strugurel, masc\u0103 pentru ochi etc. Majoritatea pasagerilor de la clasa \u00eent\u00e2i nu se deranjeaz\u0103 s\u0103 ia aceste pungi acas\u0103, a\u0219a \u00eenc\u00e2t de obicei folosesc doar masca pentru ochi sau \u0219osetele \u0219i arunc\u0103 restul pungii la gunoi. Desigur, odat\u0103 ce punga e deschis\u0103, produsele nu pot fi reciclate, a\u0219a c\u0103 cei ce fac curat pur \u0219i simplu le iau, dac\u0103 nu cumva m\u0103 servesc eu. De-asta am o nesf\u00e2r\u0219it\u0103 colec\u021bie de dopuri de urechi \u0219i piepteni. Cine a spus c\u0103 slujba asta nu are avantaje grozave? Ne a\u0219tept\u0103m valizele, iar hamalul ni le duce \u0219i le pune \u00een microbuz. Acum c\u0103 am ajuns, sunt \u00eenc\u00e2ntat\u0103 c\u0103 am ajuns \u00een Boston. Chiar e un ora\u0219 deosebit \u0219i e frumos \u00een aceast\u0103 perioad\u0103 a anului, c\u00e2nd frunzele au c\u0103p\u0103tat o culoare galben\u0103, frumoas\u0103 \u0219i cald\u0103. De\u0219i nu e cald aici. Deloc. E al naibii de frig. Asta e partea proast\u0103 la Boston \u0219i New York. Ori d\u00e2rd\u00e2i de frig, ori te tope\u0219ti de c\u0103ldur\u0103. Aici au ierni \u0219i veri adev\u0103rate, nu ca acas\u0103, unde vremea e mereu incert\u0103. Snakely st\u0103 \u00een fa\u021b\u0103 \u0219i se r\u0103ste\u0219te la s\u0103racul c\u0103pitan, a\u0219a c\u0103 m\u0103 asigur c\u0103 m\u0103 duc \u00een spate. Unul dintre stewarzi st\u0103 deja l\u00e2ng\u0103 Amy, ceea ce e enervant, pentru c\u0103 trebuie s\u0103 o \u00eentreb despre Adam \u0219i chiar nu am avut \u0219ansa de c\u00e2nd am terminat pauza. M\u0103 simt revigorat\u0103, acum c\u0103 am ajuns \u00een Boston. Cred c\u0103 o s\u0103 m\u0103 \u00eembrac mai gros \u0219i o s\u0103 m\u0103 duc s\u0103 m\u0103 plimb pe Newbury Street, sau poate o s\u0103 m\u0103 duc pur \u0219i simplu la mall \u0219i o s\u0103 hoin\u0103resc pe acolo. Sunt sigur\u0103 c\u0103 o parte a echipajului o s\u0103 ias\u0103, a\u0219a c\u0103 o s\u0103 \u00eencerc s\u0103 aflu ce face fiecare. Bine\u00een\u021beles c\u0103, dac\u0103 Snakely vrea s\u0103 vin\u0103 cu noi, pe mine s\u0103 nu conteze. Nu dup\u0103 mult timp ajungem \u00een ora\u0219. Drumurile de la aeroportul Logan p\u00e2n\u0103 \u00een ora\u0219 sunt foarte bune. Hmmm. E o mare diferen\u021b\u0103 fa\u021b\u0103 de drumurile de la aeroportul din Dublin \u00een ora\u0219, \u00een momentul de fa\u021b\u0103. A\u021bi fost de cur\u00e2nd pe acolo? Se merge pe o singur\u0103 band\u0103 c\u00e2nd te apropii de Drumcondra \u2013 bine-a\u021bi venit \u00een Irlanda, ce mai face\u021bi? Ajungem repede \u00een zona Back Bay, unde e hotelul nostru. Toat\u0103 lumea se holbeaz\u0103 c\u00e2nd intr\u0103m \u00een hotel. \u00cenchipui\u021bi-v\u0103 c\u0103 a\u0219a trebuie s\u0103 se simt\u0103 mereu forma\u021biile celebre. Ca ni\u0219te pe\u0219ti \u00eentr-un acvariu. E amuzant cum oamenii se uit\u0103 mereu insistent la echipajul unui avion, nu? Doar nu suntem at\u00e2t de interesan\u021bi. Cred c\u0103 e din cauza pilo\u021bilor \u0219i a chipielor. Femeilor le plac b\u0103rba\u021bii \u00een uniform\u0103. Sigur, uita\u021bi-v\u0103 doar c\u00e2t\u0103 aten\u021bie i se acord\u0103 lui Tom Cruise \u00een Top Gun. \u0218i mai era Leonardo di Caprio \u00eembr\u0103cat \u00een pilot \u00een filmul \u0103la, Prinde-m\u0103 dac\u0103 po\u021bi. Ar\u0103ta grozav. Din p\u0103cate, pilo\u021bii de la compania noastr\u0103 aerian\u0103 seam\u0103n\u0103 cam tot at\u00e2t de mult cu el c\u00e2t sem\u0103n eu cu Gisele Bundchen. Ni se dau cheile de la camere \u0219i banii de cheltuial\u0103 la recep\u021bia hotelului. Desfac plicul, ca s\u0103 m\u0103 asigur c\u0103 to\u021bi banii sunt acolo. Sunt, slav\u0103 Domnului. De-abia a\u0219tept s\u0103 merg la cump\u0103r\u0103turi acum. Primul lucru pe care \u00eel fac atunci c\u00e2nd ajung \u00een camer\u0103 este s\u0103-mi aprind o \u021bigar\u0103. De obicei nu fumez prea mult, dar dup\u0103 un zbor transatlantic lung mereu t\u00e2njesc dup\u0103 una. \u00cemi arunc pantofii cu toc din picioare \u0219i \u00eei \u00eenlocuiesc cu papucii mov, pufo\u0219i pe care \u00eei iau peste tot cu mine. M\u0103 \u00eentreb dac\u0103 Adam a ajuns la New York. M\u0103 \u00eentreb dac\u0103 se g\u00e2nde\u0219te la mine sau dac\u0103 \u00eemi duce chiar dorul. Poate c\u0103 nu. P\u00e2n\u0103 la urm\u0103, majoritatea b\u0103rba\u021bilor nu se dau \u00een v\u00e2nt dup\u0103 dulceg\u0103riile astea, nu-i a\u0219a? Dup\u0103 ce-mi termin \u021bigara, m\u0103 \u00eentind pe pat. Mi se \u00eenchid ochii \u0219i sunt \u00een pericol s\u0103 adorm repede. Asta e ceva ce nu trebuie sub nici o form\u0103 s\u0103 fac, \u00eemi spun. Vede\u021bi voi, dac\u0103 adorm acum, o s\u0103 m\u0103 trezesc la dou\u0103 sau trei noaptea, ceea ce sigur nu vreau s\u0103 fac. Oricum, dac\u0103 reu\u0219esc s\u0103 r\u0103m\u00e2n treaz\u0103, a\u0219 putea s\u0103 dorm p\u00e2n\u0103 la \u0219ase sau \u0219apte dup\u0103 ora Americii, ceea ce ar fi grozav. P\u00e2n\u0103 la urm\u0103, m\u00e2ine o s\u0103 am o noapte lung\u0103. Sunt criminale zborurile de noapte. Mi-e deja groaz\u0103 de asta. Sun\u0103 telefonul, \u0219i Amy vrea s\u0103 \u0219tie ce am de g\u00e2nd s\u0103 fac. \u2014Nimic deosebit, \u00eei spun. M\u0103 g\u00e2ndeam s\u0103 m\u0103 plimb pe la Prudential Centre, pentru c\u0103 e foarte frig afar\u0103. Apoi o s\u0103 cobor s\u0103 fac saun\u0103 \u0219i s\u0103 \u00eenot, iar apoi nu \u0219tiu... ie\u0219im \u00een ora\u0219 s\u0103 m\u00e2nc\u0103m ceva? \u2014I-am mai sunat \u0219i pe al\u021bi c\u00e2\u021biva \u0219i au spus c\u0103 pur \u0219i simplu se relaxeaz\u0103. \u2014Se relaxeaz\u0103? Plictico\u0219ii. Nu-i \u00een\u021beleg pe cei care vin \u00een America \u0219i stau \u00een camer\u0103, uit\u00e2ndu-se la televizor. Asta po\u021bi s\u0103 faci \u0219i acas\u0103. \u2014\u0218tiu, \u00eemi d\u0103 Amy dreptate. P\u0103i, s\u0103 zicem c\u0103 ne vedem la \u0219apte? \u2014Bine. Gata. S\u0103 \u00eencepem cu \u00eenceputul. \u00cemi scot uniforma \u0219i o arunc pe podea, apoi m\u0103 \u00eendrept spre enorma mea baie s\u0103 umplu cada cu ap\u0103 fierbinte \u0219i spum\u0103. M\u0103 g\u00e2ndisem s\u0103 m\u0103 duc jos la piscin\u0103, dar stomacul meu e cam balonat dup\u0103 c\u0103l\u0103torie \u0219i, ca s\u0103 fiu sincer\u0103, m-a\u0219 sim\u021bi cam ru\u0219inat\u0103 s\u0103 m\u0103 plimb \u00een bikini. \u0218i dac\u0103 m-a\u0219 \u00eent\u00e2lni cu c\u0103pitanul \u00een jacuzzi \u0219i ar trebui s\u0103 vorbesc tot felul de nimicuri cu el la pielea goal\u0103 doar cu c\u00e2teva bule \u00eentre noi? Nu r\u00e2de\u021bi \u2013 s-a mai \u00eent\u00e2mplat! Zac \u00een cad\u0103, \u00eenmuindu-mi picioarele obosite \u0219i aproape \u00eemi pare r\u0103u c\u0103 am stabilit s\u0103 m\u0103 v\u0103d acum cu Amy. Apa fierbinte m\u0103 adoarme. Mi-ar pl\u0103cea acum un pahar de vin ro\u0219u \u0219i, poate, un film \u00een camer\u0103. Trebuie s\u0103 v\u0103d ce filme au \u0219i nu m\u0103 refer la cele XXX. Oricum, cine se uit\u0103 la alea? Apropo de filme XXX, sta\u021bi s\u0103 v\u0103 spun de o noapte petrecut\u0103 \u00een Amsterdam. Nu puteam deloc s\u0103 adorm, a\u0219a c\u0103 m-am hot\u0103r\u00e2t s\u0103 m\u0103 uit la televizor. Nu \u0219tiam cum se umbl\u0103 la televizor/video \u0219i din gre\u0219eal\u0103 (jur) am ajuns s\u0103 pun un film porno. Am fost mai mult dec\u00e2t \u0219ocat\u0103 de ceea ce am v\u0103zut \u0219i crede\u021bi-m\u0103; nu m-am n\u0103scut ieri. Dar, serios, cum pot oamenii s\u0103-\u0219i fac\u0103 chestiile astea sc\u00e2rboase unul altuia? Oricum, dup\u0103 ce am trecut de \u0219ocul ini\u021bial, am sunat imediat la recep\u021bie \u0219i le-am cerut s\u0103 vin\u0103 b\u0103iatul de serviciu \u0219i s\u0103 m\u0103 ajute s\u0103 opresc filmul. Vede\u021bi voi, voiam s\u0103 \u00eei anun\u021b pe loc c\u0103 filmul porno era o gre\u0219eal\u0103, pentru c\u0103 nu voiam s\u0103 m\u0103 cert cum \u00eel pl\u0103tesc a doua zi diminea\u021b\u0103, \u00een fa\u021ba colegilor mei. B\u0103iatul de serviciu a urcat \u0219i am \u00eencercat s\u0103-i explic ce s-a \u00eent\u00e2mplat. Am ar\u0103tat spre televizor \u0219i am spus: \u201eE o gre\u0219eal\u0103. Nu vreau s\u0103 v\u0103d asta\u201c. B\u0103iatul s-a \u00eentors spre ecranul televizorului \u0219i am \u00eenlemnit am\u00e2ndoi de jen\u0103, v\u0103z\u00e2nd dou\u0103 femei \u0219i un b\u0103rbat cum... \u0103\u0103... \u00een principiu, nu vreau s\u0103 intru prea mult \u00een detalii, dar nici unul nu purta haine \u0219i nu \u201ejucau\u201c propriu-zis, dac\u0103 \u00een\u021belege\u021bi ce vreau s\u0103 spun. B\u0103iatul nici n-a clipit \u0219i a spus c\u0103 o s\u0103 trimit\u0103 pe cineva s\u0103 \u00eel repare imediat, iar eu am \u00eentrebat dac\u0103 nu poate a\u0219tepta p\u00e2n\u0103 diminea\u021b\u0103. Sincer, v\u0103zusem destul \u0219i nu mai voiam s\u0103 v\u0103d nimic, mersi mult. Nu era nimic erotic la cele trei trupuri albe \u0219i grase pe care tocmai le v\u0103zusem, cu tot cu tatuaje, piercinguri, frizuri dubioase \u0219i accente \u0219i mai \u0219i. V\u0103 vine s\u0103 crede\u021bi c\u0103 oamenii de afaceri se distreaz\u0103 d\u00e2nd bani pe porc\u0103riile astea? \u0218i nu v\u0103 pare r\u0103u de oamenii care fac asemenea filme oribile? Oricum, mereu am crezut c\u0103 a\u0219a-zisele \u201evedete\u201c sunt drogate p\u00e2n\u0103 nu mai pot. Apropo de Amsterdam, ultima oar\u0103 c\u00e2nd am fost acolo prietena mea a insistat s\u0103 mergem \u00een Cartierul Felinarelor Ro\u0219ii. A fost groaznic, cu femei care st\u0103teau \u00een vitrine, ademenindu-\u0219i clien\u021bii. Unele dintre ele tricotau, citeau o carte sau ceva de genul \u0103sta \u0219i puteai s\u0103 vezi \u00een camer\u0103. A fost un pic \u00eenfrico\u0219\u0103tor, sincer. A\u0219a e, Cartierul Felinarelor Ro\u0219ii din Amsterdam a devenit o atrac\u021bie turistic\u0103 a Olandei, dar mi se pare deprimant s\u0103 vezi fiin\u021be umane tratate ca ni\u0219te buc\u0103\u021bi de carne de tineri be\u021bi \u00een ultimul lor weekend de burl\u0103cie. I-am spus prietenei mele c\u0103 nu mai suport. Era ca \u0219i cum a\u0219 fi fost la zoo, dar mai r\u0103u. La zoo nu ai voie s\u0103 atingi animalele. \u00cen fine, ne-am dus \u00eentr-un club \u0219i ne-am distrat, apoi, c\u00e2nd era trecut de ora 2.00 a.m., \u00eemi aduc aminte c\u0103 m-am g\u00e2ndit c\u0103 \u0219tiu drumul \u00eenapoi p\u00e2n\u0103 la hotel. \u2014Pur \u0219i simplu urm\u0103m canalul, i-am spus prietenei mele. Dou\u0103 ore mai t\u00e2rziu, la ora 4.00 a.m., am ajuns iar la u\u0219a clubului. Am mers \u00een cerc prin Amsterdam. Prietena mea era furioas\u0103 \u0219i... Telefonul meu din camera de hotel sun\u0103 dintr-odat\u0103 \u0219i cum e, \u00een mod convenabil, un al doilea telefon \u00een baie, m\u0103 \u00eentind \u0219i r\u0103spund de aici. \u2014Hei, eu sunt. \u2014Adam! Sunt perplex\u0103. Cum naiba a f\u0103cut rost de num\u0103rul de la camera mea? \u2014Mi-ai spus numele hotelului, \u00ee\u021bi aduci aminte? r\u00e2de el. Operatoarea mi l-a g\u0103sit. M\u0103 \u00eencrunt. Chiar i-am dat lui Adam numele hotelului? A, da, a\u0219a am f\u0103cut. Uitasem. \u2014Te doare capul? \u2014Nu, e bine. \u2014Ce faci? \u2014Sunt \u00een baie, visez cu ochii deschi\u0219i. \u2014Mi-a\u0219 dori s\u0103 fiu acolo. \u2014Hmm, nu e chiar destul de mare pentru dou\u0103 persoane. \u2014Voiam s\u0103 spun \u00een Boston, obr\u0103znic\u0103tur\u0103 mic\u0103. \u2014O. Nu pot s\u0103 m\u0103 ab\u021bin s\u0103 nu z\u00e2mbesc \u00een sinea mea. \u2014\u0218i te relaxezi? Te culci devreme s\u0103 recuperezi noaptea de ieri? \u2014P\u0103i, nu, de fapt nu. Aproape c\u0103 mi-a\u0219 dori, pentru c\u0103 sunt destul de epuizat\u0103, dar m\u0103 duc s\u0103 m\u0103 plimb prin Prudential Centre \u0219i s\u0103 m\u0103 uit prin vitrine. Apoi m\u0103 \u00eent\u00e2lnesc cu cineva \u0219i mergem s\u0103 bem ceva. Mi se \u00eempletice\u0219te limba \u0219i nici vocea parc\u0103 nu ar fi a mea. A\u0219 vrea s\u0103 par mai relaxat\u0103. \u2014Cu unul dintre pilo\u021bi? \u00eentreab\u0103 el imediat. \u2014Nu fi prostu\u021b. M\u0103 \u00eent\u00e2lnesc cu una din fete. \u2014Am \u00een\u021beles. Pare u\u0219urat. M\u0103 bucur c\u0103 vrea s\u0103 \u0219tie cu cine ies. Asta arat\u0103 c\u0103 \u00eei pas\u0103, nu? \u2014S\u0103 nu stai prea mult \u00een ora\u0219. Doamne, seam\u0103n\u0103 pu\u021bin cu mama. \u2014\u0218i s\u0103 fii cuminte, adaug\u0103 pe un ton mult mai bl\u00e2nd. M\u0103 \u00eentreb ce-o fi \u00een capul lui. Crede c\u0103 toate stewardesele se dedau la tot felul de nebunii \u00een timpul c\u0103l\u0103toriilor? Doamne, m\u0103car de-ar fi via\u021ba a\u0219a de interesant\u0103! E ciudat c\u0103 mul\u021bi oameni sunt convin\u0219i c\u0103 stewardesele sunt pu\u021bin nebunatice, c\u0103 au c\u00e2te un b\u0103rbat \u00een fiecare aeroport. Doamne, nimic mai departe de adev\u0103r. Dar de fapt nu vreau s\u0103 \u00eel lini\u0219tesc prea tare. Las\u0103-i s\u0103 se \u00eentrebe, asta spun mereu. S\u0103 nu fii niciodat\u0103 ca o carte deschis\u0103. \u2014P\u0103i, noapte bun\u0103, spun, pentru c\u0103 am vrut s\u0103 fiu prima care \u00eenchide telefonul. Nu vreau s\u0103 cread\u0103 c\u0103 nu am o via\u021b\u0103 personal\u0103 \u0219i c\u0103 \u00eei sorb fiecare cuv\u00e2nt cu nesa\u021b. Las telefonul \u0219i simt o c\u0103ldur\u0103 pe din\u0103untru, de\u0219i apa din cad\u0103 se r\u0103ce\u0219te \u0219i pielea mi se \u00eencre\u021be\u0219te. De \u00eendat\u0103 ce ies din baie, sun\u0103 iar telefonul. E Amy, vr\u00e2nd s\u0103 \u0219tie dac\u0103 sunt gata. \u2014Mai las\u0103-m\u0103 zece minute, \u00eei spun, \u00eenainte de a m\u0103 \u00eenf\u0103\u0219ura \u00eentr-un imens \u0219i pufos prosop alb, luat direct de pe suportul cu prosoape calde. M\u0103 \u00eent\u00e2lnesc cu Amy \u00een holul hotelului \u0219i e o adev\u0103rat\u0103 apari\u021bie cu p\u0103rul l\u0103sat. C\u00e2nd trecem pe l\u00e2ng\u0103 recep\u021bie, b\u0103rba\u021bii se \u00eentorc \u0219i se holbeaz\u0103 f\u0103\u021bi\u0219. Nu pot s\u0103 se ab\u021bin\u0103. E reprezentativ\u0103 pentru majoritatea \u00eenso\u021bitoarelor de zbor. Sunt \u00een mare parte \u00eenalte, slabe \u0219i fermec\u0103toare. Cum spuneam \u0219i mai devreme, \u00een meseria asta sunt motive destul de bune s\u0103 r\u0103m\u00e2i slab\u0103. Vede\u021bi voi, c\u00e2nd faci demonstra\u021bia de siguran\u021b\u0103, trebuie s\u0103-\u021bi ridici bra\u021bele \u00een aer ca s\u0103 le ar\u0103\u021bi pasagerilor cum s\u0103-\u0219i str\u00e2ng\u0103 centura de siguran\u021b\u0103. Ultimul lucru pe care \u021bi-l dore\u0219ti este ca pasagerii s\u0103 se uite la burta ta \u00een timp ce faci asta. Dar, sincer, dac\u0103 ar trebui s\u0103 sta\u021bi \u00een fiecare zi cu m\u00e2inile ridicate \u00een fa\u021ba unor str\u0103ini, \u0219i voi v-a\u021bi g\u00e2ndi de dou\u0103 ori \u00eenainte s\u0103 mai m\u00e2nca\u021bi \u00eenc\u0103 o brio\u0219\u0103. C\u00e2nd ie\u0219im din hotelul c\u0103lduros, aerul rece ne biciuie\u0219te pielea descoperit\u0103 a fe\u021belor. E at\u00e2t de ger \u00eenc\u00e2t \u00ee\u021bi amor\u021be\u0219te pielea. \u00cemi \u00eenf\u0103\u0219or str\u00e2ns e\u0219arfa \u00een jurul fe\u021bei, astfel \u00eenc\u00e2t doar ochii r\u0103m\u00e2n la vedere. Ne \u00eendrept\u0103m direct spre Prudential Centre. De-ndat\u0103 ce intru, simt o und\u0103 de emo\u021bie cuprinz\u00e2ndu-m\u0103. Sunt obsedat\u0103 de mallurile americane. Cum s\u0103 descriu centrele comerciale din State? P\u0103i, pentru \u00eenceput nu se pot compara cu ale noastre. \u00cen Irlanda centrele comerciale sunt mereu pline. Sunt mereu oameni care fumeaz\u0103, \u00een ciuda semnelor cu \u201eFumatul interzis\u201c. Tinere mame vl\u0103guite te lovesc mereu \u00een c\u0103lc\u00e2ie cu c\u0103rucioarele lor, \u0219i adolescen\u021bi \u00een trening se uit\u0103 amenin\u021b\u0103tor la tine. \u00cen mallurile din Irlanda, oamenii par s\u0103 piard\u0103 pur \u0219i simplu timpul. \u00cen State nu e a\u0219a. Prudential Centre e at\u00e2t de curat \u00eenc\u00e2t ai putea m\u00e2nca de pe jos f\u0103r\u0103 probleme. Toat\u0103 lumea care se plimb\u0103 pe aici e bine \u00eembr\u0103cat\u0103 \u0219i vitrinele sunt mortale. Mirosul de cafea proasp\u0103t\u0103 adie de la diversele cafenele \u0219i ciocolatele f\u0103cute manual de la dr\u0103g\u0103la\u0219ele magazine cu delicatese m\u0103 cheam\u0103, parc\u0103. Dar nu voi ceda. Sunt foarte autodisciplinat\u0103. Amy vrea s\u0103 viziteze magazinul Warner Bros. ca s\u0103 \u00eei ia nepo\u021belului s\u0103u un cadou de ziua lui. M\u0103 supun, pentru c\u0103 sunt, oricum, doar un copil mai mare. Serios! C\u00e2nd am fost la Disney World, am f\u0103cut turul lumii lui Peter Pan de nu mai pu\u021bin de cinci ori \u0219i tot mai voiam s\u0103 m\u0103 duc o dat\u0103. Mama \u0219i tata au pus \u00een cele din urm\u0103 piciorul \u00een prag \u0219i au spus c\u0103 ajunge. Aveam dou\u0103zeci \u0219i cinci de ani pe atunci. Sunt at\u00e2tea lucruri dr\u0103gu\u021be pe care le po\u021bi cump\u0103ra de la magazinul Warner Bros. \u0219i e clar c\u0103 Amy \u0219i-a pus \u00een g\u00e2nd s\u0103 cumpere jum\u0103tate din marf\u0103. Totu\u0219i nu are rost s\u0103 m\u0103 l\u0103f\u0103i aici, cum nu am copii \u0219i \u0219ansele s\u0103 am \u00een viitorul apropiat par destul de slabe. Oricum, dac\u0103 o s\u0103 ajung s\u0103 m\u0103 m\u0103rit cu Adam... of, \u00eenceteaz\u0103, Katie. Nu te pripe\u0219ti pu\u021bin? Nu ai fost dec\u00e2t la o \u00eent\u00e2lnire cu s\u0103racul b\u0103iat. Alung imediat orice g\u00e2nd de a m\u0103 a\u0219eza prea cur\u00e2nd la casa mea al\u0103turi de domnul Kirrane \u0219i a\u0219tept ca Amy s\u0103 pl\u0103tesc\u0103 ce a cump\u0103rat. Se instaleaz\u0103 acum oboseala de dup\u0103 drum \u0219i m\u0103 lupt s\u0103 \u021bin ochii deschi\u0219i. Amy se \u00eentoarce de la cas\u0103 \u00eenc\u0103rcat\u0103 de haine \u0219i juc\u0103rii pentru nepotul ei. Norocos b\u0103ie\u021bel. Nu-mi aduc aminte s\u0103 fi avut vreo m\u0103tu\u0219\u0103 care s\u0103 fac\u0103 cump\u0103r\u0103turi pentru mine. Spune c\u0103 vrea s\u0103 se \u00eentoarc\u0103 la hotel s\u0103 lase lucrurile \u00een camera ei, pentru c\u0103 nu vrea s\u0103 le care dup\u0103 ea toat\u0103 seara. \u0218i-a uitat \u0219i pa\u0219aportul, \u00eemi spune. \u2014Doamne, mai bine te duci s\u0103-l iei, spun eu cu zel. Nu c\u0103 Amy ar ar\u0103ta mai t\u00e2n\u0103r\u0103, dar oric\u0103rei persoane sub cincizeci de ani i se cer actele \u00een ora\u0219ul \u0103sta. Pleac\u0103 \u0219i m\u0103 hot\u0103r\u0103sc s\u0103 m\u0103 duc sus, s\u0103 m\u0103 uit la Banana Republic. De obicei cump\u0103r ceva dr\u0103gu\u021b de la magazinul \u0103sta \u0219i e grozav c\u0103 nu vezi pe nimeni \u00een Irlanda purt\u00e2nd ceva ce ai cump\u0103rat de aici. Intru \u00een grab\u0103 \u00eentr-o cafenea, \u00eemi iau o cafea la pachet \u0219i m\u0103 \u00eendrept spre scara rulant\u0103. \u00cen magazinul Banana Republic, v\u00e2nz\u0103toarea \u00eemi spune \u201eBun\u0103\u201c cu un z\u00e2mbet at\u00e2t de larg \u00eenc\u00e2t, o frac\u021biune de secund\u0103, sunt convins\u0103 c\u0103 o cunosc. Apoi \u00eemi aduc aminte c\u0103 \u00een SUA majoritatea v\u00e2nz\u0103torilor te \u00eent\u00e2mpin\u0103 astfel, a\u0219a c\u0103 o salut doar, cu un z\u00e2mbet la fel de larg. Mi se pare dr\u0103gu\u021b c\u0103 sunt a\u0219a de veseli. Uneori, \u00een Irlanda, v\u00e2nz\u0103torii se uit\u0103 la tine de parc\u0103 \u021bi-ar face o MARE favoare atunci c\u00e2nd \u00eei rogi s\u0103-\u021bi aduc\u0103 m\u0103sura potrivit\u0103. Nu \u0219tiu cum sunte\u021bi voi, dar mie nu \u00eemi place ca v\u00e2nz\u0103torii s\u0103 fie prea entuzia\u0219ti. Ca atunci c\u00e2nd te urmeaz\u0103 prin magazin. Asta nu e chiar \u00een regul\u0103. Nu prea \u00eemi permit s\u0103 cump\u0103r nimic de aici, pentru c\u0103 nu am la mine dec\u00e2t banii de diurn\u0103 \u0219i trebuie s\u0103 am \u0219i bani de ie\u0219it \u00een seara asta \u0219i s\u0103-mi pl\u0103tesc micul dejun m\u00e2ine diminea\u021b\u0103. \u0218ti\u021bi ce scump e micul dejun \u00een State? Da, \u0219tiu c\u0103 \u00ee\u021bi dau por\u021bii uria\u0219e... \u0219i totu\u0219i. Dar nu pot s\u0103 m\u0103 duc acas\u0103 cu m\u00e2na goal\u0103, a\u0219a c\u0103 \u00eemi cump\u0103r ni\u0219te lenjerie dr\u0103gu\u021b\u0103 \u0219i m\u0103 \u00eentreb dac\u0103 lui Adam o s\u0103-i plac\u0103. Doamne, \u00eenceteaz\u0103, Katie. Scoate-\u021bi-l pe b\u0103rbatul \u0103sta din cap. E clar c\u0103 sunt femei care ar face moarte de om ca s\u0103 \u00eempart\u0103 patul cu el. Tre\u2019 s\u0103 fii altfel. Vede\u021bi? Deja g\u00e2ndesc cu accent american \u0219i nu sunt de nici trei ore aici. E un obicei de-al meu. Dac\u0103 sunt \u00een Londra, \u00eencep s\u0103 vorbesc cu accent britanic. La naiba, dac\u0103 \u00eent\u00e2lnesc o persoan\u0103 din Cork, \u00eencep s\u0103 tr\u0103nc\u0103nesc cu accent de Cork. Foarte \u00eenc\u00e2ntat\u0103 de noile mele achizi\u021bii, m\u0103 mai plimb pu\u021bin. Dar mai bine nu m\u0103 \u00eendep\u0103rtez prea mult, sau Amy n-o s\u0103 m\u0103 mai g\u0103seasc\u0103. Intru \u00eentr-un chio\u0219c de ziare s\u0103 iau ni\u0219te bomboane Peppermint Patties. \u00cemi plac la nebunie, sunt dependent\u0103 de ele. Se vindeau Peppermint Patties \u0219i \u00een Irlanda c\u00e2nd eram mic\u0103 \u0219i m\u0103 d\u0103deam \u00een v\u00e2nt dup\u0103 ele. Prin urmare, am fost distrus\u0103 atunci c\u00e2nd au fost scoase de pe pia\u021b\u0103. A\u0219a \u00eenc\u00e2t v\u0103 \u00eenchipui\u021bi bucuria mea c\u00e2nd le-am v\u0103zut prima oar\u0103 \u00eentr-un supermarket de aici. Aproape am \u021bipat de \u00eenc\u00e2ntare c\u00e2nd am dat peste delicatesa mea preferat\u0103 din copil\u0103rie. De aceea de fiecare dat\u0103 c\u00e2nd sunt \u00een State, m\u0103 asigur c\u0103 mi-am f\u0103cut plinul. C\u00e2t sunt \u00een magazin, ced\u00e2nd \u00een fa\u021ba poftei mele de dulciuri, iau revista People ca s\u0103 m\u0103 pun la curent cu b\u00e2rfele. Nu am mai citit nimic despre Julia Roberts, J-Lo&comp. de peste o s\u0103pt\u0103m\u00e2n\u0103 \u0219i am nevoie de o doz\u0103. V\u00e2nz\u0103torul pune revista \u0219i bomboanele de ciocolat\u0103 \u00eentr-o saco\u0219\u0103. E minunat cum aici \u00eenc\u0103 mai dau saco\u0219e de plastic gratis. O b\u0103taie pe um\u0103r. E Amy. S-a schimbat. Ce-au stewardesele cu \u00eembr\u0103c\u0103mintea? Niciodat\u0103 nu se decid cu ce s\u0103 se \u00eembrace. Eu o pun pe seama faptului c\u0103 suntem obligate s\u0103 purt\u0103m uniform\u0103 toat\u0103 s\u0103pt\u0103m\u00e2na. Devine a\u0219a de plictisitor s\u0103 por\u021bi acela\u0219i lucru tot timpul. Dar m\u0103car uniforma noastr\u0103 e foarte dr\u0103gu\u021b\u0103. E de firm\u0103, bine croit\u0103 \u0219i vine bine. \u0218i cel pu\u021bin noi nu trebuie s\u0103 purt\u0103m p\u0103l\u0103rie, ca la alte companii aeriene. Trebuie s\u0103 spun c\u0103 m-a\u0219 sim\u021bi pu\u021bin ciudat dac\u0103 a\u0219 purta o p\u0103l\u0103rie sau o fust\u0103 \u00eenflorat\u0103. \u2014OK, unde mergem? \u2014Mor de foame, spune Amy m\u00e2ng\u00e2indu-\u0219i abdomenul plat. \u2014S\u0103 mergem \u00een partea cu resturante, propun eu. A\u0219a, dac\u0103 tu vrei m\u00e2ncare italieneasc\u0103, eu pot oric\u00e2nd s\u0103-mi iau chinezeasc\u0103. Zonele astea sunt cea mai mi\u0219to inven\u021bie din lume, nu crezi? Ne \u00eendrept\u0103m spre restaurante. Amy e at\u00e2t de slab\u0103, \u00eenc\u00e2t o invidiez. Nu e usc\u0103\u021biv\u0103 sau a\u0219a ceva, dar are o talie perfect\u0103, picioare lungi \u0219i bra\u021be sub\u021biri. Seam\u0103n\u0103 cu o prieten\u0103 de-a mea, Kerry, care m\u0103 sun\u0103 mereu s\u0103 ie\u0219im s\u0103 m\u00e2nc\u0103m. Kerry m\u0103 t\u00e2r\u0103\u0219te mereu la restaurante, de\u0219i nu m\u0103n\u00e2nc\u0103 dec\u00e2t vreo dou\u0103 ciuperci cu usturoi. Eu, pe de alt\u0103 parte, am fost \u00eenv\u0103\u021bat\u0103 de mama s\u0103 m\u0103n\u00e2nc tot din farfurie, a\u0219a c\u0103 asta \u0219i fac. Kerry are, cred eu, o tulburare de alimenta\u021bie. Vreau s\u0103 spun c\u0103 fata asta vorbe\u0219te mereu de ciocolat\u0103 \u0219i chipsuri, ce a m\u00e2ncat la micul dejun \u0219i ce o s\u0103 m\u0103n\u00e2nce la cin\u0103. Iar \u00eentre timp pare s\u0103 sl\u0103beasc\u0103 din ce \u00een ce mai mult. Oricum, eu mereu urmez vreo diet\u0103 aiurea, care de obicei m\u0103 face s\u0103 m\u0103 \u00eengra\u0219 cu vreo c\u00e2teva kilograme, pentru c\u0103 dup\u0103 dou\u0103 zile spun de fiecare dat\u0103 \u201eA, d\u0103-o naibii\u201c \u0219i m\u0103 \u00eendop cu o pr\u0103jitur\u0103 \u00eentreag\u0103 sau ceva de genul \u0103sta. \u0218ti\u021bi ce-am f\u0103cut odat\u0103? M-am dus la restaurantul Tesco\u2019s de l\u00e2ng\u0103 mine \u0219i am luat o cutie imens\u0103 de Milk Tray doar pentru mine. \u0218i m-am sim\u021bit foarte vinovat\u0103. At\u00eet de vinovat\u0103, \u00eenc\u00e2t am \u00eenceput s\u0103-i explic fetei de la cas\u0103 c\u0103 bomboanele de ciocolat\u0103 sunt pentru o prieten\u0103 de-a mea. De parc\u0103 i-ar fi p\u0103sat femeii! \u2014Doar at\u00e2t m\u0103n\u00e2nci? spune Amy uit\u00e2ndu-se la salata mea. \u00cencerc s\u0103 m\u0103 ab\u021bin s\u0103 m\u0103 uit ur\u00e2t la ea. De ce comenteaz\u0103 mereu oamenii slabi la adresa m\u00e2nc\u0103rii celorlal\u021bi oameni? E pu\u021bin aiurea, nu-i a\u0219a? Cu c\u00e2t sunt mai slabi, cu at\u00e2t sunt mai preocupa\u021bi de faptul c\u0103 al\u021bii nu m\u0103n\u00e2nc\u0103 destul. \u2014Nu prea mi-e foame, \u00eei explic eu obosit\u0103. Farfuria ei e plin\u0103 de paste. Pun pariu c\u0103 nu o s\u0103 m\u0103n\u00e2nce nici jumate, dar eu o s\u0103-mi m\u0103n\u00e2nc toat\u0103 salata, sc\u0103ldat\u0103 \u00eentr-un sos hipercaloric. Eu cer o Cola mare dietetic\u0103, iar Amy cere o Cola normal\u0103. \u00cencearc\u0103 s\u0103 demonstreze ceva? Poate sunt eu paranoic\u0103. E foarte t\u00e2rziu. Dac\u0103 a\u0219 fi acas\u0103, a\u0219 fi \u00een pat acum. \u2014M\u0103 \u00eentreb unde e restul echipajului, spune Amy \u00een timp ce ne a\u0219ez\u0103m. \u2014Nu \u0219tiu, nu m-a sunat nimeni s\u0103 m\u0103 \u00eentrebe ce fac. \u2014Nici pe mine. Amy pare pu\u021bin sup\u0103rat\u0103. De parc\u0103 ar exista posibilitatea ca restul s\u0103 fi organizat o mare ie\u0219ire f\u0103r\u0103 noi. Nu-mi pas\u0103 nici c\u00e2t negru sub unghie ce fac ceilal\u021bi. E destul de r\u0103u s\u0103 fiu \u00eenchis\u0103 cu ei \u00eentr-un container mare de metal ore \u00een \u0219ir, f\u0103r\u0103 s\u0103 mai aranj\u0103m s\u0103 ne \u00eent\u00e2lnim \u0219i dup\u0103 ce ateriz\u0103m. Adic\u0103 avem nevoie de o pauz\u0103! \u2014Arat\u0103 ce \u021bi-ai cump\u0103rat. Amy \u00eemi smulge saco\u0219ele de plastic, precum un copil entuziasmat. C\u00e2nd Dumnezeu \u021binea lec\u021bii de subtilitate, Amy clar a lipsit pentru c\u0103-\u0219i f\u0103cea manichiura. \u2014Ia uite, ai cump\u0103rat People! Ador revista asta, spune ea, sco\u021b\u00e2nd-o din saco\u0219\u0103. Din fericire pentru mine, flutur\u0103 doar People prin aer, \u0219i nu vreo revist\u0103 erotic\u0103 deochiat\u0103. M\u0103 scoate din s\u0103rite c\u00e2nd cineva cite\u0219te o revist\u0103 pe care am cump\u0103rat-o \u00eenainte s\u0103 apuc eu. Amy \u00ee\u0219i face de lucru cu revista, frunz\u0103rind-o \u0219i coment\u00e2nd la adresa tuturor celebrit\u0103\u021bilor. \u2014Ia uite \u00een ce hal e femeia asta. \u00cemi arat\u0103 o c\u00e2nt\u0103rea\u021b\u0103 celebr\u0103 \u00eembr\u0103cat\u0103 \u00eentr-o rochie decoltat\u0103 \u0219i sclipitoare. \u2014Dac\u0103 a\u0219 avea o siluet\u0103 ca a ei, mi-a\u0219 \u021bine-o bine acoperit\u0103, spune ea. M\u0103 uit la farfuria ei cu paste, pe care deja a dat-o deoparte. \u2014Nu-\u021bi termini m\u00e2ncarea? \u00eentreb. \u2014Nu, sunt s\u0103tul\u0103. Vede\u021bi ce vreau s\u0103 spun? Sigur e rud\u0103 cu amica mea, Kerry. \u2014Ah, iat\u0103-\u021bi b\u0103rbatul. \u2014Ce b\u0103rbat? \u2014Cel despre care vorbeai mai devreme, Adam Kirrane. Simt cum mi se str\u00e2nge stomacul. M\u0103 \u00eentind s\u0103 arunc o privire \u00een propria mea revist\u0103, dar nu pot vedea dec\u00e2t poza lui Adam invers. Aproape c\u0103 vreau s\u0103 \u00eenha\u021b revista \u0219i s\u0103 o pocnesc pe Amy \u00een cap cu ea. \u2014Arat\u0103 bine, comenteaz\u0103 ea. Nu spun nimic. Se holbeaz\u0103 la el, \u0219i eu m\u0103 simt deodat\u0103 foarte protectoare cu fotografia lui Adam. Adic\u0103, orice om de pe strad\u0103 poate s\u0103 intre \u00een magazin, s\u0103 cumpere poza lui, s\u0103 o p\u0103streze, s\u0103 o comenteze, s\u0103 o desfiin\u021beze sau s\u0103 fac\u0103 orice cu ea. \u0218i el nu poate spune nimic ca s\u0103 se apere. Presupun c\u0103 e pre\u021bul celebrit\u0103\u021bii, dar nu sunt sigur\u0103 c\u0103 \u00eemi place. \u2014Hai, arat\u0103-mi-o, spun tr\u0103g\u00e2nd revista spre mine. M\u0103 holbez la imagine \u0219i mi-e greu s\u0103-mi \u00eenchipui c\u0103-l \u0219tiu pe tip, cu at\u00e2t mai pu\u021bin c\u0103 am cinat \u00eempreun\u0103 asear\u0103. Adam poart\u0103 un smoching alb \u0219i e la o petrecere din L.A. Arat\u0103 relaxat, bronzat, fericit \u0219i \u00een largul s\u0103u \u00een lumina reflectoarelor. M\u0103 \u00eentreb c\u00e2nd a fost f\u0103cut\u0103 poza. M\u0103 \u00eentreb dac\u0103 a v\u0103zut-o. P\u00e2n\u0103 la urm\u0103, e o realizare pentru un actor irlandez s\u0103 apar\u0103 \u00eentr-o revist\u0103 american\u0103 de succes ca asta. Deodat\u0103 m\u0103 simt foarte nesigur\u0103. P\u00e2n\u0103 la urm\u0103, ce s\u0103 caute un megastar ca el cu cineva ca mine? Dac\u0103 m\u0103 consider\u0103 o juc\u0103rie nou\u0103, ca un copil curios \u00eentr-un magazin? Acela\u0219i tip ar putea foarte u\u0219or s\u0103 pocneasc\u0103 din degete \u0219i s\u0103 aleag\u0103 la discre\u021bie din \u00eentreaga popula\u021bie feminin\u0103 a globului. Poate m\u0103 bag \u00eentr-o situa\u021bie care m\u0103 dep\u0103\u0219e\u0219te. Poate ar trebui s\u0103 plec c\u00e2t \u00eenc\u0103 mai v\u0103d semnul de IE\u0218IRE. Doamne, nu prea \u0219tiu ce s\u0103 fac. Mi-ar pl\u0103cea s\u0103 m\u0103 duc la o ghicitoare \u00een seara asta. Vreau doar s\u0103 \u0219tiu unde o s\u0103 se ajung\u0103 cu toate astea. Inima mea e \u0219i a\u0219a destul de fragil\u0103, f\u0103r\u0103 s\u0103 o arunce altul pe jos \u0219i s\u0103 o calce \u00een picioare. Dau iar revista la o parte. Nu vreau s\u0103 m\u0103 mai uit la poza lui Adam. Ce rost are s\u0103 m\u0103 g\u00e2ndesc la el \u0219i s\u0103 \u00eencerc s\u0103-mi dau seama \u00eencotro m\u0103 \u00eendrept? Probabil s-ar panica dac\u0103 \u0219i-ar da seama ce mult m\u0103 g\u00e2ndesc la \u00eent\u00e2lnirea de asear\u0103. Doamne, a\u0219 vrea s\u0103 nu mai fiu a\u0219a romantic\u0103, tare mult a\u0219 vrea. Dar uneori \u00eemi doresc s\u0103 am o via\u021b\u0103 ca \u00een filme. Vreau dragoste la prima vedere; lumini, camere \u0219i ac\u021biune. \u2014Vrei s\u0103 mai mergem la vreun magazin? \u00eentreab\u0103 Amy. Nu, nu vreau. O s\u0103 m\u0103 mai duc la magazine c\u00e2nd nu o s\u0103 mai fiu a\u0219a de obosit\u0103. Oricum, nu-mi place s\u0103 merg la cump\u0103r\u0103turi cu al\u021bi oameni. E un chin. Acum vreau doar s\u0103 merg la un bar. \u0218i s\u0103 uit c\u0103 Adam e \u00een America \u0219i c\u0103 eu sunt \u00een America. Dar nu suntem \u00eempreun\u0103. Pe de-o parte mi-a\u0219 fi dorit s\u0103 nu-l fi cunoscut niciodat\u0103 pe Adam. Sunt oare nebun\u0103? m\u0103 \u00eentreb, \u00een timp ce m\u0103 chinui s\u0103 m\u0103 ridic de pe scaun. S\u0103 fii singur\u0103 e mult mai simplu. Bine, nu ai parte de sui\u0219urile grozave pe care le ai atunci c\u00e2nd e\u0219ti \u00eentr-o rela\u021bie, dar nici de cobor\u00e2\u0219urile groaznice, c\u00e2nd nu vrei dec\u00e2t s\u0103 te bagi sub plapum\u0103 \u0219i s\u0103 nu mai ie\u0219i zile \u00eentregi de-acolo. Deseori mi se pare c\u0103 prietenele mele singure sunt mult mai ambi\u021bioase \u00een ceea ce prive\u0219te cariera dec\u00e2t cele \u201ecombinate\u201c. \u0218i asta nu pentru c\u0103 ar fi \u00eenver\u0219unate sau nu ar avea nimic mai bun de f\u0103cut, ci pentru c\u0103 nu-\u0219i petrec jum\u0103tate din s\u0103pt\u0103m\u00e2n\u0103 \u00eentreb\u00e2ndu-se dac\u0103 partenerul lor e sau nu fericit. Nu sunt permanent \u00eengrijorate de bun\u0103starea altcuiva, ceea ce e bine. Nu e s\u0103n\u0103tos. Mai ales dac\u0103 acest altcineva iese \u00een ora\u0219 vineri sear\u0103, \u00een timp ce tu stai \u00een cas\u0103. Sau e \u00een New York. \u0218i tu e\u0219ti \u00een Boston. Probabil v\u0103 \u00eentreba\u021bi unde anume se \u00eencadreaz\u0103 Tim, dar sunt sigur\u0103 c\u0103 Tim m\u0103 sun\u0103 din plictiseal\u0103, \u0219i nu din iubire. Vorbesc serios. M\u0103 vede ca pe partenera lui de cinema sau cineva care s\u0103-i \u021bin\u0103 de ur\u00e2t pe scaunul din dreapta c\u00e2t conduce el f\u0103r\u0103 \u021bint\u0103 duminica dup\u0103-amiaza. Ca hoardele de cupluri de irlandezi care nici ei nu suport\u0103 s\u0103 \u201estea lini\u0219ti\u021bi\u201c duminica. A\u021bi v\u0103zut ce aglomerat e traficul duminica \u00een ultima vreme? M\u0103 \u00eentreb ce f\u0103ceau oamenii duminica \u00eenainte s\u0103 apar\u0103 cump\u0103r\u0103turile de duminic\u0103. Cred c\u0103 mergeau la plimbare sau st\u0103teau \u0219i se uitau la televizor. \u00cemi aduc aminte c\u0103 mama \u0219i tata ne duceau \u00een fiecare duminic\u0103 la plimbare p\u00e2n\u0103 la digul Dun Laoghaire. M\u0103 \u00eengrozea. \u00cemi aduc aminte c\u0103 plimbarea pe dig mi se p\u0103rea cea mai lung\u0103 \u0219i mai plictisitoare din lume \u0219i picioru\u0219ele mele nu f\u0103ceau niciodat\u0103 fa\u021b\u0103. Era mereu frig, \u0219i eu d\u0103deam mereu nas \u00een nas cu al\u021bi copii de la \u0219coal\u0103, pe care nu-i pl\u0103ceam neap\u0103rat, dar eram nevoit\u0103 s\u0103 vorbesc cu ei pentru c\u0103 p\u0103rin\u021bii no\u0219tri se cuno\u0219teau. Singurul lucru bun era c\u0103 mereu ne luau o \u00eenghe\u021bat\u0103 de la Teddy\u2019s dup\u0103. Oricum, a\u0219 fi renun\u021bat bucuroas\u0103 la \u00eenghe\u021bat\u0103 dac\u0103 m-ar fi scutit de plimbarea pe acel dig nesf\u00e2r\u0219it. Acum desigur c\u0103 nu mi se mai pare digul destul de lung. E prea mic, mi se pare, ca s\u0103 faci mi\u0219care cum trebuie. \u0218i e \u0219i destul de plictisitor. Dac\u0103 vrei o plimbare ca lumea, du-te la Howth sau \u00een mun\u021bii de l\u00e2ng\u0103 Dublin. \u2014Unde mergem? spune Amy pi\u021big\u0103iat. Unde crezi c\u0103 se duc ceilal\u021bi? Ar fi grozav dac\u0103 am \u0219ti, nu crezi? \u2014Chiar ar fi grozav dac\u0103 am \u0219ti, \u00eei dau dreptate. Ca s\u0103 putem s\u0103 mergem \u00een alt\u0103 parte. Amy pare a\u0219a surprins\u0103 \u00eenc\u00e2t \u00eemi vine s\u0103 r\u00e2d. Nu vreau s\u0103 fiu nepoliticoas\u0103, dar oamenii care \u00ee\u0219i petrec via\u021ba \u00eentreb\u00e2ndu-se unde sunt ceilal\u021bi m\u0103 enerveaz\u0103. Sunt sigur\u0103 c\u0103 \u0219ti\u021bi genul \u0103sta de persoane. Le e at\u00e2t de team\u0103 c\u0103 ceilal\u021bi sunt altundeva, cu altcineva, f\u0103c\u00e2nd altceva, \u00eenc\u00e2t ajung s\u0103 nu se simt\u0103 niciodat\u0103 bine. Sfatul meu e s\u0103 \u00eencepe\u021bi voi singuri petrecerea \u0219i s\u0103 vede\u021bi cine apare. \u2014Hai s\u0103 mergem la Kitty\u2019s, sugerez eu. \u2014Kitty\u2019s? \u2014Da, Kitty O\u2019Shea\u2019s. Un bar dr\u0103gu\u021b. Dar trebuie s\u0103 lu\u0103m un taxi. Amy m\u0103 urmeaz\u0103 afar\u0103 \u0219i ne punem am\u00e2ndou\u0103 e\u0219arfele pe cap, ca s\u0103 nu l\u0103s\u0103m v\u00e2ntul rece s\u0103 ne atace vreun petic de piele expus\u0103. Observ c\u0103 locuitorilor din Boston nu pare s\u0103 le fie a\u0219a de frig cum ne e nou\u0103. Poate doar s-au obi\u0219nuit cu temperaturile foarte joase. Chem\u0103m un taxi \u0219i ne urc\u0103m \u00een el. \u2014De-abia a\u0219tept s\u0103 beau ceva, spune Amy. Mi-a citit g\u00e2ndurile. \u00cei spunem \u0219oferului unde mergem \u0219i ne d\u0103m jos zece minute mai t\u00e2rziu. Intr\u0103m \u00een pub, care e irlandez, dar singurul din local care arat\u0103 a irlandez e b\u0103iatul care st\u0103 \u00een spatele barului. To\u021bi ceilal\u021bi clien\u021bi par americani. Sunt \u00eenal\u021bi, bine f\u0103cu\u021bi \u0219i par c\u0103 au venit s\u0103 bea doar un pahar sau s\u0103 m\u0103n\u00e2nce ceva. Dup\u0103 cum stau lucrurile, mul\u021bimea n-o s\u0103 fie aici \u00eentreaga noapte. P\u0103cat. Mi-ar pl\u0103cea s\u0103 r\u0103m\u00e2n\u0103 \u0219i s\u0103-mi \u021bin\u0103 de ur\u00e2t. Dac\u0103 barul \u0103sta ar fi fost \u00een Dublin, a\u0219 fi aici tot timpul. De fapt, nu ar putea sc\u0103pa de mine. Barmanul prietenos ne ia comanda \u0219i se \u00eentoarce aproape imediat cu b\u0103uturile noastre. \u00cei las un bac\u0219i\u0219 generos, pentru c\u0103 niciodat\u0103 nu \u0219tiu sigur c\u00e2t trebuie s\u0103 la\u0219i \u00een State \u0219i mereu mi-e team\u0103 c\u0103 nu dau destul bac\u0219i\u0219. Odat\u0103, una dintre stewardese nu a l\u0103sat destul bac\u0219i\u0219 dup\u0103 ce a luat micul dejun \u00eentr-un restaurant din New York, \u0219i chelneri\u021ba s-a dus dup\u0103 ea pe strad\u0103 \u0219i a \u021bipat la ea. Desigur, din fericire, Kitty\u2019s nu e genul de loc unde oamenii \u021bip\u0103. E o atmosfer\u0103 dr\u0103gu\u021b\u0103 aici \u0219i simt c\u0103 merit din plin ceva de b\u0103ut dup\u0103 toat\u0103 munca pe care am depus-o azi. Amy bea Malibu cu ananas. E o b\u0103utur\u0103 care \u00eemi pl\u0103cea mult atunci c\u00e2nd aveam \u0219aptesprezece ani, pentru c\u0103 nu suportam gustul puternic de alcool. Acum, sincer, nu \u0219tiu cum pot unii s\u0103 bea a\u0219a ceva. Mi-am luat o vodc\u0103 cu suc de portocale \u0219i mult\u0103 ghea\u021b\u0103. Niciodat\u0103 nu se zg\u00e2rcesc la ghea\u021b\u0103 \u00een State. Barmani irlandezi, lua\u021bi aminte! \u2014\u0218i care e marele secret legat de Adam? Pur \u0219i simplu mi-am l\u0103sat gura slobod\u0103. M-am hot\u0103r\u00e2t c\u0103 nu mai are rost s\u0103 evit s\u0103 deschid subiectul \u00eenc\u0103 o or\u0103. Amy se uit\u0103 le mine nedumerit\u0103. \u2014Cine e Adam? O, Doamne! \u2014Adam Kirrane. \u2014A, r\u00e2de ea \u00een paharul cu Malibu \u0219i ananas. E foarte amuzant, haha. C\u00e2nd m-ai \u00eentrebat de Adam, am crezut c\u0103 m\u0103 \u00eentrebi de cineva pe care \u00eel cunoa\u0219tem. Felul \u00een care ai spus \u201eAdam\u201c \u00een loc de \u201eAdam Kirrane\u201c. R\u00e2de din nou \u0219i r\u00e2d \u0219i eu, de\u0219i nu mi se pare at\u00e2t de amuzant. Dar are dreptate. Dac\u0103 cineva m-ar \u00eentreba ce p\u0103rere am despre \u201eColin\u201c, referindu-se la Colin Farrell, probabil \u0219i mie mi s-ar p\u0103rea amuzant. \u2014Mi s-a spus s\u0103 nu zic mai departe, spune Amy cu o voce foarte enervant\u0103, f\u0103c\u00e2ndu-se c\u0103-\u0219i trage fermoarul la gur\u0103. \u0218tii \u0219i tu. De fapt nu, nu \u0219tiu. Nu \u0219tiu nimic. Un lucru pe care \u00eel \u0219tiu e c\u0103 stau \u00een Boston cu o fat\u0103 pe care de-abia o cunosc \u0219i care r\u00e2de \u00eentruna f\u0103r\u0103 motiv. \u0218i cel\u0103lalt lucru pe care \u00eel \u0219tiu e c\u0103 ea pretinde c\u0103 \u0219tie un mare secret despre Adam. \u0218i nu o s-o las s\u0103 se \u00eentoarc\u0103 \u00een camera ei de hotel p\u00e2n\u0103 nu-l scot de la ea. Sub nici o form\u0103. \u0218i da, \u0219tiu c\u0103 probabil par nebun\u0103. \u2014Bine, spun eu ridic\u00e2nd din umeri, hot\u0103r\u00e2t\u0103 s\u0103 schimb tactica. Probabil nici nu e a\u0219a de interesant. \u2014O, ba e. \u00ce\u0219i \u00eenclin\u0103 capul \u00eentr-o parte, dar refuz\u0103 \u00een continuare s\u0103-mi \u00eemp\u0103rt\u0103\u0219easc\u0103 secretul. Ce vrea? Bani? \u00cemi trec multe prin cap. Care o fi secretul \u0103sta afurisit? Lui Adam \u00eei place s\u0103 poarte haine de femeie? Are un copil din flori? A f\u0103cut acte de violen\u021b\u0103 \u00een trecut? E bisexual? Are o idil\u0103 cu afurisita de Hilary Clinton? Doamne, nu mai suport. \u2014Mmmm, a fost minunat, spune Amy vis\u0103toare \u00een timp ce d\u0103 pe g\u00e2t ultimul strop de Malibu cu ananas. \u2014\u00cenc\u0103 unul? m\u0103 ofer eu \u0219i m\u0103 reped la bar \u00eenainte s\u0103 poat\u0103 r\u0103spunde. Amy o s\u0103 mai bea ceva aici, fie c\u0103-i place, fie c\u0103 nu. Dac\u0103 eu nu pot s-o fac s\u0103 vorbeasc\u0103, c\u00e2teva pahare ar trebui s-o conving\u0103. M\u0103 \u00eentorc cu \u00eenc\u0103 un r\u00e2nd. Amy se \u00eentinde s\u0103-\u0219i ia po\u0219eta. \u2014Bag\u0103 banii la loc, spun pe un ton ferm. \u2014Dar... \u2014Po\u021bi s\u0103 faci cinste cu urm\u0103torul r\u00e2nd, spun vesel\u0103 \u0219i m\u0103 prefac c\u0103 nu v\u0103d fa\u021ba mai degrab\u0103 descurajat\u0103 a lui Amy, pentru c\u0103 \u00ee\u0219i d\u0103 seama c\u0103 o s\u0103 fie o noapte mult mai lung\u0103 dec\u00e2t se g\u00e2ndea ea. \u2014Bine, spune \u00eencet. \u00cemi dau seama c\u0103 e enervat\u0103. \u2014\u00ce\u021bi place s\u0103 zbori? \u00eentreb eu schimb\u00e2nd complet subiectul, de parc\u0103 nu \u00eemi pas\u0103 de marele secret al lui Adam. \u2014Mmm, da, \u00eemi place mult. S\u0103 zbor a fost visul meu dintotdeauna. \u2014Te-ai g\u00e2ndit vreodat\u0103 s\u0103 faci altceva? Amy se uit\u0103 nedumerit\u0103. \u2014Nu, de ce? \u2014M\u0103 \u00eentrebam \u0219i eu. \u2014\u021aie \u021bi-ar pl\u0103cea s\u0103 faci altceva? \u2014P\u0103i, scriu un scenariu. \u2014Un ce? \u2014Un scenariu. \u2014Pentru televizor? \u2014Pentru un film artistic, de fapt. Amy se uit\u0103 la mine de parc\u0103 ar \u00eencerca s\u0103-\u0219i dea seama dac\u0103 glumesc sau nu. \u2014E despre Irlanda \u00een timpul foametei, \u00eei spun. Nu e impresionat\u0103. Sau, dac\u0103 e, n-o arat\u0103. \u2014E despre o familie s\u0103rac\u0103 \u0219i tat\u0103l bea to\u021bi banii de care face rost \u0219i apoi... \u2014Ai putea s\u0103-l convingi pe Liam Neeson s\u0103 joace, sugereaz\u0103 Amy voioas\u0103 \u0219i observ c\u0103 \u00ee\u0219i bea Malibu cu ananas ceva mai repede acum. \u2014Dac\u0103 e liber, da. Cred c\u0103 ar fi bun. \u2014O s\u0103 alegi tu distribu\u021bia? \u2014Nu \u0219tiu. Sper c\u0103 o s\u0103 m\u0103 lase s\u0103 am un cuv\u00e2nt de spus. \u2014Cine e produc\u0103torul? \u2014Nimeni \u00eenc\u0103, pentru c\u0103 nu l-am trimis la toate studiourile. \u2014Aha. Privirea lui Amy \u00eencepe s\u0103 se abureasc\u0103 un pic. \u00cemi dau seama c\u0103 nu mai are chef de conversa\u021bia asta. \u2014Poate o s\u0103 joace Adam Kirrane \u00een filmul \u0103sta, spun eu sugestiv. \u2014Poate. Se uit\u0103 \u00een alt\u0103 parte. Ce naiba \u00eencearc\u0103 s\u0103 ascund\u0103? De ce nu-mi spune secretul lui Adam? \u2014Oricum, sper s\u0103 m\u0103 ocup de filme dup\u0103 slujba asta, \u00eei spun. Tu nu visezi s\u0103 faci altceva? \u2014Nu. St\u0103m una l\u00e2ng\u0103 alta \u0219i \u00eentre noi se a\u0219terne o t\u0103cere morm\u00e2ntal\u0103. \u2014E\u0219ti obosit\u0103? \u00eentreab\u0103 Amy \u00een cele din urm\u0103. \u2014Deloc, mint eu. Hai, termin\u0103-\u021bi b\u0103utura \u0219i s\u0103 mergem \u00een alt bar. Ie\u0219im din bar, \u0219i ea e \u00eembufnat\u0103, dar sunt hot\u0103r\u00e2t\u0103 s\u0103 nu m\u0103 \u00eentorc la hotel. Dac\u0103 m\u0103 \u00eentorc, nu o s\u0103 fac dec\u00e2t s\u0103 stau \u00eentins\u0103 pe patul dublu, g\u00e2ndindu-m\u0103 la Adam, \u0219i s\u0103 m\u0103 chinui \u00eentreb\u00e2ndu-m\u0103 care o fi marele secret. \u2014\u00cencotro? Amy sare de colo-colo pe trotuar, ar\u0103t\u00e2ndu-mi astfel c\u00e2t de \u00eengrozitor de frig \u00eei e. \u2014Ai fost \u00een Littlest Bar? \u00eentreb eu. \u2014Cum? \u2014Urmeaz\u0103-m\u0103. \u00cencep s\u0103 alerg \u00eenainte s\u0103-mi degere degetele de la picioare. Lui Amy \u00eei place la nebunie Littlest Bar. Nu pentru c\u0103 e irlandez. Nu pentru c\u0103 e at\u00e2t de mic \u00eenc\u00e2t \u00eencap doar vreo treizeci \u0219i cinci de persoane \u00een el. Nu din cauza atmosferei vesele. Ci pentru c\u0103 Amy i-a recunoscut pe doi dintre clien\u021bi. Sunt pilo\u021bi. Deodat\u0103 Amy nu mai arat\u0103 semne de oboseal\u0103. Parc\u0103 are lipit un z\u00e2mbet larg pe fa\u021b\u0103 \u0219i ochii \u00eei joac\u0103 \u00een cap. Mi se str\u00e2nge inima c\u00e2nd cei doi se apropie de noi, \u0219i ea \u00eei prive\u0219te cochet. \u0218ansele mele de a afla marele secret al lui Adam s-au n\u0103ruit. \u2014Bun\u0103, Mike. Bun\u0103, Derek. Ea z\u00e2mbe\u0219te \u0219i arat\u0103 mai fericit\u0103 dec\u00e2t am v\u0103zut-o toat\u0103 ziua. A \u0219i b\u0103ut c\u00e2teva pahare, care se pare c\u0103 i-au mai dat culoare \u00een obraji. \u2014O \u0219ti\u021bi pe Katie? \u2014Bun\u0103, spun politicos, f\u0103r\u0103 s\u0103 m\u0103 ar\u0103t prea entuziasmat\u0103. Observ c\u0103 nu le-a mai r\u0103mas mare lucru \u00een pahare. Cu pu\u021bin noroc, or s\u0103 plece \u00een cur\u00e2nd. Mike arat\u0103 destul de bine, din c\u00e2te observ. Are p\u0103r brunet, foarte scurt \u0219i ochi albastru-deschis. Totu\u0219i nu am o p\u0103rere prea bun\u0103 despre gusturile sale \u00een materie de vestimenta\u021bie (jachet\u0103 maro \u0219i blugi negri). Dar are o fa\u021b\u0103 dr\u0103gu\u021b\u0103. Nu e de mirare c\u0103 Amy \u00eel acapareaz\u0103. Derek nu arat\u0103 a\u0219a de bine, dar am observat cum i s-a luminat fa\u021ba c\u00e2nd a v\u0103zut-o pe Amy, a\u0219a \u00eenc\u00e2t nu cred c\u0103 el \u0219i Mike or s\u0103 plece prea cur\u00e2nd. \u2014Putem s\u0103 v\u0103 lu\u0103m ceva de b\u0103ut? se ofer\u0103 Mike. Trebuie s\u0103 spun c\u0103 sunt impresionat\u0103. Unii pilo\u021bi parc\u0103 au arici \u00een buzunare. Mai ales dac\u0103 sunt considera\u021bi ar\u0103to\u0219i. Mike evident c\u0103 nu se num\u0103r\u0103 printre ei. \u2014Vreau un... \u2014O s\u0103 le iau eu, strig\u0103 Amy. E r\u00e2ndul meu. O, nu, m\u0103 g\u00e2ndesc. Acum or s-o cread\u0103 minunat\u0103. O muieru\u0219c\u0103 frumoas\u0103 care se d\u0103 peste cap s\u0103 le ia alcool. Derek pare pe punctul de a accepta, dar Mike nici nu vrea s\u0103 aud\u0103 \u0219i insist\u0103 s\u0103 pl\u0103teasc\u0103 el r\u00e2ndul. Amy \u00ee\u0219i flutur\u0103 genele \u00een semn de mul\u021bumire. Cred c\u0103 o s\u0103 mi se fac\u0103 r\u0103u. Derek se duce la toalet\u0103 \u0219i Amy \u00eemi \u0219opte\u0219te: \u2014E dr\u0103gu\u021b, nu? \u2014Care din ei? \u2014P\u0103i, am\u00e2ndoi sunt simpatici, nu-i a\u0219a? Dar cred c\u0103 Derek te place, spune ea. Dac\u0103 ea crede c\u0103 o s\u0103-l \u00eentre\u021bin pe ur\u00e2t \u00een timp ce ea se cupleaz\u0103 cu frumosul Mike, poate s\u0103 se duc\u0103 undeva. Mike ne d\u0103 b\u0103uturile. \u2014\u0218i unde sunt restul colegilor vo\u0219tri? \u00eentreab\u0103 el. \u2014Se duceau to\u021bi la alt bar \u0219i noi am venit aici, \u00eei spun, iar el r\u00e2de. Amy pare enervat\u0103. Evident c\u0103 ar trebui s\u0103 dau \u00eenapoi acum, dar parc\u0103 nu \u00een\u021beleg mesajul, nu? \u00cemi pare r\u0103u de ea. Oricum, se presupune c\u0103 iese cu alt pilot. Pe de alt\u0103 parte \u0219i eu ies cu Tim. Cu Tim \u0219i cu Adam. De fapt, doar cu Adam. Doar c\u0103 n-am avut c\u00e2nd s\u0103 m\u0103 despart de Tim. Vreau s\u0103-i spun cu grij\u0103. Mereu e groaznic s\u0103 \u021bi se dea papucii. Eu nu m-am obi\u0219nuit niciodat\u0103, oricum. Nu cred c\u0103 se poate obi\u0219nui cineva. \u2014\u0218i a\u021bi ajuns \u00een dup\u0103-amiaza asta? m\u0103 \u00eentreab\u0103 Mike \u0219i mi-a\u0219 dori s\u0103 nu se mai uite a\u0219a la mine, pentru c\u0103 are o privire foarte p\u0103trunz\u0103toare, pe care sunt sigur\u0103 c\u0103 multe femei o g\u0103sesc irezistibil\u0103, dar eu nu, pentru c\u0103 nu suf\u0103r de pilotit\u0103, ca Amy. \u2014St\u0103m doar o noapte, \u00eencearc\u0103 Amy s\u0103 m\u0103 dea la o parte, dar eu \u00eemi ap\u0103r teritoriul. Littlest Bar clar nu e cel mai mare din lume, dar nu e nevoie s\u0103 \u00eempingi \u0219i s\u0103 \u00eenghionte\u0219ti oamenii. \u2014Voi de c\u00e2nd sunte\u021bi aici? \u2014Noi, de fapt, suntem la un curs. O s\u0103 mai st\u0103m trei zile \u00een Boston. Derek s-a \u00eentors, dar Amy se concentreaz\u0103 tot asupra lui Mike, sorbindu-i fiecare cuv\u00e2nt. Pare fascinat\u0103, de parc\u0103 tocmai a povestit cum a pilotat odat\u0103 un avion p\u00e2n\u0103 acas\u0103, lu\u00e2nd o scurt\u0103tur\u0103 prin spa\u021biu. Observ c\u0103 nu mai bea Malibu. Bea vodc\u0103 cu portocale, ca mine. M\u0103 copiaz\u0103. \u2014Care-i faza? m\u0103 \u00eenghionte\u0219te Derek jovial. Nu spui prea multe. \u2014A, sunt \u00een regul\u0103, m\u0103 \u00eentorc eu s\u0103 stau de vorb\u0103 cu Derek, de\u0219i nu \u00een\u021beleg de ce trebuie s\u0103 vorbeasc\u0103 Amy cu cel ar\u0103tos. Dar \u00eencerc s\u0103 nu m\u0103 las afectat\u0103. Am ie\u0219it \u00een seara asta doar ca s\u0103 mi-l scot pe Adam din cap, nu ca s\u0103 \u00eent\u00e2lnesc un alt b\u0103rbat. \u0218i oricum, nu e ca \u0219i cum Mike ar fi at\u00e2t de grozav. E foarte atr\u0103g\u0103tor, dar probabil \u0219i el se crede minunat. Derek \u00eemi poveste\u0219te \u00een continuare despre ultimele trei d\u0103\u021bi c\u00e2nd a stat peste noapte undeva \u0219i despre c\u00e2t de mult a b\u0103ut ultima oar\u0103 \u0219i despre casa pe care \u0219i-o construie\u0219te \u00een Howth. \u00cemi spune c\u0103 a \u00eenchiriat o biciclet\u0103 acum c\u00e2teva luni \u0219i s-a dus s\u0103 se plimbe \u00een Kerry dou\u0103 s\u0103pt\u0103m\u00e2ni cu \u00eenc\u0103 patru pilo\u021bi. \u2014Uau, simulez eu interesul \u00een timp ce m\u0103 lupt s\u0103-mi \u021bin ochii deschi\u0219i. De ce te-ai dus \u00een Kerry c\u00e2nd ai fi putut zbura pe post de copilot c\u0103tre orice col\u021b al lumii? \u2014Dar nu zbor niciodat\u0103 pe post de copilot, \u00eemi spune Derek m\u00e2ndru. Mereu trebuie s\u0103 \u0219tiu dac\u0103 o s\u0103 prind zborul. Trebuie s\u0103 \u0219tiu cu exactitate unde merg. \u00cen aceast\u0103 privin\u021b\u0103, Derek e ca mul\u021bi al\u021bi pilo\u021bi. Majoritatea nu sunt genul care s\u0103 decoleze c\u00e2t ai clipi. Dec\u00e2t dac\u0103 sunt pl\u0103ti\u021bi, desigur. Eu, pe de alt\u0103 parte, m-a\u0219 duce oriunde. Odat\u0103 \u00eemi pl\u0103nuisem s\u0103 vizitez Florida \u0219i am ajuns \u00een Los Angeles. Zborul meu de rezerv\u0103 spre New York nu a fost bun, pentru c\u0103 avionul a fost plin (\u0219i planul fusese s\u0103 merg de la New York la Florida). Oricum, chiar nu voiam s\u0103 vin acas\u0103 cu valiza f\u0103cut\u0103 din moment ce eram a\u0219a de entuziasmat\u0103 c\u0103 plec. A\u0219a c\u0103 am rugat-o pe stewardesa de la sol s\u0103-mi schimbe biletul spre New York cu unul spre L.A. O or\u0103 mai t\u00e2rziu m\u0103 \u00eendreptam spre Disney Land, \u00een loc de Disney World. Oricum, c\u0103l\u0103toream singur\u0103, a\u0219a c\u0103 nu prea \u00eemi p\u0103sa unde ajungeam. \u00cemi place s\u0103 c\u0103l\u0103toresc singur\u0103, pentru c\u0103 m\u0103 ajut\u0103 s\u0103-mi pun g\u00e2ndurile \u00een ordine. Nimic mai r\u0103u dec\u00e2t un coleg de c\u0103l\u0103torie care se \u00eenscrie la toate jafurile de excursii turistice \u0219i insist\u0103 s\u0103 mearg\u0103 la orice afurisit de muzeu pe o raz\u0103 de o sut\u0103 de kilometri de la hotel. \u00cen vacan\u021b\u0103 ador s\u0103 m\u0103 trezesc \u0219i s\u0103 \u00eemi dau seama c\u0103 nu am nimic de f\u0103cut \u0219i nimeni c\u0103ruia s\u0103 \u00eei dau raportul. \u0218i o s\u0103 v\u0103 \u00eemp\u0103rt\u0103\u0219esc \u0219i un mic secret. Dac\u0103 pleci singur \u00een c\u0103l\u0103torie, sl\u0103be\u0219ti mult. Pe bune. Pentru c\u0103 nu e prea distractiv s\u0103 mergi singur s\u0103 cinezi \u00een ora\u0219. Mai ales dac\u0103 e\u0219ti femeie. Sau dac\u0103 stai \u00eentr-o sta\u021biune deosebit de romantic\u0103, cum ar fi Whitsunday Islands, \u00eenconjurat\u0103 de cupluri de \u00eendr\u0103gosti\u021bi. De fiecare dat\u0103 c\u00e2nd plec pe cont propriu, m\u0103 \u00eentorc acas\u0103 cu un kilogram jumate mai slab\u0103. Func\u021bioneaz\u0103 mai bine dec\u00e2t dietele din c\u0103r\u021bile alea pe care \u00eencearc\u0103 s\u0103 \u021bi le v\u00e2nd\u0103. \u2014... acoperi\u0219ul ar trebui s\u0103 fie gata la anul \u00een martie, \u0219i instalatorii ar trebui s\u0103 termine... Derek sporov\u0103ie \u00eentruna despre casa lui ce urmeaz\u0103 a fi construit\u0103, dar nu prea \u00eel ascult. Vizualizez urm\u0103toarea mea vacan\u021b\u0103 \u00een str\u0103in\u0103tate. Thailanda ar fi mi\u0219to. Nu am prea c\u0103l\u0103torit \u00een Orientul \u00cendep\u0103rtat, de\u0219i m-am oprit o noapte la Singapore pe drumul de \u00eentoarcere de la Oz. Arunc o privire spre Mike \u0219i Amy. Se pare c\u0103 au terminat subiectele de conversa\u021bie, \u0219i acum arat\u0103 un vag interes pentru cum merge construc\u021bia casei lui Derek, ceea ce e minunat pentru c\u0103 nu m\u0103 mai streseaz\u0103 pe mine. M\u0103 \u00eentreb unde locuie\u0219te Mike \u0219i dac\u0103 are cas\u0103 \u0219i prieten\u0103. Nu e c\u0103s\u0103torit. Sau, cel pu\u021bin, nu poart\u0103 verighet\u0103. Oricum, de ce m\u0103 g\u00e2ndesc eu la Mike? \u00cemi cer scuze \u0219i m\u0103 duc p\u00e2n\u0103 la baie. C\u00e2nd m\u0103 sp\u0103l pe m\u00e2ini, m\u0103 uit \u00een oglind\u0103 \u0219i nu \u00eemi place persoana care \u00eemi \u00eentoarce privirea. Am ochii injecta\u021bi, pielea aproape gri, p\u0103rul tern \u0219i lins. Nu e de mirare c\u0103 Mike m-a ignorat \u0219i lui Derek i s-a p\u0103rut \u00een regul\u0103 s\u0103 m\u0103 plictisesc\u0103 de moarte povestindu-mi despre viitoarea lui cas\u0103. C\u00e2nd m\u0103 \u00eentorc, Amy \u0219i Mike au dip\u0103rut. \u2014Amy nu se sim\u021bea prea bine, a\u0219a c\u0103 Mike a dus-o \u00eenapoi la hotel. A spus c\u0103 o s\u0103 te sune \u00een camer\u0103 m\u00e2ine diminea\u021b\u0103, \u00eemi explic\u0103 Derek. \u00cemi ia o vreme s\u0103 asimilez vestea. Sunt uimit\u0103. Nu-mi vine s\u0103 cred c\u0103 Amy a a\u0219teptat s\u0103 plec eu la baie ca s-o \u0219tearg\u0103. Ei doi probabil de-abia a\u0219teptau s\u0103 scape de noi doi. Derek \u0219i cu mine probabil \u00eei \u00eencurcam. Doamne, chiar m-am enervat. M\u0103 simt folosit\u0103, de\u0219i eu am for\u021bat-o pe Amy s\u0103 vin\u0103 \u00een bar. Sunt enervat\u0103 \u0219i c\u0103 Mike, evident, a preferat-o pe Amy \u00een locul meu. Doamne, ce e \u00een neregul\u0103 cu mine? Deodat\u0103 m\u0103 simt de parc\u0103 mi-ar strivi cineva capul. M\u0103 simt toropit\u0103 \u0219i nu vreau dec\u00e2t s\u0103 m\u0103 \u00eentind. A\u0219 vrea s\u0103 fiu \u00een patul meu acum. \u0218i nu vreau s\u0103 ies iar \u00een frig. Nu vreau nici m\u0103car s\u0103 zbor \u00eenapoi acas\u0103 m\u00e2ine. De fapt, nu mai vreau s\u0103 zbor niciodat\u0103. Vreau s\u0103 fiu o scenarist\u0103 celebr\u0103 \u0219i s\u0103 fiu persoana de la clasa \u00eent\u00e2i care st\u0103 cu picioarele \u00eentinse. \u2014Katie? \u2014Mmm. \u2014E\u0219ti la kilometri distan\u021b\u0103. \u2014Scuze, spun eu vis\u0103toare. \u2014\u021ai-am luat \u00eenc\u0103 o vodc\u0103 cu suc de portocale, dar nu trebuie s\u0103 o bei\u2026 \u2014\u2026 mul\u021bumesc. Ridic paharul \u0219i dau pe g\u00e2t con\u021binutul. \n", "tc \"Capitolul 9\" Capul meu! Dumnezeule, capul meu! Clar a avut zile mai bune. C\u00e2nd deschid ochii, \u00eencerc s\u0103-mi aduc aminte \u00een ce \u021bar\u0103 sunt. A, da, America. Boston. \u00cencep s\u0103-mi aduc aminte. Da. Kitty\u2019s \u0219i The Littlest Bar. \u00cemi aduc aminte vag c\u0103 m-am dus acolo, dar nu-mi aduc aminte s\u0103 fi plecat. Dar trebuie s\u0103 m\u0103 fi \u00eentors, totu\u0219i. Cu Derek. Derek, pilotul. Nu cel ar\u0103tos. Nu. \u00c3la era Mike. Nu-mi amintesc s\u0103-mi fi luat la revedere de la Derek, dar probabil am f\u0103cut-o. Totul e pu\u021bin \u00een cea\u021b\u0103. Am g\u00e2tul uscat. Nu-mi vine s\u0103 cred c\u0103 am uitat s\u0103 las ap\u0103 l\u00e2ng\u0103 pat ieri sear\u0103. O prostie din partea mea. Dar nu trebuie s\u0103-mi fac griji, e un automat cu sucuri pe coridor. \u0218i din c\u00e2te \u00eemi aduc aminte, e \u0219i o ma\u0219in\u0103 de ghea\u021b\u0103. Mai bine ies s\u0103-mi iau o cutie \u00eenainte s\u0103 mor de deshidratare. \u00cemi iau cheia de la hotel \u0219i m\u0103 stecor p\u00e2n\u0103 afar\u0103, \u00eembr\u0103cat\u0103 \u00een pijamalele mele roz de la Dunnes Stores, cu un elefant \u00een fa\u021b\u0103. Ar ar\u0103ta dr\u0103gu\u021b pe un copil de zece ani, dar nu sunt prea sigur\u0103 c\u0103 mie mi se potrivesc la fel de bine. Bag un dolar \u00een automat \u0219i ap\u0103s pe buton. O cutie de Diet Coke pic\u0103 jos. E bun\u0103 \u0219i rece, dar mai bine a\u0219 lua \u0219i ghea\u021b\u0103. Zah\u0103r. \u00cemi dau seama c\u0103 nu am \u00een ce s\u0103 pun ghea\u021ba. Mai bine m\u0103 \u00eentorc \u00een camer\u0103 s\u0103 iau frapiera. M\u0103 reped \u00een\u0103untru, las jos cutia \u0219i apar din nou cu frapiera. Cuburile de ghea\u021b\u0103 se izbesc de frapier\u0103 cu un zgomot infernal. Aud pe cineva ie\u0219ind din camer\u0103. Zah\u0103r, zah\u0103r, zah\u0103r. Nu vreau s\u0103 fiu prins\u0103 aici \u00een pij\u0103m\u0103lu\u021bele mele. Ei, probabil e vreun american pe care n-o s\u0103-l mai v\u0103d niciodat\u0103. U\u0219a se tr\u00e2nte\u0219te \u0219i simt cum se apropie cineva \u0219i se opre\u0219te \u00een spatele meu. Deodat\u0103 intru \u00een panic\u0103. \u00cemi trece un fior pe \u0219ira spin\u0103rii. Dac\u0103 e un violator sau cineva care vrea s\u0103 m\u0103 trag\u0103 \u00een camer\u0103 la el \u0219i s\u0103 m\u0103 loveasc\u0103 \u00een cap cu propria-mi frapier\u0103? M\u0103 \u00eentorc. \u0218i ochii mei \u00eent\u00e2lnesc al\u021bi doi. Sunt alba\u0219tri \u0219i \u00eentreb\u0103tori. \u0218i sunt ai lui Mike. Mike, pilotul. Arat\u0103 superb. \u0218i eu ar\u0103t ca naiba. Sunt nervoas\u0103 pe el c\u0103 s-a furi\u0219at a\u0219a. \u00cel ur\u0103sc pentru c\u0103 m\u0103 vede \u00een halul \u0103sta. \u2014Bun\u0103, spune el foarte relaxat. De parc\u0103 ar fi perfect normal s\u0103 discu\u021bi cu o coleg\u0103 \u00eembr\u0103cat\u0103 \u00een pijamale. Poart\u0103 blugi \u0219i un tricou alb. Pun pariu c\u0103 e treaz de mult. Pare s\u0103 fi dormit bine. Hmmm. Asta e ciudat. M\u0103 \u00eentreb ce s-a \u00eent\u00e2mplat \u00eentre el \u0219i Amy. Apoi \u00eemi aduc aminte cum m-a l\u0103sat \u00een Littlest Bar f\u0103r\u0103 s\u0103-\u0219i ia la revedere. Ce tupeu! \u2014Bun\u0103, \u00eei r\u0103spund eu foarte rece. Nu am nici cea mai mic\u0103 inten\u021bie s\u0103 port o conversa\u021bie cu un b\u0103rbat care m-a abandonat \u00eentr-un bar ca s\u0103 se poat\u0103 cupla cu alt\u0103 stewardes\u0103. \u2014Ai ajuns cu bine acas\u0103? \u00eentreab\u0103 el. P\u0103i, de fapt, am fost jefuit\u0103, violat\u0103 \u0219i \u00eenjunghiat\u0103, dar sigur c\u0103 acum sunt numai bine. \u2014Biata Amy nu s-a sim\u021bit prea bine, continu\u0103 \u00een timp ce eu \u00eencercam s\u0103 trec de el. St\u0103 \u00eentre mine \u0219i ma\u0219ina de ghea\u021b\u0103, a\u0219a c\u0103 nu e prea u\u0219or. A\u0219 vrea s\u0103 m\u0103 lase s\u0103 trec. \u2014Chiar a\u0219a? \u00eentreb plictisit\u0103. \u2014Da, dar cred c\u0103 acum se simte mai bine. \u2014Asta e fantastic. Acum iart\u0103-m\u0103 c\u0103 sunt nepoliticoas\u0103, dar trebuie s\u0103 m\u0103 bag la loc \u00een pat. Ieri-noapte am stat mai mult dec\u00e2t a\u0219 fi vrut. Ignor expresia nedumerit\u0103 a lui Mike \u0219i dispar \u00eenapoi \u00een camera mea. \u00cenchid u\u0219a \u0219i dau fuga la oglind\u0103. O, Doamne. \u0218tiam c\u0103 nu o s\u0103 c\u00e2\u0219tig vreun concurs de frumuse\u021be \u00een diminea\u021ba asta, dar nu mi-am dat seama c\u0103 ar\u0103t at\u00e2t de groaznic. Rimelul mi s-a \u00eentins p\u00e2n\u0103 la jum\u0103tatea fe\u021bei, pentru c\u0103 am uitat s\u0103 m\u0103 demachiez asear\u0103 \u0219i am pielea umflat\u0103 \u0219i iritat\u0103. Sunt a\u0219a nervoas\u0103 pe mine pentru c\u0103 m-a v\u0103zut unul din pilo\u021bi \u00een halul \u0103sta. Or s\u0103 r\u00e2d\u0103 to\u021bi de mine. Hmm. Pun pariu c\u0103 Mike se bucur\u0103 c\u0103 a ales-o pe Amy \u00een locul meu. Sunt sigur\u0103 c\u0103 \u00eei mul\u021bume\u0219te \u00eengerului s\u0103u p\u0103zitor c\u0103 m-a l\u0103sat \u00een bar cu Derek. P\u0103i, \u00eei urez mult\u0103 baft\u0103. N-o s\u0103 m\u0103 intereseze ce crede despre mine. O fi el dr\u0103gu\u021b, dar nici nu m-a\u0219 apropia m\u0103car de el. Nici dac\u0103 ar fi ultimul b\u0103rbat de pe planet\u0103. Stau pe pat \u0219i m\u0103 \u00eentreb ce s\u0103 fac \u00een restul zilei. Cu siguran\u021b\u0103, nu o s\u0103-mi irosesc timpul g\u00e2ndindu-m\u0103 la Mike, oricum. Doamne fere\u0219te. A\u0219 vrea s\u0103 m\u0103 duc jos s\u0103 scap de efectele b\u0103utei de asear\u0103 transpir\u00e2nd la saun\u0103, dar mi-e team\u0103 s\u0103 nu dau iar peste Mike, aproape dezbr\u0103cat\u0103. Deja m-a v\u0103zut \u00een starea deloc sexy de abia-m-am-dat-jos-din-pat, dar pur \u0219i simplu refuz s\u0103-l las s\u0103-mi vad\u0103 \u0219i celulita! Cred c\u0103 o s\u0103 m\u0103 duc \u00een Boston Common s\u0103 fac o plimbare, asta ar trebui s\u0103-mi limpezeasc\u0103 mintea. Apoi o s\u0103 caut pe la Filenes\u2019s Basement s\u0103 v\u0103d dac\u0103 g\u0103sesc ceva chilipiruri. Dar cu durerea de cap din diminea\u021ba asta, s-ar putea s\u0103 nu am energie dec\u00e2t pentru o plimbare \u00een parc. \u00cemi ia o or\u0103 s\u0103 fiu gata. Slav\u0103 Domnului c\u0103 am pardesiul cu mine. S\u0103 te plimbi prin Boston ne\u00eembr\u0103cat corespunz\u0103tor poate fi tare nepl\u0103cut. Odat\u0103 ce am ie\u0219it, m\u0103 simt imediat mai bine. Camerele de hotel au ceva foarte claustrofobic. Poate de la aerul condi\u021bionat. E totu\u0219i frig. Ie\u0219it\u0103 din holul hotelului, \u00eemi \u00eencruci\u0219ez m\u00e2inile pe piept, ca s\u0103 m\u0103 ap\u0103r de r\u0103ceala dimine\u021bii. C\u00e2nd ajung pe Newbury Street, hoin\u0103resc minun\u00e2ndu-m\u0103 de buticurile neobi\u0219nuite ce se \u00een\u0219ir\u0103 pe strad\u0103. Dac\u0103 a\u0219 avea mul\u021bi bani, cred c\u0103 a\u0219 sta aici toat\u0103 ziua. \u00cemi place totul la strada asta, mai ales minunatele magazine care v\u00e2nd \u00eenghe\u021bate exotice chiar \u0219i \u00een toiul iernii. M\u0103 plimb \u0219i m\u0103 tot plimb, iar \u00een cur\u00e2nd m\u0103 simt mult mai bine. Plimbatul \u00een Boston are efecte terapeutice. Mahmureala mea dispare rapid. Parc\u0103 noaptea trecut\u0103 s-ar fi \u00eent\u00e2mplat cu luni \u00een urm\u0103. M\u0103 \u00eentreb cum se descurc\u0103 Adam \u00een New York. M\u0103 cam a\u0219teptam s\u0103-mi trimit\u0103 un mesaj sau a\u0219a ceva, dar nici un semn din partea lui. Probabil e foarte ocupat, \u00eemi zic. Spunea ceva despre o \u00eent\u00e2lnire cu un mare produc\u0103tor. Adam vrea s\u0103 fac\u0103 filme. Mi-a spus-o. Nu vrea s\u0103 fie un am\u0103r\u00e2t de star TV toat\u0103 via\u021ba. Nu vrea s\u0103 fie distribuit \u00een acela\u0219i fel de roluri. Are visurile lui. \u00cemi place s\u0103 m\u0103 plimb singur\u0103. M\u0103 ajut\u0103 s\u0103 g\u00e2ndesc. Sunt sigur\u0103 c\u0103 Amy e \u00eenc\u0103 \u00een pat, cu telecomanda, uit\u00e2ndu-se la vreun serial stupid. \u00cenc\u0103 n-am uitat comportamentul ei de asear\u0103. De-a ce credea c\u0103 se joac\u0103, l\u0103s\u00e2ndu-m\u0103 balt\u0103 \u00een halul \u0103la? Dup\u0103 un timp ajung la Boston Common \u0219i m\u0103 a\u0219ez pe o banc\u0103, uit\u00e2ndu-m\u0103 la ni\u0219te copii care patineaz\u0103 pe un iaz \u00eenghe\u021bat. Parcul are o atmosfer\u0103 de Cr\u0103ciun, de parc\u0103 ar fi desprins dintr-o vedere. A\u0219 vrea s\u0103 mai stau \u00een Boston. Nu sunt \u00eenc\u00e2ntat\u0103 c\u0103 plec acas\u0103. Niciodat\u0103 nu sunt. S\u0103 nu m\u0103 \u00een\u021belege\u021bi gre\u0219it, \u00eemi place slujba mea. \u00cemi plac avantajele pe care le am \u0219i ora\u0219ele pe care le vizitez. Dar nu-mi place ce fac \u00een timpul zborului propriu-zis. La \u00eenceput \u00eemi pl\u0103cea, pentru c\u0103 era ceva nou, dar m\u0103 plictisesc repede \u0219i acum mi-a\u0219 dori s\u0103 am ceva mai mult de la via\u021b\u0103. Zbor \u00een diverse locuri \u0219i apoi zbor \u00eenapoi, dar uneori vreau pur \u0219i simplu s\u0103 zbor undeva \u0219i s\u0103 nu m\u0103 mai opresc. M\u0103 ridic de pe banca din parc, pentru c\u0103 e prea frig. M\u0103 g\u00e2ndesc s\u0103 m\u0103 \u00eendrept spre Filenes\u2019s, dar apoi m\u0103 hot\u0103r\u0103sc c\u0103 nu pot face fa\u021b\u0103 mul\u021bimii. O s\u0103 merg alt\u0103dat\u0103. Acum vreau doar ceva de m\u00e2ncare. M\u0103 \u00eendrept spre cel mai apropiat magazin de delicatese. Acolo m\u0103 servesc cu pu\u021bin din toate. Varietatea de m\u00e2nc\u0103ruri e minunat\u0103 \u0219i toate par s\u0103race \u00een gr\u0103simi, a\u0219a c\u0103 pot s\u0103-mi umplu farfuria f\u0103r\u0103 s\u0103 m\u0103 simt vinovat\u0103. A\u0219 vrea s\u0103 fie locuri ca \u0103sta unde pot m\u00e2nca bine \u0219i \u00een Dublin. E un chin s\u0103 \u00ee\u021bi men\u021bii silueta \u00een Irlanda. Dup\u0103 pr\u00e2nz, m\u0103 \u00eendrept \u00eenapoi spre hotel. Plec\u0103m \u00een cinci ore. Autocarul o s\u0103 ne ia din fa\u021ba hotelului. Apoi o s\u0103 mergem iar la aeroportul Logan, unde ne a\u0219teapt\u0103 lungul zbor spre cas\u0103. Drumul de \u00eentoarcere e de obicei mai scurt dec\u00e2t cel de la dus, mai ales dac\u0103 ne bate v\u00e2ntul din spate. Dar mereu mi se pare mult mai lung. \u00cen camera de hotel, m\u0103 \u00eentreb dac\u0103 n-ar fi bine s\u0103 trag un pui de somn c\u00e2teva ore, \u00eenainte de zbor. Dac\u0103 a\u0219 reu\u0219i, drumul ar fi mult mai suportabil. Pe de alt\u0103 parte, nu vreau s\u0103 stau \u00eentins\u0103 \u00een pat, zv\u00e2rcolindu-m\u0103, cu un ochi la afurisitul de ceas. Asta se \u00eent\u00e2mpl\u0103 desori. Nu m\u0103 num\u0103r printre oamenii care adorm de cum pun capul pe pern\u0103. Mi-ar pl\u0103cea s\u0103 fiu a\u0219a. Uneori v\u0103d pasageri dormind \u00een scurtul drum de la Dublin la Manchester. De \u00eendat\u0103 ce decol\u0103m, ei adorm \u0219i se trezesc atunci c\u00e2nd ro\u021bile ating pista de aterizare. Trebuie s\u0103 fie ni\u0219te oameni tare lini\u0219ti\u021bi. Eu nu pot niciodat\u0103 s\u0103 dorm, pentru c\u0103 am multe pe cap. \u0218i mereu \u00eemi fac griji pentru diverse chestii. Chestii stupide. Am citit undeva c\u0103 majoritatea lucrurilor pentru care-\u0219i fac griji oamenii nu se \u00eent\u00e2mpl\u0103 niciodat\u0103, iar \u00een privin\u021ba celor care se \u00eent\u00e2mpl\u0103, oricum nu ai ce face. Astfel c\u0103 a-\u021bi face griji e complet f\u0103r\u0103 rost. Dar asta nu m\u0103 \u00eempiedic\u0103. \u00cemi fac multe griji. C\u0103 oamenii ar putea s\u0103 nu m\u0103 plac\u0103 \u0219i c\u0103 n-am ob\u021binut tot ce vreau de la via\u021b\u0103. Uneori m\u0103 \u00eengrijoreaz\u0103 c\u0103 o s\u0103 r\u0103m\u00e2n singur\u0103, dar \u00een aceea\u0219i m\u0103sur\u0103 \u0219i c\u0103 o s\u0103 m\u0103 m\u0103rit cu cineva pe care nu-l iubesc cu adev\u0103rat. \u00cemi fac griji c\u0103 n-o s\u0103 pot avea copii, dar \u0219i c\u0103, dac\u0103 o s\u0103-i am, o s\u0103-mi fie \u00eengr\u0103dit\u0103 libertatea. Dar mai ales \u00eemi fac griji pentru lucruri mici, cu adev\u0103rat insignifiante. Cum ar fi grila de zboruri. \u00c3sta e un lucru de care nu sunt niciodat\u0103 prea \u00eenc\u00e2ntat\u0103. De fapt, \u00eemi displace c\u0103 o persoan\u0103 pe care nu o cunosc \u00eemi organizeaz\u0103 via\u021ba, hot\u0103r\u00e2nd la ce or\u0103 m\u0103 trezesc, \u00een ce \u021bar\u0103 iau pr\u00e2nzul \u0219i cu cine \u00eemi petrec weekendul. Dac\u0103 a\u0219 fi o scenarist\u0103 de succes, a\u0219 putea scrie c\u00e2nd vreau, \u00een ce \u021bar\u0103 a\u0219 alege. Mi-a\u0219 face singur\u0103 programul \u0219i a\u0219 putea chiar s\u0103 nu-l respect, dac\u0103 nu vreau. Acum altcineva face asta. Altcineva decide dac\u0103 am liber de Cr\u0103ciun sau Revelion. Ei hot\u0103r\u0103sc la ce or\u0103 s\u0103-mi pun alarma \u0219i, Doamne, ur\u0103sc asta! \u00centr-o zi, o s\u0103 fac totul cum vreau eu! La asta visez, cel pu\u021bin. Vreau s\u0103-mi tr\u0103iesc via\u021ba cum \u00eemi place. \u0218i s\u0103 nu fiu nevoit\u0103 s\u0103 cer permisiunea cuiva pentru un weekend liber. Dac\u0103 m\u0103 duc la doctor, ar trebui s\u0103 fie treaba mea. Nu vreau s\u0103 \u00eei dau angajatorului meu un raport scris \u00een care s\u0103-i explic orice. Doamne, anumite lucruri ar trebui s\u0103 fie sfinte! M\u0103 dezbrac. Cred c\u0103 o s\u0103 fac o baie. O baie cald\u0103 \u00een care s\u0103 m\u0103 relaxez, folosind luxosul gel de baie al hotelului. O baie e un r\u0103sf\u0103\u021b pe care rareori mi-l acord acas\u0103. \u00cen principiu pentru c\u0103 e mereu cineva \u00een baie. \u0218i dac\u0103 nu, e mereu cineva care \u00eencearc\u0103 s\u0103 intre \u00een baie. Dac\u0103 ar fi dup\u0103 mine, a\u0219 face baie \u00een fiecare zi \u0219i apoi m-a\u0219 duce \u0219i la coafor pentru c\u0103 \u0103sta e secretul dac\u0103 vrei s\u0103 ar\u0103\u021bi bine. Indiferent c\u00e2t de obosit\u0103 e\u0219ti, dac\u0103 ai p\u0103rul str\u0103lucitor \u0219i bine aranjat, \u021bi se iart\u0103 orice. B\u0103gasem un deget \u00een ap\u0103, c\u00e2nd sun\u0103 telefonul. La naiba. Pun pariu c\u0103 sunt cei de la cur\u0103\u021benie, \u00eentreb\u00e2nd dac\u0103 pot s\u0103-mi fac\u0103 curat \u00een camer\u0103. Ei bine nu, nu pot, m\u0103 g\u00e2ndesc eu nervoas\u0103, sco\u021b\u00e2ndu-mi degetul din cada de baie \u00eenspumat\u0103 \u0219i \u00eentinz\u00e2ndu-m\u0103 dup\u0103 telefon. \u2014Bun\u0103, sunt Amy, spune vocea, de\u0219i nu pare Amy. Sun\u0103 de parc\u0103 se d\u0103 cineva drept ea. \u0218i ce vrea, oricum? \u2014Bun\u0103. Nu par prea entuziasmat\u0103. Deloc surprinz\u0103tor, din moment ce Amy nu e chiar persoana mea favorit\u0103 dup\u0103 surpriza de-asear\u0103. \u2014Ce mai faci? \u2014Bine. De fapt, m\u0103 preg\u0103team s\u0103 fac o baie, a\u0219a c\u0103, Amy, dac\u0103 nu te superi... \u2014\u00cemi pare r\u0103u, sincer. Sunasem doar ca s\u0103 \u00eemi cer scuze pentru ieri-sear\u0103. \u2014Ce s-a \u00eent\u00e2mplat ieri-sear\u0103? M\u0103 prefac c\u0103 nu \u0219tiu despre ce vorbe\u0219te. Nu o s\u0103-i dau satisfac\u021bia s\u0103 afle c\u0103 m-a r\u0103nit. \u2014Am plecat f\u0103r\u0103 s\u0103-mi iau la revedere. \u2014A, da. A\u0219a ai f\u0103cut. Uitasem complet. Vezi tu, eu \u0219i Derek ne sim\u021beam at\u00e2t de bine \u00eenc\u00e2t nici nu am observat c\u0103 a\u021bi plecat. \u2014Aha. Amy pare sup\u0103rat\u0103. \u2014Da. P\u0103i, ne vedem mai t\u00e2rziu. \u2014Katie? \u2014Da? Mi se r\u0103ce\u0219te apa. Nu putem s\u0103 vorbim mai t\u00e2rziu? Ca de exemplu \u00een avion? Sau mai bine niciodat\u0103? \u2014Cred c\u0103 Donald m\u0103 \u00een\u0219al\u0103. Nu spun nimic. Mi-a \u00eenghe\u021bat s\u00e2ngele \u00een vine. Oare c\u00e2t \u0219tie? I-a spus cineva despre Debbie? \u0218tie c\u0103 \u0219tiu? Deodat\u0103 nu-mi mai pas\u0103 de baia mea. Chiar mi-e mil\u0103 de Amy. Nimic mai groaznic dec\u00e2t s\u0103 b\u0103nuie\u0219ti c\u0103 persoana pe care o iube\u0219ti, sau doar o placi, te \u00een\u0219al\u0103. \u2014O s\u0103 vin pe la tine \u0219i o s\u0103 vorbim cum trebuie, \u00eei spun. \u00cen ce camer\u0103 stai? \n\nAmy arat\u0103 cum ar\u0103tam \u0219i eu azi-diminea\u021b\u0103 c\u00e2nd am dat peste Mike, dar mai r\u0103u. Are ochii ro\u0219ii \u0219i pielea iritat\u0103. \u2014Nu ar\u0103\u021bi deloc bine, \u00eei spun nemiloas\u0103. \u2014Mersi. De fapt, arat\u0103 groaznic. \u2014Deci, zic a\u0219ez\u00e2ndu-m\u0103 pe marginea patului ei. Ce te face s\u0103 crezi c\u0103 Donald te \u00een\u0219al\u0103? \u2014P\u0103i nu sunt sut\u0103 la sut\u0103 sigur\u0103. Se apleac\u0103 \u00een pat. \u2014Dar am \u00eendoielile mele. \u2014Da? fac eu pe proasta. \u2014Da. Deci asear\u0103 \u00eel tr\u0103geam de limb\u0103 pe Mike, s\u0103 v\u0103d dac\u0103 pot s\u0103 ob\u021bin ni\u0219te informa\u021bii de la el. Aha. \u00cencepe s\u0103 se lege totul. Deci, p\u00e2n\u0103 la urm\u0103, Amy nu \u00eencerca s\u0103 se culce cu Mike asear\u0103. Ce u\u0219urare! Doar \u00eel folosea ca s\u0103 ob\u021bin\u0103 informa\u021bii. Asta m\u0103 face s\u0103 m\u0103 simt mult mai bine. \u2014Sper c\u0103 nu ai crezut c\u0103 te ignor \u00een bar. Comportamentul ciudat al lui Donald m\u0103 pusese pe g\u00e2nduri de mult, a\u0219a c\u0103 asear\u0103 am profitat de ocazie ca s\u0103 aflu informa\u021bii din interior. \u0218tii tu cum e. \u2014Mmm. \u2014Da, \u0219i nu am vrut s\u0103 se afle c\u0103 sunt iubita lui Donald, a\u0219a c\u0103 am \u00eenceput s\u0103-l \u00eentreb pe Mike despre mul\u021bi al\u021bi pilo\u021bi, ca s\u0103 cread\u0103 c\u0103 m\u0103 intereseaz\u0103 \u00een general. \u2014Foarte \u00een\u021belept. \u2014L-am \u00eentrebat despre Gary Teller \u0219i prietena lui, Shelley. Apoi despre Tony Kent \u0219i logodnica lui, Aileen, apoi despre Donald \u0219i... m-am pref\u0103cut c\u0103 am uitat cum o cheam\u0103 pe prietena lui. \u2014Doamne, trebuie s\u0103 \u021bin minte asta, chicotesc eu. \u2014Dar nu am fost mul\u021bumit\u0103 de r\u0103spunsul pe care l-am primit. Fa\u021ba lui Amy se bo\u021be\u0219te \u0219i, ce putea fi mai r\u0103u, o lacrim\u0103 \u00eei curge pe obraz. \u2014Cine e? \u00cencep s\u0103 intru, u\u0219or-u\u0219or, \u00een panic\u0103. Mi-e groaz\u0103 de r\u0103spunsul la \u00eentrebarea asta. \u0218tie c\u0103 Debbie e prietena mea? \u2014Rose. \u2014Poftim? \u2014A spus c\u0103 o cheam\u0103 Rose. A cunoscut-o la o nunt\u0103 la care au fost am\u00e2ndoi de cur\u00e2nd. Poftim!? \u2014C\u00e2t de cur\u00e2nd? m\u0103 ia gura pe dinainte. \u2014S\u0103pt\u0103m\u00e2na trecut\u0103. Dumnezeule. Sunt \u0219ocat\u0103 \u0219i para\u0219ocat\u0103. M\u0103 \u00eentreb dac\u0103 Debbie \u0219tie ceva despre asta. Cum \u00eendr\u0103zne\u0219te Donald s\u0103 se poarte a\u0219a cu cea mai bun\u0103 prieten\u0103 a mea? O s\u0103-l omor! \u2014De cum am auzit asta, am vrut s\u0103 plec din bar, continu\u0103 Amy, \u00eentinz\u00e2ndu-se dup\u0103 un \u0219erve\u021bel. M-am sim\u021bit foarte prost, pentru c\u0103 Mike nu voia deloc s\u0103 plece. \u2014Nu? am \u00eentrebat, \u00eenveselindu-m\u0103 deodat\u0103. Amy d\u0103 din cap. \u2014Mi-a dat impresia c\u0103 era destul de enervat c\u0103 l-am t\u00e2r\u00e2t de-acolo. \u2014Da? Deodat\u0103 \u00eel v\u0103d pe Mike \u00eentr-o nou\u0103 lumin\u0103. \u2014Nu c\u0103 ar fi spus ceva, adaug\u0103 Amy repede. \u2014Desigur c\u0103 nu. Acum m\u0103 simt groaznic c\u0103 am fost a\u0219a de nepoliticoas\u0103 mai devreme. \u2014I-am spus doar c\u0103 mi-e r\u0103u \u0219i c\u0103 trebuie s\u0103 m\u0103 \u00eentorc la hotel. \u2014\u00cen\u021beleg. \u2014Apoi, \u00een diminea\u021ba asta a venit la camera mea cu croissante \u0219i suc proasp\u0103t de portocale. A spus c\u0103 voia s\u0103 fie sigur c\u0103 m\u0103 simt bine. M\u0103 simt geloas\u0103. Cu croissantele mele ce s-a \u00eent\u00e2mplat? \u2014E frumos, nu? \u2014Hmmm? \u2014Mike, spune Amy. E destul de frumos, nu? \u2014A, nu \u0219tiu, ridic eu din umeri. Eu am pe cineva acum, a\u0219a c\u0103 nu prea observ al\u021bi b\u0103rba\u021bi. \u2014E ceva serios? E oare? Nu \u0219tiu, nu-i a\u0219a? \u2014Nu sunt prea sigur\u0103. S\u0103-i spun despre Adam? Ar fi bine? \u2014Sper c\u0103 se poart\u0103 bine cu tine, spune Amy smiorc\u0103indu-se autocomp\u0103timitor. \u2014To\u021bi b\u0103rba\u021bii sunt ni\u0219te tic\u0103lo\u0219i \u00een fond, zic f\u0103c\u00e2nd o slab\u0103 \u00eencercare s\u0103-i readuc z\u00e2mbetul pe buze. Totu\u0219i nu func\u021bioneaz\u0103. Fa\u021ba i se bo\u021be\u0219te iar. Se \u00eentinde dup\u0103 alt \u0219erve\u021bel. \u2014Apropo de tic\u0103lo\u0219i... m\u0103 aventurez eu, \u00eentreb\u00e2ndu-m\u0103 dac\u0103 nu cumva calc pe teren minat, dar continui spun\u00e2nd: ... ce voiai s\u0103-mi spui ieri despre Adam Kirrane? Gata, am f\u0103cut-o. N-a fost a\u0219a de r\u0103u. Acum \u00eemi \u021bin respira\u021bia, fiindu-mi deja fric\u0103 de r\u0103spuns. \u2014De ce? E \u0219i el un tic\u0103los? \u00eentreab\u0103 Amy dup\u0103 ce-\u0219i sufl\u0103 nasul. \u2014\u00c3\u0103, nu \u0219tiu. Arat\u0103 bine \u0219i to\u021bi b\u0103rba\u021bii care arat\u0103 bine sunt ni\u0219te tic\u0103lo\u0219i, nu-i a\u0219a? Vreau s\u0103 spun c\u0103 singurii b\u0103rba\u021bi care nu sunt tic\u0103lo\u0219i sunt ur\u00e2\u021bi, pentru c\u0103 lor nu li se iart\u0103 dac\u0103 se poart\u0103 r\u0103u cu femeile. Lacrimile lui Amy dispar ca prin minune. Pare complet \u0219ocat\u0103 de izbucnirea mea. De parc\u0103 a\u0219 fi o nevast\u0103 p\u0103r\u0103sit\u0103 care s-a apucat de b\u0103ut de disperare. \u2014Nu ar trebui s\u0103 fii a\u0219a de \u00eenver\u0219unat\u0103, spune ea ca \u0219i cum i-ar fi \u00eentr-adev\u0103r mil\u0103 de mine. Acum m\u0103 simt pu\u021bin jenat\u0103. Doamne, Amy crede c\u0103 ur\u0103sc b\u0103rba\u021bii \u0219i c\u0103 sunt o frustrat\u0103 c\u0103reia \u00eei sare \u021band\u0103ra din orice. \u0218i se \u00een\u0219al\u0103 amarnic. Nu ur\u0103sc deloc b\u0103rba\u021bii. Deloc. De fapt \u00eei iubesc. Dar nu are rost s\u0103 dau \u00eenapoi acum sau o s-o z\u0103p\u0103cesc de tot pe s\u0103raca fat\u0103. A\u0219a c\u0103 nu spun nimic \u0219i m\u0103 foiesc t\u0103cut\u0103. \u2014Cred c\u0103 te-a f\u0103cut cineva s\u0103 suferi mult \u00een trecut, spune Amy dup\u0103 o pauz\u0103 lung\u0103. Sunt sigur\u0103 c\u0103 oamenii \u00eel cred pe Adam Kirrane un tic\u0103los, dar se \u00een\u0219al\u0103. \u2014De unde \u0219tii? M\u0103 prefac doar \u00eent\u00e2mpl\u0103tor interesat\u0103, de\u0219i m\u0103 simt de parc\u0103 intestinele mi s-ar fi legat \u00eentr-un imens nod. De unde \u0219tie Amy vreo chestie despre Adam Kirrane? Bine, se pare c\u0103 \u0219tie uimitor de multe despre to\u021bi pilo\u021bii care lucreaz\u0103 la companie, dar despre Adam? Adam al meu? De unde \u0219tie Amy ceva despre el? \u2014Cred c\u0103 oamenilor afla\u021bi \u00een vizorul publicului le e foarte greu, insist\u0103 Amy \u0219i observ c\u0103 \u00eei revine culoarea \u00een obraji. \u2014Cum a\u0219a? \u2014P\u0103i, oamenii, adic\u0103 publicul, oameni ca mine \u0219i ca tine, s\u0103 zicem... Ea se opre\u0219te, iar eu a\u0219tept s\u0103 continue. Nu sunt sigur\u0103 c\u0103-mi place \u00eencotro se \u00eendreapt\u0103 discu\u021bia. \u2014Ei bine, publicul \u00eei judec\u0103 pe cei celebri \u0219i boga\u021bi prin prisma a ce citesc despre ei \u00een pres\u0103. A\u0219tept s\u0103 continue. Sunt intrigat\u0103, dar \u0219i pu\u021bin speriat\u0103. Amy e cumva sora ascuns\u0103 a lui Adam sau a\u0219a ceva? \u2014Adic\u0103 nu po\u021bi s\u0103-i \u00eenvinuie\u0219ti pe oameni. Vreau s\u0103 spun c\u0103 \u0219i eu m\u0103 fac vinovat\u0103 de asta, \u0219tii? Am v\u0103zut poze cu supermodele \u0219i m-am g\u00e2ndit automat c\u0103 sunt superficiale sau afurisite... Doamne, nu mai ajunge odat\u0103 la subiect!? \u2014Dar apoi le-am cunoscut, \u00een timpul unui zbor, s\u0103 zicem \u0219i au fost foarte dr\u0103gu\u021be. \u2014Doamne, Amy, doar pentru c\u0103 cineva e politicos \u0219i spune \u201ete rog\u201c \u0219i \u201emul\u021bumesc\u201c nu \u00eenseamn\u0103 c\u0103 e o persoan\u0103 extrem de dr\u0103gu\u021b\u0103. Odat\u0103 am \u00eent\u00e2lnit cel mai fermec\u0103tor b\u0103rbat \u00een timpul unui zbor spre Paris \u0219i c\u00e2nd am ajuns, poli\u021bia francez\u0103 \u00eel a\u0219tepta ca s\u0103-l aresteze. \u2014Pentru ce? \u2014Crim\u0103, spun pe un ton morbid. \u2014Nu se poate! Mai spune, \u021bip\u0103 Amy. \u00cen nici un caz nu-i spun mai mult. Poate s-o lase balt\u0103. Mai sunt doar c\u00e2teva ore p\u00e2n\u0103 plec\u0103m, \u0219i eu \u00eenc\u0103 n-am aflat secretul lui Adam de la ea. Dar sunt pe-aproape. \u00cei st\u0103 pe v\u00e2rful limbii \u0219i nu renun\u021b acum. \u2014O s\u0103-\u021bi povestesc pe drumul spre cas\u0103, \u00eei promit. Pare dezam\u0103git\u0103, de parc\u0103 doar a\u0219 duce-o cu z\u0103h\u0103relul. \u2014Dup\u0103 cum vezi, continui eu cu s\u00e2c\u00e2itul, nedorind s\u0103 pierd momentul. Dup\u0103 cum vezi, nu ai cum s\u0103-\u021bi dai seama cum e cineva doar dac\u0103 \u00eei serve\u0219ti o cea\u0219c\u0103 de ceai \u0219i \u00ee\u021bi mul\u021bume\u0219te. \u2014Adam Kirrane nu e cineva c\u0103ruia doar s\u0103-i fi servit o cea\u0219c\u0103 de ceai. Amy vorbe\u0219te mai \u00eencet, de parc\u0103 ar putea s\u0103 trag\u0103 cu urechea cineva de-afar\u0103. Trag ad\u00e2nc aer \u00een piept. Conversa\u021bia asta e un adev\u0103rat chin. De fapt, a\u0219 vrea s\u0103 ap\u0103s pe un buton s\u0103 derulez \u0219i apoi s\u0103 \u0219terg. \u2014A fost \u00een unul din zborurile tale? \u2014P\u0103i nu, dar.... Dar CE? \u00eemi vine s\u0103 strig. \u2014Nu \u0219tiu dac\u0103 ar trebui s\u0103 spun. Mi se str\u00e2nge inima. \u0218ti\u021bi c\u0103 am avut un presentiment c\u0103 asta o s\u0103 se \u00eent\u00e2mple. Stau \u021beap\u0103n\u0103 pe pat. Dac\u0103 \u00eei dau destul\u0103 libertate... \u2014Am promis c\u0103 nu... spune ea nesigur\u0103. \u2014Po\u021bi avea \u00eencredere \u00een mine, \u00eei zic; con\u0219tient\u0103 c\u0103 probabil m-am \u00eenro\u0219it. Sunt sigur\u0103 c\u0103 ar\u0103t ca un traficant de cocain\u0103 care trece prin aeroportul Schipol. \u2014P\u0103i, o \u0219tii pe Sandy Elinkson? Dac\u0103 o \u0219tiu? Doamne, normal c\u0103 da. Adic\u0103, cine nu o \u0219tie? E cea mai frumoas\u0103 fat\u0103 din companie. To\u021bi pilo\u021bii vor s\u0103 o ia de nevast\u0103 \u0219i toate stewardesele vor s\u0103 fie ca ea. Nu numai c\u0103 Sandy e replica Irlandei la Claudia Schiffer, dar mai \u0219i joac\u0103 tenis de performan\u021b\u0103, vorbe\u0219te cinci limbi str\u0103ine \u0219i are o diplom\u0103 \u00een drept, iar cu adev\u0103rat extraordinar e c\u0103 Sandy e \u0219i foarte amuzant\u0103 \u0219i dr\u0103gu\u021b\u0103. E imposibil s\u0103 n-o placi. Dar ce leg\u0103tur\u0103 are Sandy cu toate astea? \u2014Iese cu Adam. Au. M\u0103 simt de parc\u0103 mi-ar fi dat cineva o palm\u0103 peste fa\u021b\u0103. Inima mi-a fost t\u0103iat\u0103 cu un cu\u021bit imaginar. M\u0103 ridic de pe pat \u00eencet \u0219i nesigur. M\u0103 simt sl\u0103bit\u0103. \u2014M\u0103 duc s\u0103 m\u0103 preg\u0103tesc, spun \u00eencet. \u2014Sigur, z\u00e2mbe\u0219te Amy, de parc\u0103 nici nu a b\u0103gat de seam\u0103 fa\u021ba mea schimbat\u0103. Apropo, m\u0103 simt mult mai bine acum. \u2014Bine. \u2014\u0218i nu o s\u0103 spui nim\u0103nui? \u2014Despre ce? \u00eentreb eu n\u0103ucit\u0103. \u2014Despre Adam Kirrane \u0219i Sandy. \u2014Nu, promit eu. Ies t\u0103cut\u0103 din camera ei, t\u00e2r\u00e2ndu-mi parc\u0103 inima grea ca plumbul dup\u0103 mine. \n", "tc \"Capitolul 10\" Ur\u0103sc s\u0103 scriu. E o porc\u0103rie antisocial\u0103 \u0219i \u00eemi d\u0103 dureri de cap. Nu e de mirare c\u0103 majoritatea scriitorilor sunt pu\u021bin nebuni. Sigur nu ai cum s\u0103 petreci at\u00e2ta timp singur \u0219i s\u0103 fii normal, nu? Mi-am petrecut ultimele dou\u0103 zile scriindu-mi scenariul. C\u00e2t am f\u0103cut asta, am uitat s\u0103 m\u0103n\u00e2nc sau s\u0103 dorm. Sunt ad\u00e2ncit\u0103 complet \u00een scenariul meu. P\u0103rin\u021bii mei cred c\u0103 am luat-o razna, dar \u00eentr-o zi, c\u00e2nd am s\u0103 iau Oscarul pentru cel mai bun scenariu, or s\u0103-\u0219i dea seama c\u0103 au avut un geniu l\u00e2ng\u0103 ei. \u0218i c\u0103 nu au f\u0103cut nimic \u00een privin\u021ba asta. Tata nu e mul\u021bumit de mine. Asta pentru c\u0103 \u00een pauzele de scris caut informa\u021bii pe net, ca s\u0103 v\u0103d c\u0103rei companii produc\u0103toare ar trebui s\u0103-mi trimit capodopera. P\u00e2n\u0103 la urm\u0103, nu vreau s-o trimit chiar oricui. Acest scenariu trebuie s\u0103 ajung\u0103 pe m\u00e2ini bune. E copilul meu \u0219i nu vreau s\u0103-l omoare cineva. Nici un actor str\u0103in cu un gre\u021bos de accent irlandez n-o s\u0103 \u00eenha\u021be rolul principal. O s\u0103 interzic asta. Vreau actori puternici, bine-cunoscu\u021bi \u0219i talenta\u021bi. Liam Neeson ar fi grozav, dar nu sunt sigur\u0103 cine o s\u0103 joace rolul principal feminin. Asta e o problem\u0103 delicat\u0103. Eu \u0219i sora mea nu vorbim. Mi-a luat ieri scenariul, s-a uitat prin el \u0219i a spus c\u0103 e o porc\u0103rie. Am fiert de m\u00e2nie, dar nu am spus nimic. Peste cinci ani, c\u00e2nd n-o s\u0103 se aleag\u0103 dec\u00e2t cu un r\u00e2njet permanent \u0219i un sictir general fa\u021b\u0103 de toat\u0103 lumea, o s\u0103-mi aduc aminte de comentariile ei r\u0103ut\u0103cioase. \u0218i oricum, ce-i face pe membrii unei familii s\u0103 cread\u0103 c\u0103 au dreptul sf\u00e2nt de a se insulta unul pe cel\u0103lalt? Dac\u0103 un om de pe strad\u0103 mi-ar vorbi \u00een felul \u00een care \u00eemi vorbesc uneori cei din familia mea, a\u0219 cere s\u0103 fie arestat. \u0218i dac\u0103 unul din prietenii mei mi-ar vorbi a\u0219a, cu siguran\u021b\u0103 nu m-a\u0219 mai vedea cu el. Din p\u0103cate, membrii familiei sunt ca petele de sfecl\u0103 ro\u0219ie \u2013 e aproape imposibil s\u0103 scapi de ei. Dar nu o s\u0103 m\u0103 cobor la nivelul lui Ruth. Ci doar o s\u0103-mi fie mil\u0103 de ea pentru c\u0103 se m\u0103rit\u0103 cu cineva de care toat\u0103 familia, pe ascuns, se \u00eendoie\u0219te. Viitorul ei so\u021b e persoana pe care po\u021bi s\u0103 te bazezi cel mai pu\u021bin din c\u00e2te am cunoscut. \u0218i totu\u0219i Ruth ne ignor\u0103 sfaturile. Ea crede c\u0103 un b\u0103rbat, orice b\u0103rbat, e mai bun dec\u00e2t nimic. \u2014\u0218i dac\u0103 nu merge? am \u00eentrebat-o \u00eentr-o zi, \u00een ad\u00e2ncul sufletului meu \u0219tiind c\u0103 probabil c\u0103snicia ei nu are nici o \u0219ans\u0103 de reu\u0219it\u0103. Logodnicul ei e nebun de legat. \u2014O s\u0103 divor\u021bez, a spus ea sfid\u0103tor. \u2014Dar nu ar fi \u00eengrozitor? \u2014E mai bine dec\u00e2t s\u0103 r\u0103m\u00e2n singur\u0103. Cel pu\u021bin, dac\u0103 divor\u021bez, oamenii vor \u0219ti c\u0103 am fost iubit\u0103 c\u00e2ndva. Ceea ce nu se poate spune despre cei ce nu se c\u0103s\u0103toresc. O s\u0103 vad\u0103 ea, m-am g\u00e2ndit cu triste\u021be. \u00cen cel mai nepl\u0103cut fel. Sora mea chiar crede c\u0103 nici unul dintre noi nu vrea s\u0103 o vad\u0103 fericit\u0103. \u00cen fine, a venit ieri pe-aici s\u0103 discut\u0103m despre rochia de mireas\u0103, dar nu o s\u0103 v\u0103 plictisesc cu detalii. E destul de r\u0103u c\u0103 ai mei sunt a\u0219a de implica\u021bi, f\u0103r\u0103 s\u0103 mai lua\u021bi \u0219i voi parte la asta. Singurul motiv pentru care am adus vorba de ea este c\u0103 a fost prima persoan\u0103 care mi-a v\u0103zut scenariul. \u0218i ultima. Nimeni altcineva nu o s\u0103-l mai vad\u0103. Nimeni nu o s\u0103 mai aib\u0103 \u0219ansa s\u0103-mi ridiculizeze munca. Tata tocmai a intrat \u00een buc\u0103t\u0103rie \u0219i are nevoie s\u0103 verifice ceva pe internet. Spune c\u0103 a auzit de la vecinul nostru, domnul Foley, c\u0103 sunt ni\u0219te oferte de ultim minut pentru c\u0103l\u0103torii la Lanzarote. Domnul Foley i-a scris adresa site-ului \u0219i a spus s\u0103 nu am\u00e2ne prea mult, altfel toate ofertele bune vor fi luate. \u00cemi salvez munca \u00een \u201e Documentele mele\u201c. Sper ca tata s\u0103 rezerve o c\u0103l\u0103torie spre Lanzarote \u0219i s\u0103 plece cu mama. Nu m-ar deranja s\u0103 am toat\u0103 casa doar pentru mine vreo s\u0103pt\u0103m\u00e2n\u0103, ca s\u0103 pot scrie \u00een lini\u0219te. M\u0103 duc \u00een camera mea \u0219i \u00eemi verific telefonul. Nici un mesaj. Nu. \u0218i nici un apel pierdut. Nici un semn de la Adam de c\u00e2nd am fost \u00een Boston. Dar pe cine credeam eu c\u0103 p\u0103c\u0103lesc? De parc\u0103 m-ar fi sunat pe mine, c\u00e2nd se vede cu colega mea, \u201esupermodelul\u201c, pe care o credeam \u00eenc\u00e2nt\u0103toare. Dar gata. Cum s\u0103-mi plac\u0103 de cineva care a contribuit la suferin\u021ba mea? \u00cencerc s\u0103 nu m\u0103 g\u00e2ndesc la Adam \u0219i la faptul c\u0103 s-a descotorosit de mine ca de o c\u00e2rp\u0103 veche. Sau cel pu\u021bin am fost ignorat\u0103 \u00een ultimele zile. Nu vreau s\u0103 cred c\u0103 mi-a dat papucii, pentru c\u0103 s-ar putea s\u0103 mai sune. Sunt o femeie puternic\u0103. Am multe calit\u0103\u021bi \u0219i doar pentru c\u0103 un b\u0103rbat nu m-a sunat \u00eenc\u0103 nu \u00eenseamn\u0103 c\u0103 e sf\u00e2r\u0219itul lumii. Scenariul meu \u00eencepe s\u0103 prind\u0103 form\u0103 \u0219i ar trebui s\u0103 fie gata p\u00e2n\u0103 la sf\u00e2r\u0219itul lunii. De Revelion e data limit\u0103. E o noapte bun\u0103 pentru un termen limit\u0103, pentru c\u0103 \u00eemi d\u0103 ceva de f\u0103cut \u00een cea mai ur\u00e2t\u0103 noapte a anului. Doamne, ur\u0103sc Revelionul mai mult dec\u00e2t orice. \u00cemi place Cr\u0103ciunul, dar Revelionul e cel mai r\u0103u, nimeni nu vrea s\u0103 promit\u0103 nimic, \u00een caz c\u0103 apare ceva mai interesant. \u0218i desigur c\u0103 nu apare niciodat\u0103 nimic. \u0218i to\u021bi oamenii \u0103ia nehot\u0103r\u00e2\u021bi mereu r\u0103m\u00e2n cu buza umflat\u0103, \u00eentreb\u00e2ndu-se unde e cel mai tare chef. A\u0219a c\u0103 anul \u0103sta am o scuz\u0103 foarte bun\u0103 s\u0103 nu arunc c\u00e2teva sute de euro pe o petrecere stupid\u0103 de Revelion. Am un termen limit\u0103. Scenariul meu trebuie terminat p\u00e2n\u0103 la miezul nop\u021bii. S\u0103 fii disciplinat e singura cale de a merge \u00eenainte, m-am hot\u0103r\u00e2t eu. Oamenii de succes sunt ne\u00eendur\u0103tori c\u00e2nd vine vorba de a pierde timpul. \u0218i scenariul meu va fi gata doar dac\u0103 \u00eemi a\u0219ez fundul pe scaun \u0219i continui s\u0103 scrib\u0103luiesc. Uneori stau la computer \u0219i m\u0103 \u00eentreb unde o s\u0103 ajung\u0103 povestirea. Alteori m\u0103 \u00eentreb dac\u0103 nu cumva e doar o porc\u0103rie \u0219i \u00eemi pierd timpul degeaba. Poate sunt doar o fraier\u0103 lipsit\u0103 de talent, care nu vrea s\u0103 accepte asta. Pe de alt\u0103 parte, dac\u0103 Richard Curtis ar fi avut aceea\u0219i atitudine? Nu a\u0219 fi avut pl\u0103cerea de a m\u0103 uita la Notting Hill de o sut\u0103 de ori. Nu spun c\u0103 a\u0219 putea fi urm\u0103torul Richard Curtis, dar \u00eemi aduc singur\u0103 aminte din c\u00e2nd \u00een c\u00e2nd c\u0103 \u0219i el era c\u00e2ndva doar un b\u0103iat, ca mine. Vreau s\u0103 spun... \u0219ti\u021bi ce vreau s\u0103 spun. Ideea e c\u0103 nu s-a n\u0103scut scenarist \u0219i nici Madonna nu s-a n\u0103scut c\u00e2nt\u0103rea\u021b\u0103. Da, trebuie s\u0103 ai un pic de talent de la care s\u0103 porne\u0219ti. Asta ar ajuta, oricum, dar mul\u021bi oameni talenta\u021bi ling plicuri \u0219i r\u0103spund la telefon. Gata, acum c\u0103 m-am convins singur\u0103 c\u0103 oricine poate s\u0103 fac\u0103 orice, \u00eemi orientez din nou aten\u021bia asupra ecranului computerului. Nimic mai \u00eenfrico\u0219\u0103tor dec\u00e2t ecranul gol, dar presupun c\u0103 majoritatea scriitorilor trec prin asta. Dac\u0103 ar fi fost u\u0219or, atunci toat\u0103 lumea ar face-o. M\u00e2ine m\u0103 duc \u00een L.A. \u0219i vreau s\u0103 fac multe lucruri acolo. De-abia a\u0219tept. Un pic de soare \u00een via\u021ba mea. C\u00e2nd o s\u0103 fiu \u00een L.A., nu o s\u0103 fac dec\u00e2t s\u0103 stau la piscin\u0103, s\u0103 beau ap\u0103 \u0219i s\u0103 m\u0103n\u00e2nc fructe. Apoi, c\u00e2nd m\u0103 \u00eentorc, o s\u0103 fiu alt\u0103 persoan\u0103: mai slab\u0103 \u0219i un pic mai bronzat\u0103, \u00een func\u021bie de vreme... Doamne, cred c\u0103 o s\u0103 las deocamdat\u0103 balt\u0103 scenariul. M-am plictisit de moarte tot scriind la el. Cred c\u0103 trebuie s\u0103 a\u0219tept s\u0103 m\u0103 loveasc\u0103 inspira\u021bia \u0219i cu siguran\u021b\u0103 asta n-o s\u0103 se \u00eent\u00e2mple acum. A r\u0103mas s\u0103 m\u0103 \u00eent\u00e2lnesc cu Debbie, s\u0103 bem ceva mai t\u00e2rziu. Nu pot s\u0103 spun c\u0103 mor de ner\u0103bdare. Crede\u021bi c\u0103 ar trebui s\u0103-i spun despre Donald? Adic\u0103, voi ce-a\u021bi face dac\u0103 a\u021bi fi \u00een locul meu? E o decizie grea \u0219i a\u0219 fi vrut s\u0103 nu fiu \u00een situa\u021bia asta. P\u00e2n\u0103 la urm\u0103, nu vreau s\u0103 aduc ve\u0219ti proaste, dar dac\u0103 se presupune c\u0103 sunt o prieten\u0103 bun\u0103, trebuie s\u0103-i spun direct, nu? Cel\u0103lalt lucru pe care \u00eel am de f\u0103cut este s\u0103-i spun lui Tim c\u0103 rela\u021bia noastr\u0103 nu merge. Nici asta nu a\u0219tept cu ner\u0103bdare. Nu vreau s\u0103-l fac s\u0103 sufere, dar trebuie s-o fac. Totu\u0219i, sunt sigur\u0103 c\u0103 o s\u0103 m\u0103 uite destul de repede. Sper s\u0103 aib\u0103 puterea s\u0103 mearg\u0103 mai departe. \n\nDebbie arat\u0103 de milioane. M\u0103 \u00eent\u00e2lnesc cu ea la Cock Tavern din Swords, care e pubul de l\u00e2ng\u0103 ea. Cel pu\u021bin, a devenit de l\u00e2ng\u0103 ea de c\u00e2nd a \u00eenceput s\u0103 se vad\u0103 cu Donald. Acum, oriunde ies pilo\u021bii, Debbie e pe aproape. O s\u0103 se \u00eent\u00e2lneasc\u0103 mai t\u00e2rziu cu el aici. Sper s\u0103 pot s\u0103 m\u0103 port civilizat cu el, \u0219tiind ce \u0219tiu, dar nu va fi u\u0219or. Mama mereu \u00eemi spunea c\u0103 expresia fe\u021bei mele \u00eemi tr\u0103deaz\u0103 g\u00e2ndurile. Cred c\u0103 nu o s\u0103 fiu niciodat\u0103 campioan\u0103 la pocher. Debbie vrea s\u0103 afle totul despre c\u0103l\u0103toria mea la Boston. \u00cei spun despre lenjeria pe care am luat-o de la Banana Republic, \u00eenfruntarea mea cu Snakely, The Littlest Bar \u0219i despre \u00eent\u00e2lnirea cu Derek \u0219i Mike. Nu aduc vorba de Amy. Din motive evidente. \u2014Mike \u0103la e foarte dr\u0103gu\u021b. Lui Debbie i se lumineaz\u0103 fa\u021ba de interes. \u2014Nu e deloc r\u0103u, sunt eu de acord. \u2014Ce spunea? \u2014Una, alta, \u0219tii tu, chestii legate de companie. \u0218tii \u0219i tu cum sunt pilo\u021bii. \u2014Mie-mi spui? Debbie \u00ee\u0219i d\u0103 ochii peste cap de parc\u0103 i se pare foarte enervant. Dar \u0219tiu c\u0103 de fapt \u00eei place. \u2014Cine a mai fost cu voi? \u00eentreab\u0103 ea. Doamne, mai bine \u00eei spun. Dac\u0103 nu \u00eei spun, o s\u0103 se \u00eentrebe de ce. \u2014O \u0219tii pe fata aia, Amy? \u2014Da, da, sigur c-o \u0219tiu. St\u0103 pe-aici. Cam prostu\u021b\u0103, sincer, \u0219i ea, \u0219i prietena ei, Sandy. \u2014O \u0219tii pe Sandy? Fac ochii mari. Poate Debbie \u0219tie ceva de ea. \u2014Am zburat cu ea de c\u00e2teva ori. E \u00eennebunit\u0103 dup\u0103 pilo\u021bi. Credeam c\u0103 \u00eel place \u0219i pe Donald. \u2014Dar acum nu mai crezi? \u2014Nu, nu am mai v\u0103zut-o prin zon\u0103 de ceva timp. Rareori mai vine la Cock Tavern, de\u0219i st\u0103 cu chirie \u00een Swords, \u00eempreun\u0103 cu alte fete. Cred c\u0103 iese cu cineva. \u2014M\u0103 \u00eentreb cu cine, spun eu de prob\u0103. \u2014Cine \u0219tie \u0219i cui \u00eei pas\u0103? ridic\u0103 Debbie din umeri. Eu nu pot \u021bine pasul cu toate stewardesele \u0219i prietenii lor. \u00ce\u0219i ridic\u0103 paharul de Bacardi cu cola. \u2014Noroc, spune z\u00e2mbind. Barul se umple, dar nici urm\u0103 de Donald \u00eenc\u0103. Mai bine, sincer. Asta \u00eenseamn\u0103 c\u0103 putem s\u0103 ne savur\u0103m b\u0103uturile \u00een lini\u0219te. M\u0103 \u00eentreb dac\u0103 e un moment bun s\u0103-i spun lui Debbie de Donald. Am sentimentul c\u0103 nu e. Cumva, nu \u0219tiu dac\u0103 o s\u0103 fiu vreodat\u0103 \u00een stare s\u0103-i spun. Pare a\u0219a de fericit\u0103. Are o anume str\u0103lucire. A\u0219 vrea \u0219i eu s\u0103 o am. \u2014\u0218i ce mai face Tim? \u00eentreab\u0103 politicoas\u0103. \u2014Nu \u0219tiu, nu l-am mai v\u0103zut de secole, recunosc eu. M\u0103 \u00eent\u00e2lnesc \u00een seara asta cu el, dar probabil pentru ultima oar\u0103. \u2014Ce vrei s\u0103 spui? Debbie pare nedumerit\u0103. \u2014Pur \u0219i simplu nu merge, oftez. Adic\u0103, ce rost are s\u0103 continui s\u0103 te vezi cu cineva, c\u00e2nd \u0219tii c\u0103 nu e Alesul? \u2014Tim nu e a\u0219a de r\u0103u. \u2014\u0218tiu c\u0103 nu e a\u0219a de r\u0103u, dar a\u0219a de r\u0103u nu e chiar a\u0219a de bun, nu? Oricum, nu e a\u0219a de dr\u0103gu\u021b cum crezi, Debs. \u00cel cunosc mult mai bine dec\u00e2t tine \u0219i asta nu e o decizie pe care s\u0103 o fi luat azi sau ieri. M-am g\u00e2ndit mult la asta. \u0218i \u0219tii ce m-am hot\u0103r\u00e2t? Mai degrab\u0103 singur\u0103 dec\u00e2t legat\u0103 de persoana nepotrivit\u0103. \u2014Cum crezi c\u0103 o s\u0103 primeasc\u0103 vestea? Debbie se \u00eencrunt\u0103 \u0219i \u00eencepe s\u0103 se joace cu suportul de pahar. \u2014Nu cred c\u0103 o s-o primeasc\u0103 prea bine. De fapt, mi-e groaz\u0103 s\u0103-i spun. \u2014\u021aie mai pu\u021bin ca mie. Debbie ia o gur\u0103 din b\u0103utura ei \u0219i pare serioas\u0103. \u2014Cred c\u0103 nu-i nimic mai r\u0103u dec\u00e2t s\u0103 fii nevoit\u0103 s\u0103 te despar\u021bi de cineva. \u2014Mie-mi spui? morm\u0103i deprimat\u0103. E mai u\u0219or c\u00e2nd fac ei treaba murdar\u0103. Detest s\u0103 iau eu decizia final\u0103. Nu sunt niciodat\u0103 sigur\u0103 c\u0103 fac ce trebuie. \u2014Ce-o s\u0103-i spui? O s\u0103-i bagi prostia aia cu \u201eNu e\u0219ti tu de vin\u0103, eu sunt de vin\u0103\u201c? \u2014Pur \u0219i simplu o s\u0103-i spun adev\u0103rul. \u2014Care? \u2014C\u0103 ne-am \u00eendep\u0103rtat. \u2014Doamne, a\u0219a de r\u0103u? \u2014Nu exist\u0103 nici o modalitate potrivit\u0103 s\u0103-i spui cuiva c\u0103 s-a terminat. Dac\u0103 este, eu cu siguran\u021b\u0103 n-o cunosc. Conversa\u021bia noastr\u0103 e \u00eentrerupt\u0103 de Donald, care apare ca prin minune l\u00e2ng\u0103 Debbie. \u00cei d\u0103 un pupic pe cre\u0219tet, \u0219i pe fa\u021ba ei apare un z\u00e2mbet. \u2014Bun\u0103, Katie. Vine s\u0103 m\u0103 pupe \u0219i pe mine, dar m\u0103 \u00eentorc repede. De parc\u0103 o s\u0103-l las pe tic\u0103losul \u0103sta s\u0103 m\u0103 pupe! \u2014\u00cel \u0219tii pe Mike? spune el, lu\u00e2ndu-m\u0103 prin surprindere. M\u0103 \u00eentorc \u0219i dau ochii cu Mike pentru prima oar\u0103 de la \u00eent\u00e2lnirea noastr\u0103 destul de nepl\u0103cut\u0103 din fa\u021ba camerei mele de hotel. Sunt \u00eengrozitor de jenat\u0103. \u0218i din c\u00e2te v\u0103d, sentimentul e reciproc. \u2014Da, \u00eel \u0219tiu, spun eu repede, sim\u021bind c\u0103 \u00eemi ard obrajii. Pentru numele lui Dumnezeu, ce-am f\u0103cut ca s\u0103 merit asta ? Arat\u0103 bine, foarte bine, de fapt, de\u0219i dintr-un motiv ciudat, nu-mi place s\u0103 recunosc asta. \u0218i miroase bine \u2013 Polo, Ralph Lauren, cred. \u2014C\u00e2\u021bi sunte\u021bi aici? \u00eentreab\u0103 Debbie voioas\u0103. \u2014Suntem cinci. E ziua lui Colin. Grozav, \u00eemi spun. Colin e fratele lui Donald, de\u0219i nu e nici pe jumate la fel de ar\u0103tos. Dar lipsurile de la capitolul aparen\u021be le compenseaz\u0103 prin orgoliul lui imens. Eu, una, cred c\u0103 Cock Tavern nu e destul de mare pentru noi to\u021bi. Ca prin minune, u\u0219a de la intrare se deschide \u0219i Colin, \u00eempreun\u0103 cu restul b\u0103ie\u021bilor, intr\u0103 \u00een bar. Doamne, parc\u0103 ar fi o afurisit\u0103 de reuniune a companiei aeriene aici. Dac\u0103 m\u0103 g\u00e2ndesc mai bine, \u0103sta ar fi un moment bun s\u0103 plec. \u2014Hei, unde crezi c\u0103 pleci? strig\u0103 Colin c\u00e2nd m\u0103 vede c\u0103 m\u0103 ridic. E a\u0219a de \u00eenalt \u00eenc\u00e2t m\u0103 face s\u0103 m\u0103 simt pitic\u0103. Hmmm. Gata cu planul meu de evadare. \u2014E ziua mea. Nu po\u021bi pleca f\u0103r\u0103 s\u0103-mi iei ceva de b\u0103ut. \u0218i unde-i pupicul pentru s\u0103rb\u0103torit, haha? Mike \u0219i eu ne arunc\u0103m priviri jenate. \u00cel pup pe Colin pe obraz, dar el se \u00eentoarce brusc \u0219i buzele noastre se ating. Blea. Trebuia s\u0103 m\u0103 a\u0219tept. De ce nu putea fi ziua lui Mike? M\u0103 \u0219terg demonstrativ la gur\u0103. Mai vin vreo doi pilo\u021bi. To\u021bi arat\u0103 exact la fel: c\u0103m\u0103\u0219i \u00een dungi \u0219i blugi. Mike iese \u00een eviden\u021b\u0103, totu\u0219i. Arat\u0103 a\u0219a de bine, c\u0103-\u021bi vine s\u0103-l m\u0103n\u00e2nci. E p\u0103cat c\u0103 nu sunt chiar singur\u0103. De\u0219i o s\u0103 fiu, \u00een vreo or\u0103. C\u0103 tot mi-am adus aminte, trebuie s\u0103 plec. M\u0103 v\u0103d cu Tim \u00een ora\u0219 \u0219i nu vreau dec\u00e2t s\u0103 termin odat\u0103 cu asta. Mi-e team\u0103 s\u0103-i v\u0103d fa\u021ba c\u00e2nd o s\u0103-i spun. Ar fi mult mai u\u0219or s-o fac la telefon. Dar desigur c\u0103 nu o s\u0103 fac niciodat\u0103 ceva at\u00e2t de la\u0219. Tim merit\u0103 mai mult. Ne cunoa\u0219tem de aproape trei ani. Avem amintiri comune, pentru Dumnezeu! Avem chiar \u0219i un c\u00e2ntec al nostru. Doar c\u0103 nu-mi aduc aminte care e acum. \u2014O s\u0103 plec, \u00eei \u0219optesc lui Debbie la ureche. \u2014Mai stai un r\u00e2nd, m\u0103 implor\u0103. E groaznic s\u0103 fii singura femeie \u00eentr-un grup de b\u0103rba\u021bi. \u2014Mincinoaso. \u2014Nu pleca, strig\u0103 Colin. Mike. Convinge-o s\u0103 stea. Tuturor b\u0103ie\u021bilor li se pare amuzant. Tuturor, mai pu\u021bin lui Mike, evident, a c\u0103rui fa\u021b\u0103 a c\u0103p\u0103tat o culoare grena, ciudat\u0103. \u2014Care-i graba? Donald ridic\u0103 o spr\u00e2ncean\u0103, \u0219i sunt uimit\u0103 de calmul lui. Cine se crede, Casanova? Debbie se apleac\u0103 \u0219i \u00eei explic\u0103 cu o voce \u0219optit\u0103. \u2014Aha, d\u0103 el din cap, de parc\u0103 ar fi \u00een\u021beles deodat\u0103. \u00cemi dau seama c\u0103 ceilal\u021bi de-abia a\u0219teapt\u0103 s\u0103 \u0219tie ce i-a spus Debbie. Cu siguran\u021b\u0103 o s\u0103-i informeze dup\u0103 ce plec. Probabil or s\u0103 m\u0103 cread\u0103 o scorpie f\u0103r\u0103 inim\u0103. Cel pu\u021bin, a\u0219a m\u0103 simt \u00een timp ce-mi iau haina pe mine \u0219i \u00eemi pun fularul mare, negru, din l\u00e2n\u0103 la g\u00e2t. E groaznic s\u0103 pui cap\u0103t unei rela\u021bii \u00een preajma Cr\u0103ciunului. Sper c\u0103 Tim nu mi-a cump\u0103rat deja cadoul. C\u00e2nd le fac cu m\u00e2na tuturor \u00een semn de la revedere, \u00eel v\u0103d pe Mike uit\u00e2ndu-se la mine \u0219i mi-a\u0219 dori s\u0103 nu o fac\u0103. Are o privire foarte intens\u0103. De parc\u0103 \u0219tie mai multe despre mine dec\u00e2t \u0219tiu eu \u00eens\u0103mi. E enervant. M\u0103 \u00eendrept spre ie\u0219ire \u0219i opresc un taxi. I-am spus lui Tim c\u0103 o s\u0103 sun c\u00e2nd o s\u0103 fiu \u00een drum spre centru. Pe bancheta din spate a taxiului, \u00eemi scot telefonul mobil din geant\u0103 \u0219i v\u0103d c\u0103 am un apel pierdut. Nu am auzit telefonul, cu toat\u0103 g\u0103l\u0103gia din pub. Inima \u00eemi tresare c\u00e2nd v\u0103d c\u0103 telefonul era de la Adam. Sunt emo\u021bionat\u0103. Nu mai pot de bucurie. \u00cel sun repede, dar din nefericire \u00eemi r\u0103spunde robotul. Sunt pe cale de a-i l\u0103sa un mesaj c\u00e2nd m\u0103 cuprinde panica \u0219i \u00eenchid. Ce s\u0103-i spun? Trebuie s\u0103 m\u0103 g\u00e2ndesc. Nu vreau s\u0103 par c\u0103 am a\u0219teptat cu disperare l\u00e2ng\u0103 telefon \u00een ultimele zile. Oricum, mai bine \u00eel sun pe Tim mai \u00eent\u00e2i. Nici de el nu pot s\u0103 dau, ceea ce e foarte enervant. De \u00eendat\u0103 ce \u00eenchid, sun\u0103 telefonul \u0219i apare numele lui Adam. Doamne, nu-mi vine s\u0103 cred c\u0103 m\u0103 sun\u0103 iar at\u00e2t de repede. \u2014Alo, r\u0103spund cu un z\u00e2mbet larg pe fa\u021b\u0103, pe care, din fericire, Adam nu \u00eel poate vedea. \u2014Unde e\u0219ti? \u00eentreab\u0103 el. De parc\u0103 a\u0219 fi vorbit cu el acum cinci minute, nu acum cinci zile. \u2014Vin \u00een ora\u0219. Am fost \u00een Swords, s\u0103 beau ceva cu ni\u0219te b\u0103ie\u021bi, \u00eei spun, crez\u00e2nd c\u0103 asta m\u0103 face s\u0103 par destul de interesant\u0103. Vreau doar s\u0103 \u0219tie c\u0103 nu am stat toat\u0103 seara \u00een cas\u0103 a\u0219tept\u00e2nd s\u0103 m\u0103 sune \u0219i roz\u00e2ndu-mi unghiile de ner\u0103bdare. \u2014Ce b\u0103ie\u021bi? \u2014A, doar ni\u0219te pilo\u021bi, zic relaxat\u0103. \u2014Am \u00een\u021beles. Pare enervat. Foarte bine. Probabil crede c\u0103 to\u021bi pilo\u021bii arat\u0103 ca ni\u0219te zei greci \u0219i sunt foarte interesan\u021bi. \u0218i nu o s\u0103 m\u0103 deranjez s\u0103-l corectez. Las\u0103-l s\u0103 cread\u0103 c\u0103 m\u0103 urm\u0103resc o mul\u021bime de tipi care arat\u0103 ca Tom Cruise prin avioane. \u2014Unde te afli acum? \u2014M\u0103 \u00eendrept spre centru. \u2014Ce faci acolo? Doamne, e cam b\u0103g\u0103cios, nu? \u2014M\u0103 \u00eent\u00e2lnesc cu o cuno\u0219tin\u021b\u0103. \u2014B\u0103rbat sau femeie? \u2014Cum spuneam, e o cuno\u0219tin\u021b\u0103, a\u0219a c\u0103 nu prea conteaz\u0103 dac\u0103 e b\u0103rbat sau femeie, nu? \u00eel st\u00e2rnesc eu. \u2014Deci e b\u0103rbat. Nu \u00eei r\u0103spund. \u2014E o \u00eent\u00e2lnire? Repede, Katie. G\u00e2nde\u0219te-te ce s\u0103 spui. \u2014E doar un prieten vechi. Un prieten vechi cu care m\u0103 mai \u0219i culcam, \u00eent\u00e2mpl\u0103tor. \u2014Tu unde e\u0219ti? Vreau s\u0103 nu mai vorbim despre mine acum. \u2014Tot \u00een New York. \u2014\u021ai-e dor de mine? spun eu \u00eendr\u0103znea\u021b\u0103. \u2014Cam a\u0219a ceva. \u0218i de Sandy \u021bi-e dor? Desigur c\u0103 nu spun asta, dar o g\u00e2ndesc. O s-o sune imediat dup\u0103 mine sau tocmai a vorbit cu ea la telefon? Poate c\u0103 ea nu a r\u0103spuns \u0219i a format num\u0103rul meu? \u2014Ar trebui s\u0103 vii la New York, spune el \u0219i inima mi se umple, c\u00e2teva clipe, de bucurie. Nu-mi vine s\u0103 cred c\u0103 vorbesc cu Adam la telefon, \u0219i \u00eemi sugereaz\u0103 s\u0103 m\u0103 m\u0103 duc s\u0103 ne \u00eent\u00e2lnim. Nu mi se pare un tip \u00eendr\u0103gostit de altcineva. Altcineva, \u00een afar\u0103 de mine. \u2014Mai vedem. Sunt hot\u0103r\u00e2t\u0103 s\u0103 nu stabilesc nimic. N-are rost s\u0103 m\u0103 gr\u0103besc. \u00cen definitiv, cu doar c\u00e2teva minute \u00een urm\u0103, nu eram sigur\u0103 c\u0103 o s\u0103 mai primesc vreun semn de la Adam Kirrane vreodat\u0103. \u2014Mi-a\u0219 dori s\u0103 fiu acolo, zise. Da, sigur. \u2014Mersi. \u00c3\u0103... c\u00e2nd crezi c\u0103 o s\u0103 te \u00eentorci? \u00eentreb, sper\u00e2nd s\u0103 nu par prea ner\u0103bd\u0103toare. \u2014De-ndat\u0103 ce pot s\u0103 scap, scumpi. Programul e destul de \u00eenc\u0103rcat acum. Dar vorbim \u00een cur\u00e2nd, bine? \u2014Sigur. Mai vorbim. A disp\u0103rut. Pur \u0219i simplu. Doamne, mi-a\u0219 dori s\u0103 fiu la New York, nu la Dublin, a\u0219tept\u00e2nd s\u0103-i dau lui Tim vestea proast\u0103 c\u0103 s-a terminat cu \u201enoi\u201c. M\u0103 dau jos din taxi la The Conrad Hotel. M\u0103 duc la bar \u0219i comand un pahar de vin alb. Localul e gol, cu excep\u021bia a dou\u0103 cupluri care discut\u0103 \u00een lini\u0219te. \u00cel sun din nou pe Tim. De data asta r\u0103spunde imediat. \u2014E\u0219ti pe drum? \u00eel \u00eentreb. \u2014\u00c3\u0103, nu, am fost re\u021binut la o \u0219edin\u021b\u0103. Unde e\u0219ti? \u2014La The Conrad, te a\u0219tept. \u2014Auzi, nu sunt sigur c\u0103 pot s\u0103 ajung. Cum adic\u0103 nu poate s\u0103 ajung\u0103? Are de g\u00e2nd s\u0103-mi trag\u0103 clapa? \u2014Trebuie s\u0103 vorbesc ceva cu tine, spun pe cel mai serios ton. \u2014\u0218i eu trebuie s\u0103 vorbesc ceva cu tine, \u00eemi r\u0103spunde la fel de serios. Nu pare Tim pe care \u00eel \u0219tiu eu. Pare aproape ostil. Nu-mi place. \u2014Nu ne putem \u00eent\u00e2lni \u0219i vorbi fa\u021b\u0103 \u00een fa\u021b\u0103? \u2014P\u0103i, Katie\u2026 Face o pauz\u0103 lung\u0103 de-un secol. Nu cred c\u0103 o s\u0103 func\u021bioneze. \u2014Poftim? Sunt confuz\u0103. De-a ce se joac\u0103? Nu am chef de jocuri. Nici cu Tim, nici cu altcineva. Stau singur\u0103 \u00eentr-un bar, sunt obosit\u0103 \u0219i \u00eencepe s\u0103 m\u0103 doar\u0103 capul. Patul meu cald \u0219i confortabil m\u0103 cheam\u0103. \u2014Rela\u021bia noastr\u0103. Cred c\u0103 nu mai are rost s\u0103 continu\u0103m. Stai pu\u021bin. Aud ce cred eu c\u0103 aud? Nu se poate. Nu. Tim nu ar putea niciodat\u0103... \u2014Katie, mai e\u0219ti acolo? \u2014Da. \u2014\u0218tiu c\u0103 ar fi fost mai bine s\u0103-\u021bi spun fa\u021b\u0103 \u00een fa\u021b\u0103, dar cum spuneam, am fost re\u021binut. \u00cemi pare foarte r\u0103u. Niciodat\u0103 nu e pl\u0103cut s\u0103 fii chiar tu cel care trebuie s\u0103 pun\u0103 cap\u0103t lucrurilor, dar sunt crud doar ca s\u0103 fiu bl\u00e2nd. \u2014Sunt \u0219ocat\u0103. Asta e pu\u021bin spus. Sunt complet uimit\u0103. Cum de \u00eemi d\u0103 Tim papucii, c\u00e2nd eu ar fi trebuit s\u0103 fac asta? Cum de se \u00eent\u00e2mpl\u0103 a\u0219a ceva? A \u00eent\u00e2lnit pe altcineva? N-a venit pentru c\u0103 e la o \u00eent\u00e2lnire cu alt\u0103 femeie? St\u0103 cu el \u00een timp ce poart\u0103 conversa\u021bia asta cu mine? Ce umilitor! Nu \u00een\u021beleg. \u2014Ascult\u0103, Katie, sunt sigur c\u0103 o s\u0103 mergi mai departe. \u00centr-o zi sunt sigur c\u0103 o s\u0103 g\u0103se\u0219ti pe cineva care s\u0103 merite mai mult. E\u0219ti o persoan\u0103 minunat\u0103, Katie. Nu e vina ta, e... \u2014Nici m\u0103car s\u0103 n-o spui, \u00eel avertizez. Te rog s\u0103 nu m\u0103 insul\u021bi. Pere\u021bii barului \u00eencep s\u0103 se \u00eenv\u00e2rt\u0103. M\u0103 simt de parc\u0103 ar fi un vis, \u0219i eu de fapt nu port aceast\u0103 conversa\u021bie. De ce \u0219i-a schimbat Tim a\u0219a de brusc p\u0103rerea? \u00cen loc s\u0103 m\u0103 simt u\u0219urat\u0103 c\u0103 Tim vrea s\u0103 punem cap\u0103t rela\u021biei noastre, mi-e cam r\u0103u. I-a spus cineva ceva de mine? Of, Doamne. \u0218tiu despre ce-i vorba. Probabil afurisita de sora-sa s-a dus \u0219i i-a spus ceva. Probabil i-a spus c\u0103 a dat peste mine \u0219i Adam. \u2014Mai e\u0219ti acolo, Katie? \u2014Da, spun cu o voce stins\u0103. M\u0103 simt foarte m\u00e2hnit\u0103. \u2014Putem fi prieteni. \u2014Sigur. \u2014Nu imediat, desigur. Probabil avem nevoie de o perioad\u0103 de \u201erevenire\u201c. N-o s\u0103 fie u\u0219or pentru nici unul din noi la \u00eenceput. \u2014\u0218tiu. \u2014Dar s\u0103 ne aducem aminte de momentele bune. Au fost momente bune? Nu-mi vine nici unul \u00een minte acum. Pe de alt\u0103 parte, nu-mi vine nimic \u00een cap. Doar c\u0103 Tim se desparte de mine \u0219i e un mare \u0219oc. \u2014\u00cenc\u0103 mai po\u021bi s\u0103 m\u0103 suni oric\u00e2nd vrei s\u0103 vorbim. \u2014Mul\u021bumesc, spun, de\u0219i habar n-am pentru ce mul\u021bumesc. \u2014\u0218i, Katie? \u2014Da? \u2014Ai grij\u0103 de tine. \u2014Mmmm. Jigodia. \n", "tc \"Capitolul 11\" \u2014Doamne, Katie, e\u0219ti at\u00e2t de imatur\u0103. Uite, d\u0103-mi cu asta pe spate, te rog. Debbie se \u00eentoarce pe burt\u0103 c\u00e2nd \u00eemi pun \u00een palm\u0103 lo\u021biune de bronzat ur\u00e2t mirositoare. O \u00eentind pe spatele ei bronzat. \u2014Tot nu-mi vine s\u0103 cred c\u0103 mi-a dat papucii, totu\u0219i, m\u0103 vait eu. \u2014Dar asta voiai, nu? De fapt, \u021bi-a f\u0103cut o favoare, dac\u0103 te g\u00e2nde\u0219ti bine. \u0218tiu c\u0103 are dreptate. Tim de fapt m-a scutit s\u0103 fac eu fapta ur\u00e2t\u0103, dar din nu \u0219tiu ce motiv, nu m\u0103 simt mai bine \u0219tiind asta. \u00cenc\u0103 mai sunt \u0219ocat\u0103 c\u0103 mi s-au dat papucii. Vreau s\u0103 \u0219tiu de ce a f\u0103cut-o. \u0218i at\u00e2t de m\u00e2r\u0219av, la telefon. M\u0103 simt r\u0103nit\u0103. Aproape la fel de r\u0103nit\u0103 ca \u0219i cum l-a\u0219 fi iubit pe Tim. M\u0103 g\u00e2ndesc la faptul c\u0103, dac\u0103 el nu a considerat c\u0103 merit s\u0103 ias\u0103 cu mine, ce speran\u021b\u0103 am s\u0103-l p\u0103strez pe Adam? Ce-o s\u0103 vad\u0103 la mine Adam \u0219i nu a v\u0103zut Tim? Cu c\u00e2t m\u0103 g\u00e2ndesc mai mult, cu at\u00e2t mai mult m\u0103 afund \u00eentr-o depresie cumplit\u0103. Nici m\u0103car cerul \u00eensorit din L.A. nu-mi poate ridica moralul. \u2014O s\u0103-mi treac\u0103, \u00eei spun lui Debbie, de\u0219i de fapt vorbesc singur\u0103. \u00cencerc s\u0103 m\u0103 conving c\u0103 sunt puternic\u0103. \u2014Sigur c\u0103 da, \u00eencuviin\u021beaz\u0103 Debbie. Niciodat\u0103 nu e pl\u0103cut s\u0103 te despar\u021bi de cineva. Pur \u0219i simplu ur\u0103sc sf\u00e2r\u0219itul, tu nu? \u00cencepi s\u0103 te \u00eentrebi pentru ce ai irosit at\u00e2\u021bia ani. Ce ai de ar\u0103tat \u00een schimbul investi\u021biei tale? Oricum, adaug\u0103 ea cu un z\u00e2mbet plin de compasiune, tuturor ni se dau papucii la un moment dat \u00een via\u021b\u0103 \u0219i pur \u0219i simplu mergem mai departe. Mi-ar pl\u0103cea s\u0103 cred c\u0103, dac\u0103 eu \u0219i Donald o s\u0103 ne desp\u0103r\u021bim vreodat\u0103, o s\u0103 fim destul de maturi \u00eenc\u00e2t s\u0103 r\u0103m\u00e2nem prieteni. Nu spun nimic. \u00cen primul r\u00e2nd \u0219tiu c\u0103 se p\u0103c\u0103le\u0219te singur\u0103. Dac\u0103 i-a\u0219 spune lui Debbie acum ce a f\u0103cut Donald, nu ar mai vorbi cu el vreodat\u0103 \u0219i nici g\u00e2nd s\u0103-l mai vrea ca prieten. E u\u0219or s\u0103 spui c\u0103 ar trebui s\u0103 fim to\u021bi prieteni, bla, bla, bla, dar e doar teorie. \u00centr-o lume ideal\u0103 am fi to\u021bi prieteni, dar nu tr\u0103im \u00eentr-o astfel de lume. \u0218i fiin\u021bele umane, din c\u00e2te \u0219tiu eu, nu r\u0103m\u00e2n prietene cu cei ce le-au r\u0103nit. Soarele str\u0103luce\u0219te puternic, for\u021b\u00e2ndu-m\u0103 s\u0103 m\u0103 \u00eendrept spre piscina mic\u0103 \u0219i \u00eenc\u0103lzit\u0103. M\u0103 bag \u00een ea, g\u00e2ndindu-m\u0103 ce minunat e s\u0103 po\u021bi \u00eenota afar\u0103 iarna. M\u0103 g\u00e2ndesc la Tim plimb\u00e2ndu-se prin Dublin \u00een pelerina lui, \u00eencerc\u00e2nd s\u0103 se \u00eenc\u0103lzeasc\u0103, \u0219i sper \u00een secret s\u0103 plou\u0103 toren\u021bial \u00een Irlanda. C\u00e2nd dau a doua tur\u0103 de piscin\u0103, m\u0103 love\u0219te un g\u00e2nd ca o palm\u0103. Doamne, e at\u00e2t de evident. Tim sigur se vede cu altcineva. Sigur. Absolut. \u00c3sta e motivul pentru comportamentul lui bizar. Altfel de ce s-ar fi descotorosit de mine a\u0219a? \u0218tiu c\u0103 Tim nu e genul de b\u0103rbat care s\u0103 renun\u021be la ceva dec\u00e2t dac\u0103 are altceva mai bun la r\u00e2nd. Mi se face grea\u021b\u0103. Ideea c\u0103 Tim se duce la u\u0219a altei fete cu o plant\u0103 pentru mama ei \u00eenc\u00e2ntat\u0103 \u00eemi face grea\u021b\u0103. Nu o s\u0103-l iert niciodat\u0103 c\u0103 s-a purtat a\u0219a cu mine. Dup\u0103 ce \u00eenot, m\u0103 simt un pic mai bine \u0219i m\u0103 \u00eentind s\u0103 m\u0103 usuc la soare. Dup\u0103 un timp, Debbie spune c\u0103 s-a s\u0103turat de piscin\u0103. Propune s\u0103 ne \u00eendrept\u0103m spre plaja Venice. \u00cemi sur\u00e2de ideea. S\u0103 stai toat\u0103 ziua pe marginea unei piscine mici poate deveni monoton, \u0219i plaja Venice e doldora de nebuni, cu siguran\u021b\u0103 m\u0103 va \u00eenveseli. O jum\u0103tate de or\u0103 mai t\u00e2rziu o a\u0219tept \u00een holul hotelului. Nu ne ia mult s\u0103 ajungem la Venice, cu to\u021bi oamenii ei ciuda\u021bi \u0219i minuna\u021bi \u0219i v\u00e2nz\u0103torii ambulan\u021bi. Culturi\u0219tii fac exerci\u021bii pe falez\u0103, oameni pe role, cu piepturi enorme \u0219i tari, trec pe l\u00e2ng\u0103 tine \u00een vitez\u0103, iar un miliard de ghicitoare a\u0219teapt\u0103 s\u0103 le spun\u0103 trec\u0103torilor viitorul. Ne plimb\u0103m, uit\u00e2ndu-ne la Pacific. Arat\u0103 \u00eembietor, dar e o senza\u021bie \u00een\u0219el\u0103toare, pentru c\u0103, av\u00e2nd \u00een vedere anotimpul, apa e probabil foarte rece. Ne \u00eendrept\u0103m spre o cafenea mic\u0103 \u0219i comand\u0103m cafea neagr\u0103 \u0219i salat\u0103, f\u0103r\u0103 sos pentru c\u0103 dup\u0103 o plimbare prin tr\u0103snita Venice, nu prea ai tendin\u021ba s\u0103 te \u00eembuibi. L.A. e un loc foarte ciudat. Toat\u0103 lumea pare s\u0103 fie ori foarte slab\u0103, ori foarte gras\u0103. Nu prea exist\u0103 cale de mijloc. De asemenea, nimeni nu pare s\u0103 fie de aici. Vin din toat\u0103 lumea, c\u0103ut\u00e2nd ceva aici. Ceva ce, sunt sigur\u0103, majoritatea nu g\u0103sesc. Nu \u0219tiu dac\u0103 a\u0219 putea sta aici tot timpul, dar, Doamne, e un loc incredibil de interesant de vizitat. Fata care ne serve\u0219te e o brunet\u0103 superb\u0103, cu o fa\u021b\u0103 perfect\u0103 \u0219i accent str\u0103in. Poate rusesc. E at\u00e2t de slab\u0103 \u00eenc\u00e2t parc\u0103 o s\u0103 se rup\u0103. \u00cen\u021belege c\u00e2nd refuz\u0103m sosul. Sunt sigur\u0103 c\u0103 nu pune vreodat\u0103 gura pe a\u0219a ceva. Bine\u00een\u021beles, cred c\u0103 nu e de fapt chelneri\u021b\u0103. Probabil e una din miliardele de femei superbe care se descurc\u0103 singure \u00een ora\u0219ul \u0103sta. Hr\u0103nind \u0219i d\u00e2nd de b\u0103ut oamenilor obi\u0219nui\u021bi ca mine \u0219i ca Debbie. Sunt sigur\u0103 c\u0103 ar putea s\u0103 ne spun\u0103 multe despre starurile care au venit pe-aici. Poate Nicole Kidman a savurat \u0219i ea o salat\u0103 f\u0103r\u0103 sos \u00een localul \u0103sta. Sau cineva care seam\u0103n\u0103 cu ea. Sau vrea s\u0103 fie ca ea. Posibilit\u0103\u021bile sunt nenum\u0103rate... M\u0103 bucur a\u0219a mult c\u0103 nu am venit niciodat\u0103 aici \u00eenarmat\u0103 doar cu scenariul meu \u0219i o rug\u0103ciune. M\u0103 \u00eentreb ce-i determin\u0103 pe oameni s\u0103 vin\u0103? Ce-i face s\u0103 r\u0103m\u00e2n\u0103 \u0219i de ce le e at\u00e2t de team\u0103 s\u0103 se duc\u0103 acas\u0103? Poate nu se duc niciodat\u0103 acas\u0103 \u0219i doar se ascund la plaja Venice, perpelindu-\u0219i ve\u0219nic pielea sub soarele ne\u00eendur\u0103tor. Poate to\u021bi arti\u0219tii care dau reprezenta\u021bii pe strad\u0103 aici au vrut c\u00e2ndva s\u0103 dea lovitura. Din fericire, nu mi-am dorit niciodat\u0103 s\u0103 devin actri\u021b\u0103. Cel pu\u021bin, nu de c\u00e2nd eram copil. Dup\u0103 ce am fost la selec\u021bie pentru rolul lui Dorothy din Vr\u0103jitorul din Oz \u0219i am ajuns s\u0103 fiu unul dintre pitici, am renun\u021bat la actorie. Deseori m\u0103 g\u00e2ndesc la faptul c\u0103 trebuie s\u0103 fie una dintre cele mai grele profesii. Cred c\u0103 de-asta \u00eel admir a\u0219a mult pe Adam. \u00cenchipui\u021bi-v\u0103 cum ar fi s\u0103 \u00eenfrunta\u021bi posibilitatea de a fi respin\u0219i. Zi de zi. Adam probabil a trecut prin foc \u0219i par\u0103 p\u00e2n\u0103 s\u0103 reu\u0219easc\u0103. \u0218i \u00eentr-un fel \u00eenc\u0103 mai trece prin asta. Se pare c\u0103 televiziunea nu i se pare destul de incitant\u0103. Vrea s\u0103 fie mare star de cinema. Chelneri\u021ba rusoaic\u0103 vine cu dou\u0103 pahare de ap\u0103 cu ghea\u021b\u0103. \u00cemi dau seama din privirea ei c\u0103 nu mai are mult p\u00e2n\u0103 renun\u021b\u0103. Dac\u0103 ar primi un rol de nimic \u00eentr-un serial TV sau \u00eentr-o reclam\u0103, poate ar rezista pu\u021bin mai mult. S\u0103 mergi la selec\u021bii trebuie s\u0103 fie chinul de pe lume. \u0218i nici nu e\u0219ti pl\u0103tit. \u2014\u0218tii, majoritatea actorilor care locuiesc aici muncesc pe gratis ca s\u0103 capete experien\u021b\u0103, \u00eemi spune Debbie, citindu-mi evident g\u00e2ndurile. \u2014\u0218tiu, dau eu din cap. \u2014Companiile cinematografice pot s\u0103 fac\u0103 asta pentru c\u0103 sunt at\u00e2\u021bia care vor s\u0103 ajung\u0103 cineva \u0219i sunt dispera\u021bi s\u0103-\u0219i treac\u0103 orice \u00een CV. Ai v\u0103zut toate anun\u021burile din revistele de actorie? \u2014Mmmm. Exact la asta m\u0103 g\u00e2ndeam \u0219i eu. R\u0103sfoiam printr-o revist\u0103 pentru actori \u0219i singurele slujbe oferite erau nepl\u0103tite. \u2014Da, e b\u0103taie de joc. \u2014Sau presupun c\u0103 po\u021bi s\u0103-\u021bi vinzi ovulele. \u2014Poftim? Debbie \u00eemi arunc\u0103 o privire surprins\u0103. \u2014\u0218tii tu, revistele alea sunt pline de anun\u021buri prin care se caut\u0103 femei care s\u0103-\u0219i v\u00e2nd\u0103 ovulele. Presupun c\u0103 se adreseaz\u0103 actri\u021belor \u00een devenire care tr\u0103iesc de pe azi pe m\u00e2ine. M\u0103 trece un fior. \u00cenc\u0103 o dat\u0103, m\u0103 bucur at\u00e2t de tare c\u0103 am renun\u021bat la ambi\u021biile actorice\u0219ti c\u00e2nd s-a terminat Fame. \u0218i totu\u0219i, mi-ar pl\u0103cea foarte, foarte mult s\u0103-mi fie acceptat scenariul. \u0218i ca al\u021bi oameni s\u0103 joace rolurile create de mine. Debbie vrea s\u0103 mergem la mallul din Santa Monica, a\u0219a c\u0103 ne \u00eendrept\u0103m \u00eentr-acolo dup\u0103 pr\u00e2nz. Ea se duce la magazinele cu haine \u00een timp ce eu m\u0103 opresc s\u0103 m\u0103 uit \u00eentr-o libr\u0103rie. Mereu m\u0103 r\u0103sf\u0103\u021b cump\u0103r\u00e2ndu-mi un scenariu sau dou\u0103 atunci c\u00e2nd sunt \u00een L.A. O s\u0103 m\u0103 uit pe ele mai t\u00e2rziu, \u00een pat, cu un pahar de vin. Nu se \u00eent\u00e2mpl\u0103 prea multe noaptea \u00een L.A., \u00een zona Marina del Rey. Toat\u0103 lumea e \u00een pat p\u00e2n\u0103 la zece. Cel pu\u021bin, asta e senza\u021bia pe care \u021bi-o las\u0103. Dac\u0103 New York e ora\u0219ul care nu doarme niciodat\u0103, L.A. e ora\u0219ul care pare s\u0103 se \u00eenchid\u0103 la apusul soarelui. M\u0103 \u00eent\u00e2lnesc o or\u0103 mai t\u00e2rziu cu Debbie, \u00eenc\u0103rcat\u0103 de saco\u0219e. \u00cei ar\u0103t c\u0103r\u021bile pe care mi le-am luat \u0219i \u00ee\u0219i d\u0103 ochii peste cap. Crede c\u0103 tot visul de a scrie un scenariu e o prostie. Ca majoritatea oamenilor. Debbie nu vrea s\u0103-\u0219i care saco\u0219ele p\u00e2n\u0103 acas\u0103, a\u0219a c\u0103 lu\u0103m un taxi. C\u00e2nd ajung \u00een camera mea de hotel, \u00eemi clipoce\u0219te lumini\u021ba ro\u0219ie de la robot. Inima \u00eemi tresare. Se poate ca... se poate ca Adam s\u0103 fi aflat num\u0103rul camerei mele \u0219i s\u0103-mi fi l\u0103sat un mesaj de dragoste? Entuziasmul meu ia repede sf\u00e2r\u0219it, totu\u0219i. Am trei mesaje, dar sunt toate de la aceea\u0219i persoan\u0103. Wendy, una dintre stewardese, care m\u0103 \u00eentreab\u0103 dac\u0103 am planuri pentru cin\u0103. Cin\u0103? Doamne, cum s\u0103 sl\u0103beasc\u0103 cineva aici? O sun \u0219i o \u00eentreb care e planul. Sugereaz\u0103 The Cheesecake Factory, care, trebuie s\u0103 recunosc, e cel mai minunat restaurant de pe aici. Servesc mai mult de patruzeci de feluri de pl\u0103cinte \u0219i pr\u0103jituri cu br\u00e2nz\u0103, cum a\u0219 putea rezista? Las\u0103 dieta \u2013 n-au intrat zilele \u00een sac. Wendy, Debbie \u0219i cu mine ne \u00eendrept\u0103m spre The Cheesecake Factory pe la vreo \u0219apte. Ambele fete s-au str\u0103duit mult s\u0103 se aranjeze \u0219i s\u0103 arate destul de elegant. Oricum, Debbie mereu se str\u0103duie\u0219te, chiar dac\u0103 nu se duce dec\u00e2t p\u00e2n\u0103 la sala de fitness a hotelului. Dar Wendy arat\u0103 ca o Cindy Crawford t\u00e2n\u0103r\u0103, \u00een pantalonii ei negri mula\u021bi \u0219i bluza alb\u0103, delicat\u0103, cu spatele gol. Mi-a\u0219 fi dorit s\u0103 m\u0103 fi chinuit \u0219i eu mai mult. Restaurantul e plin \u0219i e un loc de care se vorbe\u0219te mult. Arome divine vin din zona buc\u0103t\u0103riei. \u00cemi plou\u0103 \u00een gur\u0103. \u00cemi chior\u0103ie stomacul. Cu coada ochiului v\u0103d lista de deserturi. Pr\u0103jiturile cu br\u00e2nz\u0103 sunt fantastice. O s\u0103 m\u0103 tot perpelesc hot\u0103r\u00e2ndu-m\u0103 pe care s\u0103 o aleg p\u00e2n\u0103 mor. Ne a\u0219ez\u0103m \u0219i ne uit\u0103m pe meniu. Sunt at\u00e2tea op\u021biuni \u00eenc\u00e2t e aproape imposibil s\u0103 te decizi. Hot\u0103r\u00e2t\u0103 s\u0103 fiu cuminte, optez pentru o salat\u0103. De data asta pun un sos delicios, plin de calorii peste ea. Nu-mi pas\u0103. Mi s-au dat papucii. Adam nu a sunat \u0219i merit un r\u0103sf\u0103\u021b. Comand\u0103m o sticl\u0103 de vin \u0219i Debbie e rugat\u0103 s\u0103 arate un act de identitate, spre dezam\u0103girea mea \u0219i a lui Wendy. De ce naiba nu ni l-a cerut nou\u0103? Nu e cazul s\u0103 ne facem griji totu\u0219i, chelnerul arat\u0103 ca o vedet\u0103 de cinema, a\u0219a c\u0103 o s\u0103-l iert, doar de data asta. Dup\u0103 cin\u0103, blugii stau s\u0103 plesneasc\u0103 pe mine, \u0219i totu\u0219i comand o pr\u0103jitur\u0103 cu br\u00e2nz\u0103, ciocolat\u0103 \u0219i zmeur\u0103. E a\u0219a de p\u0103c\u0103tos de delicioas\u0103 \u0219i mare \u00eenc\u00e2t m\u0103n\u00e2nc doar pu\u021bin \u0219i cer ca restul s\u0103 fie pus la pachet. O s-o m\u0103n\u00e2nc mai t\u00e2rziu, \u00eei spun chelnerului. Nici nu clipe\u0219te. Oamenii fac astfel de chestii tot timpul \u00een State. Nu m-ar deranja s\u0103 merg \u00eentr-un bar acum, orice bar, dar celelalte casc\u0103 \u0219i Debbie vrea s\u0103 se \u00eentoarc\u0103 la hotel \u0219i s\u0103-l sune pe Donald. Nu prea mi se pare o idee prea bun\u0103. \u2014Dar e prietenul meu, \u00eemi r\u0103spunde Debbie nervoas\u0103 pe c\u00e2nd \u00eemp\u0103r\u021bim nota. \u00cencerc s\u0103-mi dau seama ce bac\u0219i\u0219 s\u0103 las. \u2014Cine sun\u0103 pe cine mai mult? o \u00eentreb deodat\u0103. Ce \u00eencerc de fapt s\u0103 fac este s\u0103 subliniez ceva evident. Mi se pare c\u0103 ea e cea care \u00eel caut\u0103 mai mult. \u0218i mi-e team\u0103 c\u0103 o s\u0103 sufere. \u2014P\u0103i... e cam jumate-jumate, r\u0103spunde. De ce? \u2014Ar trebui ca el s\u0103 te sune mai mult dec\u00e2t \u00eel suni tu pe el, \u00eei zic. \u2014Cine spune asta? \u2014Astea erau regulile ultima oar\u0103 c\u00e2nd am verificat. Ne \u00eentoarcem la hotel \u00een t\u0103cere. Debbie pare sup\u0103rat\u0103 pe mine c\u0103 i-am scos ochii. Dar \u00een ad\u00e2ncul sufletului, trebuie s\u0103 \u0219tie c\u0103 Donald nu e sincer. A\u0219 vrea s\u0103 fiu direct\u0103 \u0219i s\u0103 \u00eei spun despre el \u0219i Amy, dar nu pot. Doar sper c\u0103 va afla \u00een cur\u00e2nd. Dac\u0103 e ceva ce nu suport s\u0103-i fie trecut cu vederea unui b\u0103rbat, e infidelitatea. E pur \u0219i simplu de neiertat. N-a\u0219 vrea s\u0103 mi-l \u00eenchipui pe Adam cu altcineva \u00een afar\u0103 de mine, la modul fizic. Oricum, probabil e a\u0219a de ocupat cu film\u0103rile, c\u0103 nu ar avea timp. Dar nu a\u0219 vrea ca el, \u0219ti\u021bi voi, m\u0103car s\u0103 se g\u00e2ndeasc\u0103 s\u0103 fie cu alt\u0103 femeie. Nu par prea obsedat\u0103, nu? P\u00e2n\u0103 la urm\u0103, nu cred c\u0103 m-am \u00eendr\u0103gostit p\u00e2n\u0103 peste cap de el. \u0218i \u0219tiu c\u0103 am avut o singur\u0103 \u00eent\u00e2lnire. Dar nu pot s\u0103 nu m\u0103 g\u00e2ndesc \u00eentruna la el. \u00cenapoi la hotel, Wendy m\u0103 roag\u0103 s\u0103 vin s\u0103 bem ceva la barul hotelului. Deloc surprinz\u0103tor, Debbie s-a dus \u00een camera ei s\u0103-l sune pe Donald. Sunt uimit\u0103 c\u0103 Wendy vrea s\u0103 mai stea la b\u0103ute. Fata de-abia a scos dou\u0103 cuvinte toat\u0103 seara. Poate totu\u0219i e unul din oamenii \u0103ia care prind \u00een mod miraculos via\u021b\u0103 dup\u0103 vreo dou\u0103 pahare. Sunt \u00eenc\u00e2ntat\u0103 s\u0103 m\u0103 conformez, oricum. A\u0219 bea ceva cu aproape oricine. Nu e nevoie s\u0103 m\u0103 obligi sau a\u0219a ceva. Pe l\u00e2ng\u0103 asta, nu vreau s\u0103 fiu singur\u0103 \u00een camera mea de hotel. C\u00e2nd sunt singur\u0103, am timp s\u0103 m\u0103 g\u00e2ndesc \u0219i nu prea vreau s\u0103 m\u0103 g\u00e2ndesc acum. La nimic. \u2014Debbie pare \u00eennebunit\u0103 dup\u0103 tipul \u0103la, remarc\u0103 Wendy dup\u0103 ce ne comand\u0103m b\u0103uturile. Ochii ei mari, c\u0103prui \u00eenchis, par plini de \u00eengrijorare la adresa lui Debbie \u0219i nu pot s\u0103 nu m\u0103 g\u00e2ndesc c\u0103 e o fat\u0103 foarte dr\u0103gu\u021b\u0103. \u2014P\u0103i, nu trebuie s\u0103 fii geniu s\u0103-\u021bi dai seama de asta, subliniez eu. St\u0103m \u00een magnificul hol alb, admir\u00e2nd enormul pom de Cr\u0103ciun decorat \u00een alb \u0219i argintiu. Da, \u0219tiu c\u0103 e doar noiembrie \u0219i suntem \u00een L.A., dar pomul de Cr\u0103ciun e aranjat \u0219i d\u0103 o senza\u021bie ciudat\u0103. De fapt, nu a\u0219tept cu ner\u0103bdare Cr\u0103ciunul anul \u0103sta pentru c\u0103, din nou, nu am organizat nimic. \u00cen fiecare an jur c\u0103 o s\u0103 fiu unul din oamenii \u0103ia care \u00ee\u0219i fac cump\u0103r\u0103turile de Cr\u0103ciun la reducerile din ianuarie. Dar \u00een fiecare ianuarie g\u00e2ndul de a m\u0103 duce \u00een ora\u0219 s\u0103 m\u0103 bat pe chilipiruri e prea greu de \u00eendurat, a\u0219a c\u0103 evit ora\u0219ul. Bine\u00een\u021beles c\u0103 nici teama s\u0103 nu-mi fie respins\u0103 cartea de credit \u00een fa\u021ba unei cozi lungi de femei c\u00e2rcota\u0219e nu m\u0103 \u00eencurajeaz\u0103. Oricum, nici nu o s\u0103 m\u0103 g\u00e2ndesc la Cr\u0103ciun. Pentru c\u0103 acum \u00eencep preg\u0103tirile at\u00e2t de devreme de la an la an, \u00eenc\u00e2t e ridicol. \u2014E un brad minunat, nu-i a\u0219a? comenteaz\u0103 deodat\u0103 Wendy. \u2014Fantastic, dar m\u0103 simt ciudat s\u0103 m\u0103 g\u00e2ndesc la perioada s\u0103rb\u0103torilor at\u00e2t de devreme, \u00eei explic. \u2014Le petreci cu familia? m\u0103 \u00eentreab\u0103, \u00een ciuda a ceea ce am spus. \u2014A\u0219a cred, morm\u0103i eu, jur\u00e2ndu-mi \u00een secret ca, dac\u0103 tata insist\u0103 din nou s\u0103 zdr\u0103ng\u0103ne Silent Night la pian \u0219i anul \u0103sta, pot s\u0103-\u0219i ia adio de la prezen\u021ba mea. Obi\u0219nuiam s-o c\u00e2nt ca s\u0103 le fac pe plac bunicilor mei, dar acum sunt mult prea mare pentru un asemenea comportament. M\u0103 \u00eentreb dac\u0103 sora mea, Ruth, o s\u0103 ni se al\u0103ture de Cr\u0103ciun. \u00cen fiecare an amenin\u021b\u0103 c\u0103 nu vine \u0219i m\u0103 las\u0103 pe mine s\u0103 cur\u0103\u021b varza de Bruxelles, s\u0103 descurc lumini\u021bele de Cr\u0103ciun \u0219i s\u0103 dau cu aspiratorul \u00een toat\u0103 casa. De obicei, c\u00e2nd ajunge ea, nu mai e nimic de f\u0103cut, eu de-abia mai vorbesc cu p\u0103rin\u021bii mei, iar ea apare ar\u0103t\u00e2nd de milioane, \u00een timp ce mama se d\u0103 peste cap mul\u021bumindu-i c\u0103 ne-a onorat cu prezen\u021ba. Apoi se a\u0219az\u0103 la mas\u0103 de parc\u0103 ar fi oaspetele de onoare, bea repede \u0219ampania \u0219i pleac\u0103 \u00eenainte s\u0103 \u00eenceap\u0103 c\u00e2ntatul la pian \u0219i s\u0103 fie nevoie s\u0103 se spele vasele. Doamne, de Cr\u0103ciunul \u0103sta cred c\u0103 o s\u0103 fac grev\u0103. Vorbesc serios. Dac\u0103 a\u0219 fi bogat\u0103, mi-a\u0219 rezerva o lun\u0103 la un hotel de cinci stele din Barbados \u0219i a\u0219 sc\u0103pa de toate. Oricum, la cum stau lucrurile, nu mi-a\u0219 putea permite nici m\u0103car o noapte la pensiunea Mullingar. \u2014Ce o s\u0103 cumperi anul \u0103sta? vrea s\u0103 \u0219tie Wendy. Doamne, fata asta nu vrea s\u0103 vorbim despre nimic altceva \u00een afar\u0103 de Cr\u0103ciun? Nu vreau s\u0103 fiu rea, dar via\u021ba ei trebuie s\u0103 fie destul de plictisitoare dac\u0103 deja \u00ee\u0219i pl\u0103nuie\u0219te cadourile de Cr\u0103ciun. \u2014Visez la ni\u0219te \u0219osete \u0219i la o baie cu spum\u0103. \u2014Chiar a\u0219a? \u2014Sigur c\u0103 nu. Nici nu m-am g\u00e2ndit la Cr\u0103ciun \u00eenc\u0103. De ce e\u0219ti a\u0219a obsedat\u0103 de asta? \u2014P\u0103i... e vorba c\u0103... vreau s\u0103-i iau ceva extraordinar prietenului meu anul \u0103sta, se confeseaz\u0103. A\u0219a c\u0103 m\u0103 g\u00e2ndeam s\u0103-i iau ceva din State, pentru c\u0103 totul e mult mai ieftin aici, nu? \u2014Cred c\u0103 a\u0219a e, dac\u0103 vrei s\u0103-i iei haine. \u2014P\u0103i, m\u0103 g\u00e2ndeam c\u0103 a\u0219 putea s\u0103 m\u0103 duc \u00een Beverly Hills m\u00e2ine \u0219i s\u0103 v\u0103d dac\u0103 nu pot s\u0103-i iau ceva de pe Rodeo Drive. \u2014Rodeo Drive? spun aproape izbucnind \u00een r\u00e2s. Dar cine e prietenul t\u0103u \u2013 vreo vedet\u0103 TV? Wendy pare dintr-odat\u0103 s\u0103 nu se simt\u0103 \u00een largul ei. Pielea ei bronzat\u0103 se \u00eenchide \u0219i mai mult la culoare \u0219i \u00ee\u0219i coboar\u0103 genele negre \u0219i dese. \u2014P\u0103i, da, spune ea. Chiar e. \u00cemi ia c\u00e2teva secunde s\u0103 fac leg\u0103tura. Apoi m\u0103 str\u0103bate un fior de panic\u0103. Mii de g\u00e2nduri \u00eengrijor\u0103toare \u00eemi trec imediat prin cap. Dar apoi \u00eemi spun s\u0103 nu \u00eemi fac griji. E ridicol. Trag concluzii pripite. Mi-o ia imagina\u021bia razna. Cu siguran\u021b\u0103... cu siguran\u021b\u0103 Adam nu ar fi invitat.... adic\u0103 pe cineva lucr\u00e2nd la aceea\u0219i companie ca mine? Deschid gura s\u0103 vorbesc, dar nu iese nici un cuv\u00e2nt. \u00cen loc de asta, trag aer \u00een piept \u0219i a\u0219tept ca Wendy s\u0103 continue. Dar nu o face. O lini\u0219te st\u00e2njenitoare e \u00een aer. Secundele trec. Am un presentiment ur\u00e2t c\u0103 poate... dar Adam cu siguran\u021b\u0103 nu... nu ar putea... \u2014Cine e? M-am for\u021bat s\u0103 pun \u00eentrebarea, de\u0219i de fapt nu vreau s\u0103 aud r\u0103spunsul. Pentru orice eventualitate. Nu \u0219i dac\u0103 e ce cred eu c\u0103 ar putea fi. \u2014Nu ar trebui s\u0103 spun. Wendy apuc\u0103 o \u0219uvi\u021b\u0103 din p\u0103rul ei castaniu \u0219i \u00eencepe s\u0103 se joace \u00eencet cu ea. \u2014Nu o s\u0103 spun nim\u0103nui, \u00eei promit eu. \u00cencep s\u0103 amor\u021besc. \u2014Nu o s\u0103 spui? Se uit\u0103 cu \u00eencredere la mine. Dau din cap. \u0218i m\u0103 preg\u0103tesc pentru vestea proast\u0103. \u2014\u00cel cheam\u0103 Adam, \u00eemi spune ea \u0219i inima mi se afund\u0103 parc\u0103 \u00een piept. Adam Kirrane. \u00cemi vine s\u0103 vomit. Sau s\u0103 pl\u00e2ng. Sau s\u0103 r\u00e2d, sau orice altceva. Dar r\u0103m\u00e2n remarcabil de calm\u0103 \u0219i \u00eencep s\u0103 vorbesc. E ciudat, dar e un fapt bine cunoscut c\u0103 oamenii se poart\u0103 imprevizibil c\u00e2nd sunt \u00een stare de \u0219oc. \u00cei spun lui Wendy c\u0103 am auzit c\u0103 de fapt iese cu alt\u0103 stewardes\u0103. O fat\u0103 pe nume Sandy. \u2014Nu mai iese cu ea, respinge Wendy sugestia. Am auzit \u0219i eu zvonul, dar apoi am vorbit cu Sandy zilele trecute \u0219i mi-a spus c\u0103 nu se \u00eent\u00e2mpl\u0103 nimic \u00eentre ei. \u2014A\u0219a e. El probabil e foarte, foarte ocupat. \u2014Da. \u2014Dar nu e prea ocupat ca s\u0103 se vad\u0103 cu tine? \u2014Nu, spune ea, p\u0103r\u00e2nd u\u0219or deranjat\u0103. Oricum, vreau s\u0103-i iau lui Adam ceva deosebit. Ca s\u0103-i ar\u0103t ce mult \u021bin la el. E un tip foarte deosebit. Nu e deloc cum pare la televizor. Dar sunt \u00eentr-o dilem\u0103. Ce po\u021bi s\u0103-i iei b\u0103rbatului care are totul? \u2014N-am nici cea mai vag\u0103 idee, r\u0103spund. Vorbesc serios. P\u00e2n\u0103 la urm\u0103, ce \u00eei iei unui tip ca Adam? Sau, mai exact, ce merit\u0103? \n", "tc \"Capitolul 12\" Stau \u00een fa\u021ba camerei lui Debbie, b\u0103t\u00e2ndu-i la u\u0219\u0103. Nu prea tare totu\u0219i, ca nu cumva s\u0103 trezesc pe altcineva. Pe de alt\u0103 parte, probabil au fost deja trezi\u021bi de cameristele hispanice, care strig\u0103 una la cealalt\u0103 \u00een spaniol\u0103, acoperind zgomotul aspiratoarelor. M\u0103 \u00eennebune\u0219te chestia asta. Ce rost mai are s\u0103 at\u00e2rni un semn cu \u201eNu deranja\u021bi\u201c de clan\u021b\u0103 dac\u0103 nimeni nu \u00eel ia c\u00e2t de pu\u021bin \u00een seam\u0103? Oricum, iat\u0103-m\u0103, gata s\u0103 fac ceva ce chiar nu vreau s\u0103 fac, dar trebuie s-o fac. E datoria mea. Debbie e prietena mea. \u0218i nu o s-o las s\u0103 sufere. Nu am dormit bine azi-noapte. M-am tot foit g\u00e2ndindu-m\u0103 la Adam \u0219i apoi m-am certat pentru c\u0103 mi-am f\u0103cut speran\u021be cu el. M-am g\u00e2ndit \u0219i la Tim \u0219i la cum nici el nu vrea s\u0103 aib\u0103 nimic de-a face cu mine. Apoi am ajuns \u00een cele din urm\u0103 s\u0103 m\u0103 g\u00e2ndesc la b\u0103rba\u021bii care mi-au dat papucii p\u00e2n\u0103 acum \u0219i am ajuns destul de deprimat\u0103. Nu m\u0103 g\u00e2ndisem niciodat\u0103 prea mult la asta, dar \u00een timpul nop\u021bii cred c\u0103 am g\u0103sit cel pu\u021bin vreo dou\u0103zeci sau treizeci de b\u0103rba\u021bi. Nu mi-am dat niciodat\u0103 seama c\u0103 num\u0103rul e at\u00e2t de mare. Doamne! Apoi m-am ridicat \u00een capul oaselor, am aprins lumina \u0219i mi-am aprins o \u021bigar\u0103. Pe c\u00e2nd st\u0103team acolo, umpl\u00e2nd aerul de fum, am avut dintr-odat\u0103 o revela\u021bie. Da, \u0219i am \u00eenceput s\u0103 m\u0103 simt mult mai bine. M-am hot\u0103r\u00e2t c\u0103 de acum \u00eenainte nu o s\u0103 mai las un b\u0103rbat s\u0103 fie centrul vie\u021bii mele, ci o s\u0103-i las pe ei s\u0103 m\u0103 fac\u0103 centrul vie\u021bii lor. Nu o s\u0103-i mai sun, vizitez \u0219i nici m\u0103car nu o s\u0103 le mai ies \u00een \u00eent\u00e2mpinare. Nu. De fapt, o s\u0103 petrec timp pre\u021bios cu familia \u0219i prietenii, f\u0103c\u00e2nd lucruri distractive. Cum ar fi s\u0103 nu irosesc timpul g\u00e2ndindu-m\u0103 la membrii sexului opus. O s\u0103 m\u0103 implic \u0219i \u00een vreun soi de grup caritabil, \u0219i a\u0219a o s\u0103 m\u0103 simt mult mai bine. \u0218i poate o s\u0103 m\u0103 apuc de un sport. De asemenea, o s\u0103 m\u0103 afund \u00een scenariul meu c\u00e2nd ajung acas\u0103, s\u0103 \u00eemi las amprenta asupra lumii. Clar. Nu o s\u0103 p\u0103r\u0103sesc planeta asta c\u00e2t timp n-o s\u0103 \u0219tie nimeni cine am fost \u0219i de ce naiba m-am n\u0103scut. Apoi am adormit. C\u00e2nd m-am trezit \u00een diminea\u021ba asta, mi-am adus aminte de toate promisiunile mele. Apoi m-am g\u00e2ndit c\u0103 nu are rost s\u0103 \u00eencerc s\u0103 fiu o persoan\u0103 bun\u0103 c\u00e2nd prietena mea e \u00eentr-o alt\u0103 camer\u0103 de hotel de pe coridor, \u00een\u0219elat\u0103 de un nemernic. A\u0219a c\u0103 m-am \u00eembr\u0103cat \u0219i m-am dus s\u0103-mi \u00eendeplinesc misiunea. Am \u00eentors o nou\u0103 pagin\u0103. Sunt o persoan\u0103 bun\u0103 care nu o s\u0103-\u0219i lase prietenele batjocorite de b\u0103rba\u021bi. Debbie \u00eemi deschide u\u0219a \u00eencet. De\u0219i e \u00eenc\u0103 \u00een pijamale, arat\u0103 uimitor de odihnit\u0103. E evident c\u0103 nu \u0219i-a petrecut nici o clip\u0103 noaptea trecut\u0103 foindu-se \u0219i f\u0103c\u00e2ndu-\u0219i griji pentru bun\u0103starea lumii, cum am f\u0103cut eu. Intru \u00een camera ei. E \u00eentuneric, pentru c\u0103 draperiile grele sunt trase. \u2014C\u00e2t e ceasul? \u00eentreab\u0103 ea greoi \u00eenainte s\u0103 trag\u0103 draperiile \u0219i s\u0103 arunce un ochi afar\u0103. Razele soarelui inund\u0103 camera. \u2014Vai, c\u00e2t \u00eemi place L.A., continu\u0103 ea fericit\u0103, \u0219i eu m\u0103 simt \u0219i mai groaznic. Sunt pe cale s\u0103 pun cap\u0103t fericirii ei, dar ce pot s\u0103 fac? \u2014Debbie, spun eu cu o voce care sper s\u0103 fie bl\u00e2nd\u0103 \u0219i sincer\u0103. Am ceva s\u0103-\u021bi spun, dar nu \u0219tiu cum s\u0103 fac. M\u0103 a\u0219ez pe pat \u0219i \u00eencerc s\u0103 par trist\u0103, pentru c\u0103 fa\u021ba mea desigur c\u0103 nu ar trebui s\u0103 par\u0103 deloc vesel\u0103 c\u00e2nd \u00eei dau vestea proast\u0103. \u2014Doamne, e\u0219ti bine? Debbie pare foarte \u00eengrijorat\u0103 \u0219i \u00ee\u0219i coboar\u0103 privirea de la fa\u021ba mea la burta mea, de parc\u0103 a\u0219 putea fi... o, Doamne, e ridicol. \u2014Nu te \u00eengrijora, nu sunt \u00eens\u0103rcinat\u0103 sau ceva de genul \u0103sta, \u00eencerc s\u0103 o lini\u0219tesc. De fapt, nu are nici o leg\u0103tur\u0103 cu mine. E, \u0103\u0103... despre tine. Debbie pare u\u0219or amuzat\u0103, dar, pe de alt\u0103 parte, nu \u0219tie ce lucru oribil sunt pe cale s\u0103-i spun. N-ai cum s\u0103 te achi\u021bi u\u0219or de o treab\u0103 ca asta. \u2014Debbie, spun tr\u0103g\u00e2nd ad\u00e2nc aer \u00een piept. Donald se \u00eent\u00e2lne\u0219te cu altcineva. De-abia pot s\u0103 m\u0103 uit la fa\u021ba ei, care r\u0103m\u00e2ne surprinz\u0103tor de inexpresiv\u0103. Biata fat\u0103 a intrat clar \u00een stare de \u0219oc. \u0218tiu exact cum se simte. De fapt, sunt sigur\u0103 c\u0103 \u0219i eu ar\u0103tam la fel \u00een seara c\u00e2nd Tim s-a desp\u0103r\u021bit de mine la telefon. \u0218i poate ar\u0103tam a\u0219a \u0219i asear\u0103, c\u00e2nd am aflat c\u0103 Adam o invitase \u0219i pe Wendy \u0219i naiba \u0219tie c\u00e2te alte stewardese \u00een ora\u0219. A\u0219tept o reac\u021bie, sper\u00e2nd din toat\u0103 inima c\u0103 Debbie nu o s\u0103 izbucneasc\u0103 \u00een lacrimi sau, mai r\u0103u, s\u0103 m\u0103 acuze c\u0103 sunt o mincinoas\u0103. Unele fac a\u0219a, s\u0103 \u0219ti\u021bi. Sunt a\u0219a de orbite de b\u0103rba\u021bi \u00eenc\u00e2t nu accept\u0103 faptul c\u0103 sunt \u00een\u0219elate. \u2014\u00cemi pare foarte r\u0103u, \u00eei spun lui Debbie. \u0218i vorbesc serios. Nu suport faptul c\u0103 \u00eei fac r\u0103u. A\u0219 vrea s\u0103 pot spune ceva ca s\u0103 se simt\u0103 mai bine. Mi-a\u0219 dori ca Donald s\u0103 nu o \u00een\u0219ele. M\u0103 simt de parc\u0103 a\u0219 lua parte la o glum\u0103 proast\u0103. Debbie izbucne\u0219te deodat\u0103 \u00een r\u00e2s, \u0219i eu m\u0103 str\u0103duiesc c\u00e2t pot s\u0103 nu m\u0103 alarmez. P\u00e2n\u0103 la urm\u0103, e un lucru bine cunoscut c\u0103 oamenii reac\u021bioneaz\u0103 diferit la \u0219oc. A\u0219a \u00eenc\u00e2t faptul c\u0103 Debbie r\u00e2de e \u00een regul\u0103. E doar o reac\u021bie normal\u0103. Oricum, sunt bucuroas\u0103 c\u0103 nu pl\u00e2nge. Cu asta ar fi greu s\u0103 m\u0103 descurc. Debbie \u00eenc\u0103 mai chicote\u0219te. Refuz s\u0103 m\u0103 al\u0103tur. Ar fi foarte nepotrivit. \u00cen loc de asta, pur \u0219i simplu stau a\u0219tept\u00e2nd r\u0103bd\u0103toare s\u0103 se opreasc\u0103. \u00cen cele din urm\u0103 o face, dar cu toate astea pare \u00een continuare amuzat\u0103. \u2014Katie, prostu\u021bo. Se apleac\u0103 \u0219i \u00eemi d\u0103 prietene\u0219te un pumn \u00een um\u0103r. Am r\u0103mas f\u0103r\u0103 cuvinte. Serios. Are impresia c\u0103 e o glum\u0103? V\u0103 vine s\u0103 crede\u021bi? De parc\u0103 sim\u021bul meu al umorului ar putea fi at\u00e2t de groaznic! \u00cencerc de asemenea s\u0103 ignor durerea din um\u0103r, rezultatul pumnului ei nu-foarte-u\u0219or. \u2014Debbie, NU glumesc, spun eu foarte, foarte lent, de parc\u0103 a\u0219 vorbi cu un copil mic. \u2014\u0218tiu c\u0103 nu glume\u0219ti, dr\u0103gu\u021b\u0103, \u0219tiu. \u0218i apreciez c\u0103 \u00eemi spui asta, dar chestia e c\u0103... Donald de fapt se vede cu alte c\u00e2teva femei, dar mi-a spus de ele, a\u0219a c\u0103 e \u00een regul\u0103. \u2014Ele? M\u0103 holbez pur \u0219i simplu la Debbie, de parc\u0103 \u0219i-ar fi pierdut min\u021bile de tot. \u2014Ascult\u0103, Katie, ofteaz\u0103 ea, Donald a fost \u00eentr-o rela\u021bie de \u0219apte ani p\u00e2n\u0103 vara asta. Ultimul lucru de care are nevoie acum e s\u0103 se implice foarte tare. Ne \u00eent\u00e2lnim f\u0103r\u0103 nici o obliga\u021bie, dar nu facem sex, pentru c\u0103 i-am explicat c\u0103 nu pot s\u0103 fac asta cu cineva cu care nu am o rela\u021bie serioas\u0103. \u00cemi ia o vreme s\u0103 asimilez, dar \u00een cele din urm\u0103 \u00eemi g\u0103sesc cuvintele. \u2014Deci de-asta erai nervoas\u0103 asear\u0103 c\u00e2nd \u00eencercam s\u0103 te sf\u0103tuiesc? \u2014Da, \u00een principiu. Sunt destul de mare s\u0103 hot\u0103r\u0103sc singur\u0103. Nu o s\u0103-l presez pe Donald s\u0103 \u00eemi fie fidel, ca nu cumva s\u0103 o ia la fug\u0103 \u00een direc\u021bia opus\u0103. B\u0103rba\u021bii fug de m\u0103n\u00e2nc\u0103 p\u0103m\u00e2ntul de femeile care par prea dornice, a\u0219a c\u0103 nu am nici o inten\u021bie s\u0103 fac asta. \u2014Dar nu crezi totu\u0219i c\u0103 i se d\u0103 totul pe tav\u0103? \u00eentreb eu direct. \u2014Cine a zis c\u0103 nu fac \u0219i eu la fel? R\u00e2nje\u0219te \u0219i ochii \u00eei sclipesc. \u2014NU se poate! \u2014Ba da. \u2014Cine? \u2014\u00cel \u0219tii pe prietenul lui Tim, Shane? \u00cemi pic\u0103 fa\u021ba. Debbie s-a v\u0103zut cu Shane? De ce nu a spus nimic? De ce sunt eu mereu ultima care afl\u0103 ce se \u00eent\u00e2mpl\u0103? \u2014A, nu am fost \u00eempreun\u0103 p\u00e2n\u0103 la cap\u0103t sau a\u0219a ceva. M-am \u00eent\u00e2lnit cu el \u00een Lillies alalt\u0103ieri sear\u0103, am \u00eemp\u0103r\u021bit un taxi p\u00e2n\u0103 acas\u0103 \u0219i ne-am cam mozolit \u00een spate. \u2014Era \u0219i \u0103\u0103... Tim cu el? \u2014Nu pe bancheta din spate a taxiului. \u2014Dar era \u00een Lillies? \u2014Da, dar n-a stat mult. Ciudat, c\u00e2nd eram cu Tim, refuza s\u0103 mearg\u0103 \u00een cluburi de noapte. \u2014Era cu... de fapt, nu, nu-mi spune. Nu vreau s\u0103 \u0219tiu. Debbie nu spune nimic, ceea ce confirm\u0103 c\u0103 chiar era cu cineva. Nu-mi pas\u0103, totu\u0219i. Tim nu era potrivit pentru mine, a\u0219a c\u0103 drum bun \u0219i cale b\u0103tut\u0103. Oricum, am destule pe cap \u0219i f\u0103r\u0103 s\u0103-mi mai fac griji pentru cineva care nici m\u0103car n-a avut bunul-sim\u021b s\u0103 termine rela\u021bia noastr\u0103 cum se cuvine. \u2014Dar nu-\u021bi faci griji c\u0103 Donald s-ar putea \u00eendr\u0103gosti de una din celelalte fete? \u2014E un risc pe care trebuie s\u0103 mi-l asum, ridic\u0103 Debbie din umeri. Cine \u0219tie ce se va \u00eent\u00e2mpla? Sper c\u0103 pur \u0219i simplu o s\u0103 se plictiseasc\u0103 de celelalte. O admir pe fata asta. Serios. E o atitudine foarte matur\u0103. Totu\u0219i m\u0103 \u00eentreb dac\u0103 are dreptate. Poate sunt complet lipsit\u0103 de realism dac\u0103 \u00eencerc s\u0103-l \u021bin pe Adam doar pentru mine. S\u0103 adopt atitudinea lui Debbie \u0219i s\u0103 m\u0103 \u00eent\u00e2lnesc f\u0103r\u0103 obliga\u021bii cu el? \u2014Dau un b\u0103nu\u021b s\u0103-\u021bi aflu g\u00e2ndurile, zice deodat\u0103 Debbie. \u2014M\u0103 g\u00e2ndesc la Adam Kirrane, \u00eei spun, hot\u0103r\u00e2ndu-m\u0103 c\u0103 e momentul s\u0103-i spun lui Debbie adev\u0103rul. Am fost la o \u00eent\u00e2lnire cu el. \u2014Nu mai spune! \u021bip\u0103 Debbie ascu\u021bit, gata s\u0103 cad\u0103 de pe marginea patului. Nu-mi vine s\u0103 cred. Eu bat c\u00e2mpii aici despre Donald \u0219i prietenul lui Tim, Shane, iar tu te \u00eent\u00e2lne\u0219ti cu un un afurisit de superstar. \u2014P\u0103i asta e, \u00eei spun, juc\u00e2ndu-m\u0103 cu ciucurii cuverturii. Dar am senza\u021bia c\u0103 se \u00eent\u00e2lne\u0219te \u0219i cu altele. \u2014Probabil, \u00eemi r\u0103spunde Debbie calm\u0103. Dar ai ceva \u0219anse, nu? \u021ai-a cerut num\u0103rul de telefon. Hei, am fost acolo, a\u0219a c\u0103 nimeni nu poate spune c\u0103 tu ai umblat dup\u0103 el. Deci... cum e? Unde te-a dus? Doamne, e destul de interesant. Nu sunt sigur\u0103 c\u0103 mi se pare la fel de interesant cum crede Debbie. Adic\u0103, dac\u0103 e interesant, atunci eu de ce nu sunt entuziasmat\u0103? Presupun c\u0103 am uitat ce mare vedet\u0103 e Adam \u0219i c\u0103 ar trebui s\u0103 fiu onorat\u0103 c\u0103 m-a ales pentru o \u00eent\u00e2lnire. M\u0103 \u00eentreb ce-ar face Debbie \u00een locul meu. \u2014Pur \u0219i simplu m-a\u0219 bucura, m\u0103 sf\u0103tuie\u0219te ea. M-a\u0219 distra de minune \u0219i nu a\u0219 lua totul prea \u00een serios. P\u00e2n\u0103 la urm\u0103, un tip ca Adam Kirrane nu o s\u0103 se a\u0219eze la casa lui prea cur\u00e2nd \u0219i probabil are o groaz\u0103 de fete de la Hollywood care se \u021bin dup\u0103 el. Fii diferit\u0103. Fii tu \u00eens\u0103\u021bi \u0219i vezi ce se \u00eent\u00e2mpl\u0103. \u2014\u0218i dac\u0103 nu se \u00eent\u00e2mpl\u0103 nimic? Debbie se str\u00e2mb\u0103. \u2014Nu t\u0103ia firul \u00een patru. Vreau s\u0103 spun c\u0103 la sf\u00e2r\u0219itul zilei toate am vrea ca b\u0103rba\u021bii s\u0103 ne declare iubire ve\u0219nic\u0103, dar majoritatea n-o fac. Oricum, b\u0103rba\u021bilor le plac femeile independente. Adic\u0103, unora se pare c\u0103 le plac c\u00e2rpele, dar \u021bie \u021bi-ar pl\u0103cea o persoan\u0103 care se d\u0103 \u00een v\u00e2nt dup\u0103 c\u00e2rpe? \u2014Cu siguran\u021b\u0103 nu. Deja m\u0103 simt mai bine. Sunt at\u00e2t, at\u00e2t de bucuroas\u0103 c\u0103 am vorbit cu Debbie \u0219i am dat totul la iveal\u0103. De acum \u00eenainte, o s\u0103 fiu mai mult ca ea \u0219i nu o s\u0103 m\u0103 mai g\u00e2ndesc prea mult la viitor. O s\u0103 m\u0103 concentrez asupra prezentului. \u0218i asupra mea. Noua mea personalitate. Doamne, ar trebui s\u0103 fiu la Oprah! \n", "tc \"Capitolul 13\" Taxiul m\u0103 las\u0103 \u00een fa\u021ba casei mele. Reu\u0219esc, cumva, s\u0103-mi t\u00e2r\u0103sc valiza grea pe aleea din gr\u0103din\u0103, p\u00e2n\u0103 la u\u0219a de la intrare. C\u00e2nd \u00eencerc s\u0103 deschid u\u0219a \u00eemping\u00e2nd-o, nu reu\u0219esc, pentru c\u0103 o blocheaz\u0103 ceva. \u2014Stai pu\u021bin, Katie, o aud pe mama \u021bip\u00e2nd. O s\u0103 mut florile. Care flori? C\u00e2teva secunde mai t\u00e2rziu reu\u0219esc s\u0103 \u00eemi croiesc drum \u00een hol. Un buchet mare de crini albi proaspe\u021bi, cu frumoasele lor capete dans\u00e2nd \u00een toate direc\u021biile, nu mai blocheaz\u0103 acum u\u0219a de la hol, ci pe cea de la buc\u0103t\u0103rie. \u2014Sunt pentru tine, spune mama. St\u0103 acolo, de parc\u0103 ar a\u0219tepta o explica\u021bie. Apoi vine tata \u00een hol \u0219i nimeni nu pare s\u0103 \u0219tie ce se \u00eent\u00e2mpl\u0103. Cu at\u00e2t mai pu\u021bin eu. \u2014Sunt de la cineva pe nume Adam, zice mama \u00eenainte s\u0103 pot verifica felicitarea care le \u00eenso\u021be\u0219te. Cine mai e \u0219i Adam? Sunt a\u0219a de epuizat\u0103, c\u0103 a\u0219 putea dormi o lun\u0103, dar, trebuie s\u0103 recunosc, sunt \u0219i emo\u021bionat\u0103. Florile sunt magnifice. Uau, pun pariu c\u0103 Wendy nu a primit a\u0219a un buchet. Sau oricare alta din fetele care pretind c\u0103 se v\u0103d cu Adam al meu. Mama \u0219i tata \u00eenc\u0103 stau \u00een expectativ\u0103, uit\u00e2ndu-se la mine. \u2014E doar un prieten, spun \u00eencet. Doamne, sunt at\u00e2t de obosit\u0103. Dac\u0103 nu m\u0103 \u00eentind acum, cred c\u0103 o s\u0103 mor. Vorbim peste c\u00e2teva ore. M\u0103 duc sus \u0219i mama \u021bip\u0103 dup\u0103 mine: \u2014Nu la\u0219i valiza aia pe hol, domni\u0219oar\u0103, \u0219i cum r\u0103m\u00e2ne cu florile? Cine o s\u0103 le pun\u0103 \u00een ap\u0103? \u2014Vrei s\u0103 faci tu asta, mam\u0103? o implor eu. Te pricepi de minune la chestii din astea. Sincer, chiar nu mai am energie s\u0103 fac nimic \u00een afar\u0103 de a-mi t\u00e2r\u00ee trupul obosit direct \u00een pat. \u00centr-un gest de o extraordinar\u0103 bun\u0103tate, mama mi-a schimbat a\u0219ternuturile \u0219i a dat drumul la c\u0103ldur\u0103 \u00een camera mea. Sunt at\u00e2t de recunosc\u0103toare, pentru c\u0103 minuscula mea camer\u0103 are trei pere\u021bi exteriori, a\u0219a c\u0103 aici e cam tot at\u00e2t de cald ca \u00eentr-un frigider. De obicei \u00eemi petrec timpul tremur\u00e2nd, pentru c\u0103 mama nu m\u0103 mai las\u0103 s\u0103 am o p\u0103tur\u0103 electric\u0103 de c\u00e2nd ultima a luat foc atunci c\u00e2nd am uitat s-o \u00eenchid dup\u0103 o be\u021bie crunt\u0103. Din fericire, Ruth a dat buzna \u00een camera mea s\u0103 vad\u0103 dac\u0103 purtasem una din bluzele ei \u00een seara aia \u0219i a sim\u021bit imediat mirosul de fire arse. \u0218i \u00een ziua de azi tot mai sus\u021bine c\u0103 mi-a salvat via\u021ba. \u00cen fine, p\u0103tura mea electric\u0103 a fost confiscat\u0103 \u0219i, de\u0219i am o sticl\u0103 de ap\u0103 fierbinte, nu m\u0103 deranjez s\u0103 o umplu \u00een fiecare sear\u0103. De asemenea, ur\u0103sc s\u0103 m\u0103 trezesc \u00een fiecare diminea\u021b\u0103 l\u00e2ng\u0103 o sticl\u0103 de ap\u0103 rece. \u00cemi arunc uniforma pe jos, evit oglinda, m\u0103 urc pe c\u00e2ntar s\u0103 v\u0103d dac\u0103 am pierdut vreun kilogram (nu am pierdut) \u0219i m\u0103 bag \u00een pat. \u00cen c\u00e2teva secunde am adormit. \n\nC\u00e2nd m\u0103 trezesc, m\u0103 simt fericit\u0103 \u0219i relaxat\u0103. Cele c\u00e2teva zile la soare au \u00eensemnat foarte mult. \u0218i bine\u00een\u021beles c\u0103 Adam mi-a trimis flori, ceea ce \u00eenseamn\u0103 c\u0103 m\u0103 place mult, evident, de\u0219i \u00eencerc din r\u0103sputeri s\u0103 nu despic firul \u00een patru, pentru orice eventualitate. Ah, \u0219i vine Cr\u0103ciunul, ceea ce e dr\u0103gu\u021b. \u00cemi place Cr\u0103ciunul, pentru c\u0103 am ocazia s\u0103-mi rev\u0103d to\u021bi prietenii din \u0219coal\u0103, care se \u00eentorc acas\u0103 din toate col\u021burile lumii \u00een aceast\u0103 s\u0103pt\u0103m\u00e2n\u0103. Totu\u0219i ziua de Cr\u0103ciun nu e a\u0219a distractiv\u0103, deoarece cineva, de obicei Ruth, \u00eencepe o ceart\u0103 dintr-un fleac \u0219i stric\u0103 toat\u0103 ziua. \u00cen orice caz, poate anul \u0103sta o s\u0103 ne aducem aminte s\u0103 fim civiliza\u021bi. Apropo de Cr\u0103ciun, ar fi mai bine s\u0103 m\u0103 organizez. Anul \u0103sta cu siguran\u021b\u0103 nu o s\u0103-mi pierd Ajunul Cr\u0103ciunului alerg\u00e2nd pe Grafton Street ca o albinu\u021b\u0103, cump\u0103r\u00e2nd lum\u00e2n\u0103ri parfumate \u0219i suporturi pentru potpuriuri unor oameni care nu o s\u0103 le aprecieze. De fapt, poate o s\u0103 m\u0103 duc azi, mai t\u00e2rziu, \u00een ora\u0219 s\u0103 arunc o privire. Dac\u0103 o s\u0103-mi cump\u0103r de-acum felicit\u0103rile de Cr\u0103ciun, o s\u0103 le pot trimite \u00een SUA \u0219i Anglia \u00eenainte de termenul limit\u0103. \u0218i mai e ceva. Anul \u0103sta nu o s\u0103 m\u0103zg\u0103lesc obi\u0219nuita urare \u201eCr\u0103ciun fericit \u0219i un An Nou mai bun\u201c. Nu. O s\u0103 \u00eencerc s\u0103 scriu un mesaj personalizat fiec\u0103ruia. \u0218i oricine \u00eendr\u0103zne\u0219te s\u0103-mi trimit\u0103 un e-mail de Cr\u0103ciun ca r\u0103spuns e mort. \u00cenainte s\u0103 ies din cas\u0103, \u00eei trimit lui Adam un mesaj de mul\u021bumire pentru flori. Nu-mi r\u0103spunde, dar probabil lucreaz\u0103. Repet\u0103 o scen\u0103 pasional\u0103 de dragoste cu vreo bomb\u0103 sexy. Doamne, mereu m\u0103 g\u00e2ndesc la ce-i mai r\u0103u, nu? Intru \u00een micul magazin de l\u00e2ng\u0103 sta\u021bie, ca s\u0103 am ce frunz\u0103ri pe drum. Dac\u0103 nu am nimic de citit, o s\u0103 ajung s\u0103 m\u0103 uit f\u0103r\u0103 s\u0103 vreau \u00een ochii oamenilor, ceea ce detest. C\u00e2nd vine autobuzul, m\u0103 a\u0219ez pe unul din scaunele alea f\u0103r\u0103 pereche, ca nimeni s\u0103 nu se a\u0219eze l\u00e2ng\u0103 mine, \u00eencerc\u00e2nd s\u0103-mi citeasc\u0103 ziarul. Arunc o privire pe titluri \u0219i cam at\u00e2t. Nu e nimic dec\u00e2t moarte \u0219i disperare \u00een lume acum. Dac\u0103 nu e un afurisit de r\u0103zboi, e un cutremur sau se arunc\u0103 vreunul \u00een aer \u00een numele religiei. Apoi dau la paginile mondene, ca s\u0103 m\u0103 \u00eenveselesc. \u00cemi place s\u0103 v\u0103d poze cu oameni care au ie\u0219it \u00een ora\u0219 \u0219i se distreaz\u0103. Dar c\u00e2nd dau pagina, \u00eemi st\u0103 inima-n loc. M\u0103 simt ame\u021bit\u0103. Iat\u0103-l. Adam. O poz\u0103 imens\u0103 domin\u0103 pagina. E \u00een New York. \u00cembr\u0103cat mortal. \u0218i cu un manechin de bra\u021b. Simt c\u0103-mi vine s\u0103 vomit. Arat\u0103 perfect \u00eempreun\u0103. Ea e tot ce nu sunt eu: \u00eenalt\u0103, bogat\u0103, slab\u0103 \u0219i bronzat\u0103. Nu m-a\u0219 putea compara vreodat\u0103 cu ea. Nici m\u0103car nu a\u0219 \u00eencerca. M\u00e2hnit\u0103, dau iar pagina. Nu vreau s\u0103 mai v\u0103d poze cu Adam. Lumea chiar \u00eel crede a\u0219a grozav? Atunci ce caut\u0103 cu mine? Doar se joac\u0103? M\u0103 uit pe fereastr\u0103 la oamenii care se plimb\u0103 pe Baggot Street, cu capetele aplecate din cauza v\u00e2ntului rece. M\u0103 \u00eentreb ce-i face ferici\u021bi. Ce vor de la via\u021b\u0103? Sunt ferici\u021bi cu to\u021bii sau pur \u0219i simplu merg \u00eenainte, lu\u00e2nd fiecare zi a\u0219a cum e, f\u0103r\u0103 s\u0103 se g\u00e2ndeasc\u0103 la asta? Poate sunt nebun\u0103, c\u0103ut\u00e2nd o via\u021b\u0103 incitant\u0103, care s-ar putea nici s\u0103 nu existe. Adic\u0103 nici m\u0103car nu sunt sigur\u0103 ce caut! Presupun\u00e2nd c\u0103 mi-ar fi acceptat scenariul. Asta m-ar face fericit\u0103 sau a\u0219 vrea \u0219i mai mult? Ce vreau de fapt de la Adam? Vreau s\u0103 m\u0103 iubeasc\u0103 doar pe mine, s\u0103 ne c\u0103s\u0103torim \u0219i s\u0103 m\u0103 iubeasc\u0103 ve\u0219nic? Sau vor fi \u00eentotdeauna actri\u021be \u0219i manechine at\u00e2rn\u00e2nd de bra\u021bul lui, f\u0103r\u0103 s\u0103 mai vorbim de fane \u0219i obsedate? Cum a\u0219 putea face fa\u021b\u0103 la a\u0219a ceva? Dau \u00eenapoi la pagina pe care e poza lui Adam. Conform textului, a fost f\u0103cut\u0103 ieri. Dup\u0103 ce a trimis florile. \u00cenc\u0103 nu mi-a r\u0103spuns la mesaj. Poate e cu ea. Chiar \u00een acest moment. Poate vrea s\u0103-\u0219i fac\u0103 de cap de Cr\u0103ciun. Dac\u0103 sunt \u00een pat acum? Bucur\u00e2ndu-se de un maraton de amor? Poate Adam chiar i-a ar\u0103tat mesajul meu jalnic? Trebuie s\u0103 ies din starea asta negativist\u0103. Nu-mi face deloc bine. Ce mi-ar spune Debbie acum? Probabil mi-ar spune c\u0103 poza a fost f\u0103cut\u0103 din ra\u021biuni publicitare \u0219i s\u0103 nu mai despic firul \u00een patru. Mi-a\u0219 dori s\u0103 fiu la fel de tare ca Debbie. \u0218i mi-a\u0219 dori s\u0103 nu mai fiu at\u00e2t de fragil\u0103. Exact c\u00e2nd cobor din autobuz, primesc mesajul lui Adam. E scurt \u0219i simplu. IN DUBLIN WEEKENDUL ASTA. ESTI PRIN ZONA? Sunt a\u0219a de emo\u021bionat\u0103, c\u0103 a\u0219 putea striga de bucurie. Totul e iertat. Acum ar putea s\u0103-\u0219i fac\u0103 poz\u0103 cu Cindy Crawford, Kate Moss \u0219i Naomi Campbell la un loc, c\u0103 nu mi-ar p\u0103sa. Fata din fotografie e clar c\u0103 nu a \u00eensemnat nimic. Probabil a fost pl\u0103tit\u0103 de compania de televiziune s\u0103 apar\u0103 o or\u0103 \u0219i s\u0103 z\u00e2mbeasc\u0103 al\u0103turi de cei din distribu\u021bie. Manechinele fac asta tot timpul. \u0218i pentru c\u0103 Adam arat\u0103 at\u00e2t de bine, era o ocazie bun\u0103 de f\u0103cut poze. Se leag\u0103 totul acum, m\u0103 g\u00e2ndesc fericit\u0103 \u00een timp ce intru \u00een Jervis Street Centre ca s\u0103 cump\u0103r ni\u0219te cosmetice dr\u0103gu\u021be de la Boots. Ce multe poate schimba un mesaj! \n", "tc \"Capitolul 14\" C\u00e2nd eram foarte mic\u0103, de-abia a\u0219teptam s\u0103 merg la \u0219coal\u0103. Dup\u0103 un timp, de-abia a\u0219teptam s\u0103 plec. C\u00e2nd eram la colegiu, de-abia a\u0219teptam s\u0103 termin cu examenele ca s\u0103 pot avea o slujb\u0103 \u00eentr-un birou. Apoi de-abia a\u0219teptam s\u0103 plec de-acolo \u0219i s\u0103 lucrez la o companie aerian\u0103, ca s\u0103 pot vedea lumea. Acum de-abia a\u0219tept s\u0103-mi termin scenariul. Dar niciodat\u0103 nu am a\u0219teptat cu ner\u0103bdare s\u0103 cunosc un b\u0103rbat sau s\u0103 m\u0103 a\u0219ez la casa mea. Nu p\u00e2n\u0103 acum, cel pu\u021bin. \u00cent\u00e2lnirea cu Adam a fost cu siguran\u021b\u0103 unul dintre momentele de glorie ale acestui an. Desigur c\u0103, dac\u0103 mi-ar fi acceptat scenariul, asta ar fi \u0219i cirea\u0219a, \u0219i lum\u00e2n\u0103rile de pe tort. Acum lucrez frenetic la el, pentru c\u0103 Adam o s\u0103 vin\u0103 \u00een ora\u0219 peste trei zile \u0219i vreau s\u0103 fiu liber\u0103 c\u00e2nd e pe-aici. Chestia enervant\u0103 e c\u0103 nu pot s\u0103-mi dau seama dac\u0103 e bun sau nu. Sunt prea implicat\u0103. Uneori scriu la el \u0219i chiar mi se pare o porc\u0103rie. \u00cen momentul urm\u0103tor m\u0103 \u00eentreb dac\u0103 Hollywoodul va veni s\u0103-mi bat\u0103 la u\u0219\u0103. Doamne, cine-ar vrea s\u0103 fie scenarist? Oricum, ar trebui s\u0103 plec la Z\u00fcrich \u00een seara asta, dar am sunat s\u0103 spun c\u0103 mi-e r\u0103u, pentru c\u0103 m\u0103 v\u0103d cu Adam. \u0218tiu c\u0103 sun\u0103 \u00eengrozitor, dar zbor de patru ani \u0219i mi-am luat doar dou\u0103 zile de concediu medical \u00een toat\u0103 via\u021ba mea, a\u0219a c\u0103 acum mi se cuvin. \u00cen mod ciudat, totu\u0219i, de c\u00e2nd am sunat s\u0103 spun c\u0103 mi-e r\u0103u, nu m-am sim\u021bit prea grozav. Sper s\u0103 nu m\u0103 \u00eemboln\u0103vesc. Sunt la Dun Laoghaire, \u00eemi aranjez p\u0103rul. Nu voiam s\u0103 risc s\u0103 m\u0103 duc \u00een ora\u0219, ca nu cumva s\u0103 dau peste cineva de la companie. E p\u0103cat, pentru c\u0103 nici disear\u0103 n-o s\u0103 pot fi v\u0103zut\u0103 f\u00e2\u021b\u00e2indu-m\u0103 prin ora\u0219. Oric\u00e2t de mult mi-ar pl\u0103cea Adam, \u00eenc\u0103 nu a\u0219 vrea s\u0103-mi pierd slujba din cauza \u00eent\u00e2lnirii noastre secrete. Dup\u0103 ce \u00eemi aranjez p\u0103rul, m\u0103 plimb prin magazine \u00eencerc\u00e2nd cu diperare s\u0103 g\u0103sesc ni\u0219te haine dr\u0103gu\u021be. Desigur, pentru c\u0103 m-am apucat s\u0103 caut at\u00e2t de asiduu \u0219i se \u00eent\u00e2mpl\u0103 s\u0103 am \u0219i bani \u00een geant\u0103, nu pot s\u0103 g\u0103sesc absolut nimic. Cred c\u0103 o s\u0103 port ceva ce am deja sau o s\u0103 fur ceva de la Ruth. C\u00e2nd a plecat de acas\u0103, a l\u0103sat un dulap \u00eentreg plin de chestii. Mama tot amenin\u021b\u0103 c\u0103 o s\u0103 dea tot la St Vincent de Paul\u2019s, a\u0219a c\u0103 nu conteaz\u0103 dac\u0103 \u00eemprumut \u0219i eu ceva disear\u0103, nu? Doamne, nu am pierdut niciodat\u0103 at\u00e2ta timp f\u0103c\u00e2ndu-mi griji pentru o \u00eent\u00e2lnire ca acum. Vede\u021bi voi, de\u0219i \u0219tiu c\u0103 s-ar putea s\u0103 sune stupid, m\u0103 tot g\u00e2ndesc la manechinul l\u00e2ng\u0103 care a pozat Adam. \u0218i \u0219tiu c\u0103 nu ar trebui s\u0103 m\u0103 compar cu ea, dar nu pot s\u0103 m\u0103 ab\u021bin. Dup\u0103 ce c\u0103 avea un corp care putea s\u0103 rivalizeze cu al lui Elle McPherson, mai avea \u0219i o coam\u0103 bogat\u0103 de p\u0103r lucios \u0219i purta o fust\u0103 aurie minuscul\u0103, cu paie\u021bele, care ar fi putut trece drept curea. Sunt \u00eengrijorat\u0103. Dac\u0103 apar \u00eentr-o pereche de blugi comozi \u0219i o bluz\u0103 neagr\u0103, pe g\u00e2t, Adam n-o s\u0103 fie impresionat, nu-i a\u0219a? Doamne, uneori \u00eemi aduc aminte ce simplu era cu Tim. Dac\u0103 a\u0219 fi ie\u0219it \u00een c\u0103ma\u0219\u0103 de noapte cu Tim, nici n-ar fi observat. De fapt, probabil i s-ar fi p\u0103rut c\u0103 m-am str\u0103duit mult. Adam sun\u0103 pe la vreo \u0219ase. O s\u0103 fiu gata la \u0219apte? Av\u00e2nd \u00een vedere c\u0103 m\u0103 preg\u0103tesc de vreo c\u00e2teva zile, nu cred c\u0103 va fi o problem\u0103. \u00cei spun c\u0103 nu vreau s\u0103 ies \u00een ora\u0219, pentru c\u0103 sunt o fat\u0103 rea \u0219i chiulesc de la serviciu. \u2014O, \u00eemi plac fetele rele, toarce Adam \u00een telefon. Da, p\u0103i... Doamne, sper s\u0103 nu cread\u0103 c\u0103 fac de obicei multe probleme. S\u0103 chiulesc de la serviciu e cel mai r\u0103u lucru pe care \u00eel pot face. Cu excep\u021bia fumatului, desigur, \u0219i a faptului c\u0103 m\u0103 ame\u021besc de nu mai \u0219tiu ce-i cu mine din c\u00e2nd \u00een c\u00e2nd \u0219i apoi insult pe oricine \u00eemi iese \u00een cale. Oricum, renun\u021b la b\u0103utur\u0103 de Anul Nou. Nu-mi place, oricum, a\u0219a de mult \u0219i \u00eemi place \u0219i mai pu\u021bin a doua zi, c\u00e2nd trebuie s\u0103 sun pe toat\u0103 lumea s\u0103-mi cer scuze pentru lucruri pe care nici m\u0103car nu-mi aduc aminte s\u0103 le fi f\u0103cut, jur\u00e2nd c\u0103 nu mai fac niciodat\u0103. \u00cen fine, s\u0103 te \u00eembe\u021bi poate fi distractiv c\u00e2nd e\u0219ti adolescent, dar odat\u0103 ce treci de o anumit\u0103 v\u00e2rst\u0103, e ceva destul de ur\u00e2t, nu-i a\u0219a? Adic\u0103, a\u021bi v\u0103zut vreodat\u0103 o femeie \u00eempleticindu-se \u0219i v-a\u021bi g\u00e2ndit c\u0103 arat\u0103 grozav? A\u0219a c\u0103 asta e. Hot\u0103r\u00e2rea mea de Anul Nou este s\u0103 renun\u021b s\u0103 m\u0103 mai \u00eemb\u0103t. Cel pu\u021bin \u00een public. Apropo de b\u0103utur\u0103, nu-i a\u0219a c\u0103 nu suporta\u021bi s\u0103 tot pierde\u021bi chestii c\u00e2nd ave\u021bi c\u00e2teva pahare la bord? \u00cen ultimii ani am pierdut, printre altele, po\u0219ete, jachete, produse de machiaj, chei, rujuri noi, bani, prieteni, respect de sine, viitori iubi\u021bi \u0219i vreo dou\u0103 mobile. De fapt, acum c\u0103 m\u0103 g\u00e2ndesc mai bine, a\u0219 economisi ceva bani dac\u0103 a\u0219 renun\u021ba la b\u0103utur\u0103. Nu e ieftin s\u0103-\u021bi \u00eenlocuie\u0219ti \u00een fiecare s\u0103pt\u0103m\u00e2n\u0103 produsele de machiaj \u0219i s\u0103-\u021bi faci dubluri de chei tot timpul. Dar \u00een seara asta o s\u0103 beau doar un pahar de vin \u0219i o s\u0103 fiu civilizat\u0103. Adam a rezervat locuri pentru cin\u0103 la un hotel dr\u0103gu\u021b \u00een Co. Wicklow. Nu am fost niciodat\u0103 acolo p\u00e2n\u0103 acum. Cred c\u0103 e minunat \u0219i foarte exclusivist. C\u00e2nd sun\u0103 soneria la ora \u0219apte, nervii mei sunt la p\u0103m\u00e2nt. \u00cel aud pe tata deschiz\u00e2nd u\u0219a de la buc\u0103t\u0103rie \u0219i \u00eendrept\u00e2ndu-se spre u\u0219a de la intrare. Am un mic atac de panic\u0103. Desigur c\u0103 tata nu s-ar uita la DreamBoat nici \u00eentr-un milion de ani, dar s-ar putea s\u0103-l recunoasc\u0103 pe Adam din ziare \u0219i s\u0103 spun\u0103 ceva cu adev\u0103rat jenant. Deschid pu\u021bin u\u0219a dormitorului \u0219i \u00eel aud pe tata spun\u00e2ndu-i lui Adam s\u0103 nu mai stea \u00een frig \u0219i s\u0103 intre. Pfiu! Evident, tata nu face diferen\u021ba \u00eentre el \u0219i Adam, haha. Arunc o ultim\u0103 privire \u00een oglind\u0103. Ar\u0103t bine. Doar bine, totu\u0219i. P\u0103rul mi-e pu\u021bin cam turtit pentru c\u0103 fata cu mutr\u0103 plictisit\u0103 care m-a sp\u0103lat azi pe cap evident c\u0103 nu a cl\u0103tit tot balsamul. Nu o s\u0103 mai pun piciorul \u00een coaforul \u0103la. \u0218i din nu \u0219tiu ce motiv, cred c\u0103 fa\u021ba mea e mai ro\u0219ie ca de obicei. Poate nu ar fi trebuit s\u0103 stau dou\u0103zeci de minute la solar azi. S\u0103 sper\u0103m c\u0103 acest minunat hotel din Wicklow nu are lumini fluorescente pe tavan. Oricum, dac\u0103 Adam comenteaz\u0103, o s\u0103-i spun c\u0103 era cald \u00een L.A. Al naibii de cald. Tata l-a l\u0103sat pe Adam \u00een sufragerie, r\u0103sfoind o carte despre castele irlandeze, pe care mama o pune la vedere ca s\u0103 impresioneze eventualii vizitatori. C\u00e2nd intru \u00een camer\u0103, se ridic\u0103 \u0219i \u00eemi spune c\u0103 sunt frumoas\u0103. Z\u00e2mbe\u0219te cu toat\u0103 fa\u021ba; chiar \u0219i cu ochii, iar din\u021bii s\u0103i arat\u0103 chiar mai albi \u0219i mai drep\u021bi dec\u00e2t \u00eemi aduc aminte. P\u0103rul lui e pu\u021bin umed, de parc\u0103 de-abia ar fi ie\u0219it de sub du\u0219, dar poate doar e dat cu gel sau a\u0219a ceva. Arat\u0103 ca o vedet\u0103 TV, dar, pe de alt\u0103 parte, asta \u0219i e, a\u0219a c\u0103 nu ar trebui s\u0103 fiu prea surprins\u0103. Adam m\u0103 s\u0103rut\u0103 ap\u0103sat pe buze. S\u0103rutul e cald, dar puternic. M\u0103 face s\u0103 m\u0103 simt iubit\u0103, chiar dac\u0103 numai pe moment. Ne \u00eendrept\u0103m \u00een noapte spre ma\u0219ina lui Adam. M\u0103 a\u0219ez pe scaunul din fa\u021b\u0103 al BMW-ului s\u0103u lucios. Se vede luna \u0219i noaptea e promi\u021b\u0103toare. Sunt foarte entuziasmat\u0103. \u00cen cur\u00e2nd suntem pe autostrad\u0103, ie\u0219ind din Dublin. Nici unul din noi nu spune prea multe, dar nu e o senza\u021bie st\u00e2njenitoare. N-are rost s\u0103 vorbe\u0219ti doar de dragul de a vorbi. \u0218i oricum, am citit undeva odat\u0103 c\u0103 b\u0103rba\u021bilor nu le plac femeile care turuie \u00eentruna despre vrute \u0219i nevrute. Nu-i condamn. Sunetul t\u0103cerii e de aur. \n\nPe c\u00e2nd trecem pe l\u00e2ng\u0103 biserica Foxrock, Adam m\u0103 \u00eentreab\u0103 ce-am mai f\u0103cut. \u00cei povestesc despre scenariul meu \u0219i pare destul de impresionat. Recunoa\u0219te c\u0103 el \u00eenc\u0103 mai caut\u0103 scenariul perfect, dar impresarul s\u0103u \u00eei trimite doar porc\u0103rii. \u00cen mod ciudat, asta \u00eemi d\u0103 speran\u021be. Poate oamenii nu or s\u0103 cread\u0103 c\u0103 al meu e o porc\u0103rie. P\u00e2n\u0103 la urm\u0103, cu toate porc\u0103riile astea care circul\u0103 pe la Hollywood, poate scenariul meu o s\u0103 fie \u00eenh\u0103\u021bat. Adam \u00eemi spune c\u0103 vrea cu disperare s\u0103 se mute de la televiziune la filme cu buget mare. Zice c\u0103 oameni precum Colin Farrell au pavat calea pentru tinerii actori irlandezi care vor s\u0103 intre \u00een joc. \u00cei spun c\u0103 eu totu\u0219i sper c\u0103 nu are de g\u00e2nd s\u0103 se apuce s\u0103 \u00eenjure \u0219i s\u0103 umble cu o groaz\u0103 de femei ca s\u0103 se fac\u0103 remarcat. R\u00e2de \u0219i \u00eemi str\u00e2nge coapsa. M\u0103 \u00eentreb dac\u0103 va aduce vorba de femeia al\u0103turi de care l-am v\u0103zut fotografiat s\u0103pt\u0103m\u00e2na asta. \u0218tiu c\u0103 nu ar trebui s\u0103 \u00eentreb, ca nu cumva s\u0103-l enervez. Poate m\u0103 crede paranoic\u0103 sau a\u0219a ceva. \u2014Ce fel de roluri cau\u021bi? \u00eentreb. \u2014Un rol principal puternic. \u00centr-o comedie, poate. Nu \u0219tiu exact ce rol caut, dar \u0219tiu c\u0103 o s\u0103-mi dau seama c\u00e2nd o s\u0103-l g\u0103sesc. \u00cei spun c\u0103 scenariul meu e c\u00e2t se poate de departe de comedie. \u00cemi spune c\u0103 e foarte dificil s\u0103 scrii comedii. E mult mai u\u0219or s\u0103 scrii tragedii, zice el. \u2014De unde \u0219tii? \u2014Pentru c\u0103 tot ce i se trimite impresarului meu e tragic, \u00eemi explic\u0103 el. Toat\u0103 lumea are o poveste trist\u0103 de spus. Vorbesc serios. Toat\u0103 lumea. M\u0103 \u00eentreb de ce are o atitudine a\u0219a negativist\u0103 fa\u021b\u0103 de tot. Poate crede c\u0103 \u00eemi face o favoare. M\u0103 ia cu bini\u0219orul \u00eenainte s\u0103 \u00eencep m\u0103car s\u0103-mi fac public scenariul. Crede c\u0103 nu am chiar nici o \u0219ans\u0103 s\u0103-mi fie acceptat? Nu-l condamn, de fapt. Majoritatea oamenilor sunt sceptici. Mama nu rateaz\u0103 niciodat\u0103 ocazia s\u0103-mi spun\u0103 c\u0103 nu o s\u0103 ajung niciodat\u0103 nimic \u00een via\u021b\u0103. \u0218i to\u021bi profesorii de la vechea mea \u0219coal\u0103 tot scriau \u201eKatie e o lene\u0219\u0103\u201c pe numeroasele fi\u0219e de observa\u021bie. \u2014Cu cine stai c\u00e2nd e\u0219ti \u00een New York ? \u00eel \u00eentreb deodat\u0103 pe Adam, pentru c\u0103 nu vreau s\u0103 mai vorbim despre scenariul meu. Pare pu\u021bin surprins de \u00eentrebare. \u2014De obicei lucrez tot timpul, a\u0219a c\u0103 nu prea am a\u0219a mult timp de stat. \u2014Dar nu ai prieteni acolo? \u2014Sunt \u00een rela\u021bii bune cu membrii distribu\u021biei, dar nu socializez cu ei dup\u0103 ce termin\u0103m treaba sau a\u0219a ceva. Tind s\u0103 m\u0103 relaxez \u00een apartamentul meu sau s\u0103 m\u0103 duc s\u0103 v\u0103d un film sau ceva de genul \u0103sta. \u2014Ai un apartament dr\u0103gu\u021b acolo? \u2014E grozav, \u00eemi spune. Ar trebui s\u0103 vii s\u0103-l vezi c\u00e2ndva. Inima mi se umple de speran\u021b\u0103. Doamne, a\u021bi auzit? Adam tocmai m-a invitat s\u0103 vin s\u0103-i v\u0103d apartamentul. Uau. E clar c\u0103 ia rela\u021bia noastr\u0103 destul de \u00een serios. P\u00e2n\u0103 la urm\u0103, nu chemi oameni de care nu \u00ee\u021bi pas\u0103 \u00een vizit\u0103, nu? Mai ales c\u00e2nd stau \u00een cel\u0103lalt cap\u0103t al lumii. Nu. Cu toate astea, nu-mi vine s\u0103 cred ce repede evolueaz\u0103 lucrurile \u00eentre noi. E aproape \u00eenfrico\u0219\u0103tor. \u0218i totu\u0219i nu vreau s\u0103 \u00eencetinesc. S-ar putea s\u0103 fie dragoste adev\u0103rat\u0103, a\u0219a c\u0103 de ce s\u0103 nu m\u0103 las purtat\u0103 de val? \u2014Ai putea s\u0103-\u021bi scrii scenariul \u00een camera mea liber\u0103, continu\u0103 el. Am un birou mare, foarte dr\u0103gu\u021b \u0219i un computer acolo unde stau, \u00een Soho. E chiar lini\u0219te, \u0219i mul\u021bi scriitori locuiesc \u00een zon\u0103, a\u0219a c\u0103 probabil te va inspira. Ascult, dar nu spun nimic. Nu pot. Mi s-a uscat gura. Inima \u00eemi palpit\u0103. Adam Kirrane, acel Adam Kirrane, tocmai a sugerat c\u0103 m-a\u0219 putea muta cu el? Adic\u0103, dac\u0103 m-ar invita doar \u00een weekend, nu s-ar a\u0219tepta s\u0103 lucrez, nu? Doamne, trebuie s\u0103 m\u0103 plac\u0103 mult, mult de tot. P\u00e2n\u0103 la urm\u0103, nu o invit\u0103 pe Wendy la New York, sau pe Sandy, sau pe fata din poz\u0103, nu? Sunt a\u0219a emo\u021bionat\u0103 \u00eenc\u00e2t de-abia pot s\u0103-mi maschez z\u00e2mbetul. Desigur, s\u0103 m\u0103 mut cu el ar fi prea mult \u00een faza asta \u0219i oricum nu pot s\u0103-mi las balt\u0103 slujba \u0219i s\u0103 m\u0103 duc orbe\u0219te. Dar e foarte m\u0103gulitor s\u0103 \u0219tiu c\u0103 se g\u00e2nde\u0219te pe termen at\u00e2t de lung. S\u0103 vezi c\u00e2nd o s\u0103-i spun lui Debbie. Nu o s\u0103-i vin\u0103 s\u0103 cread\u0103. \n\u2014Nu-mi vine s\u0103 cred! \u2014Jur, Debbie. Cum \u021bi se pare? Trebuie s\u0103 fie foarte interesat. \u2014Dar fii totu\u0219i atent\u0103, m\u0103 avertizeaz\u0103. Sunt \u00eencuiat\u0103 \u00een toaleta fermec\u0103torului hotel din Wicklow la care m-a adus Adam. El e \u00een sala de mese, uit\u00e2ndu-se pe lista de vinuri. Tocmai m-am uitat \u00een oglind\u0103 \u0219i ar\u0103t altfel. Ar\u0103t at\u00e2t de fericit\u0103 \u00eenc\u00e2t aproape c\u0103 nu m-am recunoscut. Poate a\u0219a arat\u0103 oamenii c\u00e2nd \u00ee\u0219i dau seama c\u0103 l-au g\u0103sit pe Domnul Perfect dup\u0103 ani \u00een care au \u00eent\u00e2lnit Domni Imperfec\u021bi. Mi-a\u0219 dori ca Debbie s\u0103 m\u0103 tempereze totu\u0219i. Credeam c\u0103 o s\u0103 se bucure mai mult pentru mine. \u2014O s\u0103 am grij\u0103, r\u0103spund. Voiam doar ca tu s\u0103 fii prima care afl\u0103. \u2014Prima care afl\u0103 ce? \u2014C\u0103 m-a rugat s\u0103 m\u0103 mut cu el, spun, ceva mai mult dec\u00e2t exasperat\u0103. Aproape c\u0103 \u00eemi doresc s\u0103 nu o fi sunat acum. \u2014Dar chiar te-a rugat s\u0103 te mu\u021bi cu el? Debbie pare suspicioas\u0103. \u2014Adic\u0103, e\u0219ti sigur\u0103 c\u0103 nu l-ai \u00een\u021beles gre\u0219it? \u2014Nu, nu l-am \u00een\u021beles gre\u0219it. Mi-a spus chiar c\u0103 pot s\u0103 scriu \u00een apartamentul s\u0103u. \u2014Mmm. Nu te entuziasma prea tare totu\u0219i, m\u0103 ascul\u021bi? \u2014Da, da, bine. Vorbim m\u00e2ine, Debbie. Ha! M\u0103 \u00eentreb ce o roade pe ea? Nu a p\u0103rut prea entuziasmat\u0103 pentru mine, m\u0103 g\u00e2ndesc \u00een timp ce m\u0103 sp\u0103l pe m\u00e2ini \u0219i mi le \u0219terg pe prosopul alb, moale \u0219i pufos. Poate Donald nu a mai sunat-o de o vreme \u0219i se simte pu\u021bin sup\u0103rat\u0103. Sau poate e doar \u00een perioada aia a lunii \u0219i url\u0103 hormonii \u00een ea. Ei bine, nu o s\u0103 las atitudinea negativist\u0103 a lui Debbie s\u0103 \u00eemi strice seara. Adam m\u0103 a\u0219teapt\u0103 \u00een sala de mese, \u0219i asta e cel mai important. Mai sunt doar alte \u0219ase mese \u00een restaurantul hotelului, \u00een afar\u0103 de a noastr\u0103. E foarte mic, dar primitor \u0219i luxos. Potrivit lui Adam, acest loc a apar\u021binut unui aristocrat englez. Era casa lui de la \u021bar\u0103 \u0219i chiar \u00ee\u0219i \u021binea o amant\u0103 aici, despre care nu a \u0219tiut nimeni p\u00e2n\u0103 c\u00e2nd b\u0103tr\u00e2nul a dat col\u021bul. Apoi ea a refuzat s\u0103 plece \u0219i toat\u0103 chestia a iscat un scandal. Nu-mi d\u0103dusem seama c\u0103 Adam e at\u00e2t de interesat de istoria Irlandei. E o schimbare pl\u0103cut\u0103 s\u0103 iei cina cu o persoan\u0103 at\u00e2t de educat\u0103. Doamne, c\u00e2nd m\u0103 g\u00e2ndesc c\u00e2te am suportat \u00een to\u021bi anii \u0103ia c\u00e2nd m\u0103 vedeam cu Tim. Vorbea \u00eentruna despre banc\u0103, despre to\u021bi oamenii pe care nu \u00eei pl\u0103cea de la birou, cum cut\u0103ric\u0103 \u0219i cut\u0103ric\u0103 nu meritau s\u0103 fie promova\u021bi \u0219i despre cum o anumit\u0103 directoare era at\u00e2t de afurisit\u0103 doar ca s\u0103 \u00ee\u0219i ascund\u0103 complexul de inferioritate. Doamne, nu avea un cuv\u00e2nt bun de spus despre nimeni. Din p\u0103cate, eu trebuia s\u0103-l ascult tun\u00e2nd \u0219i fulger\u00e2nd \u00een drumurile noastre cu ma\u0219ina p\u00e2n\u0103 la cinematograful multiplex, de dou\u0103 ori pe s\u0103pt\u0103m\u00e2n\u0103. De-abia c\u00e2nd prive\u0219ti \u00een urm\u0103 la o rela\u021bie \u00ee\u021bi dai seama ce nefericit erai. Atunci, presupun c\u0103 la\u0219i lucrurile s\u0103 mearg\u0103 de la sine, f\u0103r\u0103 s\u0103-\u021bi pui \u00eentreb\u0103ri. Devine rutin\u0103 \u0219i te obi\u0219nuie\u0219ti cu ea. C\u00e2nd m\u0103 g\u00e2ndesc acum, am fost destul de norocoas\u0103 c\u0103 am sc\u0103pat at\u00e2t de u\u0219or c\u00e2nd mi-a dat papucii Tim, nu? V\u0103 \u00eenchipui\u021bi ce via\u021b\u0103 conjugal\u0103 plictisitoare am fi avut? Oricum, nu o s\u0103-mi mai irosesc timpul g\u00e2ndindu-m\u0103 la Tim. Mai ales \u00een seara asta. Ce idee! Adam a comandat \u0219ampanie, \u0219i chelnerul toarn\u0103 \u00een dou\u0103 pahare. Sunt impresionat\u0103. M\u0103 \u00eentreab\u0103 ce vreau s\u0103 comand, iar eu iau meniul. Din p\u0103cate, e doar un fel vegetarian, ceea ce, v\u0103zut \u00eentr-un meniu, mi se pare mereu un semn de ignoran\u021b\u0103. De parc\u0103 vegetarienii nu merit\u0103 s\u0103 aib\u0103 de unde alege! Dar e o specialitate din paste care sun\u0103 tentant, a\u0219a c\u0103 nu m\u0103 pl\u00e2ng. Adam comand\u0103, pentru \u00eenceput, somon afumat. Sunt foarte surprins\u0103, pentru c\u0103 \u00eemi aduc aminte clar c\u0103 era vegetarian. \u2014Dar m\u0103n\u00e2nc pe\u0219te, \u00eemi explic\u0103 el. \u2014Dar au ochi. \u2014Poftim? \u2014Pe\u0219tii au ochi. Nu po\u021bi fi vegetarian \u0219i s\u0103 m\u0103n\u00e2nci chestii cu ochi. Adam pare u\u0219or jenat, de parc\u0103 nu \u0219i-ar fi dat niciodat\u0103 seama c\u0103 pe\u0219tii au ochi. Dar cu siguran\u021b\u0103 nu vreau s\u0103 \u00eencep o dezbatere \u00eencins\u0103 despre vegetarianism acum, a\u0219a c\u0103 \u00eemi ridic repede paharul \u0219i spun \u201eNoroc\u201c, iar apoi m\u0103 aplec \u0219i \u00eel s\u0103rut seduc\u0103tor pe buze. \u2014Foarte dr\u0103gu\u021b, \u00eemi z\u00e2mbe\u0219te el. Sper c\u0103 o s\u0103 am parte de mai mult. \u2014P\u0103i, dac\u0103 e\u0219ti b\u0103iat cuminte, nu ai de unde s\u0103 \u0219tii ce se va \u00eent\u00e2mpla, \u00eei spun f\u0103c\u00e2ndu-i seduc\u0103tor cu ochiul. \u00cencep s\u0103 m\u0103 pricep, m\u0103 g\u00e2ndesc. Av\u00e2nd \u00een vedere c\u0103 am fost cu Tim at\u00e2\u021bia ani \u0219i nu mi-am exersat deloc puterea seduc\u021biei. Ideea lui Tim de preludiu era s\u0103 m\u0103 \u00eentrebe dac\u0103 \u201eam chef\u201c \u00eenainte s\u0103 scotoceasc\u0103 prin dulapul lui dup\u0103 un prezervativ. Asta de obicei dura ceva, pentru c\u0103 era foarte dezordine \u00een camera lui. \u00cencepeam s\u0103 citesc o revist\u0103 sau s\u0103 schimb canalele televizorului c\u00e2t a\u0219teptam. Uneori chiar sunam pe cineva pentru o discu\u021bie scurt\u0103 pe mobil. Oricum, pentru numele lui Dumnezeu, de ce m\u0103 g\u00e2ndesc iar la Tim? Nu mi-am irosit destul timp cu el c\u00e2t am fost \u00eempreun\u0103? Chiar nu ar mai trebui s\u0103 \u00eei acord timp pre\u021bios din g\u00e2ndurile mele. Observ c\u0103 Adam gole\u0219te sticla de \u0219ampanie. Sper c\u0103 \u00ee\u0219i d\u0103 seama c\u0103 trebuie s\u0103 m\u0103 duc\u0103 acas\u0103 mai t\u00e2rziu \u0219i c\u0103 nu poate s\u0103 bea, iar apoi s\u0103 conduc\u0103. Nu v-ar veni s\u0103 crede\u021bi c\u00e2\u021bi din prietenii mei \u00eenc\u0103 mai fac asta. Mereu li se pare c\u0103 pot s\u0103 conduc\u0103, apoi a doua zi sunt plini de remu\u0219c\u0103ri \u0219i recuno\u0219tin\u021b\u0103 c\u0103 nu au fost prin\u0219i \u0219i jur\u0103 c\u0103 nu mai fac niciodat\u0103. E ciudat cum sunt mai \u00eenc\u00e2nta\u021bi de faptul c\u0103 nu au fost prin\u0219i dec\u00e2t c\u0103 nu au dat peste vreun pieton nevinovat. Adam \u00eemi umple paharul. Se uit\u0103 seduc\u0103tor \u00een ochii mei \u0219i trebuie s\u0103 recunosc c\u0103 probabil e cel mai sexy b\u0103rbat pe care l-am v\u0103zut vreodat\u0103. Desigur c\u0103 arat\u0103 cu adev\u0103rat frumos \u00een poze \u0219i la televizor. Dar de aproape arat\u0103 chiar mai bine. Are o piele bronzat\u0103 \u0219i f\u0103r\u0103 imperfec\u021biuni \u0219i maxilar puternic \u0219i bine definit. Dar ochii lui m-au fascinat \u00een primul r\u00e2nd. Sunt genul de ochi care te dezbrac\u0103 dintr-o privire. Nu e de mirare c\u0103 femeilor li se pare irezistibil Adam Kirrane. Sosesc aperitivele. De-abia a\u0219tept s\u0103 gust din salata mea de pere, alune de p\u0103dure \u0219i br\u00e2nz\u0103 cu mucegai \u2013 miam! Adam se joac\u0103 cu aperitivul. Pun pariu c\u0103 are grij\u0103 de silueta lui. Altfel cum ar putea s\u0103 aib\u0103 corpul \u0103sta perfect \u0219i tonifiat? E grozav totu\u0219i. At\u00e2\u021bia b\u0103rba\u021bi au pielea gri, nes\u0103n\u0103toas\u0103, \u00eenceput de chelie \u0219i ochelari de profesor. Poart\u0103 pulovere de l\u00e2n\u0103, f\u0103r\u0103 form\u0103 \u0219i au bur\u021bi mari \u0219i moi. Trebuie s\u0103 spun c\u0103 e foarte dezam\u0103gitor s\u0103 mergi prin puburi \u00een zilele noastre. Pleci dintr-un pub sper\u00e2nd c\u0103 urm\u0103torul \u00ee\u021bi va oferi ceva mai interesant, dar nu se \u00eent\u00e2mpl\u0103 niciodat\u0103 a\u0219a. De aceea, c\u00e2nd cuno\u0219ti un tip ca Adam, \u00ee\u021bi dai seama ce raritate e. \u0218tiu c\u0103 am spus mai devreme c\u0103 nu \u00eemi mai plac b\u0103rba\u021bii frumo\u0219i, dar o fat\u0103 trebuie s\u0103-\u0219i permit\u0103 s\u0103 se r\u0103zg\u00e2ndeasc\u0103. Mi-a\u0219 dori s\u0103 am un aparat foto cu mine, ca s\u0103 pute\u021bi vedea cu ochii vo\u0219tri. Pur \u0219i simplu perfect. \u0218i parc\u0103 nici nu-\u0219i d\u0103 seama de asta. Sau dac\u0103 \u00ee\u0219i d\u0103 seama, nu las\u0103 s\u0103 se vad\u0103. Acum Adam poart\u0103 o c\u0103ma\u0219\u0103 alb\u0103, cu m\u00e2neci scurte, care \u00eei scoate \u00een eviden\u021b\u0103 bra\u021bele puternice \u0219i perfect bronzate. Lum\u00e2narea din mijlocul mesei p\u00e2lp\u00e2ie nesigur\u0103 \u00eentre noi \u0219i bulele de \u0219ampanie parc\u0103 mi s-au urcat direct la cap. \u00cemi \u00eentind m\u00e2na \u0219i o a\u0219ez curajoas\u0103 pe bra\u021bul puternic al lui Adam. \u2014Deja te sim\u021bi ame\u021bit\u0103? r\u00e2de el. \u2014Nu. \u2014P\u0103i, atunci clar mai ai nevoie de ceva de b\u0103ut. \u00cemi umple iar paharul. C\u00e2nd vine felul principal, linguini cu trei feluri de br\u00e2nz\u0103 \u0219i m\u0103sline, \u00eel devorez. Arat\u0103 minunat, iar gustul e \u0219i mai \u0219i. Por\u021biile sunt mici, ceea ce-mi convine. Asta \u00eemi place la delicatese. Te ajut\u0103 s\u0103-\u021bi p\u0103strezi silueta. De\u0219i uneori mi-e at\u00e2t de foame dup\u0103 o mas\u0103 cu delicatese \u00eenc\u00e2t \u00eemi vine s\u0103 m\u0103 opresc la McDonald\u2019s \u00een drum spre cas\u0103. Conversa\u021bia curge de la sine. Adam \u00eemi spune cum a ajuns actor, dup\u0103 ce a studiat teatrul la Trinity. Zice c\u0103 at\u00e2t de mul\u021bi studen\u021bi la teatru \u00ee\u0219i pierd timpul vorbind despre vise, \u00een loc s\u0103 \u0219i le urmeze. Zice c\u0103 e mult mai u\u0219or s\u0103 stai \u00een apartamentul cuiva, fum\u00e2nd iarb\u0103, \u0219i s\u0103 te pl\u00e2ngi de nedreptatea lumii spectacolului dec\u00e2t s\u0103 te duci s\u0103-\u021bi pui pielea la b\u0103taie. \u00cemi poveste\u0219te despre b\u00e2rfele \u0219i r\u0103ut\u0103\u021bile care au loc \u00een culise la DreamBoat \u0219i cum nu \u0219tii niciodat\u0103 dac\u0103 mai-marii studioului or s\u0103 renun\u021be la serial, l\u0103s\u00e2nd majoritatea actorilor acolo de unde au \u00eenceput. La zero. \u00cel \u00eentreb pe Adam dac\u0103 se simte presat s\u0103 r\u0103m\u00e2n\u0103 singur, ca s\u0103 \u00ee\u0219i p\u0103streze fanele. Pare destul de surprins \u0219i spune c\u0103 nu prea \u00eei pas\u0103 ce cred al\u021bii, pentru c\u0103 p\u00e2n\u0103 la urm\u0103 e via\u021ba lui \u0219i el trebuie s\u0103 \u0219i-o tr\u0103iasc\u0103. De-abia observ c\u0103 Adam comand\u0103 \u00eenc\u0103 o sticl\u0103 de \u0219ampanie. Sunt fascinat\u0103 de conversa\u021bie, de via\u021ba lui, ambi\u021biile lui \u0219i hot\u0103r\u00e2rea sa nestr\u0103mutat\u0103 de a reu\u0219i. \u00cel \u00eentreb dac\u0103 i se arunc\u0103 femeile la picioare doar pentru c\u0103 apare la televizor. \u2014Nu chiar c\u00e2te crede lumea, insist\u0103 el. \u00cel \u00eentreb dac\u0103 a mai fost \u0219i cu alte stewardese. \u2014C\u00e2teva, \u00eemi r\u0103spunde. \u0218i sunt u\u0219urat\u0103 c\u0103 nu m\u0103 minte. Nu e prea dornic s\u0103 vorbeasc\u0103 despre celelalte stewardese cu care a fost. \u00cemi poveste\u0219te de Soho din New York \u0219i c\u00e2t de mult \u00eei place cartierul. Unele nume mari stau \u00een Soho, zice el. \u0218i pur \u0219i simplu se plimb\u0103 pe-acolo f\u0103r\u0103 s\u0103 fie deranja\u021bi. I-am promis c\u0103 o s\u0103 vin pe la el \u0219i pare mul\u021bumit. Dup\u0103 un timp \u00eemi dau seama c\u0103 ne-am petrecut mare parte a serii vorbind despre Adam \u0219i aproape deloc vorbind despre mine. Dar e \u00een regul\u0103, pentru c\u0103 via\u021ba lui Adam e mult mai interesant\u0103 \u0219i, oricum, \u00een trecut am dat mult prea multe detalii despre mine, mult prea devreme. C\u00e2nd vine chelnerul cu meniul pentru desert, c\u0103dem de acord s\u0103 \u00eemp\u0103r\u021bim o pr\u0103jitur\u0103 cu alune \u0219i ciocolat\u0103. Adam comand\u0103 \u0219i dou\u0103 Irish Coffee. Nu \u0219tiu cum naiba o s\u0103 ajungem acas\u0103 acum, dar sunt prea fericit\u0103 \u0219i beat\u0103 s\u0103-mi pese. Toat\u0103 via\u021ba am a\u0219teptat pe cineva ca Adam. De fapt, aproape renun\u021basem. S\u0103 te aventurezi la o noapte \u00een ora\u0219 poate fi o corvoad\u0103 uneori. Sunt s\u0103tul\u0103 s\u0103 fiu atacat\u0103 verbal de b\u0103rba\u021bi ce par chiti\u021bi s\u0103 fac\u0103 femeile s\u0103 nu se mai cread\u0103 a\u0219a grozave. Din fericire nu m-am mul\u021bumit cu nici unul din ei. Nu \u0219tiu ce-a\u0219 fi f\u0103cut dac\u0103 n-ar fi venit Adam s\u0103 m\u0103 salveze. Dup\u0103 o vreme, v\u0103d c\u0103 suntem ultimii clien\u021bi r\u0103ma\u0219i \u00een sal\u0103. To\u021bi ceilal\u021bi au plecat \u00een lini\u0219te. M\u0103 uit la ceas \u0219i sunt uimit\u0103 s\u0103 v\u0103d c\u0103 e aproape miezul nop\u021bii. Parc\u0103 am fi ajuns aici de-abia acum cinci minute. Cum de-a zburat a\u0219a de repede timpul? \u00cei ar\u0103t ezitant\u0103 ceasul. Adam \u00ee\u0219i \u00eentinde degetele \u0219i le \u00eemplete\u0219te cu ale mele. \u00cemi sus\u021bine privirea \u0219i deodat\u0103 e evident c\u0103 nu o s\u0103 ne ducem acas\u0103. Adam, se pare, a rezervat deja o camer\u0103. C\u00e2nd \u00eel \u00eentreb de ce nu a spus mai devreme, zice c\u0103 voia s\u0103 fie o surpriz\u0103. Sunt emo\u021bionat\u0103. E o camer\u0103 superb\u0103, \u00een stil victorian, cu un candelabru \u0219i un imens pat cu baldachin. Ca scoas\u0103 din revistele de decora\u021biuni interioare. O alt\u0103 sticl\u0103 de \u0219ampanie se r\u0103ce\u0219te pe noptier\u0103. \u2014Nu beau asta, insist ame\u021bit\u0103. \u2014Nici nu trebuie, z\u00e2mbe\u0219te Adam \u0219i-\u0219i scoate haina \u00een care a stat la cin\u0103. Dar nu te deranjeaz\u0103 dac\u0103 beau eu un pahar, nu? \u00ce\u0219i toarn\u0103 \u00eenc\u0103 un pahar \u0219i \u00eel soarbe \u00eencet. Din c\u00e2te \u00eemi aduc aminte, eu am cam b\u0103ut restul. \n", "tc \"Capitolul 15\" Nu o s\u0103 mai beau \u00ceN VECII VECILOR. Pe bune, vorbesc serios. Doamne, m\u0103 simt de parc\u0103 mi-a\u0219 fi prins capul \u00eentr-un malaxor. M\u0103 aplec peste vasul de toalet\u0103 din baia dr\u0103gu\u021b\u0103 de l\u00e2ng\u0103 dormitorul superb \u00een care Adam \u0219i cu mine am f\u0103cut pentru prima oar\u0103 dragoste ieri noapte. Dar \u00een loc s\u0103 fiu \u00een bra\u021bele lui, savur\u00e2nd fericirea postcoital\u0103, m\u0103 simt distrus\u0103. A, \u0219i apropo, nu o s\u0103 afla\u021bi detalii sordide legate de seara trecut\u0103 pentru c\u0103, sincer\u0103 s\u0103 fiu, chiar dac\u0103 a\u0219 vrea s\u0103 v\u0103 spun, nu a\u0219 putea, pentru c\u0103 \u00eemi amintesc foarte pu\u021bine lucruri dup\u0103 acea a treia sticl\u0103 de \u0219ampanie. Apa curge, desigur, pentru c\u0103 nu vreau s\u0103 m\u0103 aud\u0103 Adam vomit\u00e2nd. Broboane de sudoare mi se adun\u0103 pe fa\u021b\u0103 \u0219i g\u00e2t, iar lacrimile \u00eemi \u0219iroiesc pe fa\u021b\u0103. Stomacul meu regurgiteaz\u0103 \u0219i m\u0103 simt groaznic. De ce sunt pedepsit\u0103? De ce am ajuns s\u0103 m\u0103 \u00eemb\u0103t a\u0219a de tare? Adam o s\u0103 m\u0103 cread\u0103 o fuf\u0103 beat\u0103 \u0219i f\u0103r\u0103 principii. O s\u0103 m\u0103 cread\u0103 genul de femeie care se culc\u0103 cu oricine. M\u0103 ridic \u0219ov\u0103ind \u0219i bag oglinda \u00een sperie\u021bi. Ar\u0103t de pomin\u0103. S\u0103 fac un du\u0219? M\u0103 uit la sticlu\u021ba standard de \u0219ampon pentru p\u0103r \u0219i corp a hotelului \u0219i nu cred c\u0103 o s\u0103-i fac\u0103 vreun bine p\u0103rului meu. Pe de alt\u0103 parte, dac\u0103 m\u0103 \u00eentorc \u0219i m\u0103 bag \u00een pat cu resturi de vom\u0103 \u00een p\u0103r, o s\u0103 fie \u0219i mai r\u0103u, nu? Of, Katie, nu o s\u0103 te \u00eenve\u021bi niciodat\u0103 minte? C\u00e2t sunt sub du\u0219, sp\u0103l\u00e2nd r\u0103m\u0103\u0219i\u021bele cinei de ieri din p\u0103rul meu, aud o cioc\u0103nitur\u0103 la u\u0219\u0103. Adam \u00eentreab\u0103 dac\u0103 poate s\u0103 mi se al\u0103ture. Deodat\u0103 devin timid\u0103. \u0218tiu c\u0103 mi-a v\u0103zut corpul ieri-noapte, dar atunci era \u00eentuneric, a\u0219a c\u0103 era total altceva. Oricum, nu vreau s\u0103 m\u0103 cread\u0103 vreo puritan\u0103, a\u0219a c\u0103 m\u0103 \u00eenf\u0103\u0219or \u00eentr-un prosop \u0219i deschid u\u0219a. Adam st\u0103 acolo gol, ca un zeu grec, ar\u0103t\u00e2nd ridicol de sexy. Sunt foarte jenat\u0103 \u0219i nu \u0219tiu \u00een ce parte s\u0103 m\u0103 uit. \u2014\u00cenapoi la du\u0219, domni\u0219oar\u0103, ordon\u0103 el, iar eu m\u0103 supun. Ia s\u0103punul, m\u0103 acoper\u0103 cu spum\u0103 \u0219i facem iar dragoste, dar refuz s\u0103-l s\u0103rut. Doamne, \u0219ti\u021bi c\u00e2t a\u0219 pl\u0103ti pentru o past\u0103 \u0219i o periu\u021b\u0103 de din\u021bi? \n\nLa micul dejun, sala de mese arat\u0103 complet diferit. Flori proaspete au \u00eenlocuit lum\u00e2n\u0103rile de asear\u0103. Localul arat\u0103 mai degrab\u0103 primitor dec\u00e2t romantic. Totu\u0219i nu am deloc poft\u0103 de m\u00e2ncare. Cafeaua neagr\u0103 o s\u0103-mi fie de ajuns. Adam comand\u0103 un ou ochi. Eu comand p\u00e2ine pr\u0103jit\u0103 pentru c\u0103, dac\u0103 m\u0103n\u00e2nc altceva, probabil o s\u0103 vomit din nou. M\u0103 simt mai normal odat\u0103 ce am b\u0103ut din cafea. O s\u0103 m\u0103 simt \u0219i mai bine c\u00e2nd o s\u0103 ies la aer curat. \u2014Probabil am vorbit multe prostii asear\u0103, a\u0219a c\u0103 iart\u0103-m\u0103, \u00eei spun lui Adam \u00een timp ce m\u0103 conduce spre cas\u0103. \u2014Erai amuzant\u0103, r\u00e2de Adam. Oricum, eu ar trebui s\u0103-mi cer scuze pentru c\u0103 te-am l\u0103sat s\u0103 te \u00eembe\u021bi a\u0219a de tare. \u2014Nu mi-ai turnat tu \u0219ampania pe g\u00e2t. Pun pariu c\u0103 m-am f\u0103cut de r\u00e2s. Alcoolul are un efect ciudat asupra mea. Mereu devin ori foarte violent\u0103, ori groaznic de sentimental\u0103. Adam \u00ee\u0219i pune o m\u00e2n\u0103 pe coapsa mea \u0219i o str\u00e2nge. \u2014E\u0219ti o fat\u0103 deosebit\u0103, \u0219tiai asta? At\u00e2t de multe din actri\u021bele cu care lucrez nu beau. Nu \u0219tiu de ce. Poate le e fric\u0103 s\u0103 nu se \u00eengra\u0219e sau nu le place s\u0103-\u0219i piard\u0103 controlul. Femeile sunt altfel \u00een State. Nu-\u0219i dau drumul. \u2014Femei \u00een\u021belepte, comentez. Adam \u00eencetine\u0219te ma\u0219ina, apoi opre\u0219te. \u2014Ascult\u0103, zice \u00eentorc\u00e2ndu-se spre mine. Nu trebuie s\u0103 te \u00eenvinov\u0103\u021be\u0219ti pentru asear\u0103. Eu cred c\u0103 ai fost fantastic\u0103. \u2014Chiar a\u0219a? \u2014Hai s\u0103 o lu\u0103m de la cap\u0103t mai t\u00e2rziu. \u2014P\u0103i... \u2014F\u0103r\u0103 scuze. Hei, p\u0103rin\u021bii mei sunt pleca\u021bi acum. De ce nu vii s\u0103 stai la mine disear\u0103? \u2014Nu ai casa ta? \u2014P\u0103i, nu, casa mea e la New York acum, a\u0219a c\u0103 de obicei stau cu p\u0103rin\u021bii mei c\u00e2nd sunt \u00een Irlanda. Nu \u00eei deranjeaz\u0103. Sunt singur la p\u0103rin\u021bi, a\u0219a c\u0103 m\u0103 ador\u0103. \u2014Chiar a\u0219a? Eu nu cunosc oameni care s\u0103 fie singuri la p\u0103rin\u021bi. Nu se spune c\u0103 sunt r\u0103sf\u0103\u021ba\u021bi? \u2014Foarte, spune el cu un z\u00e2mbet larg. Dar nu o s\u0103 m\u0103 vezi pe mine pl\u00e2ng\u00e2ndu-m\u0103 de asta. \n\nNu v-am spus niciodat\u0103 c\u0103 p\u0103rin\u021bii lui Adam stau \u00eentr-o cas\u0103 c\u00e2t un palat, cu tot cu piscin\u0103 interioar\u0103 \u0219i teren de tenis afar\u0103. Nu v-am spus nici despre minicinemaul lor, barul privat \u0219i camera de biliard. Nu. \u0218i motivul pentru care nu v-am spus este c\u0103 nu aveam nici cea mai vag\u0103 idee. Desigur, v\u0103 \u00eenchipui\u021bi ce \u0219oc am avut c\u00e2nd BMW-ul lui Adam a intrat pe aleea casei familiei sale din Foxrock. Dac\u0103 p\u00e2n\u0103 acum m-am sim\u021bit intimidat\u0103, ei bine, acum sunt mut\u0103 de uimire c\u00e2nd impozantele por\u021bi electrice se deschid \u0219i ma\u0219ina intr\u0103 \u00een curte. \u2014Uau, e minunat la tine acas\u0103, spun, pentru c\u0103 de\u0219i sunt foarte impresionat\u0103, ar fi nepoliticos s\u0103 nu spun nimic. \u2014E doar o cas\u0103, m\u0103 contrazice el. Doar o cas\u0103. \u0218i nu e a mea. E a p\u0103rin\u021bilor mei. Parcheaz\u0103 ma\u0219ina \u0219i \u00eel urmez pe sc\u0103ri p\u00e2n\u0103 la imensa u\u0219\u0103 georgian\u0103. \u00cenainte s\u0103-\u0219i g\u0103seasc\u0103 cheile, u\u0219a se deschide. O femeie mic\u0103, suspicioas\u0103, purt\u00e2nd ochelari cu lentile groase \u0219i pantofi maro, cu talp\u0103 plat\u0103 se uit\u0103 de jos \u00een sus la mine. \u2014Bun\u0103, sunt Katie. \u00cei ofer cel mai reu\u0219it z\u00e2mbet de stewardes\u0103 \u0219i \u00eei str\u00e2ng m\u00e2na. Parc\u0103 a\u0219 str\u00e2nge un pe\u0219te mort. Nu \u00eemi spune cine e sau ce face acolo. Nici nu m\u0103 \u00eentreab\u0103 cine sunt. \u2014Bun\u0103, Rosie, ar\u0103\u021bi bine. Adam o salut\u0103 lu\u00e2ndu-m\u0103 de m\u00e2ini \u0219i conduc\u00e2ndu-m\u0103 pe sc\u0103rile mari, curbate. Urc\u00e2nd pe sc\u0103ri, aproape simt privirea acelei femei ciudate pironit\u0103 pe spatele meu. \u2014Cine naiba era? \u00eentreb \u00een \u0219oapt\u0103, c\u00e2nd suntem \u00een siguran\u021b\u0103 la el \u00een dormitor. De parc\u0103 ar putea p\u00e2ndi afar\u0103, cu urechea lipit\u0103 de u\u0219\u0103. \u2014E menajera. Adam se a\u0219az\u0103 pe marginea patului \u0219i \u00ee\u0219i scoate pantofii. \u2014E un pic reticent\u0103 c\u00e2nd aduc str\u0103ini acas\u0103. \u2014Se \u00eent\u00e2mpl\u0103 des? \u00eentreb, a\u0219ez\u00e2ndu-m\u0103 pe genunchii lui \u0219i ciufulindu-i juc\u0103u\u0219 p\u0103rul. \u2014Nu, dar oricum nu-i place. D\u0103-i pu\u021bin timp. O s\u0103 se obi\u0219nuiasc\u0103 cu tine. \u00cemi place felul \u00een care spune asta. \u00cel iubesc, de fapt. M\u0103 face s\u0103 m\u0103 simt \u00een siguran\u021b\u0103. \u00cen mod clar Adam se a\u0219teapt\u0103 s\u0103 mai r\u0103m\u00e2n ceva timp \u00een via\u021ba lui. Deodat\u0103 m\u0103 g\u00e2ndesc la p\u0103rin\u021bii mei \u0219i m\u0103 simt vinovat\u0103. Probabil se \u00eentreab\u0103 pe unde naiba umblu. \u00cei spun lui Adam c\u0103 o s\u0103-i sun s\u0103 le spun c\u0103 sunt bine. \u2014La ce or\u0103 trebuie s\u0103 te \u00eentorci? m\u0103 tachineaz\u0103 el, juc\u00e2ndu-se cu breteaua de la sutienul meu. \u2014P\u0103i... \u2014M\u00e2ine diminea\u021b\u0103 e prea t\u00e2rziu? Sun la mine acas\u0103, dar din fericire nu r\u0103spunde nimeni, a\u0219a c\u0103 doar las un mesaj. Le spun c\u0103 sunt la Debbie \u0219i m\u0103 simt foarte prost c\u0103 \u00eei mint. Dar vinov\u0103\u021bia \u00eemi trece repede. \u2014A\u0219a deci, spune Adam, descheindu-mi c\u0103ma\u0219a. Ce planuri avem \u00een seara asta? Ar trebui s\u0103 fii \u00een continuare \u00eenvoit\u0103 pe caz de boal\u0103? \u2014Aha, r\u00e2d. Sunt bolnav\u0103. \u2014A\u0219a c\u0103 nu putem ie\u0219i. Dau din cap. \u2014Bine. Care-i planul de rezerv\u0103? Mai bine am comanda ni\u0219te m\u00e2ncare aici. Ce vrei? Ridic din umeri. \u2014Mi-e indiferent. \u2014\u0218tii s\u0103 \u00eeno\u021bi? Aprob din cap. Am v\u0103zut piscina c\u00e2nd am intrat, dar nu am costum de baie. \u00cei spun \u0219i lui asta. \u2014Cui \u00eei trebuie costum de baie? murmur\u0103 el \u00een timp ce degetele sale descheie ultimul nasture al c\u0103m\u0103\u0219ii. \n", "tc \"Capitolul 16\" OK, care-i \u0219mecheria? La asta v\u0103 g\u00e2ndi\u021bi, nu-i a\u0219a? S\u0103 fim serio\u0219i, tipul e superb, bogat, celebru, \u00eencrez\u0103tor, generos, muncitor \u0219i simpatic. Nu m\u0103 detest\u0103 pentru c\u0103 m-am \u00eemb\u0103tat \u0219i nu m\u0103 crede u\u0219uratic\u0103 pentru c\u0103 i-am s\u0103rit \u00een pat de la a doua \u00eent\u00e2lnire. Dar b\u0103rba\u021bii ca el nu exist\u0103, nu-i a\u0219a? Ei bine, asta credeam \u0219i eu. P\u00e2n\u0103 acum. Adam e tot ce-am visat vreodat\u0103. Chiar \u00een acest moment, nu a mai r\u0103mas nici un alt b\u0103rbat pe planeta mea. Au c\u0103zut prad\u0103 uit\u0103rii. Singurul care r\u0103m\u00e2ne e Adam Kirrane. Sunt \u00eendr\u0103gostit\u0103 nebune\u0219te, f\u0103r\u0103 speran\u021b\u0103. \u0218i sunt aproape sigur\u0103 c\u0103 \u0219i Adam simte la fel. Mi-a spus s\u0103 vin la New York (din nou), a\u0219a c\u0103 un viitor \u00eempreun\u0103 pare foarte probabil. De fapt, acum parc\u0103 se \u00eentinde \u00een fa\u021ba noastr\u0103 ca o pist\u0103 de aeroport \u00eentr-o noapte senin\u0103. Nici un controlor de trafic nu ne interzice decolarea. A\u0219tept doar condi\u021bii atmosferice optime. \u2014Ai a\u0219tept\u0103ri prea mari, \u00eemi spunea mama mereu. \u2014Ai standarde prea ridicate, era sor\u0103-mea de acord. \u2014Sunt o mul\u021bime de tipi dr\u0103gu\u021bi \u00een lume. Doar c\u0103 nu \u00eei observi tu, m\u0103 sf\u0103tuiau prietenele. \u0218i am rezistat. \u00cen ciuda tuturor piedicilor. Am rezistat. Am refuzat s\u0103 m\u0103 mul\u021bumesc cu pu\u021bin. \u0218i uite ce s-a \u00eent\u00e2mplat. Vreau s\u0103 spun c\u0103 nimeni, nimeni nu poate fi a\u0219a de fericit cum sunt eu acum. Tocmai m-am dat jos din pat dup\u0103 un somn de care aveam mare nevoie. \u00cen ultimele patruzeci \u0219i opt de ore de-abia am \u00eenchis un ochi, dar Adam s-a \u00eentors \u00een State, \u0219i eu sunt \u00eenapoi \u00een casa p\u0103rin\u021bilor mei. C\u00e2nd m-am t\u00e2r\u00e2t pe u\u0219a de la intrare azi-diminea\u021b\u0103, multe mi-au auzit urechile de la mama. \u021aipa la mine c\u0103 m\u0103 port de parc\u0103 ar fi hotel casa ei, bla, bla, bla. Doamne, c\u00e2nd se porne\u0219te femeia aia, e destul de insuportabil\u0103. \u2014Trebuie s\u0103 pleci, a urlat dup\u0103 mine c\u00e2nd m\u0103 furi\u0219am pe sc\u0103ri. Unde oare am mai auzit asta? Nu prea mai bag de seam\u0103, sincer. Am fost amenin\u021bat\u0103 cu evacuarea de c\u00e2nd aveam vreo optsprezece ani. De fapt, cu mult \u00eenainte, dac\u0103 m\u0103 g\u00e2ndesc mai bine. C\u00e2nd eram mic\u0103, eram amenin\u021bat\u0103 cu orfelinatul aproape zilnic. \u2014Ai aproape dou\u0103zeci \u0219i opt de ani. E ultimul lucru pe care \u00eel aud c\u00e2nd \u00eenchid u\u0219a dormitorului dup\u0103 mine. Doamne, m\u0103 g\u00e2ndesc, ce naiba a mai apucat-o acum? Mama \u00eemi aminte\u0219te mereu c\u0103 ea s-a m\u0103ritat la dou\u0103zeci \u0219i doi de ani. Nu \u0219tiu de ce \u00eemi tot spune asta de parc\u0103 ar fi vreo mare realizare. Adic\u0103, pe atunci toat\u0103 lumea se c\u0103s\u0103torea de t\u00e2n\u0103r\u0103. Cariera nu reprezenta o op\u021biune pentru femei \u0219i toate se m\u0103ritau p\u00e2n\u0103 la dou\u0103zeci \u0219i cinci de ani. Acum toate a\u0219teapt\u0103 s\u0103 fac\u0103 treizeci de ani. Ce coinciden\u021b\u0103, nu? To\u021bi ace\u0219ti oameni care se \u00eendr\u0103gostesc \u0219i se c\u0103s\u0103toresc \u00een acela\u0219i timp. Eu, una, cred c\u0103 majoritatea se iau doar pentru c\u0103 toat\u0103 lumea o face. Exact a\u0219a cum mergeau la o anumit\u0103 discotec\u0103 atunci c\u00e2nd erau tineri. Nu voiau s\u0103 r\u0103m\u00e2n\u0103 pe dinafar\u0103. Unora le e groaz\u0103 s\u0103 fie altfel. A\u0219a c\u0103 merg \u00eenainte cu turma, c\u0103s\u0103torindu-se c\u00e2nd o fac \u0219i ceilal\u021bi de v\u00e2rsta lor. Chinuindu-se s\u0103 pl\u0103teasc\u0103 ipoteci mari doar ca s\u0103 tr\u0103iasc\u0103 \u00een acelea\u0219i suburbii ca to\u021bi ceilal\u021bi. Faliment\u00e2ndu-se ca s\u0103-\u0219i trimit\u0103 copiii la acelea\u0219i \u0219coli cu ceilal\u021bi copii. F\u0103c\u00e2ndu-\u0219i griji c\u0103 au fost exclu\u0219i de la cinele organizate de oamenii \u201eajun\u0219i\u201c. Mie, pe de alt\u0103 parte, mi-e groaz\u0103 s\u0103 m\u0103 integrez pur \u0219i simplu. S\u0103 fiu doar una din milioanele de furnici care se agit\u0103 p\u00e2n\u0103 c\u00e2nd piciorul cuiva m\u0103 strive\u0219te, pun\u00e2nd brusc cap\u0103t vie\u021bii mele monotone \u0219i lipsite de sens. Cum am mai spus, cea mai mare temere a mea e s\u0103 trec prin via\u021b\u0103 f\u0103r\u0103 s\u0103 tr\u0103iesc cu adev\u0103rat. Nu \u0219tiu foarte sigur ce \u00een\u021beleg prin asta, dar a\u0219 prefera s\u0103 mor dec\u00e2t s\u0103 b\u00e2jb\u00e2i f\u0103r\u0103 hart\u0103. S\u0103 nu m\u0103 \u00een\u021belege\u021bi gre\u0219it, nu e ca \u0219i cum a\u0219 avea totul pl\u0103nuit. Nu sunt sigur\u0103 \u00eencotro m\u0103 \u00eendrept, dar cu toate astea sunt hot\u0103r\u00e2t\u0103 s\u0103 ajung acolo. C\u00e2nd eram copil \u0219i m\u0103 sim\u021beam trist\u0103, m\u0103 g\u00e2ndeam mereu la \u00eenmorm\u00e2ntarea mea. Mi-o \u00eenchipuiam pe mama bocind chinuit\u0103 de remu\u0219c\u0103ri pentru toate lucrurile r\u0103ut\u0103cioase pe care mi le-a spus. Mi-o \u00eenchipuiam \u0219i pe sora mea cople\u0219it\u0103 de durere \u0219i implor\u00e2ndu-l pe Dumnezeu s\u0103 o ierte c\u0103 m-a bruscat \u0219i m-a f\u0103cut s\u0103 m\u0103 simt prost mereu. Am \u00eencercat s\u0103 mi-l imaginez pe tata \u00eenl\u0103crimat, amintindu-\u0219i c\u0103 m-a \u00eencuiat \u00een camer\u0103 \u00eentr-o dup\u0103-amiaz\u0103, f\u0103r\u0103 m\u00e2ncare sau ap\u0103, dar nu am putut. Niciodat\u0103 nu mi l-am putut \u00eenchipui pl\u00e2ng\u00e2nd. Mai ales pentru cineva at\u00e2t de insignifiant ca mine. Ca mul\u021bi adolescen\u021bi plini de angoase, nu suportam c\u0103 sunt supraponderal\u0103, f\u0103r\u0103 prieteni \u0219i c\u0103 bacul b\u0103tea la u\u0219\u0103. M\u0103 g\u00e2ndeam din c\u00e2nd \u00een c\u00e2nd s\u0103 m\u0103 sinucid, dac\u0103 ar fi existat o cale u\u0219oar\u0103 s\u0103 fac asta. Dar nu \u00eemi pl\u0103cea nici una dintre op\u021biuni. S\u0103 sar sub ro\u021bile unui tren nu m\u0103 atr\u0103gea. \u0218i era exclus s\u0103 m\u0103 arunc \u00een r\u00e2ul Liffey. Cineva mi-a povestit odat\u0103 despre un b\u0103rbat care s\u0103rise \u0219i nu s-a \u00eenecat, ci a fost mu\u0219cat de un \u0219obolan. I-a luat trei s\u0103pt\u0103m\u00e2ni s\u0103 moar\u0103. Ce groaznic! \u00cen nici un caz nu mi-a\u0219 fi asumat acest risc. \u0218i neav\u00e2nd acces la un pistol, nici s\u0103 m\u0103 \u00eempu\u0219c nu era o variant\u0103. Bine\u00een\u021beles c\u0103 nu m\u0103 g\u00e2ndeam tot timpul s\u0103 m\u0103 sinucid. Doar de multe ori, de fapt. \u00cen cele din urm\u0103 m-am hot\u0103r\u00e2t s\u0103 nu o fac, pentru c\u0103 mi-era team\u0103 de toat\u0103 aten\u021bia pe care ar fi primit-o Ruth. R\u0103mas\u0103 singur\u0103 la p\u0103rin\u021bi, \u00eemi \u00eenchipui c\u0103 tuturor ar fi ajuns s\u0103 li se fac\u0103 mil\u0103 de ea. S\u0103-\u0219i piard\u0103 singura sor\u0103. Ce tragedie, ar fi spus oamenii. Nu a\u0219 fi vrut ca Ruth s\u0103 devin\u0103 ceva gen eroina ora\u0219ului. Nu. Acest g\u00e2nd a fost de-ajuns s\u0103 m\u0103 \u021bin\u0103 \u00een via\u021b\u0103 \u0219i \u00een putere. Se spune c\u0103 ce nu te omoar\u0103 te face mai puternic. \u0218i cel pu\u021bin asta a f\u0103cut via\u021ba pentru mine. Mi se pare c\u0103 sunt puternic\u0103, oricum. Mama \u00eemi spunea mereu c\u0103 sunt autodistructiv\u0103. Dar eram un copil foarte sensibil. Ne\u00een\u021beles. Bruscat\u0103 c\u00e2nd eram copil de colegi la \u0219coal\u0103 \u0219i de sora mea acas\u0103, nu aveam pic de \u00eencredere \u0219i mergeam cu capul plecat mai tot timpul. Credeam c\u0103, dac\u0103 \u021bin capul jos, oamenii nu or s\u0103 m\u0103 vad\u0103 \u0219i or s\u0103 uite pur \u0219i simplu c\u0103 sunt acolo. Nu a func\u021bionat. Practic, eram sacul de box al unei scorpii pe nume Celeste, care m\u0103 amenin\u021ba c\u0103 \u00eemi ia capul dac\u0103 nu fur \u021big\u0103ri din geanta mamei ca s\u0103 i le dau ei. Celeste, pacostea aia, o uram de-a dreptul. Mi-a f\u0103cut via\u021ba un infern. \u0218i colac peste pup\u0103z\u0103, mama m-a b\u0103tut c\u00e2nd a v\u0103zut c\u0103-i lipsesc \u021big\u0103ri. Se spune c\u0103 zilele petrecute \u00een \u0219coal\u0103 sunt cele mai fericite din via\u021b\u0103. M\u0103 \u00eentreb cine a spus asta. S\u0103 fi fost cineva pe nume \u201eanonim\u201c? Fericire e un cuv\u00e2nt ce ar descrie prea pu\u021bine din momentele vie\u021bii mele de adolescent\u0103. \u00cemi aduc aminte ziua \u00een care am plecat de la \u0219coal\u0103. Soarele str\u0103lucea foarte puternic \u0219i p\u0103s\u0103rile p\u0103reau s\u0103 c\u00e2nte ceva mai vesel ca de obicei. Am ie\u0219it din cl\u0103dire \u0219i nu m-am uitat \u00eenapoi. Nici m\u0103car o dat\u0103. A fost prima zi din restul vie\u021bii mele. Efectiv am fugit acas\u0103 de la \u0219coal\u0103, am aprins un mare foc \u00een gr\u0103din\u0103, mi-am aruncat unifroma gri-petrol \u00een el \u0219i am privit-o arz\u00e2nd. Era aceea\u0219i uniform\u0103 pe care o purtase \u0219i Ruth \u00eenaintea mea. A vrut s\u0103 o ard\u0103 \u00een anul c\u00e2nd a plecat, dar mama a avertizat-o c\u0103, dac\u0103 face a\u0219a, va trebui s\u0103 munceasc\u0103 toat\u0103 vara s\u0103 c\u00e2\u0219tige bani ca s\u0103-mi cumpere una nou\u0103. A\u0219a s-a \u00eencheiat disputa. Sunt bucuroas\u0103 c\u0103 eu am ars afurisita de uniform\u0103 \u00een cele din urm\u0103. \n", "tc \"Capitolul 17\" Bun\u0103, din nou. Nu a\u021bi mai auzit nimic de mine de ceva vreme, pentru c\u0103 m-am \u00eenchis \u00een camera mea, s\u0103-mi termin afurisitul de scenariu. M\u0103 duc la Milano mai t\u00e2rziu \u00een dup\u0103-amiaza asta, a\u0219a c\u0103 sunt ocupat\u0103 s\u0103 scot la imprimant\u0103 c\u00e2teva copii ale scenariului meu \u00eenainte s\u0103 plec. Le trimit c\u0103tre zece agen\u021bi pe care i-am luat din Writers and Artists\u2019 Handbook. Nu m\u0103 \u00eentreba\u021bi dac\u0103 e ceva de capul lor, pentru c\u0103 nu \u0219tiu, dar sper c\u0103 nu o s\u0103-mi r\u0103spund\u0103 to\u021bi zece deodat\u0103. Cum oare a\u0219 putea alege? \u00cen mod ciudat, de-abia a\u0219tept c\u0103l\u0103toria \u00een Italia. P\u00e2n\u0103 la urm\u0103 e doar o c\u0103l\u0103torie de-o zi. P\u00e2n\u0103 acolo \u0219i \u00eenapoi. Dar zborul e destul de lung \u00eenc\u00e2t s\u0103 servesc repede \u0219i apoi s\u0103 stau \u00eentr-un scaun gol din spate, uit\u00e2ndu-m\u0103 la nori. Ador s\u0103 fac asta. E ceva foarte lini\u0219titor. Privind pe fereastra avionului, deseori \u00eemi \u00eenchipui c\u0103 aici sus e cerul. \u00cemi place s\u0103 zbor deasupra Alpilor \u0219i s\u0103 admir mun\u021bii cu v\u00e2rfurile \u00eenz\u0103pezite. Kilometri \u00eentregi de z\u0103pad\u0103, cer albastru senin \u0219i, cea mai bun\u0103 parte, kilometri \u00eentregi f\u0103r\u0103 oameni, f\u0103r\u0103 case, f\u0103r\u0103 nimic. Doar frumuse\u021be f\u0103r\u0103 de via\u021b\u0103 \u0219i probabil una dintre cele mai frumoase crea\u021bii ale Domnului. \n\nAvionul e doar pe jum\u0103tate plin, ceea ce e o schimbare pl\u0103cut\u0103. Majoritatea schiori, c\u00e2\u021biva studen\u021bi italieni, vreo doi oameni de afaceri \u0219i o familie de americani destul de mare, care merge prin Europa, presupun. Din fericire, lucrez \u00een spate, a\u0219a c\u0103 \u00een afar\u0103 de serviciul de rutin\u0103, nu am mare lucru de f\u0103cut. Nici un \u201ebun\u0103 ziua\u201c sau \u201ela revedere\u201c din partea mea azi. Mi-am adus vreo dou\u0103 reviste ca s\u0103 treac\u0103 mai u\u0219or timpul odat\u0103 ce se termin\u0103 servitul. Dar se pare c\u0103 Lydia, cealalt\u0103 \u00eenso\u021bitoare care lucreaz\u0103 cu mine \u00een spate azi, nu are de g\u00e2nd s\u0103 m\u0103 lase s\u0103 m\u0103 relaxez. A \u00eenceput s\u0103 zboare doar de vreo dou\u0103 luni \u0219i \u0103sta e visul ei, \u00eemi spune. \u0218tiu ce simte. \u0218i eu sim\u021beam la fel. \u2014L-ai v\u0103zut pe c\u0103pitanul zborului? m\u0103 \u00eentreb\u0103 \u00een timp ce m\u0103 prefac c\u0103-mi citesc revista. E destul de t\u00e2n\u0103r\u0103, dat\u0103 cu prea mult fond de ten \u0219i ruj ro\u0219u. P\u0103rul vopsit negru \u00eei \u00eencadreaz\u0103 fa\u021ba pu\u021bin cam palid\u0103. Dar \u00een\u021beleg de ce-ar putea-o considera b\u0103rba\u021bii atr\u0103g\u0103toare. \u2014Nu, recunosc, nu l-am v\u0103zut. \u0218i nici nu vreau. Oricum, pentru mine pilo\u021bii arat\u0103 to\u021bi la fel. \u0218i de ce ar trebui s\u0103-mi pese cine piloteaz\u0103 avionul? Singurul b\u0103rbat pe care \u00eel g\u0103sesc atr\u0103g\u0103tor acum e Adam Kirrane. Dar nu o \u00eenvinuiesc pe Lydia c\u0103 e entuziasmat\u0103. E t\u00e2n\u0103r\u0103 \u0219i nou\u0103 \u0219i de-asta e a\u0219a naiv\u0103 \u00een privin\u021ba pilo\u021bilor. Va \u00eenv\u0103\u021ba ea totu\u0219i, \u00eemi spun. O, Doamne, da, cred c\u0103 o s\u0103 se \u00eenve\u021be. Deodat\u0103 \u00eemi aduc aminte c\u0103 am o scrisoare la mine. Mi-a fost l\u0103sat\u0103 \u00een cutia po\u0219tal\u0103 \u0219i am \u00eendesat-o pur \u0219i simplu \u00een geant\u0103. Acum mi se pare un moment c\u00e2t se poate de bun s\u0103 o citesc. Pescuiesc plicul bo\u021bit din geant\u0103. E scris\u0103 de m\u00e2n\u0103. M\u0103 \u00eentreb dac\u0103 e de la un fan. \u0218tiu c\u0103 poate sun\u0103 ciudat, dar din c\u00e2nd \u00een c\u00e2nd noi, stewardesele, primim scrisori de la pasageri care se \u00eent\u00e2mpl\u0103 s\u0103 \u021bin\u0103 minte ecusoanele noastre \u0219i ne scriu prin intermediul aeroportului Dublin. Nu c\u0103 am lua prea mult \u00een seam\u0103 scrisorile de la fani. Cel pu\u021bin, eu nu fac asta; mi-e team\u0103 c\u0103 nu pot b\u0103ga m\u00e2na \u00een foc pentru colegele mele. Ceea ce nu-\u0219i dau seama pasagerii no\u0219tri este c\u0103, atunci c\u00e2nd le z\u00e2mbim at\u00e2t de larg, nu o facem pentru c\u0103 ni se par deosebit de atr\u0103g\u0103tori. Nu. E doar parte din slujba noastr\u0103. Par pu\u021bin ipocrit\u0103, nu? P\u00e2n\u0103 la urm\u0103, doar sunt eu \u00eens\u0103mi cu un pasager. Totu\u0219i, e Adam Kirrane, vedeta TV, nu un nebun oarecare dintr-o c\u0103l\u0103torie cu avionul. Dar probabil c\u0103 nu l-a\u0219 fi \u00eent\u00e2lnit niciodat\u0103 dac\u0103 nu a\u0219 fi fost la acea curs\u0103 spre New York \u00een acea zi. Trebuie s\u0103 fi fost m\u00e2na destinului. \u00cemi deschid plicul \u0219i citesc bile\u021belul. E de la superioara mea. \u00cemi spune c\u0103 o scrisoare de mul\u021bumire a fost trimis\u0103 pe numele meu la biroul central, de la un anume domn Charles Davidson. Sunt foarte \u00eenc\u00e2ntat\u0103 c\u0103 s-a deranjat cineva s\u0103 scrie o asemenea scrisoare m\u0103gulitoare. Pasagerii promit deseori c\u0103 or s\u0103 scrie, dar rareori o fac, mai pu\u021bin dac\u0103 se pl\u00e2ng. E \u00eenduio\u0219\u0103tor s\u0103 vezi c\u0103 \u00eenc\u0103 mai sunt oameni cu adev\u0103rat dr\u0103gu\u021bi pe lumea asta. Sunt foarte, foarte mul\u021bumit\u0103. Datorit\u0103 scrisorii \u0103steia aproape simt c\u0103 am o zi bun\u0103. Din m\u00e2ndrie, i-o ar\u0103t Lydiei. \u2014Prime\u0219ti multe scrisori? \u00eentreab\u0103 ea aproape acuzator. \u2014P\u0103i, probabil e a treia sau a patra, \u00eei spun. A\u0219a c\u0103 nu. Dar a fost frumos din partea lui s\u0103 scrie, nu-i a\u0219a? Adic\u0103 nu era obligat s\u0103 o fac\u0103. \u2014E\u0219ti sigur\u0103 c\u0103 nu e vreo rud\u0103 de-a ta? \u2014Foarte sigur\u0103, r\u00e2d eu. Ea cite\u0219te scrisoarea. \u2014Levins, zice \u00eencrunt\u00e2ndu-se. Mi-e cunoscut numele \u0103sta. \u2014Da, zboar\u0103 des. \u2014Am \u00een\u021beles, zice destul de expeditiv. \u00cen fine, m\u0103 duc \u00een carling\u0103 s\u0103 v\u0103d dac\u0103 b\u0103ie\u021bii au nevoie de ceva. Dispare. Doamne, e un pic ahtiat\u0103, nu? De ce naiba crede c\u0103 ar putea avea nevoie \u201eb\u0103ie\u021bii\u201c? P\u0103i, nu e o stewardes\u0103 cu vechime \u00een fa\u021b\u0103, care s\u0103 se asigure c\u0103 pilo\u021bii sunt hr\u0103ni\u021bi \u0219i au ce bea? Pe bune, stewardesele astea noi uneori habar n-au pe ce lume sunt! Un t\u00e2n\u0103r italian m\u0103 \u00eentrerupe s\u0103-mi cear\u0103 un pahar de vin. \u00cei dau o sticl\u0103 de un sfert, \u00eenso\u021bit\u0103 de un z\u00e2mbet \u0219i ur\u0103rile mele. \u00cel \u00eentreb dac\u0103 se duce acas\u0103 \u0219i avem o discu\u021bie despre via\u021ba lui \u0219i \u00eei spun c\u0103 da, \u00eemi place s\u0103 zbor \u0219i nu, nu o s\u0103 r\u0103m\u00e2n \u00een Milano la noapte. \u2014Vai. Ce pecat. \u2014Da, mare p\u0103cat. C\u0103l\u0103torie pl\u0103cut\u0103 \u00een continuare \u0219i dac\u0103 pot s\u0103 v\u0103 ajut cu ceva, v\u0103 rog, nu ezita\u021bi s\u0103 m\u0103 ruga\u021bi, pe mine sau pe oricare din celelalte \u00eenso\u021bitoare. \u0218i bun\u0103 \u00eencercare, amice! Aud interfonul. Anun\u021bul pilotului. Iupiiii! De-abia a\u0219tept s\u0103 \u0219tiu la c\u00e2\u021bi metri desupra nivelului m\u0103rii ne afl\u0103m, deasupra c\u0103rei \u021b\u0103ri zbur\u0103m \u0219i unde o s\u0103 ateriz\u0103m la aeroportul Linate. Sau nu! Doamne, de ce m\u0103 prostesc a\u0219a? E ridicol. Pe de alt\u0103 parte, c\u00e2nd e\u0219ti \u00eendr\u0103gostit, te por\u021bi proste\u0219te, nu? Aproape uitasem sentimentul \u0103sta. \u2014Bun\u0103 ziua, doamnelor \u0219i domnilor, v\u0103 vorbe\u0219te c\u0103pitanul dumneavoastr\u0103, Mike Hanron. A\u0219 vrea s\u0103 v\u0103 urez bun venit tuturor... Ce na...? Aproape cad de pe scaun. Aud bine? Ce naiba caut\u0103 Mike Hanron pe un 737? De c\u00e2nd nu mai lucreaz\u0103 pe Airbus? \u0218i c\u00e2nd a fost promovat? De ce nu \u00eemi spune nimeni nimic niciodat\u0103? Trag ad\u00e2nc aer \u00een piept. Doamne, e incredibil. Cum s\u0103 dau ochii cu el? Nu-i de mirare c\u0103 Lydia s-a f\u00e2\u021b\u00e2it pe la carling\u0103 ca un afurisit de yoyo toat\u0103 dup\u0103-masa. Probabil e \u00eennebunit\u0103 dup\u0103 el. Dar nu o condamn. Arat\u0103 destul de bine. Totu\u0219i nu-mi vine s\u0103 cred c\u0103 Mike \u0219i-a luat deja tresele. Arat\u0103 at\u00e2t de t\u00e2n\u0103r. Nu poate avea mai mult de treizeci \u0219i patru de ani. Maximum treizeci \u0219i cinci. Doamne, toate fetele or s\u0103 se \u021bin\u0103 acum dup\u0103 el. Un copilot simpatic \u0219i singur e \u0219i a\u0219a destul de rar la compania asta aerian\u0103, dar un c\u0103pitan fermec\u0103tor \u0219i ar\u0103tos e ceva aproape nemai\u00eent\u00e2lnit. Slav\u0103 Domnului, sunt ocupat\u0103 acum, altfel a\u0219 sta \u0219i eu la coad\u0103 pentru el. Pe de alt\u0103 parte, probabil nu a\u0219 avea tupeul. \u00cenc\u0103 nu am uitat c\u00e2nd ne-am \u00eent\u00e2lnit \u00een Boston, \u0219i eu eram \u00een pijamale \u0219i f\u0103r\u0103 machiaj. A fost jenant, nu? \u0218i eram a\u0219a nervoas\u0103, credeam c\u0103 el \u0219i Amy au, \u0219ti\u021bi voi, fost \u00eempreun\u0103. Nu c\u0103 asta ar fi trebuit s\u0103 m\u0103 deranjeze. Nu. Nu ar fi trebuit s\u0103 aib\u0103 nici cel mai mic impact. M\u0103 \u00eentreb de ce a avut totu\u0219i? Hmmm. Oricum, am prieten acum, a\u0219a c\u0103 Lydia \u0219i restul fetelor pot s\u0103 se certe pe Mike. Nu mi-a\u0219 irosi timpul alerg\u00e2nd dup\u0103 el. Doamne fere\u0219te. Da\u2019 de unde? Probabil e \u0219i-a\u0219a destul de \u00eeng\u00e2mfat. \u00cencerc s\u0103 m\u0103 concentrez asupra revistei, dar nu pot. Vocea lui Mike \u00eenc\u0103 mai bodog\u0103ne\u0219te despre toate \u021b\u0103rile deasupra c\u0103rora am trecut. Acum descrie vremea, bla, bla, bla. Trebuie totu\u0219i s\u0103 recunosc, are o voce frumoas\u0103. Ciudat c\u0103 nu am remarcat p\u00e2n\u0103 acum. Doamne, s-a \u00eentors. Lydia, vreau s\u0103 spun. A fost rapid\u0103. \u2014Ce mai fac b\u0103ie\u021bii? \u00eentreb oarecum sarcastic. Mai tr\u0103iesc, sper. Fa\u021ba Lydiei e neagr\u0103 de sup\u0103rare. Pare gata s\u0103 omoare pe cineva. Ochii ei hot\u0103r\u00e2\u021bi, alba\u0219tri, scot sc\u00e2ntei. Acum ce problem\u0103 mai are? Doamne, se spune c\u0103 cea mai bun\u0103 parte a zborului este c\u0103 ai \u0219ansa s\u0103 lucrezi cu at\u00e2\u021bia oameni diferi\u021bi, interesan\u021bi. Acum, totu\u0219i, cred c\u0103 ar fi chiar dr\u0103gu\u021b s\u0103 lucrezi cu aceia\u0219i oameni \u00een fiecare zi. \u2014A spus s\u0103 te duci s\u0103-l salu\u021bi. Lydia se sprijin\u0103 sfid\u0103tor de u\u0219a toaletei. Sper c\u0103 \u00ee\u0219i d\u0103 seama c\u0103 tocmai a intrat cineva acolo, pentru c\u0103 dac\u0103 se deschide brusc u\u0219a, o s\u0103 cad\u0103 \u00een\u0103untru. \u2014Cine? M\u0103 str\u0103duiesc s\u0103 par c\u0103-i fac pe plac. \u2014Mike, adic\u0103 Mike c\u0103pitanul. \u2014Ce vrea? \u2014L-am \u00eentrebat, dar a zis c\u0103 e ceva personal. Ce a f\u0103cut? L-a \u00eentrebat ce treab\u0103 are cu mine? Doamne, e cam obraznic\u0103 pu\u0219toaica, nu? Adic\u0103 nu poate s\u0103 aib\u0103 mai mult de dou\u0103zeci \u0219i doi de ani. Copiii ar trebui s\u0103 fie v\u0103zu\u021bi, nu auzi\u021bi \u0219i \u00een nici un caz nu ar trebui s\u0103-l interogheze pe c\u0103pitan \u00een leg\u0103tur\u0103 cu interesele lui. \u00cen orice caz, m\u0103 bucur c\u0103 Mike a pus-o la locul ei. \u2014O s\u0103 m\u0103 duc imediat, spun uit\u00e2ndu-m\u0103 \u00een jos, \u00een revist\u0103, \u00eengrozit\u0103 c\u0103 fa\u021ba mea ar putea tr\u0103da ceva. La naiba, ce enervant e. Dac\u0103 nu m\u0103 duc \u00een carling\u0103, Mike va crede c\u0103 sunt din cale-afar\u0103 de nepoliticoas\u0103. \u0218i dac\u0103 m\u0103 duc, habar n-am ce-o s\u0103-i spun. Vede\u021bi voi, \u00eenc\u0103 m\u0103 simt destul de ciudat \u00een preajma lui Mike, din acea diminea\u021b\u0103 de la hotel. Gata, Katie. Ridic\u0103-te. Po\u021bi s-o faci. Hai. Termin\u0103 odat\u0103 cu asta. E doar un tip cu care lucrezi. E doar prietenos. Maturizeaz\u0103-te \u0219i \u00eencepe s\u0103 te por\u021bi conform v\u00e2rstei tale. \u2014M\u0103 \u00eentorc imediat, \u00eei spun Lydiei, care admir\u0103 priveli\u0219tea de la hubloul u\u0219ii din spate. M\u0103car o s\u0103 am o priveli\u0219te mai frumoas\u0103 din carling\u0103! Merg pe culoar \u0219i din fericire nu m\u0103 opre\u0219te nimeni s\u0103-mi cear\u0103 nimic. Deseori pasagerilor li se pare c\u0103, doar pentru c\u0103 te plimbi pe-acolo, \u00eenseamn\u0103 c\u0103 de-abia a\u0219tep\u021bi s\u0103 ai ceva de f\u0103cut. Cum ar fi s\u0103 le aduci \u00eenc\u0103 o cea\u0219c\u0103 de ceai sau un \u0219erve\u021bel. \u00cemping u\u0219a de la carling\u0103, \u0219i Mike se \u00eentoarce, z\u00e2mbind prietenos. Sunt \u0219ocat\u0103 s\u0103-l v\u0103d \u00een uniforma asta, pentru c\u0103 nu l-am v\u0103zut niciodat\u0103 \u00een ea. Arat\u0103 incredibil de bine, c\u0103ma\u0219a alb\u0103 apretat\u0103 sco\u021b\u00e2ndu-i bronzul \u00een eviden\u021b\u0103. M\u0103 \u00eentreb dac\u0103 de-abia s-a \u00eentors din vacan\u021b\u0103. Copilotul e o chestie timid\u0103, p\u0103tat\u0103, care arat\u0103 de parc\u0103 de-abia ar fi ie\u0219it de pe b\u0103ncile \u0219colii. Doamne, credeam eu c\u0103 agen\u021bii de paz\u0103 arat\u0103 mai tineri \u00een ultima vreme, dar \u0219i pilo\u021bii par s\u0103 se \u021bin\u0103 tare! \u2014Ce mai faci, Katie? \u00eentreab\u0103 Mike bl\u00e2nd. Tot s\u00e2ngele mi se duce la fa\u021b\u0103. Temperatura cre\u0219te \u00een carling\u0103. M\u0103 simt iar ca o adolescent\u0103. Dar \u00eemi place felul \u00een care-mi roste\u0219te numele. Are o voce sexy. Doamne, dac\u0103 nu a\u0219 fi at\u00e2t de \u00eendr\u0103gostit\u0103 de Adam, cu siguran\u021b\u0103 m-a\u0219 putea \u00eendr\u0103gosti de tipul \u0103sta, ceea ce e ciudat. Pentru c\u0103 nu mi-a mai pl\u0103cut niciodat\u0103 de nici unul dintre pilo\u021bi. Mereu e a\u0219a, nu? Pot trece luni \u2013 sau chiar ani \u2013 f\u0103r\u0103 s\u0103 cuno\u0219ti pe cineva simpatic. Apoi \u00eent\u00e2lne\u0219ti unul \u0219i deodat\u0103 to\u021bi ceilal\u021bi b\u0103rba\u021bi apar de te miri unde. \u2014Vino mai aproape, ordon\u0103 Mike \u0219i face un semn din cap spre fereastra carling\u0103i. M\u0103 duc pu\u021bin mai \u00een fa\u021b\u0103, a\u0219a \u00eenc\u00e2t acum stau foarte aproape de Mike. Miroase divin. Aftershave Armani. Pot s\u0103 pun pariu. Norii se dau deodat\u0103 la o parte \u0219i priveli\u0219tea care se ive\u0219te m\u0103 las\u0103 mut\u0103 de uimire. E captivant. Mun\u021bii maiestuo\u0219i sunt at\u00e2t de calmi, \u00eenveli\u021bi elegant \u00een p\u0103turi groase, groase de z\u0103pad\u0103. Nu ar fi minunat s\u0103 po\u021bi schia pe unul din ace\u0219ti mun\u021bi \u0219i s\u0103 ai lumea la picioare? Pe de alt\u0103 parte, faptul c\u0103 nu exist\u0103 via\u021b\u0103 acolo sus face ca totul s\u0103 fie perfect. Schiorii probabil doar ar strica tot. Mike se \u00eentoarce \u0219i se uit\u0103 la mine. \u2014Frumos, nu-i a\u0219a? Dau t\u0103cut\u0103 din cap \u0219i nu pot s\u0103 m\u0103 ab\u021bin s\u0103 m\u0103 g\u00e2ndesc la faptul c\u0103 cerul are exact aceea\u0219i culoare ca ochii lui. Doamne, parc\u0103 a\u0219 fi nebun\u0103! Mi-a\u0219 dori ca Mike s\u0103 nu arate a\u0219a de bine. \u00cemi distrage aten\u021bia. Nu arat\u0103 ca un star de cinema, ca Adam, dar pe de alt\u0103 parte nu e intimidant. Mi l-a\u0219 putea \u00eenchipui purt\u00e2ndu-se grozav cu copiii pe plaj\u0103, construind castele de nisip \u0219i... Da, ar trebui s\u0103 ies din carlinga asta \u00eenainte ca imagina\u021bia mea debordant\u0103 s\u0103-mi fac\u0103 probleme. \u2014P\u0103i, mai bine m\u0103 \u00eentorc la pasagerii \u0103ia preten\u021bio\u0219i, zic. \u2014Lydia spunea c\u0103 sunt chiar t\u0103cu\u021bi azi, spune Mike p\u0103r\u00e2nd surprins. \u2014Da, bine... a, apropo, felicit\u0103ri pentru promovare. C\u00e2nd \u021bi-ai luat tresele? Pe fa\u021ba lui Mike apare un z\u00e2mbet \u0219i mai larg. \u2014Acum ceva timp. \u2014Dar c\u00e2nd ai \u00eencetat s\u0103 lucrezi pe A-330? \u2014A, de mult timp. Atunci c\u00e2nd ne-am \u00eent\u00e2lnit \u00een Boston, eram doar la un training. Nu pilotam atunci. \u2014A, da. De fapt, dac\u0103 m\u0103 g\u00e2ndesc mai bine, chiar \u00eemi aduc aminte c\u0103 mi-a explicat ceva \u00een leg\u0103tur\u0103 cu un curs \u00een seara aia \u00een Boston, dar nu prea eram atent\u0103. Ca s\u0103 fiu sincer\u0103, toate detaliile alea legate de pilotaj mi se par pu\u021bin plictisitoare. Aerosexualitatea nu mi se potrive\u0219te. \u0218i oricum, probabil eram prea ocupat\u0103 g\u00e2ndindu-m\u0103 la Adam ca s\u0103 mai bag de seam\u0103. \u2014A\u0219a c\u0103, domnilor, adaug eu o fals\u0103 not\u0103 de voio\u0219ie glasului meu, pot s\u0103 v\u0103 aduc ceva dac\u0103 tot sunt aici? \u2014Eu nu vreau nimic, z\u00e2mbe\u0219te Mike. Dar tu, Alan? Alan vorbe\u0219te pentru prima oar\u0103. \u2014Nici eu nu vreau nimic. \u2014Ei bine, atunci v\u0103 iubesc \u0219i v\u0103 p\u0103r\u0103sesc, spun vesel\u0103. Ne vedem la Milano. \u00cenchid u\u0219a carling\u0103i \u0219i trag aer \u00een piept. Apoi m\u0103 opresc s\u0103 stau de vorb\u0103 cu Tania \u0219i Tara, cele dou\u0103 fete care lucreaz\u0103 \u00een fa\u021b\u0103. Sunt am\u00e2ndou\u0103 stewardese cu vechime \u0219i sunt cu c\u00e2\u021biva ani mai \u00een v\u00e2rst\u0103 ca mine. De asemenea, ambele sunt logodite, a\u0219a c\u0103 sunt sigur\u0103 c\u0103 \u0219i-au petrecut mare parte din drum sporov\u0103ind despre rochii de mireas\u0103, logodnici, luni de miere etc. Mireselor \u00een devenire mi se pare c\u0103 nu le place s\u0103 vorbeasc\u0103 de nimic altceva \u00een afar\u0103 de nun\u021bi. Eu, una, prefer s\u0103 discut despre extrac\u021bii dentare. Cele dou\u0103 fete \u00eemi z\u00e2mbesc \u00een gol c\u00e2t bat eu c\u00e2mpii despre nimic \u00een special. Le probez inelele \u0219i-mi pun dou\u0103 dorin\u021be. Una este ca scenariul meu s\u0103 fie acceptat, cealalt\u0103 este ca eu \u0219i Adam s\u0103 tr\u0103im ferici\u021bi p\u00e2n\u0103 la ad\u00e2nci b\u0103tr\u00e2ne\u021bi. \u2014Nu \u0219tiu de ce, dar pari foarte mul\u021bumit\u0103 de tine, m\u0103 tachineaz\u0103 Tania \u00een timp ce-mi toarn\u0103 un pahar de suc de portocale. Vreun b\u0103rbat la orizont? \u2014P\u0103i, cam a\u0219a ceva, spun eu \u00eenro\u0219indu-m\u0103 discret. \u2014Nu d\u0103m nume? se al\u0103tur\u0103 \u0219i Tara discu\u021biei. \u2014Nici un nume deocamdat\u0103. E oarecum pe ascuns. \u2014Hmm, face Tara r\u0103sucindu-\u0219i diamantul str\u0103lucitor pe deget. Cumva nu-mi place cum sun\u0103 asta. \u2014Ai o aventur\u0103? \u00eentreab\u0103 Tania cu ochii mari, tr\u0103g\u00e2ndu-\u0219i m\u00e2necile entuziasmat\u0103. E cineva de la serviciu? \u2014Desigur, m\u0103 hot\u0103r\u0103sc eu s\u0103 intru \u00een joc. \u0218i \u00eel cunoa\u0219te\u021bi toate. O s\u0103 v\u0103 spun numele lui la sf\u00e2r\u0219itul c\u0103l\u0103toriei, dac\u0103 nu \u00eel ve\u021bi ghici p\u00e2n\u0103 atunci. Sunt sigur\u0103 c\u0103 o cunoa\u0219te\u021bi pe so\u021bia lui. \u0218i ea lucreaz\u0103 ca \u00eenso\u021bitoare. Doamne, sper c\u0103 nu e o prieten\u0103 de-a voastr\u0103! Cele dou\u0103 fete schimb\u0103 priviri deranjate. Gluma mea a picat prost. Brusc \u00eemi aduc aminte c\u0103 ambele sunt logodite cu pilo\u021bi. \u0218i iubitul Tarei e la a doua c\u0103s\u0103torie. Prima lui so\u021bie era tot o stewardes\u0103. Rahat. Pielea mi-e salvat\u0103 de anun\u021bul lui Mike. Ateriz\u0103m \u00een cincisprezece minute. \u2014Doar glumeam, apropo, le spun neconving\u0103tor fetelor pe c\u00e2nd m\u0103 gr\u0103besc prin carling\u0103 asigur\u00e2ndu-m\u0103 c\u0103 toat\u0103 lumea \u0219i-a pus centura de siguran\u021b\u0103 pentru aterizare. Lydia e nervoas\u0103 \u00een spate. \u2014Ai stat un secol, se vait\u0103, ung\u00e2ndu-\u0219i m\u00e2inile cu o crem\u0103 ur\u00e2t mirositoare. Vrei? \u00cendreapt\u0103 amenin\u021b\u0103tor tubul \u00een direc\u021bia mea. \u2014Nu, mersi, doar am mai stat pu\u021bin de vorb\u0103 cu fetele, spun voioas\u0103, ignor\u00e2ndu-i fa\u021ba bosumflat\u0103. Sunt am\u00e2ndou\u0103 logodite, nu e minunat? Lydia m\u0103 ignor\u0103, casc\u0103 \u0219i-\u0219i bag\u0103 crema de m\u00e2ini \u00eenapoi \u00een geant\u0103. \u2014Sper c\u0103 zborul nu o s\u0103 aib\u0103 \u00eent\u00e2rziere la \u00eentoarcere. O s\u0103-i spun lui Mike s\u0103-i bage vitez\u0103. S\u0103-i spun\u0103 lui Mike? O auzi\u021bi? Obr\u0103znic\u0103tura! M\u0103 \u00eentreb dac\u0103 se dau cumva mai multe episoade din Coronation Street \u00een seara asta. Altfel de ce ar fi Lydia a\u0219a gr\u0103bit\u0103 s\u0103 ajung\u0103 acas\u0103? \u2014Am o \u00eent\u00e2lnire. Nu mai poate de m\u00e2ndrie. \u2014Chiar a\u0219a? \u2014Aha. Se strecoar\u0103 l\u00e2ng\u0103 mine pe scaunul echipajului \u0219i \u00ee\u0219i \u00eenchide centura de siguran\u021b\u0103 pentru aterizare. Dau luminile mai \u00eencet pe m\u0103sur\u0103 ce ro\u021bile coboar\u0103. \u2014E prima \u00eent\u00e2lnire? \u2014Aha, zice din nou. Doamne, nu d\u0103 prea multe detalii, nu? Ei bine, poate s\u0103 se duc\u0103 undeva dac\u0103-\u0219i \u00eenchipuie c\u0103 o s\u0103 o tot interoghez ca s\u0103 storc informa\u021bii. Nu-mi pas\u0103 nici c\u00e2t negru sub unghie cu cine iese. \u2014Nu vrei s\u0103 \u0219tii cine e? m\u0103 \u00eentreab\u0103 apoi Lydia, \u00een timp ce eu \u00eemi notez \u00een minte ca pe viitor s\u0103 verific atent\u0103 grilele, ca s\u0103 m\u0103 asigur c\u0103 fata asta enervant\u0103 nu o s\u0103 mai fie \u00een nici unul din zborurile mele. \u2014Sunt sigur\u0103 c\u0103 nu am de unde s\u0103 \u00eel cunosc, spun \u00eenchiz\u00e2nd ochii. Dac\u0103 nu zic nimic, sper s\u0103 tac\u0103 din gur\u0103. \u2014Sunt sigur\u0103 c\u0103 \u00eel \u0219tii. Nu-i r\u0103spund. \u2014Te-ai uitat vreodat\u0103 la DreamBoat? Buf! Ro\u021bile lovesc pista de aterizare cu un bufnet puternic. Avionul alearg\u0103 pe pist\u0103, cu un huruit infernal. \u2014Doamne, a fost cam tare! exclam\u0103 Lydia. O s\u0103-l \u00eentreb pe Mike ce naiba a fost \u00een capul lui. \u2014Nu Mike a aterizat, spun pe un ton oarecum plictisit. Ci copilotul. Lydia, po\u021bi s\u0103 m\u0103 scuzi un minut? Doar asigur\u0103-te c\u0103 pasagerii stau la locurile lor p\u00e2n\u0103 c\u00e2nd se stinge avertismentul cu \u201ePune\u021bi-v\u0103 centura de siguran\u021b\u0103\u201c, bine? M\u0103 ridic cl\u0103tin\u00e2ndu-m\u0103 \u00een timp ce avionul \u00eencetine\u0219te. Apoi m\u0103 \u00eencui \u00een toalet\u0103. \u0218i iau o pung\u0103 pentru r\u0103u de avion. \n", "tc \"Capitolul 18\" \u2014Vrei s\u0103 mergem \u00een aeroport s\u0103 lu\u0103m ni\u0219te vin? \u00eentreab\u0103 Mike pe un ton pl\u0103cut. Stau \u00een mijlocul carling\u0103i, pref\u0103c\u00e2ndu-m\u0103 c\u0103-mi iau masa \u0219i citesc ziarul. \u2014Nu, mersi. Reu\u0219esc s\u0103 schi\u021bez un z\u00e2mbet. \u2014O s\u0103 vin eu cu tine, se bag\u0103 Lydia. Niciodat\u0103 nu am destul vin la mine \u00een apartament. Nu \u0219tii niciodat\u0103 cine o s\u0103 vin\u0103 pe la tine, se hlize\u0219te ea. Nu-i a\u0219a? Mike z\u00e2mbe\u0219te politicos \u0219i pleac\u0103. Alan, copilotul, se \u021bine dup\u0103 el. Sunt sigur\u0103 c\u0103 nici m\u0103car nu bea, dar mai degrab\u0103 s-ar plimba prin aeroport dec\u00e2t s\u0103 r\u0103m\u00e2n\u0103 aici s\u0103 b\u00e2rfeasc\u0103 cu fetele. \u2014Te enerveaz\u0103 aia? m\u0103 \u00eentreab\u0103 Tara plin\u0103 de compasiune, odat\u0103 ce au plecat. \u2014Cine, Lydia? Nu, e \u00een regul\u0103, mint eu. \u2014Am observat c\u0103 se duce la carling\u0103 ca albina la zah\u0103r, zice Tania. Cred c\u0103 i-a \u00eennebunit pe b\u0103ie\u021bi. \u2014Poate le place compania ei. Sunt sigur\u0103 c\u0103 devine monoton s\u0103 prive\u0219ti norii toat\u0103 ziua \u0219i s\u0103 \u00eencerci s\u0103 g\u0103se\u0219ti ultimul indiciu de la integrama din Irish Times. Fetele r\u00e2d la unison. \u2014Oricum, e doar t\u00e2n\u0103r\u0103, spun \u00eencet. \u0218i are o \u00eent\u00e2lnire disear\u0103, adaug. Nu \u0219tiu de ce le spun asta, pentru c\u0103 de fapt m\u0103 simt amor\u021bit\u0103. Cred c\u0103 sunt \u00een stare de \u0219oc. Parc\u0103 mi-a fost \u00eempuns\u0103 inima cu o sabie, iar \u00een mintea mea \u00eenc\u0103 domne\u0219te confuzia. Nu cred c\u0103 am asimilat \u00eenc\u0103 totul. \u2014Norocosul, zice Tania, plin\u0103 de ironie \u00een glas. \u2014Se pare c\u0103 e tipul din DreamBoat. \u2014Cine? \u2014Adam Kirrane. \u2014Nu se poate! Tara aproape \u00ee\u0219i scap\u0103 cu\u021bitul \u0219i furculi\u021ba. \u2014Doamne, cum a pus ea m\u00e2na pe el? Tania e la fel de surprins\u0103. \u2014Nu \u0219tiu. Probabil a ag\u0103\u021bat-o \u00een timpul unui zbor. Sunt pe val. Nu m\u0103 pot opri din vorbit, parc\u0103 a\u0219 fi o moar\u0103 stricat\u0103. Nici nu \u0219tiu de unde vin cuvintele. \u2014Dar n-a\u0219 spune c\u0103 o s\u0103 duc\u0103 undeva, totu\u0219i, zice Tania \u00een cele din urm\u0103. Adic\u0103 ea nu \u0219tie c\u0103 la un moment dat tipul \u0103sta o s\u0103-\u0219i \u00eendrepte aten\u021bia spre chestii mai tari? \u2014Ce vrei s\u0103 spui? M\u0103 uit la ea f\u0103r\u0103 s\u0103 \u00een\u021beleg. \u2014P\u0103i, el e un megastar, \u0219tii doar. Probabil o s\u0103 ajung\u0103 cu alt\u0103 vedet\u0103. Majoritatea a\u0219a fac. Vreau s\u0103 spun c\u0103 toat\u0103 via\u021ba lor e ca un mare truc publicitar. Nu sunt ca oamenii obi\u0219nui\u021bi. \u2014A\u0219a e, \u00eencuviin\u021beaz\u0103 Tara. El nu o s\u0103 se a\u0219eze la casa lui cu cineva ca Lydia. E o fat\u0103 frumu\u0219ic\u0103, dar ce-ar putea s\u0103-i ofere? \u2014Da, o s\u0103 fie doar o aventur\u0103 de-o noapte, adaug\u0103 Tania. \u2014P\u00e2n\u0103 m\u00e2ine o s\u0103 fie cu altcineva. Tara se ridic\u0103 \u0219i se ofer\u0103 s\u0103-mi toarne o cea\u0219c\u0103 de ceai. Accept bucuroas\u0103. O cea\u0219c\u0103 de ceai o s\u0103 m\u0103 ajute s\u0103 m\u0103 lini\u0219tesc. Dar mi-ar prinde bine ceva mai tare, sincer. Mult mai tare. \u2014Se pare c\u0103 are o anume reputa\u021bie. \u00cemi pun lapte \u00een ceai \u0219i \u00eemi ridic picioarele ca s\u0103-i las pe oamenii de serviciu s\u0103 aspire sub scaunul meu. \u2014Cine are? \u2014Adam Kirrane. \u2014Chiar a\u0219a? Vorbe\u0219ti serios? Nu \u0219tiam asta. Tania m\u0103 prive\u0219te \u00eentreb\u0103tor. \u2014P\u0103i, nu ne-ar invita pe noi \u00een ora\u0219, pentru c\u0103 suntem logodite, r\u00e2de Tara. Dar nu a\u0219 fi refuzat. Dac\u0103 mai eram singur\u0103, vreau s\u0103 spun. Haha. \u2014Deci... nu a\u021bi auzit s\u0103 fi invitat \u00een ora\u0219 alte fete? Clatin\u0103 am\u00e2ndou\u0103 din cap \u0219i, \u00eentr-un fel ciudat, m\u0103 simt cumva u\u0219urat\u0103. Pre\u021b de c\u00e2teva clipe, am presupus c\u0103 Adam a invitat \u00een ora\u0219 toate stewardesele cu care a vorbit. Hai, trebuie s\u0103 recunoa\u0219te\u021bi c\u0103 am fost c\u00e2teva. Sandy, Wendy, eu \u0219i acum Lydia. Ocupat b\u0103rbat, nu? Pilo\u021bii \u0219i Lydia se \u00eentorc la bord exact c\u00e2nd ne eliberam t\u0103vile. Lydia r\u00e2de isteric de ceva ce a spus Mike. Nu cred c\u0103 a fost nici m\u0103car un pic amuzant. Chiar nu \u0219tiu cum o s\u0103 lucrez la \u00eentoarcere cu Lydia f\u0103r\u0103 s\u0103 o sp\u00e2nzur cu e\u0219arfa ei alb\u0103 cu bleumarin. Vreau doar s\u0103 m\u0103 cuib\u0103resc \u00eentr-un col\u021b \u0219i s\u0103 pl\u00e2ng p\u00e2n\u0103 c\u00e2nd adorm. \u2014Mike e un \u00eenger, nu-i a\u0219a? Lydia se aranjeaz\u0103 \u00een oglinda din spate, d\u00e2ndu-\u0219i cu ruj ro\u0219u-aprins pe buzele ei pline. \u2014Nu \u0219tiu, spun \u00eencet. Nu prea \u00eel cunosc. M\u0103 duc pe interval, l\u0103s\u00e2nd-o pe Lydia s\u0103 fac\u0103 anun\u021bul legat de bagaje. Cu o voce aristocratic\u0103, exagerat\u0103, avertizeaz\u0103 pasagerii s\u0103 nu blocheze culoarele \u00een timp ce-\u0219i pun bagajele \u00een compartimentele de deasupra lor. M\u0103 \u00eentorc \u0219i m\u0103 uit fix la ea. Sunt doar nou\u0103 pasageri la bord p\u00e2n\u0103 acum, to\u021bi a\u0219eza\u021bi. De fapt, singura persoan\u0103 de pe interval care st\u0103 \u00een picioare sunt eu! \u00cencerc s\u0103-mi fac de lucru c\u0103ut\u00e2nd o centur\u0103 mic\u0103 de copii pentru un micu\u021b. Apoi, \u00een italian\u0103 de balt\u0103, \u00eei explic mamei cum func\u021bioneaz\u0103. Spre \u00eenc\u00e2ntarea mea, pare s\u0103 m\u0103 \u00een\u021beleag\u0103. Ori asta, ori e doar extraordinar de politicoas\u0103. Privind copilul, cu imen\u0219ii s\u0103i ochi c\u0103prui \u0219i p\u0103rin\u021bii superbi care \u00eel ador\u0103, m\u0103 simt pu\u021bin trist\u0103. O s\u0103 am vreodat\u0103 parte de asta? m\u0103 \u00eentreb. M\u0103 va iubi cineva destul de mult \u00eenc\u00e2t s\u0103 se c\u0103s\u0103toreasc\u0103 cu mine? \u0218i o s\u0103 fie vreodat\u0103 un micu\u021b care s\u0103 m\u0103 dr\u0103g\u0103leasc\u0103 \u0219i s\u0103-mi spun\u0103 mami? Exact c\u00e2nd m\u0103 g\u00e2ndeam c\u0103 toat\u0103 lumea e la bord, Mike anun\u021b\u0103 c\u0103 mai a\u0219tept\u0103m doi pasageri. Din p\u0103cate, \u0219i-au l\u0103sat bagajele, a\u0219a c\u0103 din motive de siguran\u021b\u0103 nu putem pleca nic\u0103ieri p\u00e2n\u0103 c\u00e2nd nu sunt desc\u0103rcate bagajele. Avioanele nu pot zbura cu bagaje ciudate. Toat\u0103 lumea \u0219tie asta. Hmm. \u00cencerca\u021bi s\u0103 le spune\u021bi asta \u0219i pasagerilor care sosesc \u00een Florida \u0219i afl\u0103 c\u0103 bagajele lor au ajuns la Sydney! M\u0103 uit discret la ceas, dar nu m\u0103 agit. Nu. E treaba pasagerilor s\u0103 se pl\u00e2ng\u0103 atunci c\u00e2nd \u00eent\u00e2rziem, nu a noastr\u0103. Desigur c\u0103 suntem atacate cu regularitate atunci c\u00e2nd avionul \u00eent\u00e2rzie dintr-un motiv oarecare. Dar pe noi nu ne deranjeaz\u0103. Deloc! Noi nu avem vie\u021bile noastre, bine\u00een\u021beles. \u0218i nu ni se pare nimic mai distractiv dec\u00e2t s\u0103 st\u0103m \u00eentr-un avion cu mul\u021bi pasageri nemul\u021bumi\u021bi. Mai ales la trei dimine\u021ba, \u00een vreo v\u0103g\u0103un\u0103 str\u0103in\u0103, c\u00e2nd pasagerii, dup\u0103 ce au b\u0103ut un pahar sau dou\u0103 \u00een plus, o iau complet razna. \u00cen astfel de momente \u00eencep s\u0103 m\u0103 g\u00e2ndesc serios la via\u021ba mea \u0219i s\u0103 mi se par\u0103 c\u0103 o slujb\u0103 de la nou\u0103 la cinci s-ar putea s\u0103 nu fi fost at\u00e2t de rea p\u00e2n\u0103 la urm\u0103. Hai c\u0103-ncepem. Pasagerii care au \u00eent\u00e2rziat intr\u0103 f\u0103r\u0103 nici o grij\u0103. S\u0103-\u0219i cear\u0103 scuze? Cred c\u0103 glume\u0219ti. \u0218i ei sunt irlandezi. \u00cenc\u0103rca\u021bi cu saco\u0219e de cump\u0103r\u0103turi (ce bine le merge unora), par enerva\u021bi c\u0103 nu g\u0103sesc loc \u00een compartimentele de bagaje. Ai crede c\u0103 ni\u0219te oameni care tocmai au \u021binut pe loc un avion \u0219i pe pasagerii s\u0103i ar avea bunul-sim\u021b s\u0103 par\u0103 foarte jena\u021bi \u0219i s\u0103-\u0219i ocupe locurile c\u00e2t se poate de repede. Nu \u0219i \u0103\u0219tia doi. \u2014Scuz\u0103-m\u0103. Femeia \u00eemi face semn, folosind un ton condescenent \u0219i cople\u0219itor. Respir ad\u00e2nc. Da. Bine. Nu sunt un c\u0103\u021belu\u0219 la dispozi\u021bia oricui \u0219i o s\u0103 le spun pasagerilor \u0103stora s\u0103 se a\u0219eze imediat \u0219i s\u0103 \u00ee\u0219i pun\u0103 centurile de siguran\u021b\u0103. C\u00e2nd m\u0103 apropii, are loc recunoa\u0219terea reciproc\u0103. Doamne. Mi se usuc\u0103 deodat\u0103 gura. Credeam c\u0103 am o zi proast\u0103, dar asta \u00eei pune clar capac. Femeia \u00een cauz\u0103 e Celeste-Jane Leddy, care era cea mai mare tic\u0103loas\u0103 din \u0219coala mea. Doamne, nu am mai v\u0103zut-o... ei, de ani. Nu de c\u00e2nd a fost exmatriculat\u0103 pentru c\u0103 a \u00eencercat s\u0103 aprind\u0103 cu un chibrit coada unei tipe. Nu am \u0219tiut niciodat\u0103 ce s-a ales de ea \u00een cele din urm\u0103. A sl\u0103bit, observ nemul\u021bumit\u0103. Al naibii de mult. E foarte slab\u0103. Dar tr\u0103s\u0103turile ei sunt ascu\u021bite. \u0218i ochii ei sunt de un albastru ca o\u021belul. F\u0103r\u0103 vreo urm\u0103 de c\u0103ldur\u0103. \u2014Ei... bun\u0103, zice ea cu un r\u00e2njet r\u0103ut\u0103cios de-abia ascuns. Cu asta te ocupi acum? \u2014Bun\u0103, Celeste, spun calm\u0103, remarc\u00e2nd diamantul enorm de pe m\u00e2na ei st\u00e2ng\u0103. E m\u0103ritat\u0103. Doamne, p\u00e2n\u0103 \u0219i vaca aia a reu\u0219it s\u0103 se m\u0103rite cu cineva. \u0218i nici m\u0103car nu e ur\u00e2t, la naiba. Cel pu\u021bin, dac\u0103 era ur\u00e2t puteam s\u0103 m\u0103 consolez. \u2014Da, cu asta, e grozav. Acum, Celeste, ai putea s\u0103 te a\u0219ezi c\u00e2t se poate de repede, pentru c\u0103 \u0219i a\u0219a suntem destul de \u00een \u00eent\u00e2rziere? E furioas\u0103. Dou\u0103 pete de un roz aprins apar pe pome\u021bii ei ascu\u021bi\u021bi. Cu toate astea m\u0103 ascult\u0103. C\u00e2nd se a\u0219az\u0103, arunc\u0103 o privire ecusonului meu. \u2014Tot Redden, din c\u00e2te v\u0103d. Z\u00e2mbe\u0219te glacial. \u2014Da, sunt prea ocupat\u0103 pentru dragoste. \u2014Vai, a\u0219a spun toate. Doamne, voi, femeile de carier\u0103, nu v\u0103 \u00een\u021beleg deloc. Acum po\u021bi s\u0103 faci ceva cu toate saco\u0219ele astea? Le iau \u0219i le pun \u00eentr-un scaun gol. Mi-ar pl\u0103cea s\u0103 le deschid \u0219i s\u0103 v\u0103d ce a cump\u0103rat. Doar ca s\u0103 v\u0103d cum tr\u0103ie\u0219te cealalt\u0103 jum\u0103tate, dar nu o fac. Sunt \u0219i a\u0219a destul de nefericit\u0103. \u00cen loc s\u0103 fac asta, m\u0103 duc \u00eenapoi la locul meu. Suntem gata de decolare. \u2014Ei, \u0219i-au cerut scuze? vrea Lydia s\u0103 \u0219tie. E furioas\u0103 c\u0103 zborul a fost \u00eent\u00e2rziat. Dup\u0103 cum stau acum lucrurile, ne-am ratat momentul prev\u0103zut pentru decolare. \u2014Cine? \u00eentreb eu absent\u0103, pentru c\u0103 de-abia o ascult. \u2014Posh \u0219i Becks. \u2014Poftim? \u2014Cei doi cu toate saco\u0219ele alea. \u2014A, ei? Sigur c\u0103 nu \u0219i-au cerut scuze. De fapt, nici nu le-a trecut prin cap c\u0103 au deranjat pe toat\u0103 lumea. Cel pu\u021bin ei nu i-a trecut prin cap. O cunosc de fapt. Bine, o cuno\u0219team. A fost la \u0219coal\u0103 cu mine. \u2014Doamne, e norocoas\u0103 cu a\u0219a b\u0103rbat. E o partid\u0103, nu? \u0218i evident c\u0103 are \u0219i ceva b\u0103nu\u021bi. Ce zici, \u0219i ea arat\u0103 foarte bine, nu? \u2014Nu mi se pare a\u0219a grozav\u0103, spun eu, dar apoi \u00eemi pare r\u0103u c\u0103 am p\u0103rut a\u0219a de r\u0103ut\u0103cioas\u0103. Dar c\u00e2nd \u00ee\u021bi displace cineva, niciodat\u0103 nu \u021bi se pare c\u0103 arat\u0103 at\u00e2t de bine, nu-i a\u0219a? Sau cel pu\u021bin nu recuno\u0219ti. Nu. Nici \u00eentr-o mie de ani. \u2014Mi-ar pl\u0103cea s\u0103 m\u0103 m\u0103rit cu un b\u0103rbat bogat, zice Lydia deodat\u0103. Un b\u0103rbat frumos \u0219i bogat. Problema e c\u0103 majoritatea b\u0103rba\u021bilor frumo\u0219i nu sunt boga\u021bi \u0219i majoritatea b\u0103rba\u021bilor boga\u021bi nu sunt frumo\u0219i. \u2014P\u0103i poate o s\u0103 te m\u0103ri\u021bi cu Adam Kirrane \u0219i a\u0219a \u00ee\u021bi rezolvi toate problemele. Lydia arat\u0103 de parc\u0103 ar fi lovit-o cineva peste gur\u0103. Se \u00eentoarce spre mine cu o expresie uimit\u0103 pe fa\u021b\u0103. \u2014De unde \u0219tii despre mine \u0219i el? aproape \u021bip\u0103 ea. \u2014E u\u0219or, spun eu cu o voce egal\u0103. V\u0103d viitorul. \n", "tc \"Capitolul 19\" \u2014Apoi o s\u0103 te duc\u0103 la el acas\u0103, spun, uit\u00e2ndu-m\u0103 \u00een palma ei. \u0218i o s\u0103 te \u00eentrebe dac\u0103 nu vrei s\u0103 merge\u021bi s\u0103 \u00eenota\u021bi. \u2014Chiar are piscin\u0103? De unde \u0219tii toate astea? \u00eentreab\u0103 Lydia suspicioas\u0103. \u2014\u021ai-am spus, v\u0103d viitorul. \u2014Doamne, e minunat. Po\u021bi s\u0103 vezi dac\u0103 o s\u0103 ajungem s\u0103, ei, \u0219tii tu, s\u0103 avem o rela\u021bie serioas\u0103? \u2014Nu pot s\u0103-\u021bi spun asta, zic sumbru. \u2014De ce? \u2014P\u0103i, nu le spun oamenilor dec\u00e2t lucruri bune. \u2014Aha. Lydiei clar nu i-a pl\u0103cut cum a sunat asta. Dar nu am nici un dubiu c\u0103 o s\u0103 \u0219tearg\u0103 pur \u0219i simplu partea asta a previziunii. Oricum, majoritatea oamenilor nu cred dec\u00e2t lucruri bune despre viitorul lor. \u0218ti\u021bi \u0219i voi, dac\u0103 v\u0103 citi\u021bi horoscopul \u0219i e de r\u0103u, v\u0103 convinge\u021bi c\u0103 e doar o porc\u0103rie. Apoi citi\u021bi altul care e de bine \u0219i v\u0103 convinge\u021bi c\u0103 e adev\u0103rat. \u00cen mijlocul previziunii sun\u0103 un pasager. M\u0103 ofer s\u0103 m\u0103 ocup eu de el. Lydia e distrus\u0103 c\u00e2nd \u00eei las m\u00e2na. \u00cenaint\u00e2nd pe interval, observ c\u0103 semnalul vine de deasupra lui Celeste. Rahat. Ce mai vrea acum afurisita? \u2014Auzi, scumpo, ciripe\u0219te ea. M\u0103 \u00eentrebam dac\u0103 nu ai putea s\u0103-mi faci o mare favoare? Alistair \u0219i cu mine tocmai ne-am s\u0103rb\u0103torit primul an de c\u0103s\u0103torie \u0219i ne \u00eentrebam dac\u0103 sunt cumva locuri libere la clasa \u00eent\u00e2i. Ar fi a\u0219a un r\u0103sf\u0103\u021b pentru noi am\u00e2ndoi. Deschid gura s\u0103 spun ceva, dar r\u0103m\u00e2n f\u0103r\u0103 cuvinte. Sunt uimit\u0103 de obr\u0103znicia ei. Chiar sunt. De-a lungul anilor am \u00eent\u00e2lnit mul\u021bi, mul\u021bi oameni cunoscu\u021bi \u00een timpul c\u0103l\u0103toriilor \u0219i nici unul din ei nu mi-a cerut s\u0103 fie mutat. \u0218i fata asta m\u0103 crede proast\u0103 s\u0103 o mut la clasa \u00eent\u00e2i doar pentru c\u0103 mi-a zis scumpo. Or avea elefan\u021bii o memorie extraordinar\u0103, dar pu\u021bini \u00ee\u0219i pot aminti zilele de \u0219coal\u0103 la fel de bine ca mine. A\u0219a c\u0103 m\u0103 las pe vine \u0219i \u00eei spun \u00eencet: \u2014Scumpo, \u0219tii c\u0103 nu a\u0219 avea nici o problem\u0103 s\u0103 te mut, dar Tania, stewardesa-\u0219ef\u0103 de azi, e foarte strict\u0103 \u0219i \u0219tiu c\u0103 nu mi-ar permite. A\u0219a c\u0103 \u00eemi pare r\u0103u. Chiar \u00eemi pare. \u00cei z\u00e2mbesc c\u00e2t pot de larg, m\u0103 ridic iar \u0219i plec. Cele mai bune lucruri din via\u021b\u0103 sunt gratis, se spune, \u0219i, din fericire, un z\u00e2mbet nu cost\u0103 nimic. \u0218i asta e tot ce va primi Celeste fa\u021b\u0103-ascu\u021bit\u0103 azi de la mine. Scumpo pe naiba. \u00cen spate, Lydia are un atac de panic\u0103. \u00cemi spune c\u0103, \u00een timp ce scotea c\u0103ruciorul, una din chifle a c\u0103zut de pe tav\u0103 \u0219i s-a rostogolit p\u00e2n\u0103 pe podeaua toaletei. Cineva a l\u0103sat u\u0219a deschis\u0103. E \u00eengrozit\u0103 pentru c\u0103 \u00een mod normal sunt o mul\u021bime de chifle \u00een plus. Dar azi nu. Avem treizeci \u0219i trei de chifle. \u0218i acela\u0219i num\u0103r de pasageri. \u2014Care chifl\u0103 a c\u0103zut pe jos? \u00eentreb ca fapt divers. \u2014Am aruncat-o la co\u0219. M\u0103 duc la co\u0219 \u0219i \u00eel scot din ni\u0219a lui. Iau chifla, o \u0219terg rapid de \u0219or\u021b \u0219i o pun la loc pe tav\u0103. Lydia se uit\u0103 \u0219i nu-i vine s\u0103 cread\u0103. \u2014Doar \u00eei pl\u0103tesc o poli\u021b\u0103 unei vechi prietene, spun, pun\u00e2nd tava deasupra c\u0103ruciorului, ca nu cumva s\u0103 uit s\u0103 i-o dau special lui Celeste. De fapt, fac asta pentru Emily. Emily era o fat\u0103 cam gras\u0103 pe care o \u0219tiam c\u00e2nd eram la \u0219coal\u0103. Era chiar mai mare dec\u00e2t mine. Nu am mai v\u0103zut-o de c\u00e2nd eram adolescent\u0103, a\u0219a c\u0103 nu \u0219tiu ce s-a ales de ea. Am legat un soi de prietenie ciudat\u0103, st\u00e2nd zilnic la coad\u0103 la chio\u0219cul \u0219colii. Dou\u0103 \u0219col\u0103ri\u021be f\u0103r\u0103 \u00eencredere \u00een ele, nefericite, pierdute, care c\u0103utau dragostea \u00eentr-o lume secret\u0103 a batoanelor Mars \u0219i Twix. Celeste \u00eei f\u0103cea via\u021ba un iad lui Emily. Odat\u0103 a scuipat pe un scaun \u0219i a obligat-o pe Emily s\u0103 se a\u0219eze. Alt\u0103 dat\u0103 a lovit-o peste pulp\u0103 \u00eentr-un meci de hochei, pretinz\u00e2nd c\u0103 a fost un accident. Mi-era prea fric\u0103 s\u0103-i iau ap\u0103rarea lui Emily, deoarece mi se p\u0103rea c\u0103, dac\u0103 a\u0219 fi f\u0103cut-o, ar fi venit r\u00e2ndul meu. Apoi Emily a avut o c\u0103dere nervoas\u0103, s-a mutat de la \u0219coal\u0103 \u0219i am pierdut leg\u0103tura cu ea. M-a b\u00e2ntuit ani \u00een \u0219ir regretul c\u0103 nu am f\u0103cut nimic s-o ajut. \u2014Poft\u0103 bun\u0103. \u00cei \u00eenm\u00e2nez tava lui Celeste. Acum z\u00e2mbe\u0219te mai stins. \u0218i eu z\u00e2mbesc mai larg. De fapt, \u00eencepe s\u0103 m\u0103 doar\u0103 falca de c\u00e2t de mult am r\u00e2njit \u00een timpul acestui zbor. Dar e mai bine dec\u00e2t s\u0103 pl\u00e2ng. Da. Dac\u0103 a\u0219 \u00eencepe acum s\u0103 pl\u00e2ng, \u0219tiu c\u0103 nu m-a\u0219 mai opri. \u2014A\u0219 vrea un vin ro\u0219u pentru mine \u0219i unul pentru so\u021bul meu. Accentueaz\u0103 cuv\u00e2ntul \u201eso\u021b\u201c. \u2014Asta vrei, drag\u0103? So\u021biorul m\u0103car are bunul-sim\u021b s\u0103 par\u0103 jenat, cum \u0219i trebuie. \u00cei z\u00e2mbesc, cu o oarecare compasiune. Doamne, pentru o persoan\u0103 care aproape pl\u00e2nge pe din\u0103untru, cu siguran\u021b\u0103 z\u00e2mbesc mult azi. C\u00e2nd se termin\u0103 servitul, sunt gata s\u0103 m\u0103 pr\u0103bu\u0219esc. Aduc un Irish Independent s\u0103 citesc \u00een spate. Sper c\u0103 o s\u0103 m\u0103 mai distrag\u0103. \u0218i cu pu\u021bin noroc, nu o s\u0103 mai g\u0103sesc poza lui Adam. N-a\u0219 suporta s\u0103 m\u0103 uit la el acum. Chiar n-a\u0219 putea. R\u0103sfoiesc ziarul cu Lydia \u00eenghesuindu-se deasupra mea, \u00eencerc\u00e2nd \u0219i ea s\u0103-l citeasc\u0103. Mi-ar pl\u0103cea s\u0103-l fac sul \u0219i s-o lovesc cu el. Ca pe-o musc\u0103. \u2014Vezi ceva legat de copil\u0103ria mea? \u00eentreab\u0103 ea. \u2014Unde, \u00een ziar? \u2014Nu, bleago, \u00een palma mea. \u2014Dar nu m\u0103 uit la palma ta, Lydia. \u2014Hai, te rog, mai spune-mi pu\u021bin. Doamne, o s\u0103 r\u0103m\u00e2n marcat\u0103 pe via\u021b\u0103 din cauza asta. \u00cei apuc m\u00e2na. \u2014Ai fost foarte r\u0103sf\u0103\u021bat\u0103 c\u00e2nd erai copil, nu? \u2014Uau, e adev\u0103rat, spune entuziasmat\u0103. E\u0219ti foarte talentat\u0103. E un har, nu? \u2014P\u0103i... da. Aproape. Tania vine s\u0103 stea la taclale. Lydia \u00eei spune c\u0103 citesc viitorul. Tania pare \u00eenc\u00e2ntat\u0103 \u0219i-mi \u00eentinde \u0219i ea m\u00e2na. Doamne, \u00een ce m-am mai b\u0103gat acum? \u2014E\u0219ti \u00eentr-o perioad\u0103 foarte fericit\u0103 din via\u021ba ta. M\u0103 prefac c\u0103 m\u0103 concentrez asupra palmei sale. Cum naiba cred eu c\u0103 o s\u0103 scap din asta? \u2014Cu siguran\u021b\u0103 ai \u00eent\u00e2lnit b\u0103rbatul potrivit. Dar... era o perioad\u0103 \u00een via\u021ba ta c\u00e2nd te \u00eendoiai c\u0103 o s\u0103 \u00eent\u00e2lne\u0219ti vreodat\u0103 acea persoan\u0103 special\u0103. \u2014Ai dreptate aici, ofteaz\u0103 Tania. S\u0103 fim serio\u0219i, ce femeie nu se \u00eendoie\u0219te? \u2014\u0218i au fost \u0219i suferin\u021be, spun pe un ton potrivit de trist. D\u0103 din cap t\u0103cut\u0103. \u2014Dar ceilal\u021bi b\u0103rba\u021bi din via\u021ba ta nu-\u021bi erau sorti\u021bi, de\u0219i atunci a\u0219a ai crezut. Tania nu mai vorbe\u0219te. A devenit foarte t\u0103cut\u0103. Doamne, sper s\u0103 nu pl\u00e2ng\u0103 sau a\u0219a ceva. Ar fi foarte jenant. \u2014Nunta ta va fi o ocazie foarte fericit\u0103, totu\u0219i. O s\u0103 fie o zi minunat\u0103 pentru toat\u0103 lumea. Nu-\u021bi face griji. Totul o s\u0103 se rezolve. \u2014Ce u\u0219urare. Tania trage aer \u00een piept. \u2014\u00cemi f\u0103ceam griji \u00een privin\u021ba asta. \u2014V\u0103d ni\u0219te interven\u021bii din partea rudelor lui, zic. \u2014Chiar a\u0219a, se str\u00e2mb\u0103 Tania. \u2014Dar, cum spuneam, toate problemele se vor rezolva de la sine. \u2014Chiar ai avut probleme cu socrii t\u0103i? se bag\u0103 Lydia deodat\u0103 \u00een discu\u021bie. E \u00eenc\u0103 foarte t\u00e2n\u0103r\u0103, a\u0219a c\u0103 probabil nu are experien\u021be legate de planuri de nunt\u0103 de co\u0219mar. Eu, pe de alt\u0103 parte, \u0219tiu exact c\u00e2t de stresant poate fi. Am trecut prin porc\u0103ria asta cu aproape toate prietenele mele. \u2014E o mic\u0103 problem\u0103 cu lista invita\u021bilor. Sunt pe ea oameni pe care nu \u00eei vrei \u00een mod deosebit la nunta ta. Tania d\u0103 convins\u0103 din cap. \u2014\u0218i al\u021bii pe care ai vrea s\u0103-i invi\u021bi, dar nu po\u021bi din cauza cifrelor. \u2014O, da. \u2014O s\u0103 se rezolve, totu\u0219i, repet cu \u00een\u021belepciune. Fac o pauz\u0103 de un minut, \u00eentreb\u00e2ndu-m\u0103 dac\u0103 nu cumva ar trebui s\u0103 m\u0103 opresc acum c\u00e2nd mai pot. Apoi, m\u0103 g\u00e2ndec eu, o s\u0103 mai spun un singur lucru. De fapt, m\u0103 distreaz\u0103 asta, \u00een ciuda inimii mele fr\u00e2nte \u0219i faptului c\u0103 Celeste \u2013 du\u0219manca mea din copil\u0103rie venit\u0103 din iad \u2013 st\u0103 la doar c\u00e2\u021biva metri de mine. \u2014V\u0103d o vacan\u021b\u0103 \u00een str\u0103in\u0103tate; plaje albe \u0219i mare limpede, albastr\u0103. Poate o insul\u0103. \u2014Ah, asta va fi luna de miere, se lumineaz\u0103 Tania. Mergem \u00een Maldive. Pfiu! \n\nTania o trimite apoi pe Tara s\u0103-i citesc viitorul. Doamne, \u00eencepe s\u0103-mi par\u0103 r\u0103u c\u0103 m-am b\u0103gat \u00een jocul \u0103sta prostesc. Dar nu are rost s\u0103 dau acum \u00eenapoi, a\u0219a c\u0103 \u00eei spun cam acelea\u0219i lucruri pe care i le-am spus \u0219i Taniei. Dar cum inelul de logodn\u0103 al Tarei are cel mai mare \u0219i mai greu diamant pe care l-am v\u0103zut \u00een via\u021ba mea, adaug c\u0103 v\u0103d c\u0103 se m\u0103rit\u0103 cu un b\u0103rbat bogat. \u2014Da, logodnicul meu chiar c\u00e2\u0219tig\u0103 mul\u021bi bani, recunoa\u0219te ea candid\u0103. \u2014\u0218i cumva nu te v\u0103d r\u0103m\u00e2n\u00e2nd \u00een slujba asta peste c\u00e2\u021biva ani, continui, \u00eencrunt\u00e2ndu-m\u0103 pentru un mai mare impact. \u2014Nici eu! exclam\u0103 ea. Chiar po\u021bi vedea asta? \u2014Da. Desigur c\u0103 pot. Dac\u0103 el e at\u00e2t de bogat, ea nu o s\u0103 se trezeasc\u0103 la patru dimine\u021ba pentru zboruri de noapte tot restul vie\u021bii, nu? \u2014\u0218i v\u0103d trop\u0103it de picioru\u0219e. C\u00e2t de cur\u00e2nd. Estimez c\u0103 v\u00e2rsta Tarei e \u00een jur de treizeci \u0219i cinci de ani, a\u0219a c\u0103 sunt pe teren destul de sigur. Probabil ceasul biologic tic\u0103ie nevoie mare. Ea e fericit\u0103. Eu sunt fericit\u0103. Suntem toate fericite. Bine... nu sunt chiar fericit\u0103. Dup\u0103 cum v\u0103 pute\u021bi \u00eenchipui, inima mi se fr\u00e2nge. Dar \u0219ti\u021bi, av\u00e2nd \u00een vedere circumstan\u021bele, nu m\u0103 simt prea r\u0103u \u0219i cel pu\u021bin am supravie\u021buit zborului de \u00eentoarcere f\u0103r\u0103 s\u0103 \u00eemi pl\u00e2ng singur\u0103 de mil\u0103. M\u0103 uit la ceas. Aproape am ajuns, slav\u0103 Domnului. De-abia a\u0219tept s\u0103 se termine ziua asta, vreau s\u0103 fie deja m\u00e2ine. Poate m\u00e2ine lucrurile or s\u0103 mi se par\u0103 mai clare. E ciudat, dar nu m\u0103 simt geloas\u0103 pe Lydia sau a\u0219a ceva. Nu. De fapt, aproape mi-e mil\u0103 de ea. Probabil viseaz\u0103 la romantism \u0219i nun\u021bi ca-n pove\u0219ti. Dar pentru Adam, probabil o s\u0103 fie \u00eenc\u0103 o aventur\u0103. Nu-mi vine s\u0103 cred c\u0103 o las s\u0103 se bage \u00een a\u0219a ceva. M\u0103 \u00eentreb dac\u0103 ar trebui s\u0103 spun ceva. P\u00e2n\u0103 la urm\u0103, oric\u00e2t de enervant\u0103 ar fi Lydia, nu vreau s\u0103-l las pe Adam s\u0103 \u00eei fac\u0103 r\u0103u. \u2014Lydia? spun deodat\u0103. Se uit\u0103 la mine a\u0219tept\u00e2nd. \u2014Unde te duce Adam? \u2014Nu po\u021bi s\u0103 vezi asta? m\u0103 \u00eentreab\u0103 naiv\u0103. \u2014Las\u0103-m\u0103 s\u0103 ghicesc. Probabil la un mic hotel din Wicklow, spun eu \u00een sil\u0103. \u2014Spune c\u0103 e o surpriz\u0103. \u2014Pun pariu c\u0103 e. Lydia \u00ee\u0219i roade g\u00e2nditoare unghiile. M\u0103 \u00eentreb ce-o fi \u00een capul \u0103la al ei. \u2014M\u0103 g\u00e2ndeam, zice ea st\u00e2ngaci. M\u0103 g\u00e2ndeam c\u0103 a\u0219 putea s\u0103-i spun despre tine. \u2014Poftim? \u00eentreb \u0219ocat\u0103. Inima \u00eemi tresare. De ce naiba ar vrea s\u0103 aduc\u0103 vorba de mine? \u2014Despre ce-ai spus. Vreau s\u0103 spun c\u0103 nu am mai cunoscut o ghicitoare adev\u0103rat\u0103 p\u00e2n\u0103 acum. Sunt sigur\u0103 c\u0103 lui Adam i s-ar p\u0103rea fascinant. \u2014Sunt sigur\u0103 c\u0103 i s-ar p\u0103rea, de fapt. \u2014Sigur, nu o s\u0103-i spun cum te cheam\u0103, m\u0103 asigur\u0103 ea. Deodat\u0103 \u00eemi pic\u0103 fisa. Ping! Apoi un z\u00e2mbet mi se l\u0103\u021be\u0219te \u00eencet pe fa\u021b\u0103. \u2014Lydia, chiar cred c\u0103 ar trebui s\u0103-i spui cum m\u0103 cheam\u0103, insist. M\u0103tu\u0219a mea e un medium vestit \u00een New York. Medium al vedetelor, de fapt. Probabil o s\u0103 recunoasc\u0103 numele. \u2014Chiar a\u0219a? \u2014Da, dar nu-i spune imediat, desigur, o sf\u0103tuiesc. A\u0219teapt\u0103 p\u00e2n\u0103 dup\u0103 ce a\u021bi terminat am\u00e2ndoi de m\u00e2ncat. Lydia pare \u00eenc\u00e2ntat\u0103 c\u0103 e \u00eenarmat\u0103 cu aceast\u0103 informa\u021bie util\u0103. \u0218i de\u0219i m\u0103 simt cam vinovat\u0103 c\u0103 am min\u021bit, cel pu\u021bin am reu\u0219it s\u0103 m\u0103 \u00eenveselesc. \n", "tc \"Capitolul 20\" Sunt \u00een drum spre cas\u0103. \u00cen ma\u0219ina lui Mike. Dublinul se desf\u0103\u0219oar\u0103 \u00een urma noastr\u0103 \u00een timp ce eu m\u0103 \u00eentind, \u00eenchid ochii \u0219i m\u0103 relaxez. Da, \u0219tiu la ce v\u0103 g\u00e2ndi\u021bi. V\u0103 \u00eentreba\u021bi cum naiba am ajuns \u00een ma\u0219ina c\u0103pitanului. Nu v\u0103 face\u021bi totu\u0219i griji, nu am de g\u00e2nd s\u0103 sar deodat\u0103 pe Mike doar ca s\u0103-l uit pe Adam. Nu fac niciodat\u0103 chestia asta. Nu func\u021bioneaz\u0103. Deci cum am ajuns aici? P\u0103i, o s\u0103 v\u0103 spun repede. Mergeam pe ramp\u0103, c\u00e2nd a \u00eenceput s\u0103 plou\u0103, a\u0219a c\u0103 m-am oprit s\u0103-mi deschid umbrela. Apoi Mike a venit \u00een spatele meu, mi-a luat geanta \u0219i a insistat s\u0103 o duc\u0103 peste ramp\u0103. Desigur, dup\u0103 cum v\u0103 pute\u021bi \u00eenchipui, am fost destul de impresionat\u0103. Adic\u0103 geanta era at\u00e2t de u\u0219oar\u0103, dar Mike nu m-a l\u0103sat s\u0103 o duc eu. Lydia, Tara \u0219i Tania disp\u0103ruser\u0103 de mult, ca \u0219i copilotul. Se gr\u0103beau to\u021bi acas\u0103. Lydia avea, desigur, \u00eent\u00e2lnire. \u0218i ceilal\u021bi aveau alte lucruri de f\u0103cut. Eu, pe de alt\u0103 parte, se pare c\u0103 eram singura f\u0103r\u0103 nici un plan. A\u0219a c\u0103 m-am oferit s\u0103 a\u0219tept dup\u0103 o pasager\u0103 \u00eentr-un scaun cu rotile p\u00e2n\u0103 c\u00e2nd vine ambulan\u021ba s\u0103 o ajute s\u0103 coboare pe sc\u0103rile avionului. Era o femeie at\u00e2t de dr\u0103gu\u021b\u0103, cu o fire pl\u0103cut\u0103, care nu s-a pl\u00e2ns nici m\u0103car o dat\u0103 c\u0103 ambulan\u021ba \u00eent\u00e2rziase. Ci a vorbit despre via\u021b\u0103 \u0219i mi-a spus c\u0103 tocmai se dusese \u00een Italia s\u0103 \u00ee\u0219i vad\u0103 primul nepot. Vorbind cu ea \u0219i v\u0103z\u00e2nd ce mult \u00eei place via\u021ba, m-a f\u0103cut s\u0103-mi dau seama c\u0103 sunt alte lucruri mai importante pe lume dec\u00e2t Adam Kirrane \u0219i c\u0103, de fapt, mi-a f\u0103cut o favoare invit\u00e2nd-o \u00een ora\u0219 pe Lydia. Mi-a\u0219 fi putut irosi mai mult timp cu el, cum am f\u0103cut cu Tim. Dar cel pu\u021bin el nu a apucat. \u00cen afar\u0103 de asta, nu mai am al\u021bi trei ani de pierdut cu o persoan\u0103 care nu merit\u0103. Dup\u0103 ce a venit ambulan\u021ba \u0219i a dus-o pe femeie la Sosiri, m-am \u00eendreptat spre sc\u0103rile avionului, f\u0103r\u0103 s\u0103-mi dau seama c\u0103 Mike r\u0103m\u0103sese \u00een carling\u0103 s\u0103 termine cu ni\u0219te h\u00e2rtii. Am mers pe ramp\u0103, purt\u00e2nd geaca galben-fosforescent pentru vizibilitate, ca nu cumva s\u0103 m\u0103 loveasc\u0103 vreun avion sau un camion. \u0218i sunt sigur\u0103 c\u0103 o lacrim\u0103 sau dou\u0103 mi-au alunecat pe obraz \u00een timp ce m\u0103 g\u00e2ndeam ce naiba o s\u0103 fac tot restul serii. Dar, din fericire, a venit Mike \u00eenainte s\u0103 apar\u0103 alte lacrimi. Dac\u0103 nu ar fi f\u0103cut-o, mi-a\u0219 fi distrus machiajul p\u00e2n\u0103 ajungeam la parcare! Mike s-a oferit s\u0103 m\u0103 duc\u0103 acas\u0103 \u0219i am acceptat bucuroas\u0103. Nu cred c\u0103 a\u0219 fi putut face fa\u021b\u0103 transportului \u00een comun, cu oamenii din autobuz holb\u00e2ndu-se. Nici nu ave\u021bi idee c\u00e2t de proste\u0219te se uit\u0103 oamenii la stewardesele \u00een uniform\u0103. A\u0219a c\u0103, dac\u0103 v\u0103 \u00eentreba\u021bi cumva cum am ajuns \u00een ma\u0219ina lui Mike, acum \u0219ti\u021bi. \u2014Dac\u0103 nu m\u0103 \u00een\u0219el, tu ghice\u0219ti viitorul? m\u0103 \u00eentreab\u0103 Mike pe c\u00e2nd trecem pe Griffith Avenue. It\u2019s a Beautiful Day a celor de la U2 se aude de la radioul ma\u0219inii. Nu pot s\u0103 nu m\u0103 g\u00e2ndesc ce ironic sun\u0103. \u2014Ei, m\u0103 str\u0103duiesc. Z\u00e2mbesc obosit\u0103. Sper c\u0103 nu o s\u0103-mi \u00eentind\u0103 palma \u00een timp ce conduce. \u0218oselele sunt destul de alunecoase \u0219i, Doamne fere\u0219te, dac\u0103 ni s-ar \u00eent\u00e2mpla ceva \u0219i am face accident, nici nu vreau s\u0103 m\u0103 g\u00e2ndesc ce zvonuri ar umbla prin aeroport! \u2014Aveau o idil\u0103. \u2014Se pare c\u0103 ea \u00eel \u00een\u0219ela cu o vedet\u0103 TV. \u2014\u0218i vedeta se mai \u00eent\u00e2lnea cu o alt\u0103 stewardes\u0103. \u2014\u0218i-\u021bi vine s\u0103 crezi c\u0103 fetele-astea dou\u0103 chiar lucraser\u0103 \u00eempreun\u0103 \u00een acea tragic\u0103 zi? \u2014Dar slav\u0103 Domnului, nu a l\u0103sat pe nimeni \u00een urm\u0103. \u2014Nici so\u021b, nici copii, nimic. \u2014P\u0103rin\u021bii ei trebuie s\u0103 fie sup\u0103ra\u021bi, totu\u0219i. \u2014Da. \u0218i avea o sor\u0103 care a dat un interviu pentru Sunday World \u00een leg\u0103tur\u0103 cu tragedia. O fat\u0103 foarte dr\u0103gu\u021b\u0103. Ruth cred c\u0103 o chema. P\u0103rea \u00eennebunit\u0103 de durere, s\u0103raca! Doamne, Katie, \u00eenceteaz\u0103! \u2014Nici m\u0103car nu m\u0103 ascul\u021bi. Mike \u00eemi atinge genunchiul c\u00e2nd ne oprim la semafor. \u2014Scuze. Revin imediat \u00een lumea celor vii. \u2014M\u0103 las dus\u0103 de val uneori. \u2014Te \u00eentrebam dac\u0103 vezi ceva \u00een viitorul meu. M\u0103 uit atent\u0103 la profilul lui. Are fa\u021ba perfect\u0103, tr\u0103s\u0103turi regulate, piele bronzat\u0103, gene negre \u0219i dese \u0219i p\u0103r negru ca abanosul. \u00centr-o bun\u0103 zi, m\u0103 g\u00e2ndeam eu, o s\u0103 fac\u0103 o femeie foarte, foarte fericit\u0103. \u0218i dac\u0103 o s\u0103 aib\u0103 vreodat\u0103 copii, probabil o s\u0103-i adore. Ar fi un tat\u0103 minunat. Cel pu\u021bin asta e impresia pe care mi-o las\u0103. Dar nu pot s\u0103-i spun asta. \u00cen nici un caz, mi-ar fi jen\u0103. Nu \u00eentreba\u021bi de ce, dar deodat\u0103 simt c\u0103 m\u0103 \u00eencing. \u2014Dac\u0103 e a\u0219a de r\u0103u, nu vreau s\u0103 \u0219tiu, r\u00e2de el binevoitor. Pfiu! Slav\u0103 Domnului c\u0103 nu o s\u0103 m\u0103 for\u021beze s\u0103-i spun viitorul. Nu a\u0219 putea face fa\u021b\u0103 acum. \u00cencerc s\u0103 m\u0103 port normal, dar nu pot s\u0103 nu m\u0103 g\u00e2ndesc ce-o s\u0103 se \u00eent\u00e2mple c\u00e2nd Lydia se va \u00eent\u00e2lni cu Adam mai t\u00e2rziu. O s\u0103-i spun\u0103 c\u0103 a lucrat cu mine ast\u0103zi? \u0218i el o s\u0103 r\u00e2d\u0103 pur \u0219i simplu sau o s\u0103 aib\u0103 m\u0103car bunul-sim\u021b s\u0103 se simt\u0103 prost? Cumva, cred c\u0103 o s\u0103 fie prima variant\u0103. Sigur, de ce i-ar p\u0103sa de mine? P\u00e2n\u0103 la urm\u0103, nici m\u0103car nu a \u00eencercat s\u0103 fie discret. Ar fi putut avea orice fat\u0103 din lume, dar se hot\u0103r\u0103\u0219te c\u0103 mai bine s-ar \u00eent\u00e2lni cu colega mea de serviciu. Bolnavul! \u2014La ce te g\u00e2nde\u0219ti? Mike \u00eemi \u00eentrerupe cu bl\u00e2nde\u021be monologul interior. Se caut\u0103 de m\u0103run\u021bi\u0219 \u00een buzunar, pentru taxa de pod. M\u0103 g\u00e2ndesc la Lydia \u0219i Adam. M\u0103 \u00eentreb dac\u0103 o s\u0103 ajung\u0103 s\u0103 fac\u0103 sex \u00een seara asta. O s\u0103-i dea s\u0103 bea mult\u0103 \u0219ampanie, cum a f\u0103cut cu mine? \u00c3sta e trucul lui de petreceri? Mi se face r\u0103u doar c\u00e2nd m\u0103 g\u00e2ndesc. \u2014La nimic, oftez \u00een timp ce o durere ascu\u021bit\u0103 \u00eemi trece prin tot corpul. La absolut nimic. \u2014E\u0219ti \u00een lumea ta, observ\u0103 el. \u2014Da... cred c\u0103 sunt. \u2014Unde anume \u00een Stillorgan locuie\u0219ti? m\u0103 \u00eentreab\u0103 Mike \u00een timp ce conduce pe Strand Road, iar eu m\u0103 uit \u00een zare f\u0103r\u0103 s\u0103 v\u0103d nimic, pentru c\u0103 se las\u0103 seara. \u0218i acum plou\u0103 din nou. \u00cei spun numele str\u0103zii mele. \u2014Ai vrea s\u0103 mergem s\u0103 bem ceva \u00eenainte s\u0103 te duc acas\u0103? propune Mike. \u00cenghit \u00een sec. Mike \u00eemi poate citi g\u00e2ndurile sau ce? Da, a\u0219 vrea mult s\u0103 bem ceva. De fapt, a\u0219 face moarte de om pentru un pahar. Sau dou\u0103. Sau trei. Dar nu pot intra \u00eentr-un pub \u00eembr\u0103cat\u0103 \u00een uniform\u0103 \u0219i nici el nu poate. E \u00eempotriva regulilor companiei. Sigur \u0219tie asta. \u2014Vrei s\u0103 spui... acas\u0103 la tine? M\u0103 \u00eentorc spre el. Am vorbit \u00een \u0219oapt\u0103. \u2014Da... dac\u0103 \u00ee\u021bi convine \u0219i \u021bie, dac\u0103 \u0103\u0103... vrei... \u2014Mi-ar pl\u0103cea, z\u00e2mbesc, curm\u00e2ndu-i suferin\u021ba. Poate sunt nebun\u0103, m\u0103 g\u00e2ndesc. Adic\u0103, de ce m\u0103 duc la Mike, c\u00e2nd ar trebui s\u0103 m\u0103 consolez cu o cutie de bomboane de ciocolat\u0103 la mine \u00een camer\u0103, c\u00e2nt\u00e2nd All by myself? \u2014Grozav, r\u0103spunde el vesel. De parc\u0103 doar i-a\u0219 fi spus c\u00e2t e ceasul sau a\u0219a ceva. Nu ne spunem nimic p\u00e2n\u0103 ajungem la el acas\u0103. Locuie\u0219te \u00een Blackrock. \u00centr-o cas\u0103 cu patru camere, semidecomandat\u0103. Nu e ie\u0219it\u0103 din comun sau a\u0219a ceva. Vreau s\u0103 spun c\u0103 nu are piscin\u0103 sau o alee maiestuoas\u0103. \u0218i cu siguran\u021b\u0103 nu are un servitor care s\u0103 \u00eei deschid\u0103 u\u0219a. Dar asta e o u\u0219urare, sincer. M-am sim\u021bit ca un musafir nepoftit \u00een casa p\u0103rin\u021bilor lui Adam. Casa url\u0103 a burlac. Dar \u00eemi place. E curat\u0103, ordonat\u0103 \u0219i compact\u0103, de\u0219i, ca s\u0103 fiu complet sincer\u0103, cred c\u0103 i-ar prinde bine o influen\u021b\u0103 feminin\u0103. Z\u0103bovesc pu\u021bin \u00een u\u0219\u0103 \u00eenainte de a-mi da jos jacheta de la uniform\u0103 \u0219i de a m\u0103 a\u0219eza pe canapeaua ciocolatie de piele. Pentru prima oar\u0103 de c\u00e2nd l-am cunoscut, m\u0103 \u00eentreb de ce Mike nu s-a c\u0103s\u0103torit niciodat\u0103. P\u00e2n\u0103 la urm\u0103, e un tip chipe\u0219. Foarte chipe\u0219. \u0218i e bl\u00e2nd. Are \u0219i o slujb\u0103 bun\u0103... dar cumva nu vreau s\u0103-mi bag nasul. Chiar nu e treaba mea, p\u00e2n\u0103 la urm\u0103. \u2014M-am mutat aici de numai un an, \u00eemi explic\u0103 Mike, citindu-mi parc\u0103 g\u00e2ndurile. \u2014Unde ai locuit \u00eenainte? \u2014\u00cen Portmarnack. \u2014Singur? Privirile noastre se \u00eent\u00e2lnesc \u0219i se evit\u0103 la fel de repede. \u2014Vrei ceva de b\u0103ut? \u00eentreab\u0103 el, ignor\u00e2ndu-mi \u00eentrebarea. A\u0219a-mi trebuie. \u2014Sigur. \u2014S\u0103 deschid o sticl\u0103 de vin? \u2014A\u0219 prefera ceva mai tare. Ai Bacardi? \u2014Am tot ce vrei. \u2014Atunci o s\u0103 vreau ni\u0219te rom. Cu Cola, te rog. Mike dispare \u00een buc\u0103t\u0103rie. C\u00e2nd pleac\u0103, m\u0103 uit \u00een jur la sufrageria cu covor crem. E goal\u0103, cu excep\u021bia unui tablou destul de neobi\u0219nuit, reprezent\u00e2nd un decor din Connemara. Cred c\u0103 recunosc plaja. Dintr-o vacan\u021b\u0103 cu familia de acum ani de zile. De c\u00e2nd via\u021ba era mai pu\u021bin complicat\u0103. \u0218i ceva mai distractiv\u0103. Un televizor/DVD cu ecran mare domin\u0103 col\u021bul \u00eendep\u0103rtat \u0219i sute de CD-uri sunt aranjate ordonat \u00eentr-un \u0219ir. E o plant\u0103 pe pervaz, dar arat\u0103 de parc\u0103 zilele i-ar fi num\u0103rate. Probabil a fost un cadou de la mama sa. Pare foarte bizar totul. Simt c\u0103 o s\u0103 m\u0103 trezesc \u00eentr-un minut \u0219i o s\u0103-mi dau seama c\u0103 totul a fost un vis. Dac\u0103 mi-a\u021bi fi spus ieri noapte c\u0103 voi sta \u00een casa altui b\u0103rbat \u00een seara asta, b\u00e2nd alcool, \u00eembr\u0103cat\u0103 \u00een uniforma mea, nu v-a\u0219 fi crezut niciodat\u0103. Doamne, da. Mike se \u00eentoarce cu b\u0103utura mea \u0219i a umplut, plin de considera\u021bie, un bol cu alune, pe care mi-l d\u0103 mie. Se a\u0219az\u0103 l\u00e2ng\u0103 mine \u0219i deschide o sticl\u0103 de vin. \u2014De la Milano, z\u00e2mbe\u0219te el. \u0218i eu \u00eei z\u00e2mbesc. M\u0103 simt ciudat de \u00een largul meu aici. Nu \u0219tiu de ce. \u0218i cu siguran\u021b\u0103 nu m\u0103 simt de parc\u0103 m-a\u0219 fi culcat cu alt b\u0103rbat ieri sear\u0103. Acel... \u0103\u0103... incident pare la kilometri dep\u0103rtare. Acum sunt bucuroas\u0103 c\u0103 nu m-am dus acas\u0103. Perna mea nu o s\u0103 simt\u0103 lipsa lacrimilor. \u2014Ai ceva pe suflet, nu? Privirea lui Mike parc\u0103 p\u0103trunde \u00een ochii mei. E at\u00e2t de intens\u0103. \u00ce\u0219i d\u0103 jos haina \u0219i o pune peste a mea. Gestul s\u0103u m\u0103 descurajeaz\u0103 pu\u021bin. M\u0103 simt ca o adolescent\u0103 st\u00e2ngace la primul meu bal. Despre ce e vorba? m\u0103 \u00eentreb. Sper c\u0103 Mike nu se g\u00e2nde\u0219te c\u0103 m\u0103 aflu aici ca s\u0103 fiu sedus\u0103 sau a\u0219a ceva. Ultimul lucru de care am nevoie e s\u0103 m\u0103 implic \u00eentr-o rela\u021bie cu alt b\u0103rbat. Chiar dac\u0103 ar fi vorba doar de un s\u0103rut f\u0103r\u0103 importan\u021b\u0103. Trebuie s\u0103-mi pun g\u00e2ndurile \u00een ordine \u00eenainte s\u0103 fac ceva ce a\u0219 putea regreta mai t\u00e2rziu. Deja am f\u0103cut o gre\u0219eal\u0103 s\u0103pt\u0103m\u00e2na asta. Una imens\u0103. Nu o s\u0103 mai fac asta prea cur\u00e2nd. \u2014Da, am. Iau o \u00eenghi\u021bitur\u0103 din b\u0103utura mea. E tare. Bun\u0103. \u2014Dar nu vrei s\u0103 vorbe\u0219ti despre asta? \u2014A\u0219a e, nu vreau. \u2014\u021ai-e foame? \u2014Nu. Doamne, nu prea \u00eei u\u0219urez situa\u021bia, nu? Sunt sigur\u0103 c\u0103 \u00eencepe s\u0103 regrete c\u0103 m-a invitat acas\u0103 la el. Dar nu-mi pas\u0103. M-am s\u0103turat s\u0103 tot \u00eencerc s\u0103 impresionez b\u0103rba\u021bii. De fapt, m-am s\u0103turat, punct. \u2014Am fost \u00eenc\u00e2ntat c\u00e2nd am aflat c\u0103 e\u0219ti la bord azi. Mike se apleac\u0103 pe canapea \u0219i \u00ee\u0219i desface primul nasture de la c\u0103ma\u0219\u0103. Nu-mi place s\u0103 recunosc asta, dar arat\u0103 al naibii de sexy \u0219i devine din minut \u00een minut \u0219i mai sexy. Aproape c\u0103 nu-mi place din cauza asta. Ar fi mult mai u\u0219or dac\u0103 nu ar ar\u0103ta a\u0219a de bine, nu? Atunci a\u0219 putea s\u0103-i spun totul despre Adam \u0219i cum mi-a fost fr\u00e2nt\u0103 inima. Dar nu are rost. Oricum, nici nu \u0219tiu dac\u0103 a\u0219 putea explica totul cum trebuie. \u2014De unde \u0219tiai c\u0103 sunt la bord? \u2014Tania mi-a \u00eenm\u00e2nat lista cu numele echipajului. Nu mi-a venit s\u0103 cred c\u00e2nd l-am v\u0103zut pe al t\u0103u. Cred c\u0103 voiam s\u0103-mi cer scuze pentru c\u0103 te-am l\u0103sat singur\u0103 \u00een seara aia \u00een Boston. \u2014Deja ai f\u0103cut-o. \u2014Voiam s\u0103-mi cer iar scuze. Cum trebuie. \u00cemi atinge u\u0219or bra\u021bul, d\u00e2ndu-mi un fior prin tot corpul. Nu \u0219tiu dac\u0103 am \u00eencredere \u00een mine cu Mike at\u00e2t de aproape. Nu c\u00e2nd m\u0103 simt a\u0219a de vulnerabil\u0103. Deodat\u0103 \u00eemi vine s\u0103 m\u0103 fac mic\u0103, s\u0103 pl\u00e2ng pe um\u0103rul lui \u0219i s\u0103 m\u0103 descarc. Dar nu pot face asta. Mike nu ar \u00een\u021belege. Nu chiar. \u2014Ai fost vreodat\u0103 \u00een\u0219elat? \u00eemi scap\u0103 deodat\u0103, spre propria mea uimire, c\u00e2t \u0219i a lui Mike. Se ridic\u0103 \u0219i, pre\u021b de c\u00e2teva clipe, m\u0103 a\u0219tept s\u0103 m\u0103 dea afar\u0103 pentru c\u0103 am fost a\u0219a de impertinent\u0103. Se duce la CD player, z\u0103bove\u0219te o vreme \u0219i apoi pune ni\u0219te muzic\u0103 clasic\u0103. M\u0103 uit atent, ne\u00een\u021beleg\u00e2ndu-mi pe deplin emo\u021biile, care \u00eent\u00e2mpl\u0103tor m\u0103 cople\u0219esc acum. Care-i treaba cu muzica romantic\u0103? Apoi \u00een\u021beleg. Acum \u0219tiu ce se \u00eent\u00e2mpl\u0103. Da, \u00een\u021beleg. Crede c\u0103 sunt doar o prostu\u021b\u0103, care o s\u0103-i sar\u0103 \u00een pat doar din cauza muzicii \u0219i a unui p\u0103h\u0103rel de alcool. Ei bine, nu sunt a\u0219a de u\u0219uratic\u0103. \u0218i oricum, am terminat-o cu b\u0103rba\u021bii. Am hot\u0103r\u00e2t asta azi \u00een timpul c\u0103l\u0103toriei. Ar fi trebuit s\u0103 o fac de acum mult timp. M-ar fi scutit de multe probleme. B\u0103rba\u021bii sunt to\u021bi la fel. Doar numele se schimb\u0103. M\u0103 ridic \u0219i m\u0103 uit ostentativ la ceas. \u2014Pleci undeva? Mike pare surprins \u0219i chiar pu\u021bin jignit. Nu sunt sigur\u0103 de ce. Poate e doar dezam\u0103git c\u0103 nu o s\u0103 fac\u0103 ce vrea cu mine. \u2014A\u0219 vrea s\u0103 plec acum. Mike pare a\u0219a de ab\u0103tut \u00eenc\u00e2t m\u0103 simt groaznic. Desigur c\u0103, \u00een ad\u00e2ncul inimii, \u0219tiu de ce fac asta. Doar \u00eei spun ce mi-a\u0219 fi dorit s\u0103-i fi spus lui Adam asear\u0103. Mike pl\u0103te\u0219te de fapt p\u0103catul lui Adam. \u2014Te rog, nu pleca, spune el \u00eencet. Hei, dac\u0103 nu-\u021bi place muzica, o s\u0103 schimb CD-ul. Ce-\u021bi place? Jazz, R&B, country sau western? R\u00e2d, \u00een ciuda a ceea ce simt. Ce altceva a\u0219 putea face? \u2014Nu e muzica de vin\u0103, spun st\u00e2njenit\u0103. Doar c\u0103... p\u0103i, nu sunt prea sigur\u0103 ce caut aici. \u2014Ei bine, nici eu, ridic\u0103 el din umeri, a\u0219a c\u0103 suntem doi cu aceea\u0219i dilem\u0103. Adic\u0103, eu \u0219tiu c\u0103 sunt aici pentru c\u0103 aici locuiesc. Dar... Vocea i se stinge \u00eencet. \u2014Dar ce...? \u2014P\u0103i, nu am mai invitat pe nimeni la mine acas\u0103 de c\u00e2nd... Fa\u021ba lui Mike pare deodat\u0103 foarte serioas\u0103. Aproape \u00eendurerat\u0103. M\u0103 \u00eentreb de ce. \u0218i m\u0103 \u00eentreb de ce nu mai vorbe\u0219te. Se \u00eentoarce cu spatele la mine. Instinctiv, m\u0103 \u00eendrept spre el. \u2014Ce s-a \u00eent\u00e2mplat? \u00cemi pun m\u00e2na pe um\u0103rul lui. Tot nu se \u00eentoarce. \u2014So\u021bia mea m-a p\u0103r\u0103sit acum doi ani, spune foarte, foarte \u00eencet. Nu spun nimic. Sunt prea \u0219ocat\u0103 ca s\u0103 vorbesc. \u2014M-a p\u0103r\u0103sit pentru so\u021bul surorii mele, continu\u0103 el. \u2014Nu se poate. \u2014Da, e greu de crezut, nu? \u2014Deci e\u0219ti c\u0103s\u0103torit? spun l\u0103s\u00e2nd pauze lungi \u00eentre cuvinte, pentru a-mi acorda un pic de timp s\u0103 asimilez ve\u0219tile. \u2014Suntem desp\u0103r\u021bi\u021bi. Desp\u0103r\u021bi\u021bi din punct de vedere legal. \u00cen cur\u00e2nd vom divor\u021ba, de fapt. Doamne, \u0103sta da \u0219oc. Sunt chiar uimit\u0103. \u00cen cele din urm\u0103 se \u00eentoarce \u0219i se uit\u0103 fix la mine. Fe\u021bele noastre sunt foarte aproape \u0219i o clip\u0103 sunt convins\u0103 c\u0103 o s\u0103 \u00eencerce s\u0103 m\u0103 s\u0103rute. Sunt plin\u0103 de panic\u0103 \u0219i de ner\u0103bdare. Ce-o s\u0103 fac? Dar apoi Mike nu \u00eencearc\u0103 nimic \u0219i aproape \u00eemi pare r\u0103u. St\u0103m \u00een lini\u0219te. Respir greu. Chiar am nevoie s\u0103 asimilez toate astea. Mintea mi-e foarte confuz\u0103. De ce sunt aici \u0219i de c\u00e2nd exact sunt atras\u0103 de Mike? \u00cencet, \u00eemi dau seama c\u0103 probabil l-am pl\u0103cut mult de la acea sear\u0103 din Boston. \u0218i de-aia am fost a\u0219a jignit\u0103 c\u0103 m-a l\u0103sat singur\u0103 cu Derek. \u0218i c\u0103 eram geloas\u0103 pe Amy; credeam c\u0103 Mike o prefer\u0103 pe ea. De fapt, deodat\u0103 \u00eemi pic\u0103 fisa c\u0103 am fost mult mai geloas\u0103 pe Amy \u0219i Mike \u00een Boston dec\u00e2t am fost \u00een dup\u0103-amiaza asta pe Lydia \u0219i Adam. Deodat\u0103 \u00eemi sun\u0103 mobilul. M\u0103 uit s\u0103 v\u0103d cine mi-a trimis mesaj. Ciudat, dar nu sunt a\u0219a de surprins\u0103 s\u0103 v\u0103d numele lui Adam. NU MA SIMT BINE. NE PUTEM VEDEA MAINE? Pur \u0219i simplu \u0219terg mesajul. Apoi \u0219terg numele lui Adam cu totul. Nu o s\u0103 mai am nevoie de el de-acum \u00eenainte. Nu. Nu o s\u0103 mai am nevoie de el. \u2014Ia loc. Privirea mea se \u00eent\u00e2lne\u0219te cu a lui Mike. \u2014Po\u021bi s\u0103-mi spui totul. Dac\u0103 vrei, desigur. Mike \u00ee\u0219i \u0219terge fruntea, u\u0219or frustrat. \u2014Doamne, nu te-am invitat aici s\u0103-\u021bi povestesc despre c\u0103snicia mea ratat\u0103. Doamne, e ultimul lucru pe care voiam s\u0103-l fac. Cum am ajuns s\u0103 vorbesc despre asta? \u2014E vina mea. Te-am \u00eentrebat dac\u0103 ai fost vreodat\u0103 \u00een\u0219elat. \u2014A\u0219a e, se uit\u0103 Mike ciudat la mine. Ciudat s\u0103 \u00eentrebi pe cineva a\u0219a ceva la prima \u00eent\u00e2lnire. \u2014E o \u00eent\u00e2lnire? Nu m\u0103 pot ab\u021bine s\u0103 z\u00e2mbesc. \u2014P\u0103i, recunosc c\u0103 nu e cea mai romantic\u0103 \u00eent\u00e2lnire la care am fost vreodat\u0103, dar... R\u00e2dem am\u00e2ndoi. Apoi ne oprim am\u00e2ndoi din r\u00e2s \u00een acela\u0219i timp. Pe c\u00e2nd capetele noastre se apropie, Mike \u00ee\u0219i strecoar\u0103 bra\u021bul \u00een jurul taliei mele \u0219i buzele noastre se ating. \u0218i, dintr-un motiv ciudat, din nou m\u0103 simt ca acas\u0103. De parc\u0103 a\u0219 fi fost cu Mike toat\u0103 via\u021ba. \n", "tc \"Capitolul 21\" Desigur c\u0103 nu m-am culcat cu el! Bine, am dormit \u00een acela\u0219i pat, dar nu s-a \u00eent\u00e2mplat nimic ieri-noapte. \u0218i ca s\u0103 fiu sincer\u0103, Mike nici m\u0103car nu a \u00eencercat nimic. De fapt, mi-a dat s\u0103 port o pereche de pijamale vechi \u0219i am stat \u00eembr\u0103\u021bi\u0219a\u021bi ore \u00een \u0219ir, vorbind, s\u0103rut\u00e2ndu-ne \u0219i apoi mai vorbind pu\u021bin. \u00cent\u00e2mpl\u0103tor, Mike s\u0103rut\u0103 destul de bine. Oricum, am ajuns s\u0103-i spun despre Adam, dar am omis partea cu sexul, ca nu cumva s\u0103 m\u0103 cread\u0103 cam fraier\u0103. \u00cen afar\u0103 de asta, nu mi se pare \u00een regul\u0103 s\u0103 discu\u021bi despre sex cu altcineva dec\u00e2t persoana cu care ai de g\u00e2nd s\u0103 faci a\u0219a ceva. Vreau s\u0103 spun c\u0103 Mike mi-a povestit tot despre cum \u0219i-a \u00eent\u00e2lnit so\u021bia, nunta lor \u0219i desp\u0103r\u021bire. Dar cu siguran\u021b\u0103 nu mi-a spus ce f\u0103ceau \u00een pat. Doamne fere\u0219te. \u00cenchipui\u021bi-v\u0103! Cred c\u0103 \u00eenc\u0103 mai vorbeam la \u0219ase diminea\u021ba pentru c\u0103 \u00eemi aduc vag aminte c\u0103 am auzit p\u0103s\u0103rile c\u00e2nt\u00e2nd, dar poate era doar inima mea care f\u0103cea triluri. Doamne, \u0219tiu c\u0103 par bleag\u0103 spun\u00e2nd asta, dar c\u00e2nd m-am trezit \u00een diminea\u021ba asta, eram mult mai fericit\u0103 dec\u00e2t am fost de ceva timp. Nu am discutat despre \u201enoi\u201c sau viitor sau lucruri din astea \u0219i dup\u0103 ce am b\u0103ut cafeaua \u0219i am m\u00e2ncat croissantele \u00eenc\u0103lzite \u00een pat, Mike m-a condus acas\u0103. Dar \u0219tiu c\u0103 nu o s\u0103 mai fie nici un joc sinistru al min\u021bii de data asta, ceea ce e grozav. Sunt s\u0103tul\u0103 de jocuri. Sunt oribile. \u0218i \u00een afar\u0103 de asta, inima mea nu mai vrea s\u0103 se joace. Mike e un tip destul de direct. Ce-i \u00een gu\u0219\u0103 e \u0219i-n c\u0103pu\u0219\u0103. Nu e vedet\u0103 TV sau a\u0219a ceva, dar e cu siguran\u021b\u0103 bine-venit s\u0103 fie starul showului meu. Piloteaz\u0103 avioane \u00een loc s\u0103 c\u0103l\u0103toreasc\u0103 \u00een ele. \u0218i via\u021ba lui nu se reduce la a bea \u0219ampanie \u0219i a flirta cu orice stewardes\u0103 \u00eei apare \u00een cale, de parc\u0103 ar fi nu \u0219tiu ce minune de b\u0103rbat. \u0218i mai important de-at\u00e2t, e un tip de \u00eencredere, cu picioarele pe p\u0103m\u00e2nt. \u0218i nu a\u0219 da unghia lui de la picior pe Adam \u0219i toat\u0103 faima \u0219i to\u021bi banii lui. Adam nu o s\u0103 fie niciodat\u0103 fericit. Acum \u0219tiu asta. Nici o femeie nu va fi de-ajuns pentru el. Din p\u0103cate, va c\u0103uta mereu ceva ce nu va g\u0103si niciodat\u0103. C\u0103ut\u00e2nd dragostea la toate femeile nepotrivite, \u00een locurile nepotrivite. \u00centr-o zi va ajunge un tip al naibii de singur. Sper doar s\u0103-\u0219i dea seama \u00eenainte s\u0103 fie prea t\u00e2rziu. C\u00e2nd Mike m\u0103 las\u0103 acas\u0103, v\u0103d perdelele de la dormitorul mamei mi\u0219c\u00e2ndu-se. Din p\u0103cate, asta \u00eenseamn\u0103 c\u0103 nu-mi pot permite un ultim s\u0103rut lung cu Mike. Ei, s\u0103 sper\u0103m c\u0103 o s\u0103 avem destul timp pentru asta pe viitor. Mike \u00eemi d\u0103 un pupic pe obraz \u0219i-mi spune c\u0103 m\u0103 va suna mai t\u00e2rziu. Practic, sar din ma\u0219ina lui la u\u0219a din fa\u021b\u0103. \u00cemping u\u0219a \u0219i intru \u00een buc\u0103t\u0103rie. Port un trening vechi de-al lui Mike. P\u0103i, doar nu era s\u0103-mi port uniforma \u00een ziua mea liber\u0103, nu? Am intrat relaxat\u0103 \u00een buc\u0103t\u0103rie \u0219i v\u0103d pe mas\u0103 un uria\u0219 buchet de flori. Instinctiv, \u0219tiu c\u0103 sunt de la Adam. Direct la co\u0219 cu ele. Nu m\u0103 simt prea vinovat\u0103. Cunosc\u00e2nd-o pe mama, o s\u0103 le culeag\u0103 mai t\u00e2rziu \u0219i o s\u0103 le pun\u0103 \u00eentr-o vaz\u0103. Sunt, de asemenea, trei plicuri maro pe mas\u0103, adresate mie. Maro \u0219i plicticoase. Le deschid \u00eentr-o doar\u0103. Unul c\u00e2te unul. Am un sentiment de nelini\u0219te \u00een leg\u0103tur\u0103 cu con\u021binutul lor. \u0218i am dreptate. Trei respingeri de la trei companii de film. M\u0103 deprim. Citesc formulele distante, standard, \u201emersi, dar nu, mersi\u201c, iar \u0219i iar, apoi rup scrisorile. Au aceea\u0219i soart\u0103 ca florile mele. La gunoi. \u00cempreun\u0103 cu visele mele distruse. \n\nEpilogtc \"Epilog\" Un an mai t\u00e2rziu.tc \"Un an mai t\u00e2rziu.\" Bine a\u021bi revenit, oameni buni. \u00cemi pare bine s\u0103 v\u0103 v\u0103d. Scuze c\u0103 n-a\u021bi mai auzit nimic de mine de aproape un an, dar ca s\u0103 fiu sincer\u0103, am avut o via\u021b\u0103 foarte agitat\u0103. Totu\u0219i, asta nu e o scuz\u0103 c\u0103 v-am ignorat, a\u0219a c\u0103 v\u0103 rog s\u0103 m\u0103 ierta\u021bi, a\u0219eza\u021bi-v\u0103 comod, relaxa\u021bi-v\u0103 \u0219i o s\u0103 v\u0103 pun la curent. Apropo, acesta e ultimul meu zbor. Da. Vede\u021bi voi, acum sunt \u00eens\u0103rcinat\u0103, a\u0219a c\u0103 nu pot zbura o vreme... Doamne, nu v\u0103 uita\u021bi a\u0219a la mine. Da, \u0219tiu, \u0219tiu, nici mie nu-mi vine s\u0103 cred. Adic\u0103 mereu mi-am \u00eenchipuit c\u0103 o s\u0103 r\u0103m\u00e2n f\u0103r\u0103 copii pentru totdeauna. \u0218i c\u0103 o s\u0103 locuiesc singur\u0103, \u00eenconjurat\u0103 de o mie de pisici, cu toate prietenele mele m\u0103ritate b\u00e2rfindu-m\u0103 pe un ton plin de mil\u0103. Dar se pare c\u0103 Dumnezeu avea alte planuri. A fost un \u0219oc, de fapt, un mare \u0219oc. Dar eu \u0219i Mike ne-am obi\u0219nuit foarte repede cu ideea. Suntem de asemenea logodi\u021bi \u0219i pl\u0103nuim s\u0103 ne mut\u0103m \u00eempreun\u0103 c\u00e2t de cur\u00e2nd. Da, \u0219tiu c\u0103 oamenii de obicei se c\u0103s\u0103toresc, se mut\u0103 \u00eempreun\u0103 \u0219i apoi, \u00een cele din urm\u0103, fac un copil, dar noi am f\u0103cut-o pe dos, cum spune mama. Nu conteaz\u0103, o s\u0103-i treac\u0103. De fapt, cred c\u0103 de-abia a\u0219teapt\u0103 s\u0103 fie bunic\u0103. Oricum, mai bine v-a\u0219 pune la curent cu tot. Unde r\u0103m\u0103sesem c\u00e2nd v-am l\u0103sat? A, da, \u00eemi amintesc. Petrecusem noaptea la Mike, dar nu se \u00eent\u00e2mplase nimic. Absolut nimic. De fapt, nu s-a \u00eent\u00e2mplat nimic \u00eentre noi, \u00een sensul fizic, aproximativ o lun\u0103. Pentru c\u0103 voiam s\u0103 fiu absolut sigur\u0103 c\u0103 eram \u00een starea de spirit care trebuie pentru pasiune \u0219i romantism. Inima-mi era \u00eencuiat\u0103 \u00eentr-o cutie pe care scria FRAGIL. \u0218i nu aveam de g\u00e2nd s\u0103 o las s\u0103 fie tratat\u0103 iar grosolan. Mike a fost bucuros s\u0103-mi respecte dorin\u021bele, p\u00e2n\u0103 c\u00e2nd, \u00eentr-o noapte petrecut\u0103 \u00een Paris, m-am strecurat \u00een camera lui c\u00e2nd restul echipajului dormea \u0219i am f\u0103cut dragoste pasional p\u00e2n\u0103 a r\u0103s\u0103rit soarele \u0219i era timpul s\u0103 ne \u00eentoarcem din nou la Dublin. Am \u0219tiut atunci c\u0103 rela\u021bia noastr\u0103 probabil va dura ve\u0219nic. Nu ne puteam \u021bine m\u00e2inile acas\u0103. \u00cenc\u0103 nu putem. Dar nu e vorba doar de dorin\u021b\u0103. Avem o conexiune la un nivel mult mai profund. E greu de explicat, dar uneori chiar nu-mi pot aminti via\u021ba mea \u00eenainte s\u0103 apar\u0103 Mike. Odat\u0103 ce mama a trecut peste marele \u0219oc al sarcinii mele (din c\u00e2te \u0219tia ea, eram singur\u0103 atunci!), a \u00eenceput s\u0103-\u0219i smulg\u0103 p\u0103rul din cap la g\u00e2ndul unei alte nun\u021bi. Ruth s-a m\u0103ritat acum c\u00e2teva luni, desigur, dar au fost lacrimi \u0219i crize p\u00e2n\u0103 \u00een ziua cea mare. Mama \u00eenc\u0103 mai jur\u0103 c\u0103 nu o s\u0103 mearg\u0103, dar Ruth pare fericit\u0103 acum, a\u0219a c\u0103 nu ne r\u0103m\u00e2ne dec\u00e2t s\u0103 sper\u0103m \u00een bine. Nedorind s-o mai stresez pe mama, eu \u0219i Mike ne-am hot\u0103r\u00e2t s\u0103 ne c\u0103s\u0103torim la starea civil\u0103 anul viitor, cu o mas\u0103 lini\u0219tit\u0103 dup\u0103, \u00eentr-un restaurant mic \u0219i exclusivist. Doar cu prietenii \u0219i rudele apropiate. F\u0103r\u0103 ciond\u0103neal\u0103. F\u0103r\u0103 rude nedorite. F\u0103r\u0103 certuri asupra listei de invita\u021bi. Sunt u\u0219urat\u0103, sincer\u0103 s\u0103 fiu. Nu vreau s\u0103-mi petrec ziua nun\u021bii f\u0103c\u00e2nd cuno\u0219tin\u021b\u0103 cu rude necunoscute. \u0218i pentru c\u0103 e a doua nunt\u0103 a lui Mike, nu vrea s\u0103 treac\u0103 iar printr-o ceremonie fastuoas\u0103. \u0218ti\u021bi voi, s\u0103 spun\u0103 \u201eda\u201c pentru a doua oar\u0103. \u00cen fa\u021ba acelora\u0219i prieteni \u0219i rude. Vom a\u0219tepta, desigur, p\u00e2n\u0103 dup\u0103 ce se na\u0219te Kiera. Da, o s\u0103 avem o feti\u021b\u0103. O, \u0219ti\u021bi \u0219i voi, trebuia s\u0103 aflu. Eram genul de copil care nu rezista nici m\u0103car s\u0103 nu-\u0219i deschid\u0103 cadourile \u00eenainte de ziua de Cr\u0103ciun! Cum a\u0219 fi putut s\u0103 nu \u0219tiu dac\u0103 o s\u0103 am b\u0103iat sau fat\u0103? Sunt \u00eenc\u00e2ntat\u0103 c\u0103 o s\u0103 fie fat\u0103, pentru c\u0103 mereu mi-am f\u0103cut griji c\u0103 dac\u0103 voi avea un b\u0103ie\u021bel, o s\u0103 vrea s\u0103 ias\u0103 s\u0103 bat\u0103 mingea tot timpul sau a\u0219a ceva. Sau o s\u0103 se joace de-a soldatul \u0219i o s\u0103 vrea s\u0103 m\u0103 loveasc\u0103 \u00eentruna. Vede\u021bi voi, nu am avut dec\u00e2t o sor\u0103, a\u0219a c\u0103 nu prea am cunoscut b\u0103ie\u021bi. Dar ca s\u0103 fiu sincer\u0103, at\u00e2ta timp c\u00e2t e s\u0103n\u0103tos, doar asta conteaz\u0103. Mike e de p\u0103rere c\u0103 o s\u0103 avem cel pu\u021bin \u00eenc\u0103 doi sau trei copii dup\u0103 Keira. Eu nu spun nimic. Dar am rezervele mele. E foarte bine c\u0103-\u0219i dore\u0219te o familie mare. Dar \u00een timp ce el zboar\u0103 \u00een jurul lumii, eu \u00eemi petrec majoritatea zilelor cu capul \u00een toalet\u0103. Sarcina cu siguran\u021b\u0103 nu e cum se spune. E ciudat, dar se spune c\u0103 ar trebui s\u0103 ar\u0103\u021bi cel mai sexy c\u00e2nd e\u0219ti \u00eens\u0103rcinat\u0103. Dar, Doamne, nu sunt de acord. Fa\u021ba mi se tot umple de pete \u0219i orice lucru extenuant, cum ar fi s\u0103 m\u0103 rad pe picioare sau s\u0103 m\u0103 dau cu autobronzant, m\u0103 las\u0103 epuizat\u0103. \u00cen majoritatea zilelor vreau doar s\u0103 m\u0103 tr\u00e2ntesc \u00een pat. M\u0103 \u00eentreb cum reu\u0219esc vedetele alea pop. \u0218ti\u021bi voi, cele care apar pe scen\u0103 \u00een maiouri cu buricul gol p\u00e2n\u0103 \u00een s\u0103pt\u0103m\u00e2na \u00een care nasc. Doamne, a\u0219 vrea s\u0103-mi spun\u0103 \u0219i mie care e secretul lor. \u0218i ce altceva e nou? P\u0103i, Debbie e bine, ve\u021bi fi bucuro\u0219i s\u0103 afla\u021bi. Iese cu un superb b\u0103rbat t\u00e2n\u0103r pe nume Josh. Da, din nefericire, ea \u0219i Donald s-au desp\u0103r\u021bit \u00een cele din urm\u0103. Toat\u0103 chestia aia cu \u201erela\u021bia deschis\u0103\u201c pe care o aveau nu a mers. \u0218i nu pot spune c\u0103 am fost surprins\u0103 c\u00e2nd i-au pus \u00een cele din urm\u0103 punct. Cel pu\u021bin, ea a pus punct dup\u0103 ce Josh i-a dat un ultimatum. \u00cen ceea ce o prive\u0219te pe Lydia, nu am aflat niciodat\u0103 ce s-a \u00eent\u00e2mplat \u00eentre ea \u0219i Adam la acea \u00eent\u00e2lnire. Dar a \u00eenceput s\u0103 se vad\u0103 cu un multimilionar mult mai \u00een v\u00e2rst\u0103 la scurt timp dup\u0103 acel zbor la Milano. \u0218i m\u0103 tot bate la cap de-atunci s\u0103-i citesc \u00een palm\u0103. Vrea s\u0103 \u0219tie dac\u0103 noul iubit \u00ee\u0219i va p\u0103si vreodat\u0103 so\u021bia pentru ea. Amy, dac\u0103 v\u0103 vine s\u0103 crede\u021bi, \u0219i-a dat demisia de la compania aerian\u0103 acum ceva timp \u0219i s-a dus \u00een Noua Zeeland\u0103 ca s\u0103 se \u201ereg\u0103seasc\u0103\u201c. Probabil \u00eenc\u0103 se mai caut\u0103, pentru c\u0103 nu am mai auzit nimic de ea de-atunci. Oricum, sper c\u0103 se distreaz\u0103. Doamne, uneori, c\u00e2nd ploaia irlandez\u0103 se transform\u0103 \u00een lapovi\u021b\u0103 \u0219i v\u00e2ntul bate necontenit, cred c\u0103 mi-ar pl\u0103cea s\u0103 m\u0103 al\u0103tur ei \u00eentr-un climat cald. Dar evident c\u0103 nu voi pleca nic\u0103ieri prea departe pentru un timp. Tim s-a logodit. Cu vecina lui, v\u0103 vine s\u0103 crede\u021bi? Se pare c\u0103 se vedea cu ea de mult f\u0103r\u0103 s\u0103 \u0219tiu eu. Dar nu am absolut nici un resentiment fa\u021b\u0103 de el, pentru c\u0103 via\u021ba e prea scurt\u0103. El e fericit \u0219i eu sunt fericit\u0103. Cu al\u021bi oameni. Nu ne-am fi f\u0103cut oricum niciodat\u0103 ferici\u021bi unul pe cel\u0103lalt a\u0219a c\u0103 e bine c\u0103 am mers mai departe. Chiar mi-a trimis o invita\u021bie la petrecerea de nunt\u0103! \u00cent\u00e2mpl\u0103tor, sora lui Elaine s-a desp\u0103r\u021bit de so\u021bul ei \u0219i s-a mutat cu un coleg de munc\u0103. A\u0219a c\u0103 nici o surpriz\u0103, sincer. Hmm. M\u0103 \u00eentreb dac\u0103 Adam a trecut vreodat\u0103 pe la magazinul ei? Apropo de Adam, sunt sigur\u0103 c\u0103 v\u0103 \u00eentreba\u021bi ce naiba s-a \u00eent\u00e2mplat cu el. P\u0103i, nu am mai dat peste el, de\u0219i am dat peste multe stewardese care o f\u0103cuser\u0103, ca s\u0103 spun a\u0219a. Dar m-am r\u0103zbunat. \u00centr-un fel. V\u0103 aduce\u021bi aminte de scenariul pe care \u00eel scriam? \u201eCum a\u0219 putea uita\u201c, ve\u021bi zice. Ei bine, l\u0103sa\u021bi-m\u0103 s\u0103 v\u0103 spun ce s-a \u00eent\u00e2mplat cu asta. Bine, am primit vreo dou\u0103zeci de scrisori cu \u201ev\u0103 rug\u0103m s\u0103 v\u0103 duce\u021bi naibii\u201c, apoi mi-am cam pierdut \u00eendr\u0103zneala \u0219i \u00eencrederea. Scenariul e acum sub patul meu, adun\u00e2nd praf. Pentru o vreme am fost at\u00e2t de descurajat\u0103 \u00eenc\u00e2t m-am g\u00e2ndit s\u0103 renun\u021b la scris cu totul. Apoi, \u00eentr-o zi s-a \u00eent\u00e2mplat ceva extraordinar. Ceva ce mi-a dat cu adev\u0103rat via\u021ba peste cap. Vede\u021bi voi, m-am \u00eent\u00e2lnit cu Sandy Elkinson \u00een aeroport. Dac\u0103 v\u0103 aduce\u021bi aminte, ea era tipa cu care se presupune c\u0103 ar fi ie\u0219it Adam. Cea care seam\u0103n\u0103 cu Claudia Schiffer. Ei bine, \u00eentr-o zi eram am\u00e2ndou\u0103 \u00een camera de relaxare pentru echipaj, a\u0219tept\u00e2nd s\u0103 vin\u0103 un zbor \u00eent\u00e2rziat. Desigur c\u0103 am \u00eenceput s\u0103 vorbim. Am sim\u021bit c\u0103 trebuia s-o \u00eentreb despre Adam. \u00cenc\u0103 aveam at\u00e2tea \u00eentreb\u0103ri f\u0103r\u0103 r\u0103spuns \u00een cap. Cei doi chiar au ie\u0219it \u00eempreun\u0103? Cum s-a terminat? \u0218i era adev\u0103rat c\u0103 ea a fost c\u00e2ndva dragostea vie\u021bii lui? Nu era nimic r\u0103u \u00een a \u00eentreba, nu? Sandy, p\u00e2n\u0103 la urm\u0103, a ar\u0103tat oricum, dar nu \u00eenc\u00e2ntat\u0103 la auzul numelui lui Adam Kirrane. \u2014O, nu am ie\u0219it niciodat\u0103 cu el, a spus vehement \u00een timp ce se d\u0103dea cu oj\u0103 ro\u0219ie ca s\u00e2ngele. \u0218i sincer, sper c\u0103 oamenii nu cred c\u0103 am ie\u0219it. Adam Kirrane m\u0103 suna tot timpul, dar, ca s\u0103 fiu sincer\u0103, nici m\u0103car nu \u0219tiu de unde avea num\u0103rul meu de telefon. \u2014Deci nu e adev\u0103rat? am \u00eentrebat, \u00eencerc\u00e2nd s\u0103 nu le\u0219in din cauza vaporilor de la oja ei. Dar de ce nu ai vrut s\u0103 mergi la \u00eent\u00e2lnire cu el? \u2014De ce? Sandy \u0219i-a dat pe spate p\u0103rul lung \u0219i blond \u0219i a r\u00e2s zgomotos. \u2014Doamne, fato, nu ai auzit ce reputa\u021bie are b\u0103rbatul \u0103la? \u2014E at\u00e2t de r\u0103u? \u2014Mai r\u0103u, a r\u00e2s Sandy. Mult mai r\u0103u. \u0218tii, a zis mai \u00eencet, lumea spune c\u0103 Adam Kirrane ar fi \u201eun tip la \u00een\u0103l\u021bime\u201c. Am fost complet \u0219ocat\u0103. Doamne. Adam a f\u0103cut-o vreodat\u0103\u2026 adic\u0103 el chiar... cum a putut? Cum ar putea oricine? Adic\u0103 de-abia e loc pentru o persoan\u0103 \u00een toaletele alea, nici vorb\u0103... \u2014Se pare c\u0103 e o obsesie de-a lui, mi-a \u0219optit la ureche Sandy. De-aia se \u021bine mereu dup\u0103 stewardese. \u2014Doamne-Dumnezeule. \u2014N-ai de unde s\u0103 \u0219tii niciodat\u0103, nu? \u2014\u0218i e\u0219ti sigur\u0103 c\u0103 nu e doar un zvon? am ridicat eu o spr\u00e2ncean\u0103. Adic\u0103 zvonurile tind s\u0103 zboare pe-aici, scuz\u0103-mi jocul de cuvinte. \u2014O prieten\u0103 de-a mea l-a v\u0103zut. A\u0219a c\u0103 am auzit direct de la surs\u0103, ca s\u0103 spun a\u0219a. Lucreaz\u0103 la alt\u0103 companie aerian\u0103 \u0219i l-a v\u0103zut urm\u00e2nd una din stewardese \u00een toalet\u0103. Se pare c\u0103 \u0219i ea avea ceva reputa\u021bie pentru a\u0219a ceva, a\u0219a c\u0103 se potriveau. Oricum, au fost prin\u0219i ie\u0219ind din baie \u00een miezul nop\u021bii, c\u00e2nd credeau c\u0103 nu-i observ\u0103 nimeni. \u2014Doamne, ar fi putut fi dat\u0103 afar\u0103 pentru asta. Ce \u0219ocant! \u2014Da, \u0219tiu. Sincer, cred c\u0103 unii oameni chiar nu au pic de ru\u0219ine. Ei bine, prietena mea a confruntat-o pe acea fat\u0103, dar a negat totul. A spus c\u0103 s-a dus \u00een toalet\u0103 s\u0103-l ajute cu ni\u0219te medicamente. \u2014Medicamente? am \u00eeng\u00e2nat-o ne\u00eencrez\u0103toare. \u2014Hmm. Exact. A\u0219a c\u0103 dac\u0103 te invit\u0103 vreodat\u0103 \u00een ora\u0219, te-a\u0219 sf\u0103tui s\u0103-l refuzi, a zis Sandy. Mai bine previi dec\u00e2t s\u0103 tratezi, dac\u0103 \u00een\u021belegi ce vreau s\u0103 spun. \u2014Da, mersi. Ei, e cam t\u00e2rziu acum, nu? \u2014Unii b\u0103rba\u021bi! Sandy \u0219i-a scuturat frumosul c\u0103p\u0219or. \u2014Chiar ai putea scrie o carte despre ei. Cineva ar trebui s\u0103 scrie o carte despre Adam Kirrane, oricum. \u0218i deodat\u0103 mi-a picat fisa. O carte! Doamne! Ce idee fantastic\u0103. O carte despre Adam Kirrane \u0219i apuc\u0103turile lui. A\u0219 putea scrie o asemenea carte. Voi scrie o asemenea carte. O \u00eentreag\u0103 carte bazat\u0103 pe b\u0103iatul \u0103sta. A\u0219 numi-o Un tip la \u00een\u0103l\u021bime, hahahaha. Foarte logic, nu? Nu m-am mai g\u00e2ndit niciodat\u0103 s\u0103 scriu o carte. P\u00e2n\u0103 acum mi se p\u0103rea un lucru pe care \u00eel fac al\u021bi oameni. \u0218i oricum n-a\u0219 fi \u0219tiut despre ce s\u0103 scriu. Majoritatea c\u0103r\u021bilor pe care le-am citit sunt despre femei ale c\u0103ror so\u021bi au aventuri \u0219i le p\u0103r\u0103sesc. Dar, fiind singur\u0103, nu cred c\u0103 a\u0219 fi putut scrie o asemenea carte. \u0218i desigur, dup\u0103 ce scenariul meu a fost respins at\u00e2t de nemilos, am crezut c\u0103 n-o s\u0103 mai scriu niciodat\u0103. Dar asta era altceva. Se spune c\u0103 trebuie s\u0103 scrii despre ceea ce cuno\u0219ti, iar eu cuno\u0219team c\u0103l\u0103toriile aeriene \u0219i cu siguran\u021b\u0103 \u00eel cuno\u0219team pe Adam. A\u0219a c\u0103 de ce s\u0103 nu scriu povestea? Chiar a\u0219a, de ce nu? A\u0219a c\u0103 dup\u0103 ce m-am \u00eentors din c\u0103l\u0103toria mea la Londra \u00een acea sear\u0103, plin\u0103 de entuziasm, m-am a\u0219ezat \u0219i am scris CAPITOLUL UNU. \u0218i cuvintele au \u00eenceput s\u0103 curg\u0103. Odat\u0103 ce am intrat \u00een poveste, nu m-am mai putut opri. Cartea parc\u0103 ar fi c\u0103p\u0103tat o via\u021b\u0103 proprie, \u0219i am devenit a\u0219a de implicat\u0103 \u00eenc\u00e2t visam noaptea personajele \u0219i vorbeam despre ele ca \u0219i cum ar fi fost oameni adev\u0103ra\u021bi. P\u0103rin\u021bii mei deveneau din ce \u00een ce mai nelini\u0219ti\u021bi. Mama spunea c\u0103 nu era normal comportamentul meu \u0219i c\u0103 to\u021bi scriitorii sunt nebuni. Oricum, Mike m-a \u00eencurajat mult \u00een timpul celor patru luni de scris \u00eentruna. Uneori st\u0103team treaz\u0103 toat\u0103 noaptea la computer, uit\u00e2nd cu totul s\u0103 m\u0103 bag \u00een pat. \u0218i eram at\u00e2t de epuizat\u0103 a doua zi, \u00eenc\u00e2t nu mai puteam s\u0103 m\u0103 \u00eent\u00e2lnesc cu el. Dar nu s-a pl\u00e2ns niciodat\u0103. Nici m\u0103car o dat\u0103. \u0218i a citit r\u0103bd\u0103tor manuscrisul pe m\u0103sur\u0103 ce \u00eel scriam. Din fericire, nu a \u00eentrebat niciodat\u0103 cine era Adam. Nu eram sigur\u0103 c\u0103 era ceva de capul romanului, dar am continuat s\u0103 scriu p\u00e2n\u0103 c\u00e2nd am ajuns la SF\u00c2R\u0218IT. Pur \u0219i simplu trebuia s\u0103 v\u0103d dac\u0103 pot s-o fac. Odat\u0103 gata, am trimis manuscrisul la mai multe edituri. Asta a fost urmat de vreo dou\u0103 s\u0103pt\u0103m\u00e2ni exasperante, \u00een care tr\u0103geam cu ochiul printre perdele la po\u0219ta\u0219. Mult timp nu s-a \u00eent\u00e2mplat nimic \u0219i am cam renun\u021bat s\u0103 mai sper pe m\u0103sur\u0103 ce treceau s\u0103pt\u0103m\u00e2nile, dar apoi \u00eentr-o zi a sunat telefonul. Un editor mi-a cerut s\u0103 vad\u0103 \u0219i restul manuscrisului. Nu o s\u0103 uit niciodat\u0103 clipele acelea. Cred c\u0103 niciodat\u0103 nu am crezut cu-adev\u0103rat c\u0103 cineva o s\u0103 ia ceea ce scriu \u00een serios dup\u0103 dezastrul cu \u201escenariul deprimant\u201c. Dar de data asta nu era un vis. \u0218i femeia de la cel\u0103lalt cap\u0103t al firului nu glumea. Da, romanul era terminat, i-am spus. A\u0219a c\u0103 mi-a recomandat s\u0103-mi iau un agent. Rapid. \u00centr-o s\u0103pt\u0103m\u00e2n\u0103 aveam un contract de publicare. Desigur, dup\u0103 cum spuneam, nu l-am mai v\u0103zut niciodat\u0103 pe Adam Kirrane, dar fa\u021ba lui a contiunat s\u0103 apar\u0103 periodic \u00een ziare. Vede\u021bi voi, s-a hot\u0103r\u00e2t s\u0103 se renun\u021be la DreamBoat acum c\u00e2teva luni \u0219i, ultima oar\u0103 c\u00e2nd l-am v\u0103zut, era la o emisiune TV matinal\u0103, explic\u00e2nd cum \u00ee\u0219i caut\u0103 rolul care s\u0103 \u00eel lanseze \u00een cariera cinematografic\u0103. \u00cenc\u0103 a\u0219teapt\u0103. S\u0103 vin\u0103 rolul potrivit... mmm... rolul potrivit... E ciudat c\u0103 a adus vorba de asta. Pentru c\u0103, din \u00eent\u00e2mplare, \u0219tiu c\u0103 o s\u0103 apar\u0103 un rol foarte important \u00een cur\u00e2nd. Da. S\u0103 v\u0103 explic. Probabil nici n-o s\u0103 v\u0103 vin\u0103 s\u0103 crede\u021bi, pentru c\u0103 de-abia \u00eemi vine mie s\u0103 cred, dar acum vreo \u0219ase s\u0103pt\u0103m\u00e2ni noul meu agent m-a sunat din senin. Ni\u0219te oameni importan\u021bi de la Hollywood s-au ar\u0103tat interesa\u021bi s\u0103 transforme Un tip la \u00een\u0103l\u021bime \u00eentr-un film. Eram interesat\u0103? Interesat\u0103? Aproape am sc\u0103pat telefonul din m\u00e2n\u0103! Dac\u0103 eram cum? E greu de crezut c\u0103 \u00een urm\u0103 cu doar un an m\u0103 \u00eendreptam voioas\u0103 spre nic\u0103ieri. Acum sunt logodit\u0103 cu un b\u0103rbat pe care \u00eel iubesc. Sunt \u00eens\u0103rcinat\u0103 \u0219i prima mea carte, care a fost publicat\u0103 s\u0103pt\u0103m\u00e2na trecut\u0103, a ajuns \u00een topul bestsellerurilor, ceea ce nu e r\u0103u pentru o \u00eencep\u0103toare ca mine. Ieri agentul meu a v\u00e2ndut drepturile de ecranizare a c\u0103r\u021bii. Nu pentru c\u00e2teva milioane sau a\u0219a ceva, ci pentru suma de bani pe care a\u0219 fi c\u00e2\u0219tigat-o muncind doi ani ca stewardes\u0103. Nu e destul ca s\u0103 m\u0103 retrag pentru tot restul vie\u021bii, dar nu e deloc r\u0103u. Oricum, nu m-a\u0219 putea retrage sub nici o form\u0103 acum. Un scriitor nu poate s\u0103 se ascund\u0103 \u0219i s\u0103 scrie pentru totdeauna. Ei trebuie s\u0103 scrie despre via\u021ba adev\u0103rat\u0103. Dac\u0103 pur \u0219i simplu te ascunzi, atunci despre ce naiba ai mai scrie? Dar cel pu\u021bin pot s\u0103 muncesc cu jum\u0103tate de norm\u0103. Dar s\u0103 ne \u00eentoarcem pu\u021bin la scenariu. Am v\u00e2ndut drepturile pentru Un tip la \u00een\u0103l\u021bime cu o condi\u021bie. Voiam s\u0103 am un cuv\u00e2nt de spus despre cine joac\u0103 rolul principal masculin. Celor de la compania de film li s-a p\u0103rut o cerere ciudat\u0103, dar am insistat. Asta sau nimic, i-am spus agentului meu s\u0103 le spun\u0103. \u0218i vorbeam serios. Au acceptat. Slav\u0103 Domnului! Adic\u0103 eram tare \u00eengrijorat\u0103 c\u0103 o s\u0103-mi spun\u0103 s\u0103 m\u0103 duc undeva. Cine eram eu s\u0103 am a\u0219a preten\u021bii de div\u0103? Un romancier \u00eencep\u0103tor ar trebui s\u0103 sar\u0103 \u00een sus de bucurie pentru c\u0103 i-a fost m\u0103car luat\u0103 \u00een considerare cartea, nu s\u0103 aib\u0103 preten\u021bii. Dar evident c\u0103 le-a pl\u0103cut destul de mult povestea mea \u00eenc\u00e2t s\u0103 se conformeze. \u0218i film\u0103rile \u00eencep c\u00e2ndva anul viitor \u00een State, se pare. Desigur c\u0103 \u00eenc\u0103 nu realizez ce se \u00eent\u00e2mpl\u0103. S-au petrecut toate a\u0219a de repede. Dar de-abia a\u0219tept s\u0103 v\u0103d cine joac\u0103 \u00een rolul principal. Poate Matt Damon o s\u0103 se g\u00e2ndeasc\u0103 la asta. Ar fi grozav, nu? Mereu am avut o sl\u0103biciune pentru Matt. Nici Brad nu m-ar deranja, nici Ed Burns. Poate Johnny Depp ar vrea s\u0103 dea prob\u0103 pentru rol. La naiba, de ce s\u0103 nu \u00eei distribui pe to\u021bi!? Dar serios, nu sunt a\u0219a preten\u021bioas\u0103. Sunt doar recunosc\u0103toare c\u0103 i-a pl\u0103cut cuiva povestea destul de mult \u00eenc\u00e2t s\u0103 fac\u0103 ceva cu ea. A\u0219a c\u0103 pot s\u0103-l distribuie \u0219i pe Popeye, dac\u0103 vor. Sau pe Mister Bean. Sau pe Ronald \u0218obolanul. Vede\u021bi voi, nu prea-mi pas\u0103 cine \u00eel joac\u0103. Nici c\u00e2t negru sub unghie, de fapt. At\u00e2ta timp c\u00e2t nu e Adam Kirrane. Da. At\u00e2ta timp c\u00e2t nu e el. Din p\u0103cate, perioada lui de aur s-a \u00eencheiat. Sper c\u0103 i-a pl\u0103cut c\u0103l\u0103toria. \u0218tiu c\u0103 mie mi-a pl\u0103cut, de\u0219i a fost uneori turbulent\u0103. Foarte turbulent\u0103. Dar cerul e acum senin \u0219i v\u00e2ntul s-a potolit. A\u0219a c\u0103 asculta\u021bi-m\u0103, oameni buni, semnul cu \u201elega\u021bi-v\u0103 centura de siguran\u021b\u0103\u201c e acum aprins. Ne \u00eendrept\u0103m spre pista de aterizare. V\u0103 mul\u021bumesc pentru companie. \u0218i l\u0103sa\u021bi-m\u0103 s\u0103 profit de ocazie ca s\u0103 v\u0103 urez c\u0103l\u0103torie pl\u0103cut\u0103 \u00een continuare. Ne vom \u00eent\u00e2lni din nou \u00een cur\u00e2nd... \n \n"]}