{"Chapters": ["Rochia neagr\u0103 de latex \nDragului meu Giacomo, cu mul\u021bumiri pentru dragostea \u015fi sprijinul pe care mi le-a acordat \nMul\u021bumiritc \"Mul\u021aumiri\" Multe mul\u021bumiri lui Andrew (impresar de lupte), Lisei \u015fi lui Sandy, lui PJ (pentru informa\u021biile de specialitate), lui Sue, un redactor excep\u021bional, \u015fi lui Dawn \u015fi Nicky pentru ajutorul lor \u00een materie de feti\u015furi vestimentare. \n", " Itc \"Capitolul I\" \u2014Nu mai pot continua a\u015fa! spuse Hawkins cu aerul unui b\u0103rbat hot\u0103r\u00e2t. St\u0103tea la cap\u0103tul sofalei, cu spatele la mine, \u00eenc\u0103l\u021b\u00e2ndu-se. Unul dintre \u015fireturi se \u00eencurcase \u015fi tot tr\u0103gea de el, de parc\u0103 m-ar fi str\u00e2ns pe mine de g\u00e2t. \u2014Colul meu uterin o s\u0103 se bucure s\u0103 aud\u0103 asta, am r\u0103spuns eu, st\u00e2nd \u00eentr-o r\u00e2n\u0103 pe un mald\u0103r de perne. Nu mai e ce-a fost. Cred c\u0103 are nevoie de o pauz\u0103. M\u0103 s\u0103get\u0103 cu o privire plin\u0103 de ur\u0103, scr\u00e2\u015fnind din din\u021bi. \u2014De ce trebuie s\u0103 iei totul \u00een glum\u0103? \u2014Te rog. Ur\u0103sc \u00eentreb\u0103rile retorice. \u00ce\u015fi leg\u0103 \u015fi cel\u0103lalt \u015firet \u015fi se ridic\u0103 \u00een picioare. \u2014Vorbesc serios, Sam, \u00eemi spuse pe un ton grav. Nu mai pot continua a\u015fa. \u2014Ce, a \u00eenceput Daphne s\u0103 intre la b\u0103nuieli? Dintr-un motiv pervers, mi se pare extrem de haios numele prietenei lui Hawkins. \u2014Nu e vorba de asta, c\u00e2t de vin\u0103. Se uita \u00een jur dup\u0103 hain\u0103. \u2014Poate c\u0103 ar trebui s\u0103 nu \u00ee\u021bi mai plac\u0103 a\u015fa de mult. Poate ai s\u0103 te sim\u021bi mai pu\u021bin vinovat. Privirea plin\u0103 de ur\u0103 reveni. \u2014Dac\u0103 numai at\u00e2t e\u015fti \u00een stare s\u0103 spui... \u00cencepu s\u0103 scotoceasc\u0103 prin pat, sper\u00e2nd probabil s\u0103-\u015fi g\u0103seasc\u0103 haina \u00een dezordinea de pl\u0103pumi \u015fi p\u0103turi. \u00cen schimb, m\u0103 dezveli din gre\u015feal\u0103; se holb\u0103 pentru c\u00e2teva secunde, fascinat f\u0103r\u0103 voia lui, dup\u0103 care arunc\u0103 p\u0103turile la loc ca \u015fi cum ar fi vrut s\u0103 sting\u0103 un foc. \u2014Unul dintre motivele pentru care \u00eemi placi este c\u0103 m\u0103 faci s\u0103 m\u0103 simt o u\u015furatic\u0103, am spus. O tenta\u021bie c\u0103reia \u00eei rezi\u015fti doar at\u00e2ta timp c\u00e2t i te po\u021bi sustrage. \u2014Asta pentru c\u0103 e\u015fti \u00eentr-adev\u0103r u\u015furatic\u0103, r\u0103bufni el. \u00ce\u015fi g\u0103sise haina, o hain\u0103 de tot r\u00e2sul, dintr-o piele maro, jerpelit\u0103, care oricum nu \u00eei servea la nimic. \u2014\u015ei asta e sigur ultima oar\u0103 c\u00e2nd \u00ee\u021bi cedez. \u2014A\u015fa spui mereu. Ochii lui Hawkins se \u00eengustar\u0103 de furie. Singurul lucru frumos la el erau ochii s\u0103i alba\u015ftri. Dar fa\u021ba pe care erau a\u015feza\u021bi era masiv\u0103, f\u0103r\u0103 preten\u021bii, a unui Spencer Tracy combinat cu un boxer gata s\u0103 cad\u0103 la podea, care mai t\u00e2rziu se va umple de riduri \u015fi care \u00eentotdeauna \u00ee\u021bi d\u0103dea senza\u021bia c\u0103 te po\u021bi baza pe el. Ceea ce era ironic, av\u00e2nd \u00een vedere profesia lui. \u2014Ei bine, de data asta vorbesc serios. F\u0103r\u0103 voia lui, i se \u00eenmuie vocea. \u2014Nu po\u021bi \u00eencerca s\u0103 \u00een\u021belegi c\u00e2t de greu este pentru mine, Sam? Tr\u0103iesc cu Daphne de patru ani. \u015ei \u015ftiu c\u0103 nu m-ai lua la tine dac\u0103 o p\u0103r\u0103sesc. \u2014Sigur c\u0103 nu. Nu sunt f\u0103cut\u0103 pentru via\u021ba casnic\u0103. \u015ei-apoi, asta ne-ar compromite am\u00e2ndurora cariera dintr-un foc. \u2014Exact, spuse el, pe un ton ab\u0103tut. \u2014Hai, las-o balt\u0103, Hawkins, am zis pierz\u00e2ndu-mi r\u0103bdarea. Majoritatea b\u0103rba\u021bilor ar fi al dracului de recunosc\u0103tori s\u0103 aib\u0103 ce ai tu. Po\u021bi s\u0103 mi-o tragi de fiecare dat\u0103 c\u00e2nd ai chef, dup\u0103 care s\u0103 dai fuga acas\u0103 la Daphne \u015fi la tocana f\u0103cut\u0103 de ea. \u2014De unde dracu\u2019 \u015ftii tu ce g\u0103te\u015fte Daphne? \u2014Toat\u0103 fetele pe nume Daphne \u015ftiu s\u0103 g\u0103teasc\u0103 tocan\u0103. Nu am presupus. \u2014Doamne, c\u00e2t m\u0103 po\u021bi scoate din s\u0103rite! \u015ei Hawkins se uit\u0103 lung la mine, cu m\u00e2inile \u00eencruci\u015fate pe pieptul proeminent, \u00eentr-un veritabil stil macho. Pentru un moment, am crezut c\u0103 iar o s\u0103-\u015fi fac\u0103 de cap cu mine \u015fi m-am sprijinit de t\u0103blia patului, preventiv; dar el se limit\u0103 la o \u00eenjur\u0103tur\u0103 puternic\u0103 \u015fi trecu pe partea cealalt\u0103 a patului, spre scara ce ducea jos, \u00een atelierul principal. Am s\u0103rit ca ars\u0103 din pat \u015fi am zbierat la el aplecat\u0103 peste balustrad\u0103: \u2014Tu ai fost \u0103la care a venit pe aici, \u00ee\u021bi aduci aminte? Nici m\u0103car nu te-am invitat. \u2014Nu m-a\u015f \u00eentoarce la tine nici dac\u0103 m-ai ruga \u00een genunchi! \u2014Sigur, sigur. Deci la aceea\u015fi or\u0103 s\u0103pt\u0103m\u00e2na viitoare? am urlat r\u0103zbun\u0103tor. A scos un sunet care sem\u0103na cu un m\u00e2r\u00e2it \u015fi a tr\u00e2ntit u\u015fa \u00een urma lui. C\u00e2t pe ce s-o scoat\u0103 din balamale, noroc c\u0103 \u00eei pusesem unele mai zdravene. Se pare c\u0103 b\u0103rba\u021bii au obiceiul s\u0103 plece de la mine \u00een felul \u0103sta. Pun asta pe seama farmecului meu de \u00eenving\u0103toare. Ei bine, eram treaz\u0103 acum. Era \u015fi cazul: era trei dup\u0103-amiaz\u0103. M-am dat jos din pat f\u0103r\u0103 s\u0103 mai lenevesc sub a\u015fternuturi. Doar c\u00e2teva luni ale anului erau destul de c\u0103lduroase ca s\u0103 m\u0103 pot plimba goal\u0103 prin atelierul meu \u2013 o anex\u0103 a unui depozit din Holloway, chiar mai pu\u021bin fermec\u0103toare dec\u00e2t sun\u0103 \u2013, a\u015fa c\u0103 profitam pe c\u00e2t posibil. D\u00e2nd la o parte paravanul mare de la picioarele patului, pictat cu personaje pitore\u015fti surprinse \u00eentr-un dans erotic, r\u0103scoleam prin rafturile mele de haine, oprindu-m\u0103 o clip\u0103 asupra costuma\u015fului de in albastru: ar fi perfect pentru disear\u0103, \u015fi exact din cauza asta nu aveam de g\u00e2nd s\u0103-l port. S-ar putea ca oamenii s\u0103 m\u0103 ia drept un bancher ie\u015fit de la serviciu. Pentru c\u00e2teva secunde, m-am uitat dincolo de paravan, la Chestia care at\u00e2rna foarte \u015fic de grinda central\u0103 din o\u021bel, un obiect argintiu de decora\u021biune interioar\u0103. Agentul meu, Duggie, a \u00eencercat de o groaz\u0103 de ori s\u0103-i schimbe numele \u00een ceva mai comercial, dar eu am refuzat. Pentru mine, va fi \u00eentotdeauna Chestia; personalitatea ei nu era suficient de bine definit\u0103 \u00eenc\u00e2t s\u0103 merite un nume mai poetic. Era preten\u021bioas\u0103, \u00eenc\u0103p\u0103\u021b\u00e2nat\u0103 \u015fi s\u0103rea cu siguran\u021b\u0103 \u00een ochi, lucru care a f\u0103cut-o s\u0103 fie un obiect de decora\u021biune interioar\u0103 \u00eenc\u0103 de la \u00eenceput. \u00cei pl\u0103cea la nebunie s\u0103 at\u00e2rne deasupra capetelor oamenilor, s\u0103 fie privit\u0103 ca un lucru superior \u00een sensul cel mai literal, \u00een timp ce se \u00eenc\u0103lzea plin\u0103 de bucurie, sim\u021bindu-se admirat\u0103 \u015fi mai presus de toat\u0103 lumea. Datorit\u0103 admira\u021biei provocate de Chestie trebuia s\u0103 iau acum o decizie vestimentar\u0103. Un cuplu american comandase una la fel, dar mai mare. Voiam s\u0103 o numesc pe cea de-a doua \u201eChestia II\u201c, dar de data asta Duggie a fost ferm pe pozi\u021bii \u015fi acum r\u0103spunde la numele de Planeta plutitoare. B\u0103rbatul din cuplul respectiv era, de altfel, cunoscut ca fiind Mr Big de la firma Consolidated Drilling; ar\u0103tase instala\u021bia unui amic, alias Mr Big al unei b\u0103nci pentru investi\u021bii numite Mowbray Steiner, care tocmai c\u0103uta ceva s\u0103 at\u00e2rne \u00een holul de intrare al b\u0103ncii \u015fi voia ca acest ceva s\u0103 fie ni\u021bel mai original dec\u00e2t acele ra\u021be zbur\u0103toare din ceramic\u0103. A\u015fa c\u0103 a comandat o Planet\u0103 plutitoare de asemenea propor\u021bii, \u00eenc\u00e2t decora\u021biunile precedente p\u0103reau ni\u015fte bile de rulment pe l\u00e2ng\u0103 ea. Duggie a prezis c\u0103 toate s\u0103lile uria\u015fe de marmur\u0103 vor avea c\u00e2te una \u00een sezonul urm\u0103tor. \u00cemi petrecusem ultimele luni transpir\u00e2nd deasupra nenorocitului obiect (literlamente: m\u0103\u015ftile de sudur\u0103 sunt un chin pentru ten. \u00cemi f\u0103ceam un tratament cu argil\u0103 pentru a cur\u0103\u021ba impurit\u0103\u021bile de c\u00e2te ori o foloseam) \u015fi ultimele s\u0103pt\u0103m\u00e2ni, asambl\u00e2ndu-l \u00een mai sus-amintita sal\u0103 de marmur\u0103. \u00cel f\u0103cusem din buc\u0103\u021bi, ca pe o portocal\u0103, c\u0103ci altfel nu ar fi ie\u015fit niciodat\u0103 pe u\u015fa atelierului meu, cu at\u00e2t mai pu\u021bin nu ar fi \u00eenc\u0103put \u00een dubi\u021b\u0103. Comitetul care comandase capodopera pentru banc\u0103 se g\u00e2ndise c\u0103 ar fi o idee minunat\u0103 ca eu s\u0103 lucrez noaptea; \u00een felul acesta, oamenii din banc\u0103 nu ar fi v\u0103zut instala\u021bia \u00een diferitele faze ale asambl\u0103rii. Trebuia p\u0103strat misterul! Din fericire, bugetul alocat achizi\u021bion\u0103rii a fost destul de \u00eeng\u0103duitor, \u00eenc\u00e2t mi-am putut permite ceva substan\u021bial mai puternic dec\u00e2t ProPlus ca s\u0103 m\u0103 \u021bin\u0103 treaz\u0103. Astfel, de la miezul nop\u021bii \u00eencolo, sub privirile fixe, sincere \u015fi ne\u00eencrez\u0103toare ale diver\u015filor oameni de serviciu, ale lui Bill, gardianul de noapte, sau ale \u00eent\u00e2rzia\u021bilor care plecau ocazional dup\u0103 program, am recompus Planeta din buc\u0103\u021bi, am \u00eenvelit-o cu s\u00e2rm\u0103 sub\u021bire \u015fi i-am ata\u015fat dr\u0103covenia uria\u015f\u0103 de metal argintiu, ca un jupon victorian din s\u00e2rm\u0103, care at\u00e2rna deasupra \u00eentregii chestii \u00een inele neregulate. \u00cen seara asta urma s\u0103 aib\u0103 loc ceremonia dezvelirii obiectului \u00een cadrul unei petreceri selecte la care participau doar cei mai de vaz\u0103 dintre angaja\u021bi, al\u0103turi de acel gen de oaspe\u021bi care s\u0103 fie destul de impresiona\u021bi de imaginea lui Mowbray Steiner de loc avangardist, ultimul r\u0103cnet, \u00een care s\u0103-\u015fi depoziteze un milion sau dou\u0103 pe care le aveau \u00een plus. Eu bine\u00een\u021beles c\u0103 trebuia s\u0103 fiu prezent\u0103 \u015fi s\u0103 le vorbesc despre viziunea mea creatoare \u015fi s\u0103 \u00eei fac s\u0103 simt\u0103, pentru c\u00e2teva momente scurte de sclipire, c\u0103 nu sunt acel gen de oameni care trebuie s\u0103 poarte costum la munc\u0103. Banii pe care \u00eei primisem \u00eemi impuneau cel pu\u021bin s\u0103 par c\u0103 m\u0103 distrez \u00een toat\u0103 povestea asta. Brusc, m\u00e2na mi-a c\u0103zut pe rochia cea nou\u0103, ceea ce o f\u0103cea s\u0103 fie \u015fi cea preferat\u0103, aceea pe care fusesem sigur\u0103 c\u0103 am s\u0103 o port mereu. Era f\u0103r\u0103 m\u00e2neci \u015fi cu talia \u00eenalt\u0103; corsetul era din boucl\u00e9, negru, iar partea de jos, care avea o pens\u0103 discret\u0103 c\u00e2t s\u0103 nu se lipeasc\u0103 prea vulgar de coapsele mele, era din latex negru. O bat\u0103 lat\u0103, f\u0103cut\u0103 tot din latex negru, urm\u0103rea linia g\u00e2tului, ating\u00e2ndu-mi umerii \u00eentr-un mod foarte m\u0103gulitor. Am tras-o pe mine \u015fi m-am privit \u00eendelung \u00een oglind\u0103, plin\u0103 de satisfac\u021bie. Cel pu\u021bin nu ar\u0103tam ca un broker ie\u015fit \u00een ora\u015f \u00een timpul liber. Nici ca cineva care avea o aventur\u0103 cu un sergent detectiv \u2013 oops, inspector detectiv, scuza\u021bi-m\u0103, tot uit de promovarea lui Hawkins. M-am \u00eentrebat deodat\u0103 dac\u0103 nu cumva \u015fi-o fi f\u0103cut apari\u021bia \u00een dup\u0103-amiaza asta \u00eentr-o ma\u015fin\u0103 de la departamentul crim\u0103 organizat\u0103. La naiba, sper c\u0103 nu. \u015ei a\u015fa imaginea mea avusese de suferit \u00een ochii vecinilor. \n\nMasivul bloc de granit \u015fi marmur\u0103 care era Banca de Investi\u021bii Mowbray Steiner ocupa \u00eentreaga zon\u0103 \u00een care se intersectau str\u0103zile Liverpool \u015fi Broadgate, p\u0103r\u00e2nd \u00eendeajuns de grea \u00eenc\u00e2t s\u0103-i crape funda\u021bia \u015fi s\u0103 se scufunde maiestuos \u00een trotuar. Asta nu era o remarc\u0103 pe care ar fi aprobat-o cineva care lucra acolo. Acum c\u00e2tiva ani, bomba IRA explodase la mic\u0103 dep\u0103rtare, pe Broadgate, lu\u00e2nd pe sus c\u00e2teva cl\u0103diri la fel de mari ca Mowbray Steiner. Bill \u00eemi spusese cum colegul lui pe tura de noapte din cl\u0103direa vecin\u0103 se \u00eentorsese la birou exact dup\u0103 explozie, g\u0103sind un mald\u0103r enorm de marmur\u0103 de Toscana instalat exact unde ar fi stat el dac\u0103 nu ar fi fost nevoit s\u0103 fac\u0103 pipi \u00een acel moment critic. Sau poate a fost doar o povestioar\u0103 pe care Bill o inventase ca s\u0103 justifice obiceiul de a-\u015fi p\u0103r\u0103si deseori postul pentru ni\u015fte whisky din magazie. M\u0103 considerase o persoan\u0103 care poate fi corupt\u0103 pentru a-\u015fi \u021bine pliscul; mi-a cump\u0103rat t\u0103cerea cu c\u00e2teva beri. M\u0103 v\u00e2nd ieftin. \u00centreba\u021bi pe oricine. Era ora \u015fapte \u00eentr-o superb\u0103 sear\u0103 de vineri, \u00een plin\u0103 var\u0103. Lumina coapt\u0103 a apusului se reflecta \u00een nenum\u0103ratele cl\u0103diri de sticl\u0103 care se \u00een\u0103l\u021bau spre cerul albastru al Wedgwood-ului, f\u0103c\u00e2ndu-le, pentru un moment \u00eenc\u00e2nt\u0103tor, s\u0103 par\u0103 magice, temple moderne \u00eenchinate unei zeit\u0103\u021bi cu pu\u021bin mai presus de Mammon1. Str\u0103zile erau pline ochi cu forme de via\u021b\u0103 \u00eembr\u0103cate \u00een costume gri, cu capetele plecate, mi\u015fun\u00e2nd gr\u0103bite spre metrou, ca \u00eentr-o variant\u0103 modern\u0103 a Metropolisului. Mersul \u00eentr-un ritm normal m-a transformat \u00eentr-un pericol public; mul\u021bimea cre\u015ftea \u00een spatele meu \u015fi c\u00e2nd ap\u0103rea un culoar liber \u00een fa\u021b\u0103 \u00eenainta cu vitez\u0103 maxim\u0103, f\u0103r\u0103 s\u0103 semnalizeze c\u0103 se desprindea din r\u00e2nd. Am tot trecut de pe-o band\u0103 pe alta \u015fi apoi am f\u0103cut dreapta spre complexul Broadgate, care se \u00eenghesuia deasupra sta\u021biei de metrou din strada Liverpool. Pere\u021bii de granit roz murdar amenin\u021bau de pe ambele p\u0103r\u021bi, f\u0103c\u00e2ndu-m\u0103 s\u0103 m\u0103 simt \u00eentr-un mod pl\u0103cut mic\u0103 \u015fi insignifiant\u0103 pe l\u00e2ng\u0103 scara la care fuseser\u0103 construi\u021bi; l-ar fi f\u0103cut chiar \u015fi pe Arnold Schwarzenegger s\u0103 semene cu Dustin Hoffman. Sculpturile care punctau complexul erau de asemenea colosale. Preferata mea era f\u0103cut\u0103 de Richard Serra, dou\u0103 foi de metal impozante, \u00eembinate \u00eentr-un unghi care \u00eemi d\u0103dea senza\u021bia de echilibru. St\u00e2nd \u00eentre ele \u015fi privind \u00een sus, o doz\u0103 de adrenalin\u0103 era garantat\u0103: \u00een egal\u0103 m\u0103sur\u0103, senza\u021bii de claustrofobie \u015fi de excita\u021bie ame\u021bitoare. Ultima pe lista preferin\u021belor mele era o uria\u015f\u0103 femeie goal\u0103. A dracului de tipic\u0103 pentru to\u021bi bancherii \u0103\u015ftia. Pentru a fi un echilibru, ar fi putut s\u0103 comande \u015fi un b\u0103rbat gol care s\u0103 se uite la ea, \u00eempodobit cu pl\u0103ntu\u021be \u00een jurul coapselor. Am dat ocol la ceea ce pe timp de iarn\u0103 era un patinoar (o replic\u0103 londonez\u0103 a centrului Rockefeller, ce trist!) \u015fi m-am \u00eendreptat c\u0103tre cl\u0103direa Mowbray Steiner. Recep\u021bia probabil \u00eencepuse deja; era momentul s\u0103-mi intru \u00een rol. Bill, care venise de la \u015fapte, era instalat dup\u0103 birou. Ochii lui s-au m\u0103rit cu admira\u021bie c\u00e2nd m-a v\u0103zut pentru prima dat\u0103 \u00eembr\u0103cat\u0103 elegant \u015fi nu \u00eenf\u0103\u015furat\u0103 \u00een c\u00e2rpele mele negre \u015fi murdare. \u00cemi prinsesem p\u0103rul \u00eentr-un coc cu pu\u021bin breton, stilul Audrey Hepburn, de\u015fi f\u0103r\u0103 aerul de copil p\u0103r\u0103sit, c\u0103ci a\u015fa o cerea situa\u021bia. Pentru a ob\u021bine efectul dorit, purtam dresuri negre, transparente, tocuri \u00eenalte \u015fi o jachet\u0103 scurt\u0103, croit\u0103 \u00een acela\u015fi stil cu rochia, cu un guler cuminte din latex \u015fi m\u00e2necu\u021be. Cheltuiam avansul primit de la Comitetul pentru Achizi\u021bionarea Obiectelor de Art\u0103 de la Mowbray Steiner ca o disperat\u0103. Peste um\u0103rul lui Bill, vedeam forma crea\u021biei mele, care fusese ridicat\u0103 cu macaraua asear\u0103 \u015fi acum at\u00e2rna \u00een aer prins\u0103 \u00een centru cu un lan\u021b care \u00eei sus\u021binea greutatea; lan\u021buri mai mici ie\u015feau radial ca spi\u021bele unei biciclete, \u021bin\u00e2nd-o pe loc, s\u0103 nu se balanseze de la briza aerului condi\u021bionat care \u021binea locul unui climat normal la Mowbray Steiner. Efectul era camuflat doar cu o bucat\u0103 verde de p\u00e2sl\u0103 care acoperea instala\u021bia, ascunz\u00e2ndu-i formele. \u2014Sunt \u00een\u0103untru, prin toat\u0103 sala, spuse Bill, ar\u0103t\u00e2nd cu degetul. Mi-am dat seama c\u0103 sunt ciudat de reticent\u0103 \u00een a merge \u015fi a da ochii cu mul\u021bimea. \u00cen schimb, m-am sprijinit de biroul lui \u015fi am \u00eenceput s\u0103-l b\u00e2rfim pe inamicul nostru comun. Fusese unul dintre principalele subiecte de discu\u021bie \u00een ultimele s\u0103pt\u0103m\u00e2ni \u015fi n-avea rost s\u0103 stric\u0103m acum tradi\u021bia. \u2014Pun pariu c\u0103, de \u00eendat\u0103 ce ajung acolo, David Stronge o s\u0103 \u00eenceap\u0103 s\u0103 m\u0103 s\u00e2c\u00e2ie. At\u00e2ta s-a agitat cu dezvelirea instala\u021biei toat\u0103 s\u0103pt\u0103m\u00e2na, de-ai fi zis c\u0103 e al doilea Titanic. Statutul meu aici sem\u0103na cu cel al unei guvernante \u00eentr-o cas\u0103 victorian\u0103; nu-mi aveam locul nici laolalt\u0103 cu servitorii, nici \u00een familie. Dar, \u00een ziua de azi, a avea o pozi\u021bie social\u0103 neclar\u0103 \u00eei face pe oameni s\u0103 fie mai deschi\u015fi c\u00e2nd \u00ee\u021bi vorbesc. Bill aprob\u0103 din cap. \u2014Te \u00een\u021beleg perfect, \u015fi-a f\u0103cut de lucru toat\u0103 dup\u0103-amiaza cu \u015fnurul de la bucata de p\u00e2sl\u0103. Mai r\u0103u dec\u00e2t bunic\u0103-mea f\u0103c\u00e2nd draperii. Mi s-a str\u00e2ns inima: \u2014Dac\u0103 se prinde undeva \u015fi nu cade p\u00e2sla, va fi vina lui. De la bun \u00eenceput n-am vrut s\u0103 o acop\u0103r. Exist\u0103 o \u015fans\u0103 foarte mare ca p\u00e2sla s\u0103 se aga\u021be \u00een s\u00e2rma sub\u021bire. Am dat din umeri. \u2014Ei bine, acum e problema lui. M-am uitat la Bill \u015fi am observat pentru prima oar\u0103 c\u00e2t de preocupat p\u0103rea, \u00een ciuda fe\u021bei sale inexpresive. Sem\u0103na cu un cartof, crestat \u015fi noduros, singurul element uman fiind ochii mici \u015fi at\u00e2t de ad\u00e2nci\u021bi \u00een carne \u00eenc\u00e2t ar fi fost nevoie de cel mai ascu\u021bit cu\u021bit pentru a-i scoate. \u00cenc\u0103 reu\u015fe\u015fte s\u0103-i conving\u0103 pe rarii musafiri nepofti\u021bi c\u0103 se poate descurca singur \u00een caz de nevoie, \u00een ciuda unui corp la fel de impun\u0103tor ca masivul birou de mahon incrustat cu aur \u00een spatele c\u0103ruia st\u0103; ca amintire a zilelor de glorie, \u00een ungherul mic de dup\u0103 birou, unde f\u0103cea nesf\u00e2r\u015fite c\u0103ni de ceai (completate, pe m\u0103sur\u0103 ce noaptea \u00eenainta, cu ceva mai tare), era expus\u0103 cu m\u00e2ndrie o fotografie a sa de pe vremea c\u00e2nd era sergent-major, t\u00e2n\u0103r \u015fi robust, cu un piept c\u00e2t un butoi \u015fi f\u0103r\u0103 privirea t\u00e2mp\u0103. Am petrecut mult timp cu Bill. \u00cen cele dou\u0103 s\u0103pt\u0103m\u00e2ni c\u00e2t a durat s\u0103 asamblez sculptura, s-a dovedit de un real ajutor, nu numai la c\u0103ratul pieselor din furgonet\u0103, ci \u015fi cu observa\u021bii pertinente legate de felul \u00een care \u00eenaintam cu munca. \u015ei \u015ftia exact c\u00e2nd aveam nevoie de o pauz\u0103. Am avut adesea discu\u021bii lungi despre starea lumii \u00een fa\u021ba multor c\u0103ni de ceai cu lapte \u015fi whisky (Bill conservator, eu laburist\u0103, conversa\u021bii destul de amicale, \u00een ciuda tuturor acestora); ajung\u00e2nd la via\u021ba personal\u0103, \u00eemi spusese totul despre nevasta lui (din nefericire moart\u0103), fata lui (o fat\u0103 minunat\u0103) \u015fi ginerele (un p\u0103duche nemernic). Nu \u00eenceta s\u0103 m\u0103 amenin\u021be c\u0103 o s\u0103 m\u0103 combine cu tineri de caliatate, fii ai fo\u015ftilor s\u0103i colegi de armat\u0103, dar, din fericire pentru ei, n-a ie\u015fit nimic. Acum \u00eel priveam lung, \u00eengrijorat\u0103, v\u0103z\u00e2nd c\u0103 prima impresie fusese corect\u0103. Ar\u0103ta de parc\u0103 \u00eel fr\u0103m\u00e2nta ceva, ceva nepl\u0103cut; \u00een loc s\u0103 stea cu umerii drep\u021bi, cum era firesc c\u00e2nd e\u015fti \u00een picioare, era adus de spate, iar fruntea \u00eei era \u00eencre\u021bit\u0103 de griji. \u2014Bill, e totul \u00een ordine? am \u00eentrebat. Brusc, ai fi zis c\u0103 e v\u00e2nat. \u2014Ce vrei s\u0103 zici, Sammy? \u2014Nu \u015ftiu. Te \u00eentreb. Nu pari vesel, cum e\u015fti tu de obicei.. \u00cemi evita privirea. \u00cen schimb, f\u0103cu semn cu capul \u00een direc\u021bia s\u0103lii de recep\u021bie. \u2014Sunt bine, Sammy, chiar bine. N-ar fi mai bine s\u0103 te duci acolo? S\u0103 nu zic\u0103 nimeni c\u0103 nu am intui\u021bie bun\u0103. Oft\u00e2nd, m-am dat jos de pe birou, \u00eendrept\u00e2ndu-m\u0103 de spate. \u2014\u00cen regul\u0103, mai bine m\u0103 duc s\u0103 dau piept cu mul\u021bimea. Vrei s\u0103 \u00ee\u021bi fac rost pe furi\u015f de un pahar de ceva? \u2014Nu, nu-mi place \u015fampania aia. Chestiile cu acid \u00eemi provoac\u0103 gaze. Am propria mea otrav\u0103 chiar aici. \u015ei b\u0103tu cu degetele \u00eentr-unul dintre sertarele biroului, f\u0103c\u00e2ndu-mi exagerat cu ochiul. Asta m-a \u00eengrijorat \u015fi mai mult; era o parodie at\u00e2t de groas\u0103 a comportamentului s\u0103u normal, \u00eenc\u00e2t nu o puteam citi dec\u00e2t ca pe o modalitate de a ascunde cu disperare ceva care \u00eel \u00eengrijora. I-am aruncat o privire ferm\u0103: \u2014Bill, \u015ftii c\u0103 po\u021bi vorbi cu mine. Nu va ajunge \u015fi la urechile altora. G\u00e2nde\u015fte-te la asta, OK? Pentru o secund\u0103, am avut senza\u021bia c\u0103 e gata s\u0103 zic\u0103 ceva; apoi morm\u0103i: \u2014Ar trebui s\u0103 te duci. Se \u00eendep\u0103rt\u0103 \u015fi \u00ee\u015fi f\u0103cu de lucru la consol\u0103. Nu mai puteam spune nimic. Era pentru prima dat\u0103 c\u00e2nd purtam tocuri pe pavajul de marmur\u0103 din atrium; f\u0103ceau un zgomot ridicol, semnal\u00e2ndu-mi trecerea ca un cod Morse. Tr\u0103g\u00e2nd aer \u00een piept, am deschis cu for\u021b\u0103 una dintre u\u015file masive de mahon. Sunetul de pahare ciocnite, murmurul conversa\u021biilor \u015fi ocazionalele r\u00e2sete masculine s-au rev\u0103rsat asupra mea, \u00eenv\u0103luindu-m\u0103. M-am oprit o clip\u0103 \u00een prag. Capetele s-au \u00eentors \u015fi, travers\u00e2nd covorul gros \u015fi ceea ce acum o sut\u0103 de ani ar fi fost sala pentru petreceri, venea David Stronge, pre\u015fedintele Comitetului pentru Achizi\u021bionarea Obiectelor de Art\u0103, inamicul meu num\u0103rul unu, s\u0103 m\u0103 salute. \u2014Samantha, c\u00e2t m\u0103 bucur s\u0103 te v\u0103d, draga mea! S-a uitat la mine de sus p\u00e2n\u0103 jos. Niciodat\u0103 nu s-a c\u0103\u021b\u0103rat pe mine un melc uria\u015f, dar, \u00een mod straniu, \u00een momentul \u0103la mi-am imaginat exact cum ar fi. \u2014Ce bine ar\u0103\u021bi f\u0103r\u0103 hainele alea ale tale de lucru. Ia un pahar cu \u015fampanie. L\u00e2ng\u0103 mine ap\u0103ru un chelner cu o \u00eenf\u0103\u021bi\u015fare pl\u0103cut\u0103, purt\u00e2nd o tav\u0103 de argint. Recunosc\u0103toare, am luat un pahar. Jum\u0103tate din creierul meu era \u00eenc\u0103 preocupat\u0103 de motivul \u00eengrijor\u0103rii lui Bill. A\u015f trece peste c\u00e2teva zile s\u0103 \u00eel v\u0103d \u015fi l-a\u015f descoase la o can\u0103 cu ceai. Pun pariu c\u0103 era mai pu\u021bin important dec\u00e2t credea el. B\u0103rba\u021bii sunt predispu\u015fi s\u0103 exagereze. Dar voiam s\u0103 \u00eel ajut. El m\u0103 l\u0103sase s\u0103 m\u0103 v\u0103ic\u0103resc \u00een timp ce asamblam obiectul, \u00eentotdeauna cea mai dificil\u0103 parte a muncii mele; fusese un mare sprijin. Iar mie \u00eemi place s\u0103 \u00eentorc favorurile. Face parte din codul etic al lui Sam Jones. \u00centre timp, David Stronge m\u0103 conducea c\u0103tre un grup de b\u0103rba\u021bi, cu toate c\u0103 majoritatea sem\u0103nau at\u00e2t de mult \u00eentre ei \u00eenc\u00e2t m\u0103 \u00eentrebam cum \u00eei putea deosebi unul de cel\u0103lalt. Cei mai mul\u021bi erau supraponderali \u015fi nici unuia nu-i lipsea costumul \u2013 bleumarin \u00eenchis sau gri \u2013 cu cravatele \u021bepene, frizurile conven\u021bionale. Pu\u021binele figuri feminine ie\u015feau \u00een eviden\u021b\u0103 ca o pas\u0103re colibri printre ciori, la fel ca agentul meu Duggie Sutton, care \u00eemi z\u00e2mbea radios \u00een timp ce ne apropiam. Era mic \u015fi bondoc, cu eternul lui ceas de buzunar, papion \u015fi jacheta din tweed gri \u015fobolan. Cineva ar trebui s\u0103-l foloseasc\u0103 pe Duggie ca prototip pentru o juc\u0103rie dr\u0103g\u0103la\u015f\u0103; ar scoate milioane. \u2014Richard, \u021bi-o prezint pe Samantha Jones, artista noastr\u0103, zise David Stronge. \u2014Richard Fine, \u00eenc\u00e2ntat de cuno\u015ftin\u021b\u0103! Mi-a str\u00e2ns m\u00e2na cu putere. Eram vr\u0103jit\u0103 de faptul c\u0103 el trebuie s\u0103 fie Sir Richard Fine, pre\u015fedintele b\u0103ncii, \u015fi c\u0103 \u00eei pronun\u021bi numele de familie, nu a\u015fa cum se scrie, ci \u201eFeen\u201c; oricum, nu aveam de g\u00e2nd s\u0103 pun piciorul pe teren minat. Nu dintr-odat\u0103, cel pu\u021bin. \u2014Spune-mi Sam, am zis imediat. \u201eSamantha\u201c suna prea a genul de persoan\u0103 care are fotografii cu ea \u00een bikini de plas\u0103, str\u0103lucind de la stratul gros de ulei de corp \u015fi cu un z\u00e2mbet luminos. \u2014Nu \u00een\u021beleg moda asta ca fetele s\u0103 \u00ee\u015fi scurteze numele, l\u0103tr\u0103 Sir Richard, dar \u00eentr-un fel prietenos. Ale mele sunt am\u00e2ndou\u0103 cu moda asta, iepe prostu\u021be, de\u015fi au nume frumoase cu care s\u0103 se m\u00e2ndreasc\u0103. Unde sunt Susan \u015fi Belinda? S-a \u00eentors s\u0103 se uite prin \u00eenc\u0103pere. \u2014Trebuie s\u0103 fie pe undeva pe aici. \u00cen fine... Pe Duggie ace\u015ftia deja \u00eel \u015ftii, desigur. \u015ei sunt Akis Georgios \u015fi Ikimura-san. Ceva din Na\u021biunile Unite, nu? Am\u00e2ndoi b\u0103rba\u021bii mi-au str\u00e2ns m\u00e2na politicos. \u2014Sunt foarte ner\u0103bd\u0103tor s\u0103 \u00ee\u021bi v\u0103d sculptura, spuse domnul Georgios cu cel mai pur accent de Oxbridge. Richard mi-a spus c\u0103 este exact ce c\u0103uta. \u2014Jim Ashley mi-a ar\u0103tat ni\u015fte poze cu sculptura lui, spuse Richard Fine. A luat-o cu el \u00eenapoi \u00een State, bine\u00een\u021beles. Dar am vrut s\u0103 punem ceva \u00een atrium care s\u0103 r\u0103m\u00e2n\u0103. Ceva diferit, \u015ftii tu, nu vreo statuie clasic\u0103 de genul celei de-afar\u0103: o femeie cu coapsele mari c\u00e2t un B-52. David se g\u00e2ndea la o f\u00e2nt\u00e2n\u0103, ceea ce ar fi fost OK, mai pu\u021bin faptul c\u0103 ne-ar fi f\u0103cut s\u0103 vrem pipi tot timpul, dar atunci am v\u0103zut ce a f\u0103cut t\u00e2n\u0103ra Sam pentru Jim Ashley \u015fi m-am g\u00e2ndit, ei bine, la naiba, de ce nu o instala\u021bie? O t\u00e2n\u0103r\u0103 artist\u0103 britanic\u0103, ad\u0103ug\u0103 ne place s\u0103 sus\u021binem chestii de genul \u0103sta. Acea chestie z\u00e2mbi politicos \u00een semn de mul\u021bumire, \u00een timp ce Duggie scotea sunete de aprobare. Sir Richard Fine era la fel de impun\u0103tor pe c\u00e2t \u00eel recomanda faptul c\u0103 acaparase discu\u021bia; un b\u0103rbat mare, bine \u00eembr\u0103cat, cu o fa\u021b\u0103 ro\u015fiatic\u0103, u\u015for plinu\u021b\u0103 \u015fi ochi iscoditori ce vedeau mai mult dec\u00e2t purtarea sa l\u0103sa s\u0103 se \u00een\u021beleag\u0103. Avea p\u0103rul des \u015fi cenu\u015fiu, lucru pe care nu puteai s\u0103 \u00eel zici despre mul\u021bi de acolo, \u015fi \u00ee\u015fi trecea m\u00e2na prin el la intervale scurte, cu un aer satisf\u0103cut, care tr\u0103da c\u00e2t de m\u00e2ndru e de el. \u2014C\u00e2nd are loc dezvelirea? zise uit\u00e2ndu-se la un ceas, care probabil \u00eel costase c\u00e2t avansul meu primit pentru instala\u021bie. \u2014La \u015fapte jum\u0103tate, nu? Vreau s\u0103 fie \u015fi Henry aici. Ai tu grij\u0103 s\u0103-l a\u015ftept\u0103m, OK? David Stronge \u00eencuviin\u021b\u0103 din cap \u015fi zise pe un ton servil: \u2014F\u0103r\u0103 \u00eendoial\u0103, Richard. \u2014Spune-mi, mi se adres\u0103 Akis Georgios, cum de-ai reu\u015fit s\u0103 faci s\u0103 intre monstrul pe u\u015file astea? \u2014L-am asamblat aici \u2013 am explicat \u2013, a fost sudat\u0103 pe buc\u0103\u021bi \u015fi apoi am unit p\u0103r\u021bile cu \u015furuburi. \u2014Tu l-ai sudat? Georgios se uita la mine ne\u00eencrez\u0103tor; sau nu neap\u0103rat la mine, ci la mesajul pe care-l trimiteau rochi\u021ba neagr\u0103 \u015fi tocurile \u00eenalte. \u2014Tu \u00eens\u0103\u021bi? Abia m-am ab\u021binut s\u0103 nu-mi dau ochii peste cap. \u2014E u\u015for odat\u0103 ce-\u021bi intri \u00een m\u00e2n\u0103. \u2014O fat\u0103 din multe buc\u0103\u021bi, Sam a noastr\u0103, ad\u0103ug\u0103 Duggie f\u0103r\u0103 prea mare succes. Ceea ce \u00eei f\u0103cu pe toti, nu doar pe Georgios, s\u0103 se holbeze la componentele mele. David Stronge m\u0103 b\u0103tu pe um\u0103r \u00eentr-un mod mai degrab\u0103 p\u0103rintesc. \u2014Am trecut de vreo dou\u0103 ori s\u0103 o v\u0103d pe Samantha lucr\u00e2nd, spuse, uit\u00e2ndu-se peste capul meu, foarte impresionat. E pl\u0103cut s\u0103 vezi o t\u00e2n\u0103r\u0103 f\u0103c\u00e2nd acele lucruri f\u0103r\u0103 s\u0103-\u015fi piard\u0103 feminitatea, nu-i a\u015fa? De\u015fi nu \u021bi-ai fi dat seama c\u0103 e femeie c\u00e2nd o vedeai \u00eenf\u0103\u015furat\u0103 \u00een salopet\u0103, pe cuv\u00e2nt! \u00cemi terminasem \u015fampania \u015fi de-abia m\u0103 puteam ab\u021bine s\u0103 nu-i \u00eenfig lui David Stronge paharul gol \u00een moac\u0103 \u015fi s\u0103 \u00eel \u00eentreb dac\u0103 g\u0103se\u015fte c\u0103 \u015fi \u0103sta e tot un gest feminin. Nu port niciodat\u0103 salopet\u0103. \u2014Unde \u00eemi pot l\u0103sa jacheta? am zis c\u00e2t puteam eu de dulce. Era singura scuz\u0103 la care m-am putut g\u00e2ndi ca s\u0103 plec de acolo \u00eenainte s\u0103 r\u0103nesc pe cineva. \u2014E vreo garderob\u0103 pe undeva? David Stronge m-a condus c\u0103tre ie\u015fire, \u021bin\u00e2ndu-mi u\u015fa. A trebuit s\u0103 m\u0103 lipesc de cadrul u\u015fii ca s\u0103 evit s\u0103-l ating. Z\u00e2mbetul lui era la fel de slinos ca o por\u021bie ieftin\u0103 de m\u00e2ncare chinezeasc\u0103 la pachet. M\u0103 obi\u015fnuisem deja cu b\u0103ile de la Mowbray Steiner, a\u015fa c\u0103 n-am fost \u015focat\u0103 crez\u00e2nd c\u0103 am nimerit din gre\u015feal\u0103 \u00een toaleta privat\u0103 a pre\u015fedintelui. \u00cen contrast cu sala de recep\u021bie, care era f\u0103cut\u0103 dup\u0103 tiparul unui vechi club de gentlemeni, toaletele erau dup\u0103 ultima mod\u0103: chiuvete gri din granit, cu podea din ardezie \u015fi becuri de jur-\u00eemprejurul oglinzii ca o mas\u0103 de toalet\u0103 Bauhaus. U\u015file de la toalet\u0103 erau din sticl\u0103 gri opac\u0103 \u2013 cel pu\u021bin speram eu s\u0103 fie opace \u2013 \u015fi chiar \u015fi toaletele ar\u0103tau ca \u015fi cum numai o persoan\u0103 extrem de vulgar\u0103 ar \u00eendr\u0103zni s\u0103 fac\u0103 ceva \u00een ele. \u00cen fa\u021ba uneia dintre oglinzi, o fat\u0103 \u00ee\u015fi ref\u0103cea rujul de pe buze. Executa mi\u015fc\u0103rile cu linii dibace, ca \u015fi c\u00e2nd ar fi fost un ritual c\u00e2t se poate de natural pentru ea. Ridic\u00e2ndu-\u015fi ochii, m\u0103 v\u0103zu \u00een oglind\u0103. \u2014Ai fugit de David, nu? rosti ea t\u0103r\u0103g\u0103nat \u015fi afectat. Dumnezeule, omul \u0103sta chiar e plictisitor. Pun pariu c\u0103 a fost \u00eenc\u00e2ntat s\u0103 te vad\u0103. E s\u0103tul de fe\u021be cunoscute \u2013 le vede pe acelea\u015fi de ani de zile. \u2014M\u0103trea\u021ba m-a deranjat mai mult. Tot a\u015fteptam s\u0103 se scuture pe mine. \u2014Uh! Co\u015fmar. Sunt Suki Fine, apropo. Te-am v\u0103zut p\u0103l\u0103vr\u0103gind cu papa. Tu trebuie s\u0103 fii artista. Suki Fine p\u0103rea s\u0103 nu-\u015fi fi dat seama de ironia cu care rostise ultimul cuv\u00e2nt. \u00cenchise rujul \u015fi \u00eel puse \u00een geanta minuscul\u0103 neagr\u0103 din fa\u021ba ei. Sco\u021b\u00e2nd o pudr\u0103 aurie compact\u0103 cu sfere roz-brune, extrase o pensul\u0103 \u015fi \u00eencepu s\u0103 \u00ee\u015fi pudreze pome\u021bii, t\u00e2mplele \u015fi chiar \u015fi v\u00e2rful nasului. \u2014Perle bronzante, explic\u0103 ea surprinz\u00e2ndu-mi privirea \u00een oglind\u0103. \u00ce\u021bi dau o nuan\u021b\u0103 de bronz p\u00e2n\u0103 zbori \u00eentr-un loc cu soare. Uite, aici se aplic\u0103. Cu pensula f\u0103r\u0103 pudr\u0103 acum, \u00eemi ar\u0103t\u0103 zonele \u00een care trebuie aplicat\u0103. \u2014Vezi? Mai t\u00e2rziu aveam s\u0103-mi dau seama c\u0103, pentru Suki Fine, a da sfaturi era la fel de natural ca a respira; nu putea trece strada al\u0103turi de tine f\u0103r\u0103 s\u0103 \u00ee\u021bi spun\u0103 cum s\u0103 te ui\u021bi \u00een st\u00e2nga \u015fi \u00een dreapta. Avea un z\u00e2mbet specific pentru asta, un z\u00e2mbet atot\u015ftiutor care \u00een acela\u015fi timp era prietenos, pentru c\u0103 ea era bine inten\u021bionat\u0103. \u015ei, de fapt, sfatul ei era aproape \u00eentotdeauna corect. \u015ei asta era partea cea mai enervant\u0103. \u2014Corect, am zis, d\u00e2nd din cap politicos. Aveam un ruj Barry M de culoarea fucsinei \u00een buzunarul de la jachet\u0103 \u015fi, ca s\u0103 nu fiu dep\u0103\u015fit\u0103 de situa\u021bie, l-am scos \u015fi l-am trecut cu o mi\u015fcare rapid\u0103 peste buze. Nu era nevoie s\u0103 fac asta, cum nici Suki Fine nu avea nevoie de chestiile scumpe pe care \u015fi le aplica pe fa\u021b\u0103. Ai fi zis c\u0103 \u00ee\u015fi pune o masc\u0103, \u015fi totu\u015fi ar\u0103ta at\u00e2t de natural, \u00eenc\u00e2t efectul nu era unul artificial, a\u015fa cum te-ai fi a\u015fteptat. \u00cenalt\u0103 \u015fi slab\u0103, era aproape frumoas\u0103, \u015fi ar fi fost a\u015fa dac\u0103 nu ar fi avut o urm\u0103 din ceea ce du\u015fmanii ei ar numi \u00eeng\u00e2mfare, iar prietenii \u00eentr-un fel mai indulgent, o \u00eeng\u00e2mfare care se ghicea \u00een z\u00e2mbetul atot\u015ftiutor mascat \u015fi \u00eentr-o imperceptibil\u0103 atitudine de superioritate. Avea p\u0103rul drept, blond \u015fuvi\u021bat, p\u00e2n\u0103 aproape de talie; ochii alba\u015ftri, pielea roz pal. Purta un costum Chanel de un roz deschis (o femeie cunoa\u015fte detaliile astea) cu un body negru decoltat pe dedesubt, ca s\u0103 nu arate ca o doamn\u0103 care ia pr\u00e2nzul. Era evident c\u0103 va fi membr\u0103 a vreunei organiza\u021bii pentru doamne peste zece-dou\u0103zeci de ani. \u2014Cum te cheam\u0103? zise ea. Tati mi-a spus, dar am uitat. \u2014Sam. Sam Jones. \u2014\u00cemi place cum e\u015fti \u00eembr\u0103cat\u0103. \u2014Mai bine mi-a\u015f scoate jacheta. Era scuza mea ca s\u0103 scap de David. Suki \u00ee\u015fi d\u0103dea acum cu parfum pe \u00eencheietura m\u00e2inii. Am at\u00e2rnat jacheta \u00een cuierul care fusese pus acolo prin grija administra\u021biei. \u2014Doamne, ce rochie superb\u0103! zise ea, fiind pentru prima oar\u0103 natural\u0103. De unde e? \u2014E un magazin micu\u021b \u00een pia\u021ba Camden\u2026 Vocea mea se stingea v\u0103z\u00e2nd fa\u021ba lipsit\u0103 de expresie a lui Suki. Probabil c\u0103 nu a fost mai departe de Hyde Park \u00een nordul Londrei. A fost norocoas\u0103 c\u0103 nu m-a \u00eentrebat ce marc\u0103 e rujul meu. Probabil c\u0103 a\u015f fi le\u015finat pe loc. \u2014Ei bine, cel pu\u021bin arat\u0103 foarte bine, zise ea, f\u0103c\u00e2nd eforturi evidente s\u0103 fie generoas\u0103. N-ai fi zis, sincer. Exact \u00een acel moment, un zgomot puternic ne f\u0103cu pe am\u00e2ndou\u0103 s\u0103 tres\u0103rim \u015fi s\u0103 ne \u00eentoarcem. Venea din interiorul unei toalete, care credeam c\u0103 e liber\u0103. Dup\u0103 surpriza ce se citea pe fa\u021ba lui Suki, \u015fi ea crezuse acela\u015fi lucru. Zgomotul s-a oprit la fel de brusc pe c\u00e2t se produsese. Eu \u015fi Suki ne-am uitat una la alta speriate. Fusese ceva deloc uman \u015fi cu siguran\u021b\u0103 nu anun\u021ba nimic bun. Cu ezitare, Suki se apropie de u\u015fa opac\u0103, b\u0103t\u00e2nd u\u015for. Eu am r\u0103mas la distan\u021b\u0103. Ultima oar\u0103 c\u00e2nd am cercetat ce se ascunde \u00een spatele unei u\u015fi \u00eenchise de toalet\u0103 am g\u0103sit un cadavru \u015fi mi-am zis c\u0103 experien\u021ba \u00eemi va fi de ajuns pentru mult timp. U\u015fa se balans\u0103 deschiz\u00e2ndu-se complet \u015fi, lovindu-se de peretele toaletei, scoase un sunet \u00eenfundat \u015fi greoi care se opri, \u00een mod stupid, \u00een g\u00e2tul meu. Sau poate era din cauza priveli\u015ftei din\u0103untru: o fat\u0103, sprijinit\u0103 de vasul toaletei, fragil\u0103 precum o gr\u0103m\u0103joar\u0103 de be\u021bi\u015foare \u00eenf\u0103\u015furate \u00eentr-un \u015ferve\u021bel. P\u0103rul deschis la culoare \u00eei ascundea fa\u021ba, m\u00e2inile \u00eei at\u00e2rnau f\u0103r\u0103 vlag\u0103 pe l\u00e2ng\u0103 corp, ca ni\u015fte frunze care c\u0103deau din crengile \u00eencheieturii m\u00e2inii \u015fi, pre\u021b de o clip\u0103 \u00eengrozitoare, am avut o senza\u021bie de d\u00e9j\u00e0 vu care m-a f\u0103cut s\u0103 nu mai aud nimic \u00een afar\u0103 de s\u00e2ngele care \u00eemi bubuia \u00een vene. Apoi p\u0103rul se d\u0103du pe spate, corpul se \u00eendrept\u0103 de parc\u0103 ar fi fost tras de o sfoar\u0103 invizibil\u0103 din v\u00e2rful capului \u015fi un chip n\u0103stru\u015fnic precum al unui pui de drac se uit\u0103 la noi, privirea r\u0103ut\u0103cioas\u0103 a ochilor ei alba\u015ftri ar\u0103t\u00e2nd c\u0103 \u015ftia c\u0103 ne tr\u0103sese o sperietur\u0103 zdrav\u0103n\u0103. Suki, care \u00eenghe\u021base, \u00ee\u015fi reveni brusc, de parc\u0103 cineva ap\u0103sase \u00eentrerup\u0103torul ca s\u0103 o porneasc\u0103. \u2014Bells! Iar ai le\u015finat? Vocea \u00eei era plin\u0103 de \u00eengrijorare, f\u0103r\u0103 tonul de flutura\u015f de societate. Se aplec\u0103 spre ea repede, \u00eempiedic\u00e2ndu-m\u0103 s\u0103 o mai v\u0103d pe fat\u0103. \u2014Biata de tine! Po\u021bi s\u0103 te ridici? O ajut\u0103 s\u0103 stea \u00een picioare, sprijinind-o protector cu o m\u00e2n\u0103 \u00een jurul taliei, \u015fi o scoase din toalet\u0103. \u2014Poate dac\u0103 \u021bi-ai stropi pe fa\u021b\u0103 cu pu\u021bin\u0103 ap\u0103\u2026 \u2014Doamne fere\u015fte! Nu vreau s\u0103-mi distrug machiajul. Sunt bine, Suki, serios. Nu te mai agita f\u0103r\u0103 rost. \u2014Ea e sora mea, Belinda, \u00eemi explic\u0103 Suki \u00een mod inutil, c\u0103ci asem\u0103narea era at\u00e2t de izbitoare, \u00eenc\u00e2t era evident cine e. Era copia fidel\u0103 a lui Suki, dar mult mai slab\u0103, \u00eenc\u00e2t obrajii lui Suki p\u0103reau de-a dreptul rotunjori, iar tr\u0103s\u0103turile fe\u021bei, durdulii prin compara\u021bie. De cealalt\u0103 parte, Belinda ar\u0103ta de parc\u0103 \u00eenc\u0103puse pe m\u00e2na unui liposuc\u021bionist plin de zel. \u2014Bells sufer\u0103 de anemie. Asta e lips\u0103 de fier, explic\u0103 Suki plin\u0103 de importan\u021b\u0103, ca \u015fi c\u00e2nd era vorba despre o informa\u021bie medical\u0103 sofisticat\u0103. Adesea se simte sl\u0103bit\u0103 \u015fi le\u015fin\u0103. Bells, ea e Sam Jones, cea care a f\u0103cut sculptura. Ve\u021bi face cuno\u015ftin\u021b\u0103 cum se cuvine dup\u0103 ce se va sim\u021bi mai bine. \u00cemi cer scuze, spuse c\u0103tre mine pe un ton \u015foptit. Am clipit nedumerit\u0103; nu \u00een\u021belegeam de ce Suki \u00ee\u015fi cerea scuze, nici de ce se purta ca o gazd\u0103 \u00een cadrul unei toalete pentru femei. Poate considera c\u0103 ne afl\u0103m pe proprietatea tat\u0103lui ei. \u015ei totu\u015fi\u2026 Belinda \u00eendep\u0103rt\u0103 m\u00e2na surorii ei cu un gest ferm \u015fi se \u00eenclin\u0103 spre oglind\u0103, uit\u00e2ndu-se la fa\u021ba ei extrem de dr\u0103g\u0103la\u015f\u0103. \u2014Dumnezeule, ar\u0103t ca o vr\u0103jitoare, coment\u0103, adres\u00e2ndu-se mai cur\u00e2nd imaginii din oglind\u0103 dec\u00e2t nou\u0103. \u2014Vrei ni\u015fte fard de obraz? zise Suki, dornic\u0103 s\u0103 ajute. \u2014Nu, mersi, \u00eel am pe al meu\u2026 La naiba! Unde mi-e geanta? Belinda se uita \u00een jur cu disperare, expresia fe\u021bei schimb\u00e2ndu-i-se brusc de la mul\u021bumire de sine la panic\u0103. \u2014Unde e? Trebuie s\u0103 fie prin jur, pe undeva... M-am dus \u00een toalet\u0103 \u015fi am recuperat geanta din spatele vasului de toalet\u0103, un s\u0103cule\u021b din piele de c\u0103prioar\u0103 brodat cu perle. Zgomotul straniu pe care eu \u015fi Suki \u00eel auziser\u0103m era probabil doar agita\u021bia Belindei, care \u00ee\u015fi c\u0103uta geanta. Dumnezeu \u015ftie ce f\u0103cuse ea acolo c\u00e2t timp eu \u015fi Suki am vorbit; dar am exclus posibilitatea unui le\u015fin. M-a uimit c\u0103 n-a exclus-o \u015fi Suki. Nimeni nu arat\u0103 a\u015fa de treaz \u015fi de con\u015ftient de agita\u021bia pe care a cauzat-o dup\u0103 un le\u015fin, cu sau f\u0103r\u0103 lips\u0103 de fier. I-am \u00eentins geanta Belindei, care a \u00een\u015ff\u0103cat-o brutal, c\u00e2t pe ce s\u0103 o rup\u0103. \u2014Bells, ce nepoliticos! exclam\u0103 Suki. Belinda ne-a \u00eentors spatele \u00eentr-un mod ostentativ, gr\u0103bindu-se s\u0103 deschid\u0103 s\u0103cule\u021bul \u015fi s\u0103 scotoceasc\u0103 prin el. \u2014Po\u021bi s\u0103 m\u0103 la\u015fi \u00een pace treizeci de secunde, Suki? se pl\u00e2nse ea peste um\u0103r. Am nevoie s\u0103 fiu l\u0103sat\u0103 \u00een pace. Suki, \u00een mod surprinz\u0103tor, o lu\u0103 pe sora ei \u00een serios. \u2014Desigur, draga mea, probabil c\u0103 \u00eenc\u0103 te sim\u021bi pu\u021bin ame\u021bit\u0103. Sunt sigur\u0103 c\u0103 nu ai vrut s\u0103 te repezi la Sam. Hai \u2013 \u00eemi zise adopt\u00e2nd din nou vocea ei suav\u0103 \u015fi superficial\u0103 de gazd\u0103\u2013, hai s\u0103 mergem s\u0103 \u00eenfrunt\u0103m lumea. Am s\u0103-l \u021bin pe David departe de tine dac\u0103 am s\u0103 pot. M-am bucurat c\u0103 Suki nu a mai comentat scena care tocmai se petrecuse; aveam senza\u021bia c\u0103 orice a\u015f fi spus ar fi jignit-o profund. Petrecerea era acum \u00een toi. Fe\u021bele deveneau ro\u015fii, iar c\u00e2\u021biva b\u0103rba\u021bi chiar \u00ee\u015fi descheiaser\u0103 sacourile; \u015fi-ar fi desprins \u015fi p\u0103rul, dac\u0103 ar fi avut ce s\u0103 desprind\u0103. David Stronge se \u00eenv\u00e2rtea \u00een jurul toaletei, dar Suki \u00eei servi un z\u00e2mbet larg \u00een timp ce ne \u00eendreptam cu hot\u0103r\u00e2re \u00een direc\u021bia opus\u0103. Am urmat-o cuminte, f\u0103r\u0103 s\u0103 m\u0103 uit \u00een st\u00e2nga \u015fi-n dreapta. Acum c\u0103 nu mai aveam jacheta pe mine, rochia atr\u0103gea priviri ostentative din toate p\u0103r\u021bile. Suki m\u0103 conduse c\u0103tre un grup de b\u0103rba\u021bi tineri aduna\u021bi \u00een jurul unui Adonis blond, replica masculin\u0103 a Belindei Fine, tot numai ochi alba\u015ftri, p\u0103r auriu \u015fi manichiur\u0103 perfect\u0103. Costumul impecabil, bleumarin, se potrivea de minune cu fa\u021ba sa prelung\u0103 \u015fi fin\u0103 \u00eentr-un fel pe care mul\u021bi englezi l-ar evita pentru a nu fi \u00een\u021bele\u015fi gre\u015fit. \u2014\tV-o prezint pe Sam Jones, sculptori\u021ba, anun\u021b\u0103 Suki, cu aerul cuiva care prezint\u0103 o specie aparte de iguan\u0103 \u00eentr-o reuniune de zoologi. \u2014\tCharles de Groot, zise Adonis str\u00e2ng\u00e2ndu-mi m\u00e2na \u015fi z\u00e2mbindu-mi, \u00een timp ce albul ochilor \u015fi al din\u021bilor lui aproape c\u0103 m\u0103 orbi. \u00cenc\u00e2ntat de cuno\u015ftin\u021b\u0103. Cu to\u021bii a\u015ftept\u0103m ner\u0103bd\u0103tori s\u0103-\u021bi vedem opera. Al\u021bi c\u00e2\u021biva tineri, care pe l\u00e2ng\u0103 chipe\u015ful Charles disp\u0103reau \u00een decor, \u00eencepur\u0103 acelea\u015fi comentarii str\u00e2ng\u00e2ndu-mi m\u00e2na; mi-au spus numele lor, dar le-am uitat pe loc. \u2014\tN-ar trebui s\u0103 se \u00eent\u00e2mple ceva acum? se auzi Belinda din spatele nostru, cu o voce pi\u021big\u0103iat\u0103 \u015fi r\u0103sf\u0103\u021bat\u0103. F\u0103c\u00e2ndu-\u015fi intrarea \u00een mijlocul grupului, st\u0103tea ca un fotomodel, cu m\u00e2inile pe ceea ce ar fi trebuit s\u0103 fie \u015foldurile, dac\u0103 ar fi avut a\u015fa ceva, etal\u00e2ndu-\u015fi-le de parc\u0103 ar fi fost la o \u015fedin\u021b\u0103 foto. Purta o rochie de culoarea piersicii, din piele de c\u0103prioar\u0103, ce se asorta cu s\u0103cule\u021bul \u015fi la care fusese folosit doar at\u00e2t material c\u00e2t s\u0103-i acopere oasele. \u2014Tat\u0103l t\u0103u a spus c\u0103 trebuie s\u0103-l a\u015ftept\u0103m pe un anume Henry, am intervenit eu. Urm\u0103 un schimb de priviri; se p\u0103rea c\u0103 toat\u0103 lumea \u015ftia exact cine e. \u2014Avioane, trenuri \u015fi ma\u015fini, a zis unul dintre admiratorii Belindei. \u2014\tTata \u00eel curteaz\u0103 ca un nebun, spuse Belinda. \u2014\tEi bine, ar trebui s\u0103 sar\u0103 \u00een pat \u015fi s\u0103 treac\u0103 la fapte, zic eu, spuse Charles de Groot. Vai, unde-mi sunt manierele? Fetelor, voi nu be\u021bi nimic? Se \u00eentoarse \u015fi pocni din degete: \u2014Hei, ni\u015fte \u015fampanie, \u015fi mi\u015fc\u0103-te repejor! strig\u0103 el. M-am str\u0103duit s\u0103-i mul\u021bumesc chelnerului c\u00e2nd acesta a venit, dar m\u0103 \u00eendoiesc c\u0103 i-a p\u0103sat. \u00cencepeam s\u0103 m\u0103 simt din ce \u00een ce mai inconfortabil; \u00eemi f\u0103ceam griji c\u0103 prezentarea sculpturii ar putea ie\u015fi prost \u015fi nu m\u0103 sim\u021beam \u00een largul meu \u00een acea companie. Existau mai multe tensiuni ascunse \u00een acea \u00eenc\u0103pere dec\u00e2t curen\u021bi de ad\u00e2ncime pe Marea Cornwall c\u00e2nd era agitat\u0103. \u00cen momentul acela, un murmur str\u0103b\u0103tu \u00eenc\u0103perea \u015fi cineva b\u0103tu din palme s\u0103 se fac\u0103 lini\u015fte. Era David Stronge. Ridic\u00e2ndu-\u015fi vocea, anun\u021b\u0103: \u2014Doamnelor \u015fi domnilor, vom intra \u00een atrium pentru ceremonia dezvelirii ultimei noastre achizi\u021bii. Conform politicii adoptate de Mowbray Steiner de a-i sus\u021bine pe tinerii arti\u015fti britanici, am comandat aceast\u0103 lucrare, Planeta plutitoare, domni\u015foarei Sam Jones. Domni\u015foara Jones se afl\u0103 aici \u00een aceast\u0103 sear\u0103 \u015fi cu to\u021bii credem c\u0103 merit\u0103 aplauzele noastre. Spre oroarea mea, David Stronge a continuat s\u0103 \u00eenainteze de-a lungul camerei \u015fi m-a luat de talie. Mi-am ridicat capul. Toate privirile erau \u00eendreptate c\u0103tre mine politicos \u015fi un ropot de aplauze le \u00eenso\u021bea. David Stronge era deja transpirat \u015fi emo\u021bionat. Era sc\u00e2rbos. \u2014S\u0103 mergem afar\u0103, \u00eemi \u015fopti familiar la ureche. M-am desprins din str\u00e2nsoarea lui \u015fi am dat paharul de \u015fampanie pe g\u00e2t. \u2014Vin imediat, i-am r\u0103spuns z\u00e2mbind, pierz\u00e2ndu-m\u0103 \u00een mul\u021bime. C\u00e2nd am ie\u015fit, \u00eenarmat\u0103 cu un pahar plin, David era, a\u015fa cum am sperat, \u00een cap\u0103tul cel\u0103lalt al camerei, f\u0103c\u00e2ndu-\u015fi de lucru cu \u015fnurul. Sir Richard Fine se \u00eendrept\u0103 spre el cu hot\u0103r\u00e2re. \u2014Cred c\u0103 treaba asta \u00eemi revine mie, ce zici? spuse el. Totul e gata? Vino aici, Henry, ai s\u0103 vezi mai bine. Henry cel cu avioanele \u015fi trenurile era un om scund, cu o fa\u021b\u0103 care nu \u00eemb\u0103tr\u00e2nise ur\u00e2t. St\u0103tea l\u00e2ng\u0103 Richard Fine, c\u00e2nd acesta din urm\u0103 spuse cu voce tare: \u2014 Binecuv\u00e2ntat\u0103 fie aceast\u0103 corabie \u015fi cei care c\u0103l\u0103toresc cu ea! \u015ei trase de \u015fnur. Pentru o clip\u0103 de groaz\u0103, materialul p\u0103rea c\u0103 s-a ag\u0103\u021bat \u00een ceva \u015fi mi-am \u021binut respira\u021bia, sper\u00e2nd ca Richard Fine, care b\u0103use suficient p\u00e2n\u0103 acum, s\u0103-\u015fi dea seama \u015fi s\u0103 nu mai trag\u0103, \u00eenainte s\u0103 sf\u00e2\u015fie o bucat\u0103 din plasa de s\u00e2rm\u0103. Dar apoi, printr-o mi\u015fcare lin\u0103, \u00eenso\u021bit\u0103 de \u201eooh\u201c \u015fi \u201eaaah\u201c, p\u00e2sla verde fu eliberat\u0103 \u015fi alunec\u0103 \u00een valuri la picioarele lui Sir Richard, a\u015fa cum \u00eemi d\u0103deam seama c\u0103 se \u00eent\u00e2mpla cu toate lucrurile, mai devreme sau mai t\u00e2rziu. Chestia III, alias Planeta plutitoare, at\u00e2rna maiestuos \u00een centrul atriumului, \u00eentr-un raport de propor\u021bii perfect cu pere\u021bii octogonali din jurul ei. Chiar deasupra ei se afla balconul construit mai sus, de care erau at\u00e2rnate m\u0103nunchiuri de fascicule luminoase, r\u0103sp\u00e2ndind valuri de lumin\u0103 pal\u0103 pentru a surprinde diferitele unghiuri ale obiectului decorativ, l\u0103s\u00e2nd unele p\u0103r\u021bi neluminate, precum craterele Lunii. Inelele argintii din jurul ei str\u0103luceau \u015fi, de la distan\u021ba la care m\u0103 aflam, plasa de s\u00e2rm\u0103 p\u0103rea o re\u021bea misterioas\u0103 ca un v\u0103l proiect\u00e2ndu-\u015fi conturul neregulat pe suprafa\u021ba \u015flefuit\u0103 a obiectului. Era ca \u015fi cum te aflai \u00een fa\u021ba unei scene pictate \u00eempopo\u021bonat, care \u00een luminile rampei devine magic\u0103, p\u0103durea Arden sau un vapor naufragiat pe insula lui Caliban. Planeta plutitoare era un meteorit care s-a pr\u0103bu\u015fit \u00een cel mai nimerit loc, invad\u00e2ndu-l cu o frumuse\u021be neconven\u021bional\u0103; uit\u00e2ndu-m\u0103 la el, am sim\u021bit un nod \u00een g\u00e2t. Era extraordinar \u015fi era f\u0103cut de mine. \u015ei a fost primit teribil de bine; exclama\u021biile \u015fi comentariile din jurul meu p\u0103reau sincere. Nodul din g\u00e2t se f\u0103cuse a\u015fa de mare c\u0103 a trebuit s\u0103 \u00eel \u00eemping la vale cu restul de \u015fampanie din pahar. \n", " 2tc \"Capitolul 2\" Nimic nu se potrivea, fire\u015fte. Obiectul decorativ \u015fi cadrul \u00een care se afla rimau la fel de bine cum se potrive\u015fte un personaj care nu consum\u0103 alcool \u00een romanele lui Hemingway. Singurul lucru frumos al atriumului era balconul, care s-a dovedit un loc bun pentru ag\u0103\u021bat obiectul. \u015ei totu\u015fi, balustrada curbat\u0103 din bronz a balconului, cu spoturile sale luminoase, ca s\u0103 nu mai zic de podeaua placat\u0103 cu marmur\u0103 verde \u015fi alb\u0103, \u015fi ea \u00eencrustat\u0103 cu bronz, precum pardoseala unei catedrale opulente, nu mergeau deloc cu Planeta Plutitoare. Dac\u0103 ar fi vrut s\u0103 se potriveasc\u0103, mi-ar fi cerut ceva placat cu aur \u015fi armonios propor\u021bionat. \u2014Mai dore\u015fti ceva de b\u0103ut? Era o voce pl\u0103cut\u0103, u\u015foar\u0103 \u015fi joas\u0103. Mi-am \u00eentors capul \u015fi am v\u0103zut un t\u00e2n\u0103r cu dou\u0103 pahare de \u015fampanie pline ochi \u00een m\u00e2n\u0103. \u2014\tSe pare c\u0103 l-ai terminat pe acela. \u2014\tTe rog, am zis, \u00eencerc\u00e2nd s\u0103 nu par prea entuziasmat\u0103. Mi-a \u00eentins abil un pahar, lu\u00e2ndu-l pe cel\u0103lalt gol aproape \u00een acela\u015fi timp \u015fi pun\u00e2ndu-l pe tava unui chelner care tocmai trecea. \u2014Rochia e minunat\u0103, a spus. \u00cemi cer scuze dac\u0103 am fost prea familiar. Am sorbit din \u015fampanie \u015fi m-am uitat din nou la crea\u021bia mea, f\u0103r\u0103 s\u0103-mi vin\u0103 s\u0103 cred c\u0103 \u00eemi apar\u021bine. \u2014E genial\u0103, a spus el, urm\u0103rindu-mi privirea. Totu\u015fi, pare un pe\u015fte pe uscat. M-am \u00eentors s\u0103 \u00eel privesc atent pentru prima oar\u0103. \u2014Ce te face s\u0103 spui asta? \u2014Ei bine... P\u0103rea jenat acum, dar continu\u0103 plin de curaj: \u2014\tStilurile sunt complet diferite, nu? Vreau s\u0103 spun c\u0103 locul \u0103sta e conven\u021bional p\u00e2n\u0103 \u00een m\u0103duva oaselor, iar sculptura ta nu. Nu pare a fi f\u0103cut\u0103 s\u0103 stea aici \u2013 mai degrab\u0103 a c\u0103zut prin tavan, nu crezi? Ca o comet\u0103. Era a doua persoan\u0103 care comparase vreodat\u0103 vreuna dintre Chestii cu un meteorit. Interesul meu pentru el crescu, alimentat din plin, trebuie s\u0103 recunosc, de \u00eenf\u0103\u021bi\u015farea sa; era exact la fel de chipe\u015f ca Charles de Groot, dar f\u0103r\u0103 a avea dichiseala stranie a acestuia, ce-l f\u0103cea s\u0103 par\u0103 la prima vedere supranatural \u015fi, imediat dup\u0103, extrem de \u00eenfumurat. Avea ochii gri-alba\u015ftri \u015fi p\u0103rul \u015faten \u015fi drept, c\u0103z\u00e2ndu-i pe frunte \u00eentr-un mod \u015fcol\u0103resc, \u015fi, din c\u00e2nd \u00een c\u00e2nd, \u00ee\u015fi trecea m\u00e2na prin el, d\u00e2ndu-l pe spate din reflex. Avea gene lungi \u015fi buze mai degrab\u0103 pline, sem\u0103n\u00e2nd cu un personaj al lui E.M. Forster. Dac\u0103 l-ar fi \u00eent\u00e2lnit pe Ralph Lauren ar fi plecat cu primul zbor spre America \u00eenainte s\u0103 se usuce cerneala pe contractul de modelling; corpul ar\u0103ta la fel de bine ca \u015fi fa\u021ba. Ar\u0103ta de parc\u0103 se ducea zilnic la sala de sport a companiei \u015fi f\u0103r\u0103 \u00eendoial\u0103 juca cricket duminica pentru a-\u015fi \u00eencheia s\u0103pt\u0103m\u00e2na perfect. \u2014Sebastian Shaw, spuse. Sper s\u0103 nu consideri c\u0103 m-am exprimat nepoliticos \u00een leg\u0103tur\u0103 cu sculptura. Mi-am revenit brusc dintr-o reverie \u00een care ap\u0103rea Sebastian, care nu b\u0103nuia nimic, pe o band\u0103 de alergat, purt\u00e2nd un \u015fort \u015fi un tricou, transpira\u021bia \u00eencep\u00e2nd s\u0103 \u00eei picure pe piept, mu\u015fchii coapselor \u015fi ai gambelor \u00eencord\u00e2ndu-se \u00een timp ce alerga... \u2014Deloc, am r\u0103spuns cu o formalitate compensatoare. De fapt, sunt de acord cu tine. Am \u00eentins m\u00e2na; se p\u0103rea c\u0103 \u0103sta e obiceiul locului. \u2014\tSam Jones. \u2014\tM\u0103 bucur s\u0103 te cunosc. Aftershave-ul s\u0103u era discret \u015fi uscat, la fel ca m\u00e2na lui. \u2014Rochia e \u00eentr-adev\u0103r extraordinar\u0103. \u2014Mersi, am spus cu sfial\u0103, lu\u00e2nd \u00eenc\u0103 o \u00eenghi\u021bitur\u0103 de \u015fampanie. \u2014L-am v\u0103zut pe David Stronge \u00eendrept\u00e2ndu-se \u00een direc\u021bia ta \u015fi m-am g\u00e2ndit s\u0103 \u00eei tai calea. \u2014\u00ce\u021bi mul\u021bumesc de o mie de ori. Cea mai frumoas\u0103 parte a faptului c\u0103 am terminat lucrul aici e c\u0103 nu trebuie s\u0103-l mai dau jos de pe mine. \u2014Vrei s\u0103 spui c\u0103 nu va trebui s\u0103 te mai \u00eentorci aici? \u2014Doar dac\u0103 nu m\u0103 pl\u0103tesc, \u015fi atunci va trebui s\u0103 vin pe-aici s\u0103 \u00eel bat pe David ca s\u0103 \u00eemi semneze cecul. \u2014 E greu s\u0103 mi te imaginez b\u0103t\u00e2nd pe cineva. \u2014Ai face bine s-o crezi, am spus pe un ton mai ascu\u021bit dec\u00e2t a\u015f fi vrut. Sebastian se uit\u0103 la mine: \u2014\u00cemi pare r\u0103u, cred c\u0103 am spus ceva ce nu trebuia. B\u0103u ni\u015fte \u015fampanie. \u2014Ei bine, \u00eendep\u0103rt\u00e2ndu-ne pu\u021bin de la subiect \u2013 continu\u0103 el \u2013, cum se poate ca o persoan\u0103 \u00eentr-o rochie de latex s\u0103 se \u00eencurce cu o banc\u0103 veche \u015fi serioas\u0103? I-am relatat pe scurt cursul evenimentelor, lucru care mi-a f\u0103cut o mare pl\u0103cere, mai ales pentru c\u0103 m\u0103 puteam uita la el \u00een timp ce vorbeam. Costumul lui, bleumarin cu dunguli\u021be sub\u021biri, era la fel de bine croit ca al lui Charles de Groot, numai c\u0103 pica mult mai lejer pe corpul lui tonifiat; un stil clasic englezesc, pe c\u00e2nd domnul de Groot era mai degrab\u0103 stilul eurotrash. P\u00e2n\u0103 \u015fi cravata din m\u0103tase cu pete purpurii \u015fi mov era de bun-gust, at\u00e2t c\u00e2t o permitea situa\u021bia dat\u0103, care nu era tocmai cea mai favorabil\u0103. Nu mi-a\u015f fi \u00eenchipuit s\u0103 g\u0103sesc atr\u0103g\u0103tor un b\u0103rbat \u00een costum. \u2014... l\u0103s\u00e2ndu-te astfel pe m\u00e2inile lui David, care nu are ce face cu timpul \u015fi freac\u0103 menta prin tot felul de comitete \u015fi comi\u021bii, doar-doar s\u0103 par\u0103 \u015fi el mai ocupat, termin\u0103 Sebastian Shaw \u00een locul meu. \u2014\tCu ce se ocup\u0103, de fapt? am \u00eentrebat. Niciodat\u0103 nu pare s\u0103 lucreze din greu. \u2014\tExact. Ei bine, el se ocup\u0103 cu respectarea regulilor. \u2014\tAsta sun\u0103 mult mai interesant dec\u00e2t imaginea pe care o aveam despre David. Sebastian Shaw ridic\u0103 u\u015for din spr\u00e2ncene uit\u00e2ndu-se la mine \u015fi continu\u0103: \u2014\tCeea ce \u00eenseamn\u0103 c\u0103 are grij\u0103 ca \u2013 s\u0103 m\u0103 exprim mai simplu... \u2014\tMersi. \u2014\u2026 personalul s\u0103 respecte legile \u015fi regulile specifice locului. A\u015f putea s\u0103 intru \u00een detalii, dar ceva \u00eemi spune c\u0103 nu-\u021bi dore\u015fti neap\u0103rat asta. \u2014\tDar dumneavoastr\u0103 cu ce v\u0103 ocupa\u021bi, domnule Shaw? \u2014\tSebastian, te rog. \u00ce\u015fi d\u0103du pe spate \u015fuvi\u021ba de p\u0103r care \u00eei c\u0103zuse pe frunte. Avea degete lungi \u015fi fine. \u2014Lucrez cu finan\u021bele marilor companii. S\u0103 zicem c\u0103 sunt cel care sf\u0103tuie\u015fte companiile s\u0103 se cumpere \u00eentre ele. \u2014\tVrei s\u0103 spui fuziune \u015fi achizi\u021bie? \u2014\tDa, chiar a\u015fa. Bravo! \u2014\tNu m\u0103 lua de sus, Sebastian! \u00cemi f\u0103cu pl\u0103cere s\u0103 spun asta. Cum sperasem, asta \u00eel z\u0103p\u0103ci. \u2014Vai, nu am fost \u2013 nu am inten\u021bionat... A fost salvat de apari\u021bia oportun\u0103 a lui Suki Fine, care \u00eemi zise pe un ton de fat\u0103 de bani gata: \u2014Ei bine, v\u0103d c\u0103 l-ai cunoscut pe cel mai bine b\u0103rbat de aici. Sau el te-a cunoscut pe tine. Apropo, \u00eemi place sculptura ta. Scorbura asta avea nevoie de ceva s\u0103 \u00eei mai dea pu\u021bin\u0103 culoare. Ce mai faci, Sebastian? Nu te-am mai v\u0103zut de secole. L-a s\u0103rutat pe ambii obraji \u015fi apoi s-a a\u015fezat l\u00e2ng\u0103 el, mult mai aproape dec\u00e2t i-ar fi permis maniera ei obi\u015fnuit\u0103 de a saluta. \u2014Am p\u0103zit-o pe Sam de piromanul din cl\u0103dire. \u2014De cine? am \u00eentrebat. Sebastian s-a aplecat pu\u021bin ca s\u0103 poat\u0103 vorbi mai \u00eencet; era cu vreo 20 de centimetri mai \u00eenalt dec\u00e2t mine, de\u015fi purtam tocuri. Asta m\u0103 f\u0103cu s\u0103 \u00eei simt din nou parfumul. Trecuse ceva vreme de c\u00e2nd cunoscusem un b\u0103rbat al c\u0103rui parfum s\u0103 m\u0103 impresioneze at\u00e2t. \u2014David \u015fi-a incendiat ma\u015fina de cur\u00e2nd. \u00cel bucura v\u0103dit ne\u00eencrederea mea. \u2014Era ma\u015fina companiei, bine? BMW seria cinci. Odat\u0103 ce \u00ee\u021bi alegi ma\u015fina pe care o vrei, nu o po\u021bi schimba dec\u00e2t peste patru ani, iar David se s\u0103turase de a lui. A\u015fa c\u0103 i-a dat foc. Tocmai i-au dat o Corvette \u00een schimb. \u2014Glume\u015fti. Sebastian r\u00e2nji, bucuros c\u0103 m\u0103 \u015focase: \u2014\tNu glumesc, jur! \u2014\t\u015ei tu ce ma\u015fin\u0103 ai? \u2014\tDoar seria trei. Sunt \u00eenc\u0103 un umil director-adjunct. \u2014\tNu-mi pari a\u015fa de umil. Am rostit ap\u0103sat acel cuv\u00e2nt \u015fi m-am uitat fix \u00een ochii lui sau mai degrab\u0103 \u00een sus. Erau mai mari \u015fi mai inocen\u021bi ca niciodat\u0103 \u015fi mi s-a p\u0103rut c\u0103 percep o vag\u0103 \u00eembujorare pe chipul s\u0103u. \u2014Ai fi surprins\u0103, zise. \u2014\tNu \u015ftiu ce vrei de la rabla aia, Sebastian, interveni Suki Fine cu un sfat necerut. Mai bine \u021bi-ai fi luat un TVR. \u2014\tNu e de mine. \u2014\tTrebuie s\u0103 vezi noua mea Honda. Are un T-bar \u015fi capota coboar\u0103 \u00een portbagaj. Doar ape\u015fi un buton. Trebuie s\u0103 vezi ca s\u0103 crezi. O s\u0103 te plimb odat\u0103, doar noi doi. Are dou\u0103 locuri. \u00cei z\u00e2mbi seduc\u0103tor, buzele str\u00e2ng\u00e2ndu-i-se \u00eentr-un V, de la \u201evictorie\u201c. S-a terminat cu solidaritatea din toaleta femeilor; \u00een lumea de afar\u0103, fiecare era pe cont propriu. \u015ei totu\u015fi, \u00een ciuda felului \u00een care flirta cu el, nu credeam c\u0103 Suki Fine are de g\u00e2nd ceva serios \u00een leg\u0103tur\u0103 cu Sebastian; \u00een cuvintele ei era ceva neautentic. \u00cen schimb, instinctul meu \u00eemi spunea c\u0103 era genul de fat\u0103 c\u0103reia \u00eei place s\u0103 v\u00e2neze b\u0103rba\u021bi care vorbesc cu alte femei \u2013 genul care avea nevoie s\u0103 se simt\u0103 mai atr\u0103g\u0103toare dec\u00e2t toate celelalte. Ar fi fost o victorie superficial\u0103, totu\u015fi, pentru c\u0103 niciodat\u0103 nu putuse trece de acest stadiu. Suki era un colec\u021bionar de trofee: odat\u0103 ce cucerea un b\u0103rbat, nu f\u0103cea dec\u00e2t s\u0103 \u00eel expun\u0103 pe perete. \u015etiam asta pentru c\u0103 mai cunoscusem pe cineva exact ca Suki la colegiul de art\u0103. Clas\u0103 diferit\u0103, stil diferit, cuvinte diferite, dar comportamentul era identic. \u2014\tTu nu lucrezi aici, nu? am \u00eentrebat-o eu, reintr\u00e2nd hot\u0103r\u00e2t\u0103 \u00een discu\u021bie. \u2014\tDumnezeule, nu! Ochii frumos machia\u021bi ai lui Suki se m\u0103rir\u0103. \u2014Prea mult. M-am l\u0103sat de \u015fcoal\u0103, nu am absolvit dec\u00e2t primul nivel \u2013 dac\u0103 e destul pentru Lady Di... Nu, g\u0103tesc. Pr\u00e2nzul directorilor, pentru moment. La dou\u0103 u\u015fi de aici. E chiar amuzant \u2013 sunt to\u021bi ni\u015fte anim\u0103lu\u021be b\u0103tr\u00e2ne de cas\u0103. Am g\u0103tit o gr\u0103mad\u0103 de feluri cu cordon bleu, \u015ftii tu, cum face lumea, \u015fi \u00eentr-o zi m-am g\u00e2ndit, de ce nu? Am \u015fi eu ceva de f\u0103cut. \u2014\u015ei Belinda? \u2014\tBells? Ei, ea face un curs de secretare \u00een Kensington. Apoi va fi secretara unui editor de mod\u0103 la Mode. \u2014\tVa fi norocoas\u0103, am spus, f\u0103r\u0103 s\u0103 pot camufla o umbr\u0103 de plictiseal\u0103 \u00een glas; astea erau genul de job-uri pentru care fetele ca Belinda \u00ee\u015fi puneau \u00een pericol lacul de unghii Chanel sco\u021b\u00e2ndu-\u015fi una alteia ochii ca s\u0103 le ob\u021bin\u0103. \u2014A, nu, e totul aranjat. Suki era fericit\u0103 s\u0103 m\u0103 corecteze. Afi\u015f\u0103 din nou z\u00e2mbetul de \u201e\u015ftiu-mai-multe-dec\u00e2t-tine\u201c. \u2014Tati \u00eel \u015ftie pe directorul revistei. \u2014A, \u00een\u021beleg. Cu col\u021bul ochiului mi s-a p\u0103rut c\u0103 surprind o urm\u0103 de amuzament pe chipul lui Sebastian. \u2014\tGemenele teribile, zise el. \u2014\tGemene? am zis, nedumerit\u0103. \u2014Sebastian se refer\u0103 la mine \u015fi la Bells, spuse Suki cu r\u0103ceal\u0103. Totu\u015fi, de ce suntem teribile? \u2014Voi dou\u0103 sunte\u021bi gemene? am exclamat. Desigur, dac\u0103 Belinda ar mai pune pe ea vreo \u015fase kilograme, ea \u015fi Suki ar sem\u0103na ca dou\u0103 pic\u0103turi de ap\u0103, dar comportamentul lor contrazicea complet asta. Belinda era sora mai mic\u0103 \u015fi neast\u00e2mp\u0103rat\u0103, iar Suki superresponsabila sor\u0103 mai mare. Deosebirea era at\u00e2t de frapant\u0103, \u00eenc\u00e2t \u00eentre ele ar putea s\u0103 fie o diferen\u021b\u0103 chiar de zece ani. Din fericire, Duggie Sutton a ap\u0103rut l\u00e2ng\u0103 mine \u00eenainte ca Suki s\u0103 apuce s\u0103 \u00eentrebe de ce sunt a\u015fa uimit\u0103. \u2014Pot s\u0103 v-o fur pe fata asta talentat\u0103 pentru c\u00e2teva momente? M\u0103 trase u\u015for deoparte \u015fi \u00eemi \u015fopti confiden\u021bial: \u2014Ce succes, draga mea! Arat\u0103 superb. Sper c\u0103 e\u015fti \u00eenc\u00e2ntat\u0103. Bine\u00een\u021beles c\u0103 nu se potrive\u015fte cu spa\u021biul \u0103sta, dar vom putea face ni\u015fte poze minunate. \u00cemi z\u00e2mbi conspirativ. \u2014V\u0103d c\u0103 socializezi, a\u015fa c\u0103 nu te mai re\u021bin. Ea e una dintre fete, nu? Bravo \u021bie! Am auzit c\u0103 s-au mai cumin\u021bit fa\u021b\u0103 de zilele rebele ale adolescen\u021bei. \u2014Adolescen\u021b\u0103 rebel\u0103? am repetat. \u2014A, obi\u015fnuiau s\u0103 se dezbrace de tot \u015fi s\u0103 danseze \u00een cluburi de noapte \u00een timp ce-\u015fi deviau septul, tipic pentru fetele de bani gata, draga mea. Oricum, t\u0103ticul lor pare a fi teribil de mul\u021bumit, ceea ce e mult mai important. Trebuie s\u0103 vorbim de o expozi\u021bie. Ce-ai zice s\u0103 lu\u0103m pr\u00e2nzul luni? Po\u021bi? Super! Am plecat, dulcea\u021b\u0103, ne vedem atunci. Treci pe la galerie \u00een jur de unu? Te s\u0103rut. \u00ce\u015fi \u00eencheie nasturii de la jachet\u0103 peste burtica lui ferm\u0103 \u015fi o lu\u0103 din loc, merg\u00e2nd de-a lungul s\u0103lii. M-am \u00eentors la Sebastian \u015fi Suki, c\u0103rora li se al\u0103turaser\u0103 Belinda, cu o m\u00e2n\u0103 posesiv ag\u0103\u021bat\u0103 de bra\u021bul lui Charles de Groot, \u015fi ceilal\u021bi doi b\u0103rba\u021bi \u00een costum. Unul dintre ei se n\u0103pusti asupra mea \u015fi spuse, cu aerul cuiva care d\u0103 verdictul: \u2014Tu trebuie s\u0103 fii frumoasa talentat\u0103, trebuia s\u0103-mi fi \u00eenchipuit. Felicit\u0103ri pentru, hmm, pentru sculptur\u0103! Cam avangardist\u0103, nu? A st\u00e2rnit multe controverse printre noi. \u2014Mul\u021bumesc, i-am r\u0103spuns. Cred. \u2014Numele meu este James Rattray-Potter. Cred c\u0103 nu mi-ai re\u021binut numele mai devreme. Era \u00eenalt \u015fi lat, cu o alur\u0103 clasic\u0103 Sloane: p\u0103rul negru \u015fi des deasupra unei figuri rozalii s\u0103n\u0103toase, cu tr\u0103s\u0103turi puternice, \u015fi un nas care deja \u00eencepuse s\u0103 se umfle u\u015for de la b\u0103utur\u0103. James Rattray-Potter mi s-a p\u0103rut a fi unul dintre acei b\u0103rba\u021bi care nu se simt bine fiind tineri \u015fi care sunt ei \u00een\u015fi\u015fi pe la patruzeci de ani, c\u00e2nd au deja la activ mai multe func\u021bii de director f\u0103r\u0103 putere executiv\u0103 \u015fi, nemaiav\u00e2nd griji financiare, \u00ee\u015fi petrec timpul relax\u00e2ndu-se \u00een cluburile lor, fum\u00e2ndu-\u015fi trabucul \u015fi ag\u0103\u021b\u00e2nd dame. \u2014\u015ei tu lucrezi tot aici? am \u00eentrebat politicos. \u2014Da. La departamentul comercial. Am o voce puternic\u0103, nu ai observat? Ajut\u0103. R\u00e2se puternic. Nu l-ai fi putut deosebi de nechezatul unui cal. \u2014Credeam c\u0103 cei care lucreaz\u0103 la departamentul \u0103sta au 19-20 de ani. \u2014Nu, nu, \u0103sta a fost un fenomen specific anilor \u201980. Erau mai mult furnizori FX \u2013 adic\u0103 schimb valutar \u2013, dar totul a devenit computerizat, \u00een\u021belegi? Ei, asta a fost \u00een ceea ce \u00eei prive\u015fte. Acum v\u00e2nd cu to\u021bii telefoane mobile. Era \u015fi timpul. Stricau imaginea ora\u015fului. Ni\u015fte mitocani, sincer. \u2014A\u015fa e. James Rattray-Potter nu-mi pl\u0103cea deloc; ironia era c\u0103 puteam s\u0103 \u00eemi dau seama dup\u0103 cum se umfla \u00een pene ca un p\u0103un \u00een c\u0103lduri, dup\u0103 cum se \u00eencredea, zic\u00e2ndu-\u015fi c\u0103 m\u0103 d\u0103 gata. \u2014Deci ne mi\u015fc\u0103m de aici? zise Belinda, bosumfl\u00e2ndu-se dr\u0103gu\u021b. Se f\u00e2\u021b\u00e2ia pe loc, atr\u0103g\u00e2nd aten\u021bia asupra picioarelor ei, care, \u00een dresurile pastelate, erau sub\u021biri \u015fi lungi ca ale unei berze; genunchii p\u0103reau \u015fi mai \u00eengu\u015fti dec\u00e2t gleznele. \u00ceI arunc\u0103 o privire zglobie de sub breton lui Charles de Groot. Amintindu-\u015fi de ceva, acesta se uit\u0103 la ceas. \u2014\tRezervarea e la opt \u015fi jum\u0103tate, nu? Da, ar trebui s\u0103 mergem. \u2014\tMergem ci to\u021bii s\u0103 lu\u0103m cina, \u00eemi spuse Sebastian. N-ai vrea s\u0103 vii \u015fi tu? Am dat din cap negativ. \u2014Trebuie s\u0103 fiu \u015fi eu undeva la opt \u015fi jum\u0103tate. \u2014Chiar a\u015fa? Ce p\u0103cat! zise Suki. Nu prea suntem multe fete. Nu-mi dau seama de ce. Mereu m\u0103 g\u00e2ndesc c\u0103 b\u0103ie\u021bii trebuie c\u0103 se plictisesc doar cu noi dou\u0103, continu\u0103 ea viclean. Cu to\u021bii protestar\u0103 la aceast\u0103 afirma\u021bie; cum g\u0103l\u0103gia lor \u00eemi acoperea vocea, m-am scuzat \u015fi m-am dus s\u0103-mi iau jacheta. \u00cen intimitatea toaletei m-am privit \u00een oglind\u0103, mul\u021bumit\u0103 de ceea ce vedeam. Rujul era \u00eenc\u0103 acolo, dar a\u015fa \u015fi trebuia; am pus un strat destul de gros c\u00e2t s\u0103 acopere \u015fi prora de la QEII. Ie\u015find din toalet\u0103, \u00eens\u0103, am dat nas \u00een nas cu David Stronge care se \u00eenv\u00e2rtea de colo-colo \u00een fa\u021ba u\u015filor ca un a\u015fa-zis exhibi\u021bionist, care nu avea destul curaj c\u00e2t s\u0103 se dezbrace \u00een fa\u021ba lumii. \u2014Sam, ce m\u0103 bucur! zise sprijinindu-se de mine. Dac\u0103 a\u015f fi aprins un chibrit \u00een dreptul respira\u021biei lui, ar fi ie\u015fit fl\u0103c\u0103ri. B\u0103use ceva mai tare dec\u00e2t \u015fampania. M\u0103trea\u021ba \u00eei acoperea umerii ca pudra de talc, numai c\u0103 mai pu\u021bin parfumat\u0103. Aftershave-ul lui d\u0103duse o lupt\u0103 cu mirosul greu al whisky-ului \u015fi pierduse. \u2014M\u0103 \u00eentrebam dac\u0103 e\u015fti liber\u0103 \u00een seara asta. \u015etiu un restaurant fran\u021buzesc \u00eenc\u00e2nt\u0103tor \u015fi discret... Am avut o clip\u0103 imaginea \u00een fa\u021ba ochilor. Am sta la lumina lum\u00e2n\u0103rilor pe o canapea ro\u015fie de plu\u015f \u00een cel mai \u00eendep\u0103rtat col\u021b, iar el mi-ar atinge lipicios m\u00e2na. Apoi ar tot urca p\u00e2n\u0103 c\u00e2nd piciorul lui l-ar atinge lipicios pe al meu. Dup\u0103 asta, mintea mea s-a golit printr-un mecanism de autoap\u0103rare antilipicios. \u2014Din p\u0103cate, nu pot, am r\u0103spuns nu a\u015fa de t\u0103ios pe c\u00e2t a\u015f fi f\u0103cut-o dac\u0103 cealalt\u0103 jum\u0103tate de bani pe care comitetul lui mi-o datoreaz\u0103 ar fi fost pus\u0103 la ad\u0103post \u00een contul meu curent. Era o la\u015fitate din partea mea, dar pusesem ochii pe o pereche de cizme ca ale Belindei Fine \u015fi m\u0103 \u00eendoiam c\u0103 managerul meu bancar mi-ar acorda un \u00eemprumut pentru o asemenea investi\u021bie. \u2014Bine, dar ce-ar fi s\u0103 fix\u0103m o alt\u0103 \u00eent\u00e2lnire? insist\u0103 David Stronge \u00eentr-un mod mizerabil. Literalmente vorbind. Era ca noroiul. \u2014Nu prea am avut ocazia s\u0103 st\u0103m de vorb\u0103, nu? Numai noi doi? Lumea \u00eencepuse s\u0103 se \u00eempu\u021bineze. M-am uitat cu disperare \u00een jur, sper\u00e2nd s\u0103 g\u0103sesc salvarea, c\u00e2nd \u00eel z\u0103resc pe Sebastian Shaw, cu bretonul lui r\u0103v\u0103\u015fit, apropiindu-se de noi. \u2014Sebastian, l-am strigat. Aici! Sebastian a avut bun\u0103tatea s\u0103 se ofere s\u0103 m\u0103 duc\u0103 acas\u0103, i-am explicat lui David Stronge. \u2014Ar fi fost o mare pl\u0103cere pentru mine s\u0103... \u00eencerc\u0103 el s\u0103 se \u00eempotriveasc\u0103. \u2014Se cam precipit\u0103 treaba, nu, David? spuse Sebastian cu o \u00eendr\u0103zneal\u0103 de l\u0103udat. \u00dei-ai luat lucrurile, Sam? \u2014Da, mul\u021bumesc. Mi-am \u00eencheiat nasturii de la jachet\u0103 \u015fi i-am \u00eentins m\u00e2na lui David. \u2014M\u0103 bucur c\u0103 te-am rev\u0103zut. M\u0103 g\u00e2ndeam dac\u0103 s\u0103 \u00eei spun c\u0103 mai lu\u0103m leg\u0103tura \u00een ceea ce prive\u015fte cecul. Dar m-am uitat la expresia nefericit\u0103 \u015fi deconcertat\u0103 a lui David Stronge \u015fi mi-am zis c\u0103 nu e chiar momentul ideal. \u2014Nu trebuie neap\u0103rat s\u0103 m\u0103 conduci acas\u0103, i-am spus lui Sebastian c\u00e2nd eram \u00een siguran\u021b\u0103 pe hol. Era doar ca s\u0103 scap de David. \u2014\tN-ai f\u0103cut dec\u00e2t s\u0103 anticipezi. M-a\u015f fi oferit oricum. \u2014\tBine, dac\u0103 e\u015fti sigur... Am traversat sala \u00eenspre surorile gemene \u015fi mul\u021bii lor \u00eenso\u021bitori, care se tot foiau \u00een fa\u021ba u\u015filor rotative, vocea \u00eenalt\u0103 \u015fi ascu\u021bit\u0103 a Belindei disting\u00e2ndu-se de flec\u0103reala general\u0103. M-am oprit la recep\u021bie ca s\u0103 \u00eemi iau r\u0103mas-bun de la Bill; Sir Richard Fine era deja acolo, vorbind pe un ton sc\u0103zut cu partenerul s\u0103u, Henry. Auzindu-ne c\u0103 ne apropiem, ne privi \u00eencruntat. \u2014Shaw, f\u0103-mi o favoare, te rog, ar trebui s\u0103 fie aici cineva \u2013 uit\u0103-te dup\u0103 insul care trebuia s\u0103 stea pe locul \u0103sta supraveghind lucrurile \u015fi spune-i c\u0103 a\u015fa ceva e inadmisibil. F\u0103cu un gest vag, ar\u0103t\u00e2nd spre scaunul gol al lui Bill. \u2014\tPost neocupat. Asta nu e deloc bine. \u2014\tNu dureaz\u0103 mult, \u00eemi spuse Sebastian, strecur\u00e2ndu-se repede prin spatele biroului. Am r\u0103mas o clip\u0103 \u00een loc, ne\u015ftiind ce s\u0103 fac, iar din u\u015f\u0103 se auzi Suki Fine: \u2014Sebastian, \u00eencotro? P\u0103rea c\u0103 au de g\u00e2nd s\u0103 vin\u0103 \u015fi ei. S\u0103racul Bill, dac\u0103 un \u00eentreg grup de-al lor \u00eel prinde \u00een camera din spate cu o sticl\u0103 de whisky \u00een m\u00e2n\u0103... M-am strecurat \u015fi eu de partea cealalt\u0103 a biroului, dup\u0103 Sebastian, invent\u00e2nd scuze pentru absen\u021ba lui Bill \u00een timp ce \u00eel c\u0103utam. Dar Bill nici nu bea whisky, nici nu era \u00een camera din spate. Sebastian \u00eel g\u0103sise \u00een c\u0103m\u0103ru\u021ba din spatele biroului, o camer\u0103 mic\u0103 \u015fi goal\u0103 unde b\u00e2z\u00e2iau zeci de monitoare ale camerelor video. Era c\u0103zut pe podea, \u00ee\u015fi str\u00e2ngea pieptul \u015fi \u00eencerca disperat s\u0103 respire. Se \u00eenro\u015fise puternic la fa\u021b\u0103, iar ochii \u00eei erau orbi\u021bi de durere. \u2014Dumnezeule\u2026 Am \u00eengenuncheat \u00eentr-o secund\u0103 s\u0103 \u00eei iau pulsul. Sebastian, l\u00e2ng\u0103 mine, suna deja dup\u0103 ajutor. \u2014Urgen\u021b\u0103, spunea, avem nevoie imediat de o ambulan\u021b\u0103 \u00een cl\u0103direa Mowbray Steiner, Broadgate... am impresia c\u0103 cineva a suferit un atac de cord. Abia \u00eei sim\u021beam pulsul. \u2014Bill, am spus st\u0103ruitor. Bill, m\u0103 auzi? Pleoapele i se zb\u0103tur\u0103. Brusc, se uit\u0103 fix la mine. \u2014Sammy... Vocea \u00eei era at\u00e2t de stins\u0103 \u00eenc\u00e2t a trebuit s\u0103 m\u0103 aplec exact deasupra lui ca s\u0103 \u00eel aud. Respira\u021bia \u00eei mirosea puternic a whisky, ceea ce m-a surprins; dar \u00eencercam s\u0103 m\u0103 concentrez la ce spunea \u015fi am alungat g\u00e2ndul. \u2014\tNu mai pot continua s\u0103 fac asta... chiar dac\u0103 le spune... nu mai pot face asta. \u2014\tCe, Bill? Ce nu mai po\u021bi s\u0103 faci? Sebastian tocmai punea receptorul jos, \u015fi \u00een spatele meu se auzir\u0103 deodat\u0103 voci \u00eengr\u0103m\u0103dindu-se \u00een c\u0103m\u0103ru\u021b\u0103. Cineva m-a b\u0103tut pe um\u0103r. \u2014\tCe e? Are nevoie de CPR? \u2014\tProbabil, am spus peste um\u0103r. A\u015fteapt\u0103 pu\u021bin... \u2014Sammy, spunea Bill st\u0103ruitor, pe un ton ceva mai ridicat. Sammy, vreau s\u0103 \u00ee\u021bi spun... s\u0103 \u00ee\u021bi spun despre... Dar ei m\u0103 \u00eempingeau la o parte. Cineva s-a aplecat deasupra lui, f\u0103c\u00e2ndu-i respira\u021bie gur\u0103 la gur\u0103 \u015fi ap\u0103s\u00e2ndu-i pieptul, cu mi\u015fc\u0103ri ciudat de regulate \u015fi controlate, \u00een contrast cu panica din jurul nostru. \u2014Bill, am spus gr\u0103bit, sunt \u00eenc\u0103 aici, m\u0103 auzi? Bill \u015fi-a ridicat capul pe jum\u0103tate. \u2014Nu pot... spuse din nou, apoi r\u0103mase nemi\u015fcat, privind \u021bint\u0103 ceva din fa\u021ba lui. Ochii i s-au m\u0103rit \u015fi se \u021binea cu o m\u00e2n\u0103 \u00eencle\u015ftat\u0103 de piept. \u2014Nu vreau s\u0103... a repetat. \u00ce\u015fi ridic\u0103 vocea, ca \u015fi c\u00e2nd ar fi vorbit cu cineva anume. \u2014Nu vreau s-o fac. Nenoro\u2026 Cuv\u00e2ntul fu sugrumat de un zgomot ca de fr\u00e2n\u0103. Am \u00eentors imediat capul ca s\u0103 v\u0103d la cine se uitase. Camera era plin\u0103 de oameni: Suki \u015fi Belinda Fine, tat\u0103l lor, care vorbea repede cu un b\u0103rbat \u00eenalt \u015fi bine conservat la cei patruzeci \u015fi ceva de ani pe care \u00eei avea, cu p\u0103r des \u015fi negru, David Stronge care \u00ee\u015fi \u00eentindea g\u00e2tul ca s\u0103 \u00eei aud\u0103 ce spun, iar \u00een spatele lui, Charles de Groot \u015fi James Rattray-Potter. Mai mult\u0103 lume se \u00eembr\u00e2ncea \u00een spatele lor, dar astea erau fe\u021bele pe care le-am v\u0103zut, cele pe care credeam c\u0103 le-ar fi v\u0103zut Bill. Ghemuit l\u00e2ng\u0103 mine, \u00eenc\u0103 aplecat peste pieptul lui Bill, era cel\u0103lalt om din grupul lui Fine. Apoi, trupurile \u00eencepur\u0103 s\u0103 se retrag\u0103, lipindu-se de pere\u021bi, iar cineva strig\u0103 de afar\u0103: \u2014A sosit ambulan\u021ba, da\u021bi-v\u0103 la o parte... Cu toate c\u0103 locul era str\u00e2mt, paramedicii au reu\u015fit s\u0103 \u00eel a\u015feze pe Bill pe un cadru \u015fi s\u0103 \u00eel scoat\u0103 afar\u0103, unul dintre ei repet\u00e2nd automat \u015fi cursiv: \u2014Face\u021bi loc, scuze, v\u0103 rog s\u0103 v\u0103 mi\u015fca\u021bi, da\u021bi-v\u0103 la o parte... Am r\u0103mas \u00een dreptul u\u015fii c\u0103m\u0103ru\u021bei, acum goal\u0103, de parc\u0103 un v\u00e2nt i-ar fi purtat pe to\u021bi \u00eenapoi \u00een hol s\u0103 ca\u015fte gura la chinurile bietului Bill, \u015fi m-am trezit deodat\u0103 c\u0103 \u00eemi str\u00e2nsesem bra\u021bele \u00een jurul corpului. \u2014\t\u00cel cuno\u015fteai bine? \u00eentreb\u0103 Sebastian Shaw. Uitasem c\u0103 e \u015fi el \u00een camer\u0103. \u2014\tNu a murit \u00eenc\u0103, am spus t\u0103ios. Apoi mi-am amintit c\u0103 Sebastian fusese cel care chemase ambulan\u021ba \u015fi m-am mai calmat. \u2014Nu at\u00e2t de bine. Dar am stat mult de vorb\u0103 c\u00e2nd asamblam instala\u021bia. Mi-a fost de mare ajutor. S\u0103racul Bill. Nu am \u015ftiut c\u0103 are probleme cu inima. \u2014Avea obiceiul s\u0103 bea, nu-i a\u015fa? \u2014O pic\u0103tur\u0103 \u00een ceai, din c\u00e2nd \u00een c\u00e2nd. Nu mult. Sebastian era totu\u015fi un angajat al b\u0103ncii. Nu avea sens s\u0103 neg c\u0103 lui Bill \u00eei pl\u0103cea whisky-ul, dar, ca s\u0103-l acop\u0103r c\u00e2t de c\u00e2t \u00eencercam s\u0103 ascund asta pe c\u00e2t posibil. \u2014\tMai bine am pleca, a spus el. Nu mai avem ce face aici. \u2014\tCineva ar trebui s\u0103 o sune pe fiica lui. \u2014\tSir Richard l-a trimis deja pe David s\u0103 fac\u0103 asta. M-am str\u00e2mbat. \u2014De ce l-a trimis tocmai pe el? \u2014\u00c3sta-i rolul lui David. Face lucruri pe care nimeni altcineva nu vrea s\u0103 le fac\u0103. Holul era plin de oameni cu privirile agitate, discut\u00e2nd despre ce s-a \u00eent\u00e2mplat cu voci sc\u0103zute, pentru a ar\u0103ta respect fa\u021b\u0103 de cineva care putea s\u0103 moar\u0103; sunt sigur\u0103 c\u0103 mul\u021bi dintre ei nici m\u0103car nu-i \u015ftiau numele lui Bill. Erau ca mul\u021bimea care se str\u00e2nge \u00een jurul unui accident de ma\u015fin\u0103, holb\u00e2ndu-se ca ni\u015fte hiene la ma\u015finile de poli\u021bie \u015fi la ambulan\u021b\u0103, sorbind cele mai ur\u00e2te detalii pentru a le da prietenilor fiori. Am mers direct printre ei \u015fi am ie\u015fit f\u0103r\u0103 s\u0103 m\u0103 mai uit \u00eenapoi. Afar\u0103, seara era mai cald\u0103 dec\u00e2t atmosfera \u00eentre\u021binut\u0103 de aerul condi\u021bionat din banc\u0103 \u015fi, chiar dac\u0103 soarele apusese, cerul era \u00eenc\u0103 luminos, un albastrulev\u0103n\u021bic\u0103 intens, p\u0103tat cu mov. \u2014\tUnde trebuie s\u0103 ajungi? \u00eentreb\u0103 Sebastian ajung\u00e2ndu-m\u0103 din urm\u0103. \u2014\t\u00cen Farringdon. \u2014\tAcolo locuie\u015fti? Vreau s\u0103 spun, ai vrea s\u0103 te duc acas\u0103? Am cl\u0103tinat din cap. \u2014E OK, mul\u021bumesc. Am s\u0103 m\u0103 v\u0103d cu un prieten la un pahar, probabil c\u0103 asta e exact ce am nevoie. \u2014Bine, dac\u0103 e\u015fti sigur\u0103... Mergeam pe l\u00e2ng\u0103 cl\u0103dire \u00eenspre parcare. Pere\u021bii din jurul nostru \u00eencepur\u0103 s\u0103 piard\u0103 din \u00een\u0103l\u021bime; auzeam b\u00e2z\u00e2itul panoului electric ce alimenta computerele, luminile, aerul condi\u021bionat... Din unghiul \u0103sta, cu zgomotul de ma\u015fin\u0103rie industrial\u0103 pierz\u00e2ndu-se \u00een dep\u0103rtare, Mowbray Steiner sem\u0103na cu o fabric\u0103, ceea ce \u015fi era \u00eentr-un fel. Parcarea, \u00een spatele cl\u0103dirii, era aproape la fel de luminat\u0103 ca \u015fi atriumul \u015fi at\u00e2t de plin\u0103 cu ma\u015fini luxoase \u00eenc\u00e2t p\u0103rea un showroom din Berkeley Square. Sebastian a r\u0103mas politicos \u00een urm\u0103 ca s\u0103 m\u0103 lase s\u0103 trec de barier\u0103 \u00eenaintea lui \u015fi apoi m-a condus la un BMW bleumarin. Dezactiv\u00e2nd alarma, mi-a \u021binut u\u015fa. Ma\u015fina mirosea a piele \u015fi a lac. \u2014Nu e nevoie s\u0103-mi deschizi u\u015fa, am spus sarcastic. Nu apreciez gestul la justa valoare. Apoi am respirat ad\u00e2nc \u015fi mi-am propus s\u0103 m\u0103 domolesc: ce se \u00eent\u00e2mplase cu Bill nu era din vina lui Sebastian. \u015ei nici nu puteam face nimic pentru Bill. \u2014\u00cemi pare r\u0103u, am spus pe o voce mai rezonabil\u0103, sunt \u00eenc\u0103 pu\u021bin \u00eencordat\u0103. Mi-a aruncat o privire scurt\u0103, a \u00eenchis \u00een cele din urm\u0103 u\u015fa \u015fi a ocolit ma\u015fina p\u00e2n\u0103 la locul lui, leg\u0103n\u00e2ndu-se pe picioarele sale lungi. \u2014Nu ai pentru ce s\u0103 \u00ee\u021bi ceri scuze, zise calm, nimeni nu s-a distrat. S\u0103racul. Sper s\u0103-\u015fi revin\u0103. A b\u0103gat cheia \u00een contact, dar nu a pornit ma\u015fina. Mi-am dat seama c\u0103 a\u015ftepta s\u0103 vad\u0103 dac\u0103 vreau s\u0103 vorbesc despre Bill. \u2014A\u015f fi vrut s\u0103 \u015ftiu ce \u00eencerca s\u0103 \u00eemi spun\u0103, am spus rar, recunosc\u0103toare pentru grija lui Sebastian. \u2014Nu am auzit. Era important? \u2014Nu \u015ftiu. Poate. Pentru c\u0103 voia cu disperare s\u0103 vorbeasc\u0103 \u015fi era evident c\u00e2t de r\u0103u \u00eei f\u0103cea asta. \u2014Po\u021bi s\u0103 te duci la spital c\u00e2nd se va sim\u021bi mai bine \u015fi s\u0103-l \u00eentrebi. Probabil c\u0103 nici nu-\u015fi va aduce aminte despre ce era vorba. Ni\u015fte chestii proste\u015fti la care se g\u00e2ndea \u00eenainte s\u0103 aib\u0103 atacul. \u015etiu c\u0103 e un cli\u015feu, dar mintea chiar \u00ee\u021bi poate juca feste. \u2014P\u0103rea c\u0103 se uit\u0103 la cineva. Acuzator. Sebastian se holb\u0103 la mine. \u2014\tLa cine? \u2014\tNu \u015ftiu. Nu mi-am dat seama. La cineva din camer\u0103. \u2014\tDar nu e posibil. Trebuie c\u0103 avea halucina\u021bii. Poate c\u0103 avea dreptate, dar eu nu credeam asta. Totu\u015fi, nu avea nici un rost s\u0103 vorbesc cu el despre a\u015fa ceva. Am trecut peste, urm\u00e2nd s\u0103 meditez la lucru \u0103sta mai t\u00e2rziu. \u2014OK. Mi-am scuturat capul ca \u015fi cum a\u015f fi ie\u015fit din ap\u0103 \u015fi l-am privit pentru prima oar\u0103 de c\u00e2nd urcasem \u00een ma\u015fin\u0103. \u2014Mul\u021bumesc. M\u0103 fr\u0103m\u00e2nt prea mult. \u2014Mergem? P\u0103ru u\u015furat \u015fi porni imediat motorul. A tors cu un volum sc\u0103zut, ca o pisicu\u021b\u0103 lucioas\u0103 \u015fi s\u0103tul\u0103; dubi\u021ba mea era o rabl\u0103, o lad\u0103 de gunoi jegoas\u0103 \u00een compara\u021bie cu asta. \u2014Conduci? a \u00eentrebat, voind clar s\u0103 schimbe subiectul. O greutate mi se lu\u0103 de pe umeri. M-am l\u0103sat moale \u00een scaunul ridicol de confortabil. \u2014Da, am o dubi\u021b\u0103 Ford. Ro\u015fie. Nu chiar \u00eenc\u0103p\u0103toare, acum c\u0103 fac instala\u021biile astea mari. M\u0103 g\u00e2ndeam dac\u0103 s\u0103 investesc o parte din banii de la Mowbray Steiner \u00eentr-un Transit sau ceva asem\u0103n\u0103tor, dar sunt a\u015fa de greu de condus prin ora\u015f, nu crezi? \u00cemi arunc\u0103 o privire, d\u00e2ndu-\u015fi seama c\u0103 \u00eel tachinam. \u2014Unde anume \u00een Farringdon te duc? \u00eentreb\u0103 bl\u00e2nd. \u2014Cl\u0103direa Herald, pu\u021bin mai sus de strada Clerkenwell. M\u0103 \u00eent\u00e2lnesc cu un prieten care lucreaz\u0103 acolo. \u2014\tLa ziar? \u2014\tChiar acolo. Dar m\u0103-ndoiesc c\u0103 se cite\u015fte a\u015fa ceva \u00een cercul t\u0103u de prieteni. Nu \u00ee\u015fi \u00eentoarse privirea. \u2014Ce ai vrea s\u0103 spun, Sam? a zis el cu un strop de asprime \u00een voce. C\u0103 la banc\u0103 citim Herald \u015fi alte jeguri de st\u00e2nga numai c\u00e2nd r\u0103m\u00e2nem f\u0103r\u0103 h\u00e2rtie igienic\u0103? \u2014OK, am spus-o ca s\u0103 te s\u00e2c\u00e2i, am zis bl\u00e2nd. Cred c\u0103 m\u0103 a\u015fteptam s\u0103 te sim\u021bi vinovat. \u2014Adic\u0103 s\u0103 cad \u00een genunchi \u00een fa\u021ba ta vrei s\u0103 spui. A, nu, eu mereu citesc Herald. Nu m\u0103 reg\u0103sesc \u00een stilul \u0103sta de via\u021b\u0103. Sunt prea sensibil pentru un bancher. Am jobul \u0103sta numai ca s\u0103 str\u00e2ng destui bani ca s\u0103 m\u0103 pot pensiona \u015fi s\u0103 m\u0103 des\u0103v\u00e2r\u015fesc prin a scrie un roman profund \u015fi plin de t\u00e2lc despre starea lumii... Am izbucnit \u00een r\u00e2s. \u2014\t\u00cen regul\u0103, am recunoscut, am \u00een\u021beles mesajul. \u2014\tE\u015fti sigur\u0103? \u00cemi place slujba mea. Nu trebuie s\u0103 m\u0103 scuz pentru asta. \u2014\t\u00cen regul\u0103. Am zis c\u0103 am \u00een\u021beles. \u2014\tAm ajuns. A oprit \u00een fa\u021ba cl\u0103dirii Herald at\u00e2t de lin \u00eenc\u00e2t nici nu mi-am dat seama c\u0103 ne-am oprit. Merg\u00e2nd \u00een ma\u015fina aceea erai complet izolat de lume; \u00eentr-o lini\u015fte aproape total\u0103, priveam cu nep\u0103sare cum str\u0103zile dispar. Nu a\u015f fi vrut s\u0103 cobor, \u015fi nu numai din cauza ma\u015finii. \u2014Te rog s\u0103 observi c\u0103 nu m-am dat jos s\u0103 \u00ee\u021bi deschid u\u015fa. M\u0103 prind repede. Uite, poate c\u0103 nu e cel mai bun moment, dar ai vrea s\u0103 lu\u0103m cina \u00eempreun\u0103 c\u00e2ndva? A spus-o repede, de parc\u0103 \u00ee\u015fi tot f\u0103cuse curaj pentru asta. A urmat o secund\u0103 de t\u0103cere, dup\u0103 care am spus: \u2014A, OK. \u015ei mi-am mu\u015fcat imediat limba pentru c\u0103 nu am r\u0103spuns cu ceva pu\u021bin mai suav sau mai logic. \u2014Bun, am s\u0103 \u00eencerc s\u0103 te duc \u00eentr-un loc care s\u0103 nu te \u015focheze. Ce zici de mar\u021bi? \u2014\u00cen regul\u0103, s\u0103-\u021bi dau num\u0103rul meu de telefon. A scos o agend\u0103 din piele cu col\u021buri aurii \u015fi a deschis-o la s\u0103pt\u0103m\u00e2na \u00een curs. I-am desprins pixul auriu \u015fi mi-am scris num\u0103rul. Apoi mi-am scos picioarele afar\u0103 din ma\u015fin\u0103 cu un gest leg\u0103nat, \u021bin\u00e2ndu-le al\u0103turate \u00eentr-un stil elegant, \u00eentr-un mod pe care-l studiezi la \u015fcoala de modelling din Kensington pentru a ie\u015fi dintr-un Porsche. Ocazia o cerea. \u2014\u00ce\u021bi dau un telefon mar\u021bi diminea\u021b\u0103 ca s\u0103 \u00eemi confirmi, mi-a spus \u015fi apoi t\u0103cu o clip\u0103. \u00ce\u021bi e bine? Sigur nu vrei s\u0103 te conduc acas\u0103? \u2014Nu, sunt bine acum. Dar mersi oricum. Am s\u0103 sun la spital \u00een cur\u00e2nd s\u0103 v\u0103d ce face Bill. Aprob\u0103 din cap. \u2014Pe cur\u00e2nd, atunci. Ma\u015fina se \u00eendep\u0103rt\u0103 \u015fi am r\u0103mas s\u0103 m\u0103 uit \u00een urma ei cu un fel de uimire. Ce naiba f\u0103cusem? \u015ei totu\u015fi, el p\u0103rea c\u0103 \u015ftie ce are de g\u00e2nd. M-am \u00eentors \u015fi am \u00eenceput s\u0103 urc treptele cl\u0103dirii Herald, f\u0103r\u0103 s\u0103 \u00eemi pot da seama ce simt. Ceea ce e neobi\u015fnuit pentru mine. Tim m\u0103 a\u015ftepta deja la Capacul \u015fi Butoiul,un pub anonim la intersec\u021bia unor str\u0103du\u021be situate \u00eentre cl\u0103direa Herald \u015fi strada Clerkenwell. Datorit\u0103 a\u015fez\u0103rii pe col\u021b, fa\u021bada era puternic ie\u015fit\u0103 \u00een fa\u021b\u0103, ca maxilarul unui lupt\u0103tor, un aspect ilustrativ pentru atmosfera general\u0103 din\u0103untru. Exista un pub mult mai interesant, chiar l\u00e2ng\u0103 Herald, cu podea neacoperit\u0103 din lemn de brad, scaune \u00eenalte pictate \u00een verde \u015fi cu nume de gust\u0103ri populare \u00eenscrise pe tablele de pe pere\u021bi, dar Tim nu fusese niciodat\u0103 acolo. A str\u00e2mbat din nas \u015fi a spus cu dispre\u021b c\u0103 acolo e plin de ziari\u015fti. L-am v\u0103zut pe Tim de cum am intrat pe u\u015f\u0103; \u00eenalt \u015fi slab, cu o fa\u021b\u0103 osoas\u0103 \u015fi col\u021buroas\u0103, era imposibil s\u0103 nu-l vezi. Purta un pulover bleumarin mare, o c\u0103ma\u015f\u0103 decolorat\u0103 care ie\u015fea pu\u021bin la g\u00e2t \u015fi ar\u0103ta, ca \u00eentotdeauna, ca un om pe care te po\u021bi baza. Eram con\u015ftient\u0103 c\u00e2t de u\u015foar\u0103 ar fi via\u021ba mea dac\u0103 a\u015f putea s\u0103 m\u0103 \u00eendr\u0103gostesc de Tim; deja mi-a dat clar de \u00een\u021beles c\u0103 ar fi mai mult dec\u00e2t bucuros s\u0103 m\u0103 aib\u0103 \u015fi c\u0103 am face un cuplu media perfect. Am avea un apartament decorat artistic \u00een Islington, din care a\u015f putea trece direct \u00een atelierul meu, iar Tim \u015fi-ar lua concediu din c\u00e2nd \u00een c\u00e2nd ca s\u0103 scrie o carte despre politica Partidului Laburist sau despre starea na\u021biunii, carte care ar fi imediat inclus\u0103 \u00een bibliografia oric\u0103rui curs de politic\u0103 sau de sociologie din \u021bar\u0103. Ne-am petrece vacan\u021bele \u00een Spania sau Italia \u015fi probabil c\u0103 \u00een timp ne-am putea cump\u0103ra \u015fi o c\u0103su\u021b\u0103 \u00eentr-un s\u0103tuc descoperit de noi prin Algarve... M-am \u00eenfiorat. Ce co\u015fmar! La mas\u0103 cu Tim st\u0103teau dou\u0103 femei, un studiu de contrast \u00een creion. Una era pus\u0103 \u00een eviden\u021b\u0103 perfect de un costum portocaliu care ar\u0103ta superb pe pielea ei \u00eenchis\u0103, p\u0103rul scurt \u015fi cre\u021b subliniindu-i forma frumoas\u0103 a capului. O pereche de cercei mici cu diamante str\u0103luceau pe lobul urechii, maro \u00eenchis, iar \u00een jurul g\u00e2tului purta o e\u015farf\u0103 de m\u0103tase; parc\u0103 era desprins\u0103 dintr-un catalog Herm\u00e8s. A doua femeie era o copie a celei dint\u00e2i, numai c\u0103 m\u0103rit\u0103 \u015fi cu mai mult\u0103 luminozitate la un xerox de proast\u0103 calitate. Costumul ei bleu pal, f\u0103cut la croitor, nu o avantaja deloc. Ceva mai lejer \u015fi bleumarin s-ar fi potrivit mai bine culorii pielii, ca s\u0103 nu mai zicem fe\u021bei. P\u0103rul ei lung \u015fi dezordonat era \u021binut pe spate cu o panglic\u0103 din catifea marca Alice, clasicul stil Sloane: ceea ce era ciudat, pentru c\u0103 nu ar\u0103ta a Sloane. \u2014Sam, se ridic\u0103 Tim \u015fi m\u0103 s\u0103rut\u0103 c\u00e2nd am ajuns la mas\u0103, ea e Anne-Marie, editorul nostru \u2013 \u015fi ar\u0103t\u0103 \u00eenspre costumul portocaliu \u2013, iar ea e Jordan, asistenta ei, editorul de \u015ftiri. Am\u00e2ndou\u0103 au salutat politicos. \u2014Noi dou\u0103 am vorbit la telefon, am spus c\u0103tre Anne-Marie, dar probabil nu-\u021bi mai aminte\u015fti. Tim mi-a f\u0103cut leg\u0103tura \u015fi tu m-ai l\u0103sat s\u0103 te bat la cap. \u2014Probabil m-am sim\u021bit generoas\u0103 \u00een ziua aia, zise \u015fi-i z\u00e2mbi cu sub\u00een\u021beles lui Tim. Sau poate c\u0103 cineva a insistat \u00eentr-un mod conving\u0103tor. \u2014S\u0103 \u00een\u021beleg c\u0103 ai primit biletul de la mine? m-a \u00eentrebat el \u00een timp ce am tras un scaun \u015fi m-am a\u015fezat. \u2014Nici o problem\u0103. Mi-am amintit chiar unde e pubul, f\u0103r\u0103 s\u0103 trebuiasc\u0103 s\u0103 \u00eentreb. \u2014\tDin p\u0103cate, am nimerit l\u00e2ng\u0103 cele mai r\u0103u famate personaje din Sunday Magazine. \u015ei ar\u0103t\u0103 cu capul \u00eenspre un grup de la masa vecin\u0103. \u2014Sunt renumi\u021bi pentru dezm\u0103\u021b \u015fi degenerare \u015fi se pare c\u0103 fac tot posibilul s\u0103 nu-\u015fi strice proasta reputa\u021bie dob\u00e2ndit\u0103. Am aruncat o privire, de\u015fi nu ar fi fost necesar; zgomotul teribil pe care-l f\u0103ceau era suficient ca s\u0103 confirme ceea ce spusese Tim. \u2014\tPare distractiv, am spus. \u2014\tDac\u0103 \u00ee\u021bi place genul \u0103sta, zise cu dispre\u021b Anne-Marie. Am \u00eenceput s\u0103 cred c\u0103 oricare ar fi fost lucrurile care \u00eei plac lui Anne-Marie, eu nu sunt printre ele. \u2014Uite, zise Tim ar\u0103t\u00e2nd \u00eenspre o sticl\u0103 cu \u015fampanie \u00eentr-o frapier\u0103 plin\u0103 cu ghea\u021b\u0103. \u00cen cinstea ta. Se vedea de la o po\u015ft\u0103 c\u0103 eram \u00eenc\u0103 sup\u0103rat\u0103. M\u0103 privi insistent, nel\u0103s\u00e2nd s\u0103-i scape asta: \u2014S-a \u00eent\u00e2mplat ceva, nu? Ce este? Le-am povestit pe scurt despre Bill. Fiecare a reac\u021bionat diferit: Jordan scotea sunete afectate, Tim \u00eemi str\u00e2nse m\u00e2na, iar Anne-Marie \u00ee\u015fi ridic\u0103 spr\u00e2ncenele \u015fi privi \u021bint\u0103 peretele opus, cu aerul cuiva care se \u021bine departe de b\u00e2rfele despre na\u015fteri \u015fi decese, neav\u00e2nd nimic \u00een comun cu ele. \u2014Vrei s\u0103 te duc acas\u0103? m\u0103 \u00eentreb\u0103 Tim eliber\u00e2ndu-mi m\u00e2na, de\u015fi nu prea ar fi vrut. Am sim\u021bit privirea lui Anne-Marie d\u00e2ndu-se jos de pe perete \u015fi fix\u00e2ndu-se asupra mea, dorind s\u0103 refuz. \u2014Nu, sunt OK, mul\u021bumesc. Pot s\u0103 m\u0103-mb\u0103t \u015fi cu oameni \u00een jurul meu, dac\u0103 e nevoie. \u015ei am ar\u0103tat cu sub\u00een\u021beles \u00eenspre sticla de \u015fampanie. Tim se prinse imediat. \u2014Pentru Sam, care \u015fi-a expus ast\u0103zi prima sculptur\u0103, anun\u021b\u0103 el, umpl\u00e2nd paharele. Felicit\u0103ri! Am b\u0103ut cu to\u021bii. Anne-Marie m-a \u00eentrebat unde fusese amplasat\u0103 sculptura \u015fi la auzirea numelui de Mowbray Steiner \u00ee\u015fi ar\u0103t\u0103 pentru prima dat\u0103 interesul fa\u021b\u0103 de persoana mea. \u2014L-ai cunoscut pe \u015feful cel mare? m-a \u00eentrebat. Marcus Samson? Am auzit c\u0103 va fi \u00eennobilat \u00een cur\u00e2nd. Cred c\u0103 el \u00eei va urma la conducere lui Richard Fine. \u2014Nu, singura persoan\u0103 din pe care am cunoscut-o de la departamentul comercial este un specimen nociv, James Rattray-nu-mai\u015ftiu-cum-Potter, cred. M\u0103 \u00eendoiesc c\u0103 \u00eel \u015ftii. Anne-Marie ridic\u0103 din spr\u00e2ncean\u0103. Sau cel pu\u021bin asta am presupus c\u0103 a f\u0103cut, c\u0103ci pielea ei era at\u00e2t de \u00eenchis\u0103 la culoare \u015fi at\u00e2t de neted\u0103 \u00eenc\u00e2t era imposibil s\u0103 vezi dac\u0103 face vreo cut\u0103. \u2014\tNu, nu am auzit niciodat\u0103 de el, zise ea. Poate tu, Jordan. \u2014\tNu, Anne-Marie, a r\u0103spuns servil Jordan. Era la fel de plin\u0103 de personalitate ca un nap. \u2014Oricum, nici nu ai vrea, am spus, desfiin\u021b\u00e2ndu-l pe domnul Raffray-Potter. \u201ePorc\u201c e un cuv\u00e2nt prea bl\u00e2nd pentru el. \u2014Ei bine, asta \u00eenseamn\u0103 c\u0103 nu e genul t\u0103u, a spus Jordan \u00eensufle\u021bit\u0103 pe nea\u015fteptate. M-am holbat la ea. P\u0103ruse at\u00e2t de agitat\u0103 c\u00e2nd vorbise, c\u0103 nu am mai putut spune dec\u00e2t: \u2014Presupun c\u0103 ai dreptate. \u015ei am fost recompensat\u0103 cu un z\u00e2mbet larg. Dup\u0103 asta, s-a ar\u0103tat cumva speriat\u0103 de propria-i \u00eendr\u0103zneal\u0103, s-a retras \u00eentr-o t\u0103cere servil\u0103 \u015fi de-abia dac\u0103 a mai scos vreun cuv\u00e2nt toat\u0103 seara. Tim a luat sticla \u015fi a mai turnat \u015fampanie pentru toat\u0103 lumea. \u2014I-am cunoscut fetele, m-am \u00eencercat eu terenul, ale lui Sir Richard, adic\u0103. \u2014Serios? \u00ee\u015fi ridic\u0103 Anne-Marie spr\u00e2ncenele. Am auzit c\u0103 sunt o pereche de fete s\u0103lbatice. R\u00e2zg\u00e2iate \u015fi stricate. Mama lor l-a p\u0103r\u0103sit cu ani \u00een urm\u0103 \u015fi le-a l\u0103sat de capul lor. A\u015fa se pare. Am \u015fters-o de la mas\u0103, l\u0103s\u00e2nd-o pe Anne-Marie s\u0103-\u015fi \u021bin\u0103 discursul, \u015fi am g\u0103sit telefonul public undeva \u00eentr-un col\u021b, ascuns dup\u0103 toalete. Mi-a luat ceva p\u00e2n\u0103 c\u00e2nd am reu\u015fit s\u0103 dau de cineva care s\u0103 \u00eemi poat\u0103 spune cum se simte Bill; mi-au tot zis s\u0103 a\u015ftept p\u00e2n\u0103 mi-a venit s\u0103 dau cu receptorul de perete. Iar c\u00e2nd o femeie mi-a spus ceva, \u00een sf\u00e2r\u015fit, tot a\u015f fi dat cu receptorul de perete. Nu erau ve\u015fti bune, zicea ea. \u00cei p\u0103rea r\u0103u s\u0103 m\u0103 informeze c\u0103 Bill murise dup\u0103 dou\u0103zeci de minute de la sosire. P\u0103rea \u015fi mai pu\u021bin interesat\u0103 de subiect dec\u00e2t Anne-Marie. \n", " IIItc \"Capitolul III\" \u2014Eu \u015fi Tim chiar trebuia s\u0103 cin\u0103m. Dar nu s-a mai \u00eent\u00e2mplat. Nu m\u0103 sim\u021beam \u00een stare s\u0103 r\u0103m\u00e2n numai cu el pentru c\u0103 \u015ftiam c\u0103 ar fi vrut s\u0103 avem o discu\u021bie \u00een care s\u0103-mi arate c\u0103 \u00eei pas\u0103 \u015fi am alungat acest g\u00e2nd. A\u015fa c\u0103 mi-am \u00eenecat amarul \u015fi am sf\u00e2r\u015fit prin a sta p\u00e2n\u0103 la ora \u00eenchiderii, c\u00e2nd cineva din grupul Sunday Magazine, cei mai duri in\u015fi pe care i-am v\u0103zut vreodat\u0103 \u2013 probabil c\u0103 \u00een timpul lor liber sparg pietre \u00eentre din\u021bi ca s\u0103 \u015fi-i ascut\u0103 \u2013 a sugerat s\u0103 mergem \u00eentr-un pub din apropiere, unde se \u00eenchidea, dar ne l\u0103sa s\u0103 mai st\u0103m. Doar c\u0103 a trebuit s\u0103 alerg\u0103m p\u00e2n\u0103 acolo \u00eenainte s\u0103 \u00eenchid\u0103 u\u015file, ceea ce \u00eensemna s\u0103 nu fii \u00een toate min\u021bile, iar Anne-Marie \u015fi Jordan, oamenii din sfera afacerilor, nu au venit cu noi, pentru c\u0103, dup\u0103 cum a dat de \u00een\u021beles Anne-Marie cu un aer de superioritate, era ceva trist \u015fi penibil. \u015ei trebuie s\u0103 recunosc c\u0103 era. Al doilea pub s-a dovedit a fi o c\u00e2rcium\u0103 ieftin\u0103, unde se duc be\u021bivii f\u0103r\u0103 cas\u0103. A\u015fa c\u0103 bine\u00een\u021beles c\u0103 ne-am integrat perfect. Era acolo un grup de fete superhaioase. Am stat cam p\u00e2n\u0103 pe la dou\u0103, c\u00e2nd, \u00een sf\u00e2r\u015fit, st\u0103p\u00e2nul pubului ne-a dat afar\u0103, \u015fi atunci o fat\u0103 care ar\u0103ta ca Louise Brooks a c\u0103zut \u00een fa\u021ba u\u015fii pe c\u00e2nd pleca \u015fi \u015fi-a sf\u00e2\u015fiat pantalonii, enerv\u00e2ndu-se teribil. Nu se mi\u015fca, doar st\u0103tea acolo cu fa\u021ba \u00een jos, gem\u00e2nd: \u201eO, Doamne, nici nu pot s\u0103 m\u0103 uit. I-am auzit cum s-au sf\u00e2\u015fiat \u015fi sunt de la Agn\u00e8s B, vai, nu, de ce eu, de ce acum, ce nenorocire...\u201c Prietenii ei au trebuit s\u0103 o adune de pe jos \u015fi s\u0103 o ia cu ei. A fost ca o variant\u0103 proast\u0103 a emisiunii Absolutely Fabulous. Bietul Tim, aproape c\u0103 nu am vorbit cu el toat\u0103 seara. Nici m\u0103car nu l-am l\u0103sat s\u0103 m\u0103 duc\u0103 cu ma\u015fina\u2013 am luat un taxi p\u00e2n\u0103 acas\u0103, acum sunt bogat\u0103 timp de c\u00e2teva minute. \u2014\tDeci a fost o sear\u0103 dr\u0103gu\u021b\u0103, p\u00e2n\u0103 la urm\u0103? Cu excep\u021bia bietului Bill. \u2014Cu excep\u021bia lui. De fiecare dat\u0103 c\u00e2nd m\u0103 g\u00e2ndesc la el m\u0103 simt at\u00e2t de\u2026 at\u00e2t de\u2026 Una dintre calit\u0103\u021bile lui Janey este c\u0103 te las\u0103 s\u0103 termini ce ai de spus. \u2014\tFrustrat\u0103, am spus \u00eentr-un final. \u2014\tDin cauza a ceea ce \u021bi-a zis? \u2014\tMmm. \u2014\t\u201eNu pot s\u0103 o fac, chiar dac\u0103 el le spune\u201c... \u2014\u201eNu mai pot continua s\u0103 fac asta\u201c, am corectat-o eu. \u00censemn\u00e2nd c\u0103 a f\u0103cut-o deja cel pu\u021bin o dat\u0103. \u2014\u201eChiar dac\u0103 le spune...\u201c ce? Ar putea fi \u201eChiar dac\u0103 le spune c\u0103 e totul \u00een regul\u0103\u201c. \u2014\tChiar dac\u0103 spune cui c\u0103 e totul \u00een regul\u0103? Janey se \u00eencrunt\u0103. \u2014Las\u0103-m\u0103 s\u0103 m\u0103 g\u00e2ndesc. Ar putea fi totul foarte simplu, s\u0103 \u015ftii: \u201enu-i mai pot l\u0103sa pe oamenii de la cur\u0103\u021benie s\u0103 plece mai devreme, chiar dac\u0103 supraveghetorul le spune c\u0103 e \u00een regul\u0103\u201c. Vezi? \u2014Dumnezeule, e\u015fti \u00eengrozitor de pragmatic\u0103! Te-ai g\u00e2ndit s\u0103 scrii un sitcom pentru Canalul 4? \u2014\tAi grij\u0103. Nu batjocori m\u00e2na care te hr\u0103ne\u015fte\u2026 \u2014\tDa\u2019 ce, m\u0103 hr\u0103ne\u015fte de bun\u0103voie? Acum era r\u00e2ndul lui Janey s\u0103 preg\u0103teasc\u0103 cina. Era singura mea prieten\u0103 adev\u0103rat\u0103, un editor de scenarii care lucra \u00een prezent la un serial de comedie ajuns \u00een mijlocul film\u0103rilor, dar care nu mergea prea bine, \u00een opinia lui Janey, de\u015fi l-ar fi f\u0103cut pe Eeyore s\u0103 arate ca Christopher Biggins. Din fericire, eram doar noi dou\u0103 \u00een seara aceea, pentru c\u0103 prietena aia \u00eengrozitoare a lui Janey, Helen, filma \u00eentruna pentru o reclam\u0103 la br\u00e2nz\u0103 pasteurizat\u0103. Am fost surprins\u0103 s\u0103 aud asta; n-a\u015f fi crezut-o pe Helen \u00eendeajuns de sofisticat\u0103 pentru acel produs. \u00cenc\u00e2ntat\u0103, am luat \u00een furculi\u021b\u0103 mai multe ravioli. Janey g\u0103tea excelent. \u2014\tApropo, sunt delicioase. \u2014\tSunt de la Marks and Spencer. Eram prea plictisit\u0103 \u015fi obosit\u0103 s\u0103 mai fac ceva. Janey ar\u0103ta obosit\u0103, dar mai dr\u0103gu\u021b\u0103 ca niciodat\u0103. Era ca un trandafir clasic englezesc: ochii mari \u015fi alba\u015ftri \u015fi pielea alb\u0103 \u015fi fin\u0103, care era deja ridat\u0103. P\u0103rul \u00eel purta str\u00e2ns la ceaf\u0103, dar \u015fuvi\u021be rebele \u00eei c\u0103deau \u00een jurul fe\u021bei, ca \u00eentotdeauna, chiar \u015fi imediat dup\u0103 ce le prindea iar. \u2014Te mai vezi cu Tom? m-a \u00eentrebat. Am dat din cap. \u2014\u00cenc\u0103 nu m-a iertat. Tom, un poet ratat, mare \u015fi \u015fleamp\u0103t, era unul dintre cei mai buni prieteni ai mei \u2013 sau fusese p\u00e2n\u0103 la Incident. \u2014\tPentru ce s\u0103 te ierte? \u00eentreb\u0103 Janey surprins\u0103. \u2014\tA, nu \u021bi-am spus!? Am \u00eenghi\u021bit ultimul ravioli \u015fi am luat o gur\u0103 de vin ro\u015fu. \u2014\u015etii c\u0103 mereu i-au pl\u0103cut fetele blonde, genul Bambi, fragile \u015fi neajutorate, nu? Ei bine, eram la o petrecere \u015fi i-am spus una dintre glumele mele cu blonde \u015fi, \u00een loc s\u0103 crape de r\u00e2s, a\u015fa cum face de obicei, s-a ar\u0103tat sobru \u015fi mi-a spus c\u0103 nu i se pare teribil de amuzant s\u0103 faci glume pe seama unui lucru at\u00e2t de ne\u00eensemnat precum culoarea p\u0103rului. \u00ce\u021bi dai seama cum mi-a picat. A\u015fa c\u0103, atunci c\u00e2nd am v\u0103zut c\u0103 suspin\u0103 dup\u0103 o fat\u0103 din cap\u0103tul cel\u0103lalt al camerei, am spus pe un ton r\u0103zbun\u0103tor: \u201eNu e tipa de pe posterul funda\u021biei Anaemia Research Society, pentru str\u00e2ngerea de fonduri?\u201c. Moment \u00een care a plesnit de nervi \u015fi mi-a repro\u015fat c\u0103 sunt mult prea afundat\u0103 \u00een propriu-mi cinism ca s\u0103 pot fi \u00een stare s\u0103 apreciez farmecul pur \u015fi inocent al lui Alice, apoi a t\u0103cut \u015fi s-a postat l\u00e2ng\u0103 ea pentru tot restul serii. Cineva mi-a spus c\u0103 s-au cunoscut la o lectur\u0103 de poezie cu c\u00e2teva s\u0103pt\u0103m\u00e2ni \u00eenainte \u015fi c\u0103 au fost nedesp\u0103r\u021bi\u021bi de-atunci. \u2014\tNu cred s\u0103 fi zis Tom povestea cu afundarea \u00een cinism, a obiectat Janey. \u2014\u00ce\u021bi jur. Alice are deja un efect negativ asupra metaforelor lui. Imagineaz\u0103-\u021bi ce o s\u0103 scrie dup\u0103 c\u00e2teva luni de stat cu ea. Mi-am turnat \u00eenc\u0103 un pahar cu vin. \u2014A mai spus ceva, Janey. \u2014\tTom? \u2014Nu, Bill, paznicul. A fost dup\u0103 celelalte chestii. P\u0103rea c\u0103 se uit\u0103 la cineva care venise \u00een camer\u0103 \u015fi a spus \u201eN-am s\u0103 o fac, nenoro\u2026\u201c. \u2014Adic\u0103? \u2014Cred c\u0103 era \u201enenorocitule\u201c. \u2014Nenorocit? \u00cen sensul de \u201e\u015fantajist\u201c? \u2014\u015etiu c\u0103 sun\u0103 ridicol. To\u021bi din camera aia o duceau bine \u2013 directorul b\u0103ncii, fetele lui, \u00eenc\u0103 vreo doi directori \u015fi tot a\u015fa. Ideea ca vreunul dintre ei s\u0103 \u015fantajeze un portar e absurd\u0103. \u2014Dar nu ai suficiente date ca s\u0103 afli ceva? m\u0103 privi Janey \u00eencrunt\u00e2ndu-se. Sam, \u00eenceteaz\u0103 s\u0103 te mai g\u00e2nde\u015fti la asta. Unul dintre prietenii t\u0103i e mort, iar tu e\u015fti trist\u0103. Dar nu e nimic de f\u0103cut. Nu ai nici cea mai vag\u0103 idee despre ce vorbea sau la cine se uita. \u2014\u015etiu, am spus cu triste\u021be. \u2014A\u015fa c\u0103 las-o balt\u0103, m\u0103car de data asta. E o furtun\u0103 \u00eentr-un pahar cu ap\u0103. Omul era pe moarte, ce naiba. C\u00e2nd mori, \u00ee\u021bi vin lucruri \u00een cap care nu au nici o leg\u0103tur\u0103 cu ce se \u00eent\u00e2mpl\u0103 \u00een jurul t\u0103u. \u015ei-a aranjat e\u015farfa diafan\u0103 din jurul g\u00e2tului cu m\u00e2inile ei rotunde \u015fi plinu\u021be ca ale unui \u00eengera\u015f dintr-o fresc\u0103. \u2014Am s\u0103 schimb subiectul ca s\u0103 nu cazi \u00een butoiul cu melancolie. Ia spune-mi mai bine cu ce banc cu blonde l-ai cadorisit pe Tom? Din curiozitate. Am tu\u015fit vinovat. \u2014\u015etii c\u0103 nu te consider o blond\u0103, Janey, nu pe din\u0103untru, vreau s\u0103 spun. Din punct de vedere intelectual, e\u015fti clar o brunet\u0103\u2026 \u2014Spune-mi odat\u0103 bancul, la\u015f\u0103 ce e\u015fti. Am spus monoton: \u2014Cum aprinde o blond\u0103 lumina dup\u0103 ce face sex? \u015ei-a scuturat capul, cu ochii ei alba\u015ftri mari \u015fi sinceri; Janey era la fel de inocent\u0103 ca Mae West, dar n-ai zice asta doar uit\u00e2ndu-te la ea. \u2014Ei bine, hmm... deschide u\u015fa ma\u015finii. \u2014Sigur. Pentru asta ai onoarea s\u0103 speli tig\u0103ile. \u2014Dar tu m-ai pus s\u0103-\u021bi zic, am protestat. Nu e corect... \u00cemi pieri vocea. Janey se juca cu unul dintre multele lan\u021buri de la g\u00e2t \u015fi-mi arunc\u0103 o privire atot\u015ftiutoare. \u2014Ia stai pu\u021bin, am spus. Dac\u0103 ai cump\u0103rat m\u00e2ncarea de la M&S nu e nici o tigaie, nu? Pe buze \u00eei ap\u0103ru un z\u00e2mbet. \u2014\tTe-am prins! zise ea. \n\nNu i-am spus lui Janey despre invita\u021bia lui Sebastian Shaw. \u015ei nu pentru a nu-i r\u0103ni sentimentele; Janey nu era genul de lesbian\u0103 care s\u0103 considere c\u0103 sexul cu specia masculin\u0103 e o tr\u0103dare a celei feminine, ci era destul de indulgent\u0103 cu privire la lenjeria neagr\u0103 din dantel\u0103 \u015fi la a-\u021bi face unghiile la picioare. Mi-am spus c\u0103 motivul pentru care nu i-am povestit este c\u0103 mai mult ca sigur n-o s\u0103 ias\u0103 nimic, dar, de fapt, \u00eemi era ru\u015fine de faptul c\u0103 o s\u0103 ies cu un om de afaceri, bancher la costum. Totul p\u0103rea foarte... adult, oarecum. Oricum, pr\u00e2nzul cu Duggie a fost un real succes. Ne-am v\u0103zut, a\u015fa cum a vrut, \u00een galeria lui, pe care o avea \u00een coproprietate cu fostul lui iubit, Willie. Gusturile lor se b\u0103teau cap \u00een cap, ceea ce era \u015fi scopul; cei doi se \u00een\u021belegeau precum c\u00e2inele \u015fi pisica \u015fi se sim\u021beau minunat a\u015fa. Am luat autobuzul p\u00e2n\u0103 la Oxford Circus \u015fi m-am plimbat agale pe Old Bond Street, \u00eenc\u0103lzindu-m\u0103 la soare \u015fi \u00eenchipuindu-mi c\u0103 sunt o doamn\u0103 care tocmai a luat pr\u00e2nzul, ceea ce m-a f\u0103cut s\u0103 m\u0103 g\u00e2ndesc pentru un moment la Suki Fine. Era una dintre pu\u021binele str\u0103zi r\u0103mase \u00een Anglia unde femeile coafate pe bani mul\u021bi \u015fi cu pielea bine \u00eentins\u0103 pe oasele fe\u021bei \u00eendr\u0103zneau s\u0103-\u015fi poarte bl\u0103nurile f\u0103r\u0103 s\u0103 priveasc\u0103 agitate \u00een jur dup\u0103 activi\u015fti vegetarieni \u00eenarma\u021bi cu vopsea ro\u015fie \u015fi priviri furioase. Galeria Wellington contrasta cu toate magazinele de bijuterii pe l\u00e2ng\u0103 care abia trecusem, cu vitrine pline ochi cu fleacuri str\u0103lucitoare pe care b\u0103rba\u021bii boga\u021bi s\u0103 le d\u0103ruiasc\u0103 amantelor lor ca premiu de consolare pentru c\u0103 nu se c\u0103s\u0103toresc cu ele. Galeria lui Duggie era mare, alb\u0103 \u015fi aproape goal\u0103, cu excep\u021bia unor picturi uria\u015fe \u00een ulei ale unor chei de instalator \u00een culori stridente \u015fi a unui nou asistent, un t\u00e2n\u0103r \u00eencrezut, \u00eentr-un costum verde pal \u015fi cu ni\u015fte mocasini din imita\u021bie de piele de crocodil, care se sprijinea de un birou c\u00e2nd am intrat \u015fi care mi-a z\u00e2mbit batjocoritor f\u0103r\u0103 s\u0103-\u015fi mi\u015fte un mu\u015fchi. Am lucrat \u015fi eu \u00eentr-o galerie o vreme \u015fi \u00eentotdeauna trebuia s\u0103 schi\u021bez fizic ceva pentru a exprima dezaprobarea. \u2014Am venit s\u0103 vorbesc cu Duggie, am spus. Tr\u0103s\u0103turile au r\u0103mas \u00een aceea\u015fi pozi\u021bie \u015fi totu\u015fi sarcasmul s-a intensificat. M\u0103 aflam \u00een fa\u021ba unui maestru Zen \u00een plin\u0103 ac\u021biune. \u2014Sunte\u021bi a\u015fteptat\u0103? a \u00eentrebat, ad\u0103ug\u00e2nd o tent\u0103 de polite\u021be pe care \u015ftiu c\u0103 a afi\u015fat-o doar ca s\u0103 o \u00eenl\u0103ture dac\u0103 a\u015f fi pus capul \u00een p\u0103m\u00e2nt \u015fi a\u015f fi spus c\u0103 nu. \u2014Da, de fapt mergem s\u0103 lu\u0103m pr\u00e2nzul. Sunt Sam Jones. Tu probabil e\u015fti nou aici, am ad\u0103ugat dr\u0103gu\u021b. Pre\u021b de o secund\u0103, ochii lui s-au \u00eengustat ca dou\u0103 liniu\u021be \u015fi a pufnit ca \u015fi cum ar fi avut o reac\u021bie alergic\u0103. Apoi s-a desprins de birou \u015fi s-a rotit \u00eentorc\u00e2ndu-se spre mine cu un z\u00e2mbet at\u00e2t de sub\u021bire de parc\u0103 i l-a\u015f fi \u00eencrustat pe fa\u021b\u0103 cu un cu\u021bit Stanley. \u2014Sunt \u00eenc\u00e2ntat s\u0103 te cunosc, a spus. Sunt Adrian. Tu faci instala\u021biile alea teribile, nu-i a\u015fa? Am auzit totul despre tine. \u2014Da, eu le fac. \u2014Acum \u00eel anun\u021b pe Duggie. Nu mi-a spus c\u0103 e ocupat la pr\u00e2nz, nebunaticul. Acum, c\u0103 era mai aproape de mine, am observat c\u0103 fa\u021ba lui Adrian era neomenesc de neted\u0103. M-am \u00eentrebat dac\u0103 se epileaz\u0103 pe fa\u021b\u0103. Aplec\u00e2ndu-se elegant peste birou, ap\u0103s\u0103 pe un buton pentru interfon \u015fi, c\u00e2nd Duggie a r\u0103spuns, a zis: \u2014Domni\u015foara Jones a venit, programarea pentru pr\u00e2nz. S\u0103 sun la restaurant \u00eenainte? Ridic\u0103 receptorul. \u2014Noroc c\u0103 e luni, \u00eemi spuse \u00eencrez\u0103tor, au ei o mas\u0103. Pentru Duggie au oricum, dar cred c\u0103 e mai bine s\u0103 sun, ce zici? Duggie ap\u0103ru din biroul lui \u00een acel moment, tot numai z\u00e2mbet. Din cauza schimb\u0103rii de anotimp, renun\u021base la pantalonii de catifea pe care \u00eei purtase iarna pentru unii din p\u00e2nz\u0103, tot de un bej murdar, iar vesta era mai degrab\u0103 din puf de m\u0103tase dec\u00e2t din catifea. Dar jacheta din stof\u0103 era neschimbat\u0103, un element de stabilitate \u00eentr-o lume \u00een mi\u015fcare. \u2014Sam \u015fi cu mine am avut o discu\u021bie fascinant\u0103, a spus Adrian, ceea ce mi s-a p\u0103rut cam exagerat. Dar fu pus la p\u0103m\u00e2nt de exclama\u021bia lui Duggie \u00een timp ce se gr\u0103bea \u00eenspre mine: \u2014Sam, draga mea! Picioarele lui Duggie erau pu\u021bin cam mici pentru corpul lui rotund \u015fi robust; mereu p\u0103rea c\u0103 e gata s\u0103 se rostogoleasc\u0103. \u2014Ce succes a fost vineri seara! a continuat el. Abia a\u015ftept s\u0103 fac ni\u015fte poze. Acum \u00eencerc s\u0103-l prind pe Tony, dar \u015ftii c\u00e2t de ocupat este. \u2014Tony ar fi minunat, a spus Adrian pe un ton lingu\u015fitor. Duggie \u00eel ignor\u0103 complet. \u2014\u015ei p\u0103reau to\u021bi teribil de ferici\u021bi, nu? Totu\u015fi, ce adun\u0103tur\u0103 de costume, drag\u0103! \u015ei nici m\u0103car curate, unele \u2013 l-ai v\u0103zut pe tipul din conducere, cu m\u0103trea\u021ba aia? se \u00eenfior\u0103 el teatral. Mergem, drag\u0103? \u2014Duggie, \u021bi-am rezervat o mas\u0103 la Luigi, a spus Adrian, cu o umbr\u0103 de st\u0103ruin\u021b\u0103 \u00een voce. \u2014Ce? f\u0103cu Duggie. A, bun, bun. Haide, drag\u0103. Ce costum fermec\u0103tor! Era de fapt cel din in cu m\u00e2neci scurte \u015fi cu o fust\u0103 la fel de scurt\u0103, cu care voisem ini\u021bial s\u0103 merg la petrecerea de la Mowbray Steiner. Probabil c\u0103 l-am cump\u0103rat \u00eentr-un moment de cump\u0103n\u0103 al vie\u021bii, f\u0103r\u0103 \u00eendoial\u0103 un moment, de mult uitat, de suferin\u021b\u0103 sufleteasc\u0103; era a\u015fa de str\u00e2mt, \u00eenc\u00e2t dac\u0103 m\u00e2ncam la pr\u00e2nz mai mult dec\u00e2t o salat\u0103, cus\u0103turile for\u021bate la maximum ar fi cedat instantaneu. \u015ei totu\u015fi ar\u0103ta bine, ceea ce era tot ce conta. Duggie m-a \u00eempins pe u\u015f\u0103 afar\u0103. C\u00e2nd am ajuns \u00een strad\u0103, unde puteam vorbi, s-a \u00eentors \u015fi a f\u0103cut o grimas\u0103: \u2014\u00censp\u0103im\u00e2nt\u0103tor, nu-i a\u015fa? Al naibii de ciudat \u015fi lingu\u015fitor. Dar Willie \u00eel ador\u0103. Face asta doar ca s\u0103 m\u0103 enerveze; \u015ftie perfect c\u0103 mie \u00eemi plac mai duri. Tic\u0103losul! L-a angajat \u00een absen\u021ba mea, \u00ee\u021bi vine s\u0103 crezi? Costum verde deschis, Dumnezeule. \u015ei Adrian. Ce fel de nume mai e \u015fi \u0103sta? \u2014Ce nume ai prefera, Duggie? Am cotit pe Old Bond Street. Duggie se gr\u0103bea pe sub arcade, arunc\u00e2nd o privire nostalgic\u0103 \u00eenspre magazinul cu ciocolat\u0103, unde fiecare truf\u0103 cost\u0103 at\u00e2t de mult, \u00eenc\u00e2t ai putea crede c\u0103 au fost f\u0103cute personal de c\u0103tre un membru al familiei regale. \u2014Ador locul \u0103sta, spuse, dar e prea dat naibii. Ce ziceai, scumpo? A, b\u0103ie\u021bi. P\u0103rea \u015fi mai nostalgic. \u2014Brad n-ar fi r\u0103u, zise, sau Chuck. American, de preferin\u021b\u0103, dar nici prea snob. \u00cemi place mai mult cum arat\u0103 pe plaj\u0103. Viguros. Musculos. Ador australienii din reclamele la s\u0103pun, dar accentul lor, draga mea. Nu se poate s\u0103 angaj\u0103m un astfel de tip la galerie. Clien\u021bii nu ar accepta a\u015fa ceva. Am ajuns \u00een fa\u021ba unui restaurant italienesc la col\u021bul str\u0103zii Dover, umbrit de o prelat\u0103 verde-m\u0103r, care p\u0103rea u\u015foar\u0103, proasp\u0103t\u0103 \u015fi primitoare. Duggie m\u0103 pofti \u00een\u0103untru, s\u0103rut\u0103 cu tandre\u021be pe cineva pe care mi-l prezent\u0103 drept Luigi \u015fi ne a\u015fezar\u0103m la o mas\u0103 cu vedere la strad\u0103, cu un aer de mul\u021bumire. U\u015file glisante erau deschise pe trotuar, aerul bl\u00e2nd ne m\u00e2ng\u00e2ia fe\u021bele \u015fi avea doar o u\u015foar\u0103 urm\u0103 de noxe de la ma\u015fini. O coad\u0103 de oameni care a\u015fteptau s\u0103 fie plasa\u021bi ne-a fixat imediat cu priviri ostile, incomparabile cu ale lui Adrian. Mesele erau \u00eengr\u0103m\u0103dite \u00eentr-un spa\u021biu mic, mai str\u00e2mt dec\u00e2t cel \u00een care sunt \u021binute cu\u015ftile g\u0103inilor \u00een ferme, iar meniurile pe care Luigi le-a adus elegant erau at\u00e2t de mari \u015fi gumate, \u00eenc\u00e2t p\u00e2n\u0103 am reu\u015fit s\u0103-l st\u0103p\u00e2nesc pe al meu o plesnisem pe femeia de l\u00e2ng\u0103 mine de dou\u0103 ori peste fa\u021b\u0103. \u2014Sunt la regim, drag\u0103, spuse Duggie ferm c\u0103tre Luigi. Abia \u00eencap \u00een pantalonii de var\u0103 anul \u0103sta. A\u015fa c\u0103 am s\u0103 comand mozzarella pr\u0103jit\u0103 pentru \u00eenceput, iar apoi rizoto de praz cu crab la felul doi. \u015ei o sticl\u0103 de Pinot Grigio. E bine alb, Sam? Am dat din cap, scan\u00e2nd cu disperare meniul ca s\u0103 g\u0103sesc ceva care s\u0103 nu se \u00eempotriveasc\u0103 vehement cus\u0103turilor fustei. Am comandat la aperitiv o salat\u0103 de arugula urmat\u0103 de paste cu scoici (la dimensiuni de antreu) \u015fi mi-am petrecut urm\u0103toarea or\u0103 \u00eencerc\u00e2nd s\u0103 nu salivez prea ostentativ \u00een timp ce m\u0103 uitam cu invidie la fiecare \u00eembuc\u0103tur\u0103 pe care Duggie o lua \u00een furculi\u021b\u0103. \u00cen ciuda consuma\u021biei copioase, a sporov\u0103it non-stop. Am \u00eenv\u0103\u021bat atunci de la Duggie s\u0103 nu spun ceva dec\u00e2t dac\u0103 este absolut necesar. Pl\u0103nuia s\u0103 \u00eemi fac\u0103 o expozi\u021bie la \u00eenceputul anului viitor; trebuia s\u0103 m\u0103 gr\u0103besc acum s\u0103 \u00eencep s\u0103 lucrez pentru ea. N-am putea pune oare o instala\u021bie imens\u0103 \u00een geam, \u015fi apoi unele mai mici \u00een camer\u0103? Cum vreau eu, bine\u00een\u021beles, dar, dac\u0103 tot sunt a\u015fa de apreciate decora\u021biunile suspendate, n-ar fi bine s\u0103 ne limit\u0103m la ele? Fire\u015fte c\u0103 vom expune \u015fi poze cu Planeta plutitoare. \u015ei avea un posibil client pe care voia s\u0103 \u00eel duc\u0103 s\u0103-o vad\u0103 la fa\u021ba locului. S\u0103 batem fierul c\u00e2t e cald. \u015ei apropo, cine era b\u0103rbatul \u0103la divin cu care vorbeam la petrecere? Da, Luigi, dragule, ar dori un tiramisu, ce mai obr\u0103znic\u0103tur\u0103 era! Dar eu? Eram sigur\u0103? C\u00e2t\u0103 voin\u021b\u0103! \u00cen timp ce Duggie se lupta cu ultima gur\u0103 de mascarpone \u015fi ciocolat\u0103 ras\u0103, devenisem o psihopat\u0103 care se g\u00e2ndea numai la c\u00e2t de mult ar vrea s\u0103 m\u0103n\u00e2nce ceva plin ochi de calorii. Asta m-ar \u00eenv\u0103\u021ba minte s\u0103 mai cump\u0103r haine at\u00e2t de exigente, care s\u0103 m\u0103 \u00eencap\u0103 numai c\u00e2nd tr\u0103geam aer \u00een piept \u015fi \u00eemi sugeam burta. Cum am ajuns acas\u0103, am dat jos nenorocirea de costum, l-am azv\u00e2rlit prin camer\u0103 \u015fi apoi am fost liber\u0103 s\u0103 m\u0103 reped la \u00eenghe\u021bata Mars pe care o \u021bineam \u00een fundul congelatorului pentru o ocazie special\u0103. Jum\u0103tate dintre stalactitele din congelator au ie\u015fit odat\u0103 cu ea, stric\u00e2nd astfel atr\u0103g\u0103torii din\u021bi din ghea\u021b\u0103 ai mor\u021bii, care se formaser\u0103 acolo de ceva vreme, dar ciocolata vine \u00eenaintea esteticului. Era at\u00e2t de delicioas\u0103, c\u0103 a trebuit s\u0103 m\u0103 st\u0103p\u00e2nesc s\u0103 nu m\u0103n\u00e2nc \u015fi ambalajul. \n", " 4tc \"Capitolul 4\" Dac\u0103 Sebastian Shaw ar fi fost genul de b\u0103rbat cu care ies de obicei \u2013 care categorie, din \u00eent\u00e2mplare, nu-i includea pe poli\u021bi\u015fti; Hawkins a fost foarte probabil un accident bizar \u2013, a\u015f fi \u015ftiut aproximativ cu ce s\u0103 m\u0103 \u00eembrac, unde o s\u0103 mergem \u015fi ce o s\u0103 facem la prima \u00eent\u00e2lnire. Dac\u0103 mergeam pe traseul clasic, ne-am fi \u00eenv\u00e2rtit undeva prin Camden \u015fi am fi b\u0103ut un pahar sau dou\u0103 \u00eentr-un pub mic \u015fi ultramodern, cum ar fi Crown sau Goose, \u015fi apoi probabil c\u0103 am fi ajuns \u00eentr-un club. Dup\u0103 asta, lucrurile ar fi r\u0103mas la latitudinea noastr\u0103. Chiar dac\u0103, cine \u015ftie din ce motiv, ne-am \u00eent\u00e2lni \u00een schimb \u00een slington, s\u0103 zicem, sau \u00een zona pe care cei care nu locuiesc \u00een Camden o numesc Centrul Londrei (nu sunt snoab\u0103, sunt selectiv\u0103), lucrurile ar decurge cam la fel, ad\u0103ug\u00e2ndu-li-se poate un film str\u0103in de art\u0103. Dar Sebastian era o fiin\u021b\u0103 de pe alt\u0103 planet\u0103, omul de pe planeta costumelor, \u015fi toate presupunerile c\u0103deau. De exemplu, el chiar a sunat c\u00e2nd spusese c\u0103 va suna. Am r\u0103spuns la telefon cu cea mai calm\u0103 voce, l\u0103s\u00e2nd s\u0103 se simt\u0103 o vag\u0103 urm\u0103 de surpriz\u0103 c\u00e2nd s-a prezentat, revenind imediat la tonul ini\u021bial. (Dumnezeule, ce voce frumoas\u0103 avea!) Da, \u00eenc\u0103 eram liber\u0103 pentru cin\u0103. (Am \u00eencercat s\u0103 dau de \u00een\u021beles c\u0103 e mai degrab\u0103 un rezultat al \u00eent\u00e2mpl\u0103rii dec\u00e2t al inten\u021biei.) Pe la opt? Bine. Nu, nu voiam s\u0103 ne vedem \u00een South Kensington. (\u00cemi venea s\u0103 vomit). St Christopher\u2019s Place suna grozav. \u00cen bar? OK, ne vedem la opt. Am pus receptorul jos \u015fi m-am \u00eentrebat dac\u0103 nu cumva tocmai f\u0103cusem cea mai grav\u0103 gre\u015feal\u0103 \u2013 c\u00e2nd am auzit de South Kensington m-am cam enervat \u2013, dar sigur c\u0103 eram mult prea \u00eeng\u00e2mfat\u0103. Uitasem de fapt c\u00e2t de atr\u0103g\u0103tor era Sebastian Shaw. \n\nSoarele abia apusese c\u00e2nd m-am dat jos din autobuz \u015fi am luat-o de-a lungul str\u0103zii Oxford, iar aerul \u00eenc\u0103 era cald \u015fi \u00eembietor, pe un cer a c\u0103rui culoare, \u00een anii \u201920, era numit\u0103 cenu\u015f\u0103 de trandafiri. \u00cen Londra, datorit\u0103 miilor de lumini care sunt aprinse toat\u0103 noaptea, cerul nu este niciodat\u0103 negru complet. Cam cu o or\u0103 \u00eenainte de r\u0103s\u0103rit ar fi de un mov \u015fi mai intens \u2013 cenu\u015f\u0103 de trandafiri, probabil \u2013 p\u00e2n\u0103 c\u00e2nd soarele ar \u00eencepe s\u0103-l stropeasc\u0103 din nou cu auriu. Eu \u015ftiu asta cel mai bine. \u00cel v\u0103zusem cum r\u0103sare de nenum\u0103rate ori. Magazinele erau \u00eenchise, str\u0103zile deja t\u0103cute. Apropiindu-m\u0103 de Selfridges, am ajuns exact la St Christopher\u2019s Place, \u00een vecin\u0103tatea str\u0103zii Oxford care, odat\u0103, cu ani \u00een urm\u0103, fusese o oaz\u0103 plin\u0103 de magazine de antichit\u0103\u021bi\u2013 galerii cu stampe japoneze, suvenire de r\u0103zboi, chiar \u015fi un magazin numai cu nasturi \u2013, iar acum era Centrul Designerilor Vestimentari. Pu\u021bin mai jos era o pia\u021b\u0103 dr\u0103gu\u021b\u0103, iar de partea cealalt\u0103 era restaurantul, cu mese invad\u00e2nd sc\u0103rile \u015fi pia\u021ba aproape ca terasele de pe continent. Am reu\u015fit s\u0103-mi dau seama c\u0103 barul avea o intrare separat\u0103, dar nu \u015fi c\u0103 trebuie s\u0103 tragi de u\u015file de sticl\u0103 groas\u0103 de cinci centimetri \u00een loc s\u0103 le \u00eempingi. \u00cenjur\u00e2nd, am f\u0103cut mi\u015fcarea \u00een sens invers, mai-mai s\u0103 m\u0103 tai la m\u00e2n\u0103 \u00een m\u00e2nerul dur din o\u021bel \u015fi, \u00eentr-un final, am reu\u015fit s\u0103 intru. Sebastian st\u0103tea deja la bar; speram s\u0103 nu fi observat gafa mea. F\u0103r\u0103 \u00eendoial\u0103 c\u0103 Suki Fine avea \u00eentotdeauna dup\u0103 ea un b\u0103rbat care s\u0103 o scuteasc\u0103 de dilema \u201es\u0103 \u00eemping sau s\u0103 trag\u201c. \u2014Sam! Se ridic\u0103 \u00een picioare c\u00e2nd m\u0103 v\u0103zu. Chiar uitasem c\u00e2t de bine ar\u0103ta. Toate femeile din bar \u015fi chiar c\u00e2\u021biva dintre b\u0103rba\u021bi probabil \u00eel priviser\u0103 lung \u015fi nostalgic \u00een ultimele dou\u0103zeci de minute. Am \u015ftiut c\u0103 presupunerea f\u0103cut\u0103 este corect\u0103 c\u00e2nd o gr\u0103m\u0103d\u0103 de capete s-au \u00eentors s\u0103 vad\u0103 cu cine are el \u00eent\u00e2lnire; am sperat doar s\u0103 nu g\u00e2ndeasc\u0103 dezam\u0103gi\u021bi: \u201eaia?\u201c. Aduc\u00e2ndu-mi aminte c\u00e2t de \u00eenalt e, \u00eemi pusesem cizmele negre din piele de c\u0103prioar\u0103 cu tocuri de \u015fapte cm, o rochie neagr\u0103 dreapt\u0103 care m\u0103 f\u0103cea s\u0103 par mai \u00eenalt\u0103, aveam tot p\u0103rul prins \u00eentr-un coc, nu doar c\u00e2teva \u015fuvi\u021be la \u00eent\u00e2mplare (z\u0103u) \u015fi un colier de perle care sper c\u0103 sus\u021binea asem\u0103narea cu Audrey Hepburn (tocmai rev\u0103zusem Breakfast at Tiffany\u2019s \u015fi eram \u00eenc\u0103 obsedat\u0103 de ea). Cu regret, am renun\u021bat la m\u0103nu\u015file negre p\u00e2n\u0103 la cot, fiind exagerate pentru prima \u00eent\u00e2lnire. \u2014Ar\u0103\u021bi minunat, a spus el pe un ton flatant. Dore\u015fti ceva de b\u0103ut? \u2014Da, te rog. Doar nu m-am luptat cu u\u015file alea de la intrare ca s\u0103 refuz de cealalt\u0103 parte a lor un cocteil. M-am a\u015fezat pe un scaun \u015fi am spus barmanului: \u2014Un White Lady, te rog. Ochii mei i-au \u00eent\u00e2lnit pe ai lui Sebastian \u00een oglinda din spatele barului. A\u015fa ar trebui s\u0103 fie \u00eent\u00e2lnirile, m-am g\u00e2ndit; de ce nu m\u0103 \u00eent\u00e2lnesc mereu cu b\u0103rba\u021bi bine \u00een baruri unde se servesc cocteiluri americane, cu scaune \u00eenalte pe care pot s\u0103 stau picior peste picior \u00eentr-un mod provocator \u015fi sofisticat? \u2014Cum a fost la cin\u0103 seara trecut\u0103? am \u00eentrebat. Dup\u0103 ce m-ai dus acas\u0103, vreau s\u0103 spun. \u2014Nimic special. \u00cen afar\u0103 de faptul ca James s-a \u00eemb\u0103tat din nou foarte tare. L-ai cunoscut? \u2014Cel care sem\u0103na cu un porc mare \u015fi roz? Z\u00e2mbi. \u2014Cam \u0103sta ar fi James. Ei bine, am fost la un restaurant chinezesc \u00een South Ken \u015fi ne-au dat una dintre mesele alea cu blat rotativ \u00een mijloc, ca s\u0103 ajung\u0103 toat\u0103 lumea la m\u00e2ncare. \u015ei James a \u00eenceput la un moment dat s\u0103 roteasc\u0103 chestia aia nenorocit\u0103 p\u00e2n\u0103 c\u00e2nd sosul de soia a c\u0103zut \u015fi s-a \u00eempr\u0103\u015ftiat pe Charles. Aproape c\u0103 s-a repezit la James. Eu \u015fi Minorul a trebuit practic s\u0103 \u00eel \u021binem s\u0103 nu \u00eel bat\u0103. \u2014\tMinorul? am \u00eentrebat. \u2014A, e doar o porecl\u0103 stupid\u0103 din liceu. Simon e fratele mai mic. \u00cel strigam \u201eMinorul\u201c \u015fi pur \u015fi simplu a r\u0103mas a\u015fa. \u2014\u015ei cum i se spune fratelui mai mare? \u2014I se spune Grenville Major, doamn\u0103, r\u0103spunse Sebastian z\u00e2mbind. \u015ei te-ai prins repede. \u2014Nu mi se pare dr\u0103gu\u021b. \u00cemi pare r\u0103u pentru Minor. \u2014N-ar trebui. Se descurc\u0103 \u015fi singur: el e cel de\u015ftept, iar Thomas \u2013 \u0103sta e cel mare \u2013 e doar musculos. Thomas a urmat colegiul de agricultur\u0103 \u015fi \u00een prezent face ravagii \u00een bugetul familiei, pe c\u00e2nd Simon st\u0103 bine mersi la Mowbray. Mi-a venit un g\u00e2nd. Se mai \u00eent\u00e2mpl\u0103 \u015fi a\u015fa ceva din c\u00e2nd \u00een c\u00e2nd. \u2014Simon e cel care i-a f\u0103cut lui Bill respira\u021bie gur\u0103 la gur\u0103? P\u0103rea c\u0103 se pricepe. \u2014A, Minorul este unul dintre acei tipi t\u0103cu\u021bi, dar competen\u021bi. Nu face nimic dec\u00e2t dac\u0103 vrea cu adev\u0103rat \u015fi nu vorbe\u015fte despre asta dup\u0103. \u2014\u00cel faci s\u0103 par\u0103 ca un personaj secundar din Beau Geste. P\u0103l\u0103rie de paie, pantaloni scur\u021bi kaki \u015fi buza de sus r\u0103sfr\u00e2nt\u0103. \u2014Nu cred c\u0103 aveau p\u0103l\u0103rii de paie \u00een Beau Geste, nu? \u2014Nu fi pedant. M-am uitat la el cu un z\u00e2mbet larg \u015fi mi-am dat seama c\u0103 el se uita deja la mine, z\u00e2mbindu-mi cu ochii. Privirea a \u021binut pentru un moment lung, care nu se mai sf\u00e2r\u015fea; aproape brusc, ca \u015fi cum \u015fi-ar fi amintit brusc de rolul de gazd\u0103 a serii, Sebastian s-a uitat la ceas \u015fi a spus, dreg\u00e2ndu-\u015fi vocea: \u2014Mergem s\u0103 \u015fi m\u00e2nc\u0103m ceva? Am intrat \u00een restaurant, care era primitor, f\u0103r\u0103 s\u0103 fie de mod\u0103 veche: fe\u021be de mas\u0103 galbene, \u015ferve\u021bele portocalii, rame din lemn de cire\u015f cu imita\u021bii colorate dup\u0103 Gauguin. Ur\u0103sc localurile minimaliste cu pere\u021bii albi \u015fi goi, cu mese din fier cu trei picioare \u015fi scaune care au g\u0103uri acolo unde te a\u015ftep\u021bi mai pu\u021bin; poate c\u0103 por\u021biile sunt mai mari acum, la cererea clien\u021bilor, dar atmosfera te \u00eempiedic\u0103 s\u0103 te sim\u021bi comod \u015fi s\u0103 te relaxezi. Singurii oameni care s-ar putea sim\u021bi bine acolo la o \u00eent\u00e2lnire sunt arhitec\u021bii. Am comandat, Sebastian lu\u00e2nd din fericire asupra lui sarcina de a alege vinul. A ales unul australian, care trebuia s\u0103 fie ceva special. Era OK. Sunt mai degrab\u0103 adepta vinului la cutie. Chelnerul ne-a adus un co\u015f cu p\u00e2inici asortate \u00eempreun\u0103 cu un bol din sticl\u0103 cu ulei de m\u0103sline \u00een care s\u0103 le \u00eenmuiem; am luat o chifl\u0103 cu ro\u015fii uscate \u015fi am mu\u015fcat din ea. Mergea bine cu vinul, cel pu\u021bin. Chelnerul s-a retras \u015fi brusc m-am sim\u021bit nelini\u015ftit\u0103. St\u00e2nd l\u00e2ng\u0103 Sebastian a\u015fa de formal, am\u00e2ndoi bine \u00eembr\u0103ca\u021bi (da, el era la costum) \u015fi comport\u00e2ndu-ne exemplar, m\u0103 f\u0103cea s\u0103 vreau s\u0103 m\u0103 f\u00e2\u021b\u00e2i pe scaun \u015fi s\u0103-mi rod unghiile. Am fost salvat\u0103 de r\u0103m\u0103\u015fi\u021bele bunului-sim\u021b primar, care m-a f\u0103cut s\u0103 \u00eemi amintesc c\u0103 e politicos s\u0103 \u00eei \u00eentrebi pe oameni despre ei; i-am pus diverse \u00eentreb\u0103ri despre via\u021ba lui de p\u00e2n\u0103 atunci, la care a r\u0103spuns la fel de formal. Tat\u0103l preot, mama casnic\u0103, absolvise Rugby \u015fi Bristol cu diplom\u0103 \u00een istorie, i s-a oferit \u00eenc\u0103 de c\u00e2nd era la universitate un post la Mowbray Steiner \u015fi niciodat\u0103 nu a privit \u00een urm\u0103. Toate acestea m\u0103 speriau pu\u021bin, dar ne-au ajutat s\u0103 trecem cu bine de primul fel, iar m\u00e2ncarea era delicioas\u0103. Dac\u0103 Suki Fine ar face o sup\u0103 m\u0103car pe jum\u0103tate la fel de bun\u0103 ca supa mea concentrat\u0103 de ro\u015fii cu sfecl\u0103, a\u015f retrage orice g\u00e2nd r\u0103ut\u0103cios avut vreodat\u0103 la adresa ei. \u2014\u015ei s-a \u00eent\u00e2mplat ca Minorul s\u0103 fie \u015fi el la Mowbray, zise Sebastian \u00een timp ce chelnerul debarasa masa, nu l-am mai v\u0103zut din liceu, dar ne-am \u00een\u021beles mereu foarte bine. Am jucat \u00eempreun\u0103 cricket, a ad\u0103ugat el cu modestia care ar\u0103ta c\u0103 fusese c\u0103pitanul echipei. Mi-a f\u0103cut pl\u0103cere s\u0103 \u00eel rev\u0103d. Era acolo de un an \u015fi el a fost cel care m-a ini\u021biat. \u2014\u015ei apoi le-ai cunoscut pe Suki \u015fi Belinda? \u2014Tot pachetul, fire\u015fte. Simon le cunoa\u015fte pe fete de ani de zile. \u2014Asta e ga\u015fca cu care ie\u015fi de obicei? am \u00eentrebat, interesat\u0103 de orice detalii picante legate de cei care fuseser\u0103 \u00een camer\u0103 c\u00e2nd Bill f\u0103cuse acuza\u021bia. Sebastian se ar\u0103t\u0103 surprins: \u2014Te referi la cei pe care i-ai cunoscut vineri? Presupun c\u0103 da. Proximitatea, vezi tu... Am \u015fi al\u021bi prieteni, bine\u00een\u021beles, dar e mai u\u015for s\u0103 aranjezi chestii cu cei pe care \u00eei vezi la munc\u0103. Charles are biroul l\u00e2ng\u0103 al meu, iar pe Minor \u00eel cunosc de ani de zile, a\u015fa c\u0103 \u00een\u021belegi ideea... \u2014\u015ei James? \u2014James a g\u0103sit o bre\u015f\u0103, reu\u015find s\u0103 se strecoare \u00een\u0103untru, \u015fi ar trebui s\u0103 depunem un efort mai mare dec\u00e2t suntem dispu\u015fi s\u0103 o facem ca s\u0103 sc\u0103p\u0103m de el. E un snob groaznic. Eu sunt un nimeni, dar Charles e un fel de conte olandez, iar familia Minorului de\u021bine jum\u0103tate din Yorkshire. Apoi mai sunt \u015fi fetele, bine\u00een\u021beles. Nimeni nu poate subestima beneficiile pe care le poate aduce o ie\u015fire cu fetele \u015fefului. Mi-a pl\u0103cut tonul sarcastic pe care l-a avut c\u00e2nd a spus asta. \u015euvi\u021ba \u00eei c\u0103zuse din nou pe frunte \u015fi ochii lui gri-alba\u015ftri str\u0103luceau aproape mali\u021bios. \u2014Apropo, adev\u0103ratul nume al lui James e doar Potter, a ad\u0103ugat. S-a decis c\u0103 nu era \u00eendeajuns de sofisticat pentru cercurile \u00een care voia s\u0103 se \u00eenv\u00e2rt\u0103, a\u015fa c\u0103 \u015fi-a luat numele de Rattray-Potter. \u2014Dumnezeule! Pot spune \u00eens\u0103 c\u0103 asupra mea nu \u015fi-a f\u0103cut efectul. \u2014\u00deie \u021bi s-a p\u0103rut un porc mare \u015fi roz. \u00dein minte. Bine, doar dac\u0103 un porc mare \u015fi roz nu \u021bi se pare interesant\u2026 \u2014Nu cu disperare. Mi-a z\u00e2mbit din nou. Din\u021bii lui era cura\u021bi \u015fi albi f\u0103r\u0103 s\u0103 fie ostentativi ca ai lui Charles de Groot. Felul principal a fost servit pe ni\u015fte farfurii colorate, pictate manual, pe care mi le-am dorit de cum le-am v\u0103zut. Oricum, nu conteaz\u0103 s\u0103 ai farfurii dr\u0103gu\u021be c\u00e2nd cea mai sofisticat\u0103 m\u00e2ncare a ta e omleta. \u2014\u015ei fetele? Belinda \u015fi Charles sunt un cuplu? M-am \u00eenfipt \u00een por\u021bia de rulou cu br\u00e2nz\u0103, g\u00e2ndindu-m\u0103 c\u0103 e mult mai comod s\u0103 vorbe\u015fti despre al\u021bii. Pe l\u00e2ng\u0103 asta, trebuie s\u0103 recunosc c\u0103 voiam s\u0103 aflu cum o prive\u015fte Sebastian pe Suki Fine. \u2014\u00ce\u021bi cam place s\u0103 b\u00e2rfe\u015fti, nu-i a\u015fa? zise \u015fi \u00ee\u015fi d\u0103du pe spate \u015fuvi\u021ba, trec\u00e2ndu-\u015fi degetele prin p\u0103r ca s\u0103 o fac\u0103 s\u0103 stea. Da, Belinda \u015fi Charles sunt \u00eempreun\u0103. Nu \u015ftiu c\u00e2t de serios este. Suki e cumva departe de lucrurile astea. O ton\u0103 de pe\u021bitori, dar nu cred c\u0103 se \u00eenjose\u015fte s\u0103 fie cu ei. Belinda e tipul fetei bogate \u015fi r\u0103sf\u0103\u021bate, care se m\u0103rit\u0103 bine. Nu \u015ftiu ce vrea Suki de la via\u021b\u0103. A fost ca Belinda cu ani \u00een urm\u0103, poate chiar mai r\u0103u. Apoi a avut un \u015foc \u015fi \u015fi-a revizuit comportamentul. Cred c\u0103 a ajuns \u00eentr-un punct mort, nu mai \u015ftie ce s\u0103 fac\u0103 cu via\u021ba ei. \u2014G\u0103te\u015fte, nu? Sebastian a dat din umeri. \u2014Toate fac cursuri de g\u0103tit sau de croitorie. Le ocup\u0103 timpul. E o alternativ\u0103 la cump\u0103r\u0103turi, presupun. Nu cred c\u0103 are vreo inten\u021bie s\u0103 o ia \u00een serios. M-am str\u00e2mbat. Pentru mine tipul \u0103la de via\u021b\u0103 seam\u0103n\u0103 cu un vers din T\u0103r\u00e2mul pustiu. Cu capul \u00eentr-o parte, juc\u00e2ndu-se absent cu furculi\u021ba, Sebastian m-a \u00eentrebat ezitant: \u2014Uite, spune-mi dac\u0103 nu vrei s\u0103 vorbim despre asta, dar m\u0103 \u00eentrebam dac\u0103 \u2013 ei bine, presupun c\u0103 \u015ftii despre Bill. Spuneai c\u0103 o s\u0103 suni la spital. Nu te-am mai v\u0103zut de atunci, hmm, \u015fi am auzit vestea. \u2014Da, e ciudat, dar b\u0103nuiam c\u0103 o s\u0103 moar\u0103, de\u015fi cunosc oameni care au trecut prin chestii asem\u0103n\u0103toare \u015fi au sc\u0103pat, iar el nu era at\u00e2t de b\u0103tr\u00e2n. Era ceva \u00een felul \u00een care se uita \u2013 nu c\u0103 a\u015f \u015fti s\u0103 spun exact ce. \u2014\u015ei ce \u00eencerca s\u0103-\u021bi spun\u0103? Ai ajuns la vreo concluzie? Am dat din cap. \u2014Am sunat-o pe fata lui s\u0103 v\u0103d dac\u0103 ei \u00eei spusese ceva, dar nu a ajuns la timp la spital. S\u0103raca. \u2014Poate c\u0103 de fapt nu era nimic. \u2014Nu sunt a\u015fa de sigur\u0103. Dar am vorbit despre asta cu o prieten\u0103 \u015fi ea a construit imediat o poveste banal\u0103, care s\u0103 fie logic\u0103 \u00een raport cu ceea ce spusese. Nu voiam s\u0103-i dau de \u00een\u021beles c\u0103 misterul care plana \u00een jurul infarctului lui Bill \u00eenc\u0103 m\u0103 obseda; \u00een fond, abia \u00eel cuno\u015fteam. \u015ei era prieten cu majoritatea oamenilor care fuseser\u0103 \u00een camer\u0103, poate chiar cu persoana c\u0103ruia i se \u015fi adresase Bill. A\u015fa c\u0103 i-am aruncat o privire sincer\u0103, f\u0103r\u0103 urm\u0103 de suspiciune. \u2014Nu-mi mai fac griji \u00een privin\u021ba asta, dac\u0103 la asta te referi. \u2014M-ai prins. Voiam doar s\u0103 m\u0103 asigur c\u0103 e\u015fti OK, \u00een felul meu ne\u00eendem\u00e2natic. \u2014Mul\u021bumesc. B\u0103usem destul vin ca s\u0103 ne sim\u021bim mult mai relaxa\u021bi unul \u00een compania celuilalt. Folosind cu viclenie trucul la care recursesem \u015fi eu mai devreme, Sebastian nu numai c\u0103 m\u0103 \u00eentrebase despre mine, dar reu\u015fea s\u0103 \u015fi par\u0103 interesat de r\u0103spunsuri. Abia dac\u0103 atinsesem subiectul fascinant c\u00e2nd am realizat c\u0103 cina se terminase, iar chelnerul ne spunea: \u2014Pot s\u0103 v\u0103 mai aduc ceva? \u2014Doar nota, mul\u021bumesc, a r\u0103spuns Sebastian. C\u00e2nd ni s-a adus nota, a pus al\u0103turi un card de credit argintiu \u015fi i-a \u00eenapoiat-o chelnerului. M-am sim\u021bit ca o femeie \u00eentre\u021binut\u0103. \u2014Auzi, am spus, c\u00e2t a fost? Vreau s\u0103 spun\u2026 \u2014D\u0103-mi voie, eu te-am invitat. \u2014Atunci am s\u0103 pl\u0103tesc eu data viitoare. \u2014O, spuse cu un ton glume\u021b, adic\u0103 vrei s\u0103 m\u0103 mai vezi? M-am uitat la el cum m\u0103 privea cu o expresie a fe\u021bei aproape vulnerabil\u0103 care contrazicea deta\u015farea din vocea sa. Ochii \u00eei erau foarte mari \u015fi gri. Am avut pornirea brusc\u0103 s\u0103 m\u0103 aplec peste mas\u0103, s\u0103 \u00eel apuc de cravat\u0103, s\u0103 \u00eel trag \u00eenspre mine \u015fi s\u0103-l s\u0103rut \u00eendelung; \u015fi poate chiar a\u015f fi f\u0103cut asta dac\u0103 nu s-ar fi \u00eentors chelnerul cu cardul lui Sebastian, stric\u00e2nd momentul. Seara era at\u00e2t de bl\u00e2nd\u0103 \u00eenc\u00e2t Sebastian nu \u015fi-a mai \u00eencheiat haina. Am mers \u00een t\u0103cere pe mica alee de la St Christopher\u2019s Place; \u015firul de lumini\u021be ce sclipeau deasupra noastr\u0103 crea o atmosfer\u0103 at\u00e2t de romantic\u0103, \u00eenc\u00e2t tot a\u015fteptam s\u0103 se opreasc\u0103 \u015fi s\u0103 m\u0103 s\u0103rute, dar, \u00een mod extraordinar, probabil nu se g\u00e2ndea la asta, de\u015fi tocmai \u00eemi pl\u0103tise consuma\u021bia. Nu \u00eemi venea s\u0103 cred c\u0103 ajungem la cap\u0103tul aleii la fel de ca\u015fti precum intraser\u0103m, dar, lucru deloc flatant pentru mine, nici m\u0103car nu m-a luat de m\u00e2n\u0103. C\u00e2nd am intrat pe strada Oxford, fierbeam de frustrare. Un taxi a \u00eencetinit imediat \u00een dreptul nostru, iar Sebastian \u00eei f\u0103cu semn \u00eentr-un fel care ar\u0103ta c\u0103 e obi\u015fnuit cu asta. \u2014Te conduc, a spus pe cel mai politicos ton. Unde stai? I-am spus \u015foferului, care f\u0103cu o pauz\u0103, apoi spuse surprins: \u2014Sunte\u021bi sigur\u0103, domni\u015foar\u0103? \u2014Absolut. Uite, i-am spus lui Sebastian iritat\u0103, nu trebuie s\u0103 m\u0103 conduci neap\u0103rat. M\u0103 descurc. Probabil c\u0103 nu avem acela\u015fi drum. \u2014E\u015fti sigur\u0103? Vreau s\u0103 spun\u2026 Vocea i s-a stins.Taxiul tic\u0103ia \u00een spatele nostru. A\u015f fi vrut s\u0103 insiste \u015fi mi-am ie\u015fit \u015fi mai mult din min\u021bi pentru c\u0103 nu o f\u0103cea. \u00cen mod evident, nu \u00eei pl\u0103ceam. I-am \u00eentors spatele s\u0103 intru \u00een taxi. \u2014A\u015fteapt\u0103 pu\u021bin, nu-mi e\u015fti datoare cu o cin\u0103? \u2014A, m-am \u00eentors spre el, parc\u0103 am zis a\u015fa ceva, nu? Ei bine, ce zici de vineri? \u2014Bine, sun\u0103-m\u0103 la serviciu. \u2014OK, noapte bun\u0103, atunci. Am intrat \u00een taxi, sim\u021bindu-m\u0103 total deconcertat\u0103. T\u00e2mpenia asta cu \u00eent\u00e2lnirile nu era deloc u\u015foar\u0103. \u00cemi d\u0103deam seama acum de ce m\u0103 feream de obicei ca de cium\u0103 de a\u015fa ceva. Nu m\u0103 deranjam \u00een mod normal cu chestii din astea; s\u0103ream unul pe altul \u015fi gata. \u015eoferul se \u00eentoarse \u015fi m\u0103 privi ner\u0103bd\u0103tor: \u2014V-a\u021bi hot\u0103r\u00e2t odat\u0103, mi-a spus, sau \u00eel l\u0103sa\u021bi pe bietul fraier s\u0103 stea acolo toat\u0103 noaptea? Sebastian st\u0103tea \u00eenc\u0103 pe trotuar. Am l\u0103sat geamul \u00een jos \u015fi m-am aplecat \u00een afar\u0103. \u2014Po\u021bi s\u0103 m\u0103 conduci dac\u0103 vrei, am spus \u015fi m-am sim\u021bit ca o idioat\u0103. \u2014E\u015fti sigur\u0103? Taximetristul scoase un sunet care sem\u0103na cu un ceainic care fierbe. Nu \u015ftiu de ce se agita at\u00e2t \u2013 oricum contorul mergea. \u00cen fine, am deschis \u00een grab\u0103 u\u015fa \u015fi Sebastian s-a urcat. Am l\u0103sat un loc \u00eentre noi \u015fi a\u015fa am r\u0103mas pe toat\u0103 durata cursei, de pe strada Oxford p\u00e2n\u0103 \u00een Holloway. A trebuit s\u0103 ghidez \u015foferul tot drumul; tot avea impresia c\u0103 am gre\u015fit adresa. \u00centr-un final, am ajuns la palatul reziden\u021bial al lui Jones. \u2014Aici locuie\u015fti? \u00eentreb\u0103 Sebastian plin de uimire. \u2014Amice, tocmai asta spuneam \u015fi eu, ad\u0103ug\u0103 \u015foferul. Era clar de partea lui Sebastian; m\u0103 a\u015fteptam de la el s\u0103 mai zic\u0103 \u201eFemeile astea!\u201c \u015fi s\u0103 scuipe pe fereastr\u0103. Nu \u00eei puteam condamna pe nici unul. Atelierul meu e o anex\u0103 ca vai de capul ei a unui depozit care voise s\u0103 se extind\u0103 \u015fi \u00eentre timp se r\u0103zg\u00e2ndise. Recunosc c\u0103 exteriorul nu promite multe. Iar \u00een\u0103untru e \u015fi mai r\u0103u. Am ie\u015fit din taxi. Sebastian m-a urmat, morm\u0103ind ceva cum c\u0103 m\u0103 conduce p\u00e2n\u0103 la u\u015f\u0103. Mi-am scos cheile \u015fi am r\u0103mas am\u00e2ndoi pentru un moment pe sc\u0103ri, din nou cuprin\u015fi de t\u0103cere. Era \u00eengrozitor. Aveam senza\u021bia c\u0103 urmeaz\u0103 \u00eenc\u0103 o rund\u0103 de ur\u0103ri de noapte bun\u0103. Orice ar fi fost mai bun. A\u015fa c\u0103 m-am ridicat pe v\u00e2rfuri \u015fi l-am s\u0103rutat. Avea gust de vin \u015fi de whisky \u015fi mirosea delicios, a parfum piperat; i-am atins cu degetele reverele de m\u0103tase ale hainei. S-a dovedit c\u0103 era timid doar \u00een stadiul de f\u0103cut curte. Ce a reu\u015fit s\u0103 provoace, doar cu gura lui peste a mea, a fost de-a dreptul extraordinar. Dup\u0103 ce, \u00eentr-un final, f\u0103r\u0103 tragere de inim\u0103, i-am dat drumul, m-am sim\u021bit beat\u0103, ca \u015fi cum whisky-ul pe care \u00eel b\u0103use mi se urcase mie la cap. \u2014To\u021bi b\u0103ie\u021bii de la \u015fcolile private s\u0103rut\u0103 ca tine? am spus. Dac\u0103 da, atunci am ratat multe. Acum era r\u00e2ndul lui s\u0103 m\u0103 s\u0103rute din nou, dar, \u00een schimb, doar a z\u00e2mbit \u015fi a spus: \u2014\tNe vedem vineri. M-am ridicat pe v\u00e2rfuri \u015fi i-am dat \u015fuvi\u021ba pe spate. P\u0103rul lui era de culoarea bronzului \u015fi era fin ca satinul printre degetele mele. Pentru o secund\u0103 am meditat dac\u0103 s\u0103 \u00eei dau drumul s\u0103u s\u0103-l trag \u00een\u0103untru \u015fi s\u0103-mi fac de cap cu el, chiar dac\u0103 nu m\u0103 va respecta diminea\u021b\u0103. Totu\u015fi, diminea\u021ba era departe... \u2014Te sun vineri deci, am zis, d\u00e2ndu-i drumul. Dar imediat dup\u0103 am regretat. Nu e deloc amuzant s\u0103 te por\u021bi cum se cuvine. Sebastian s-a \u00eentors \u015fi a cobor\u00e2t sc\u0103rile spre taxi. L-am urm\u0103rit cum s-a \u00eendep\u0103rtat, imagin\u00e2ndu-mi ce spunea \u015foferul: pun pariu c\u0103 a crezut c\u0103 Sebastian va intra \u00een\u0103untru cu mine. \u015ei eu am crezut c\u0103 o s\u0103 intre, ce naiba! C\u00e2t timp trebuie s\u0103 treac\u0103 pentru ca principiile lui s\u0103-i dea voie s\u0103 facem sex? Trebuie s\u0103 a\u015ftept\u0103m p\u00e2n\u0103 la a treia \u00eent\u00e2lnire? Nici nu cred c\u0103 mai pot a\u015ftepta p\u00e2n\u0103 vineri. \n\n\u00cen mod normal, a doua zi diminea\u021b\u0103 l-a\u015f fi sunat pe Tom \u015fi i-a\u015f fi povestit tot, dar acum c\u0103 era o ne\u00een\u021belegere \u00eentre noi, lucrurile erau mai complicate. M\u0103 \u00eentreb dac\u0103 trebuia s\u0103 \u00eemi cer scuze pentru c\u0103 am f\u0103cut-o pe noua lui prieten\u0103 blond\u0103 sp\u0103l\u0103cit\u0103 sau dac\u0103 asta era o insult\u0103 adus\u0103 zoaielor de la sp\u0103latul vaselor. Personal, cred c\u0103 fusesem destul de re\u021binut\u0103; erau o gr\u0103mad\u0103 de lucruri mai grave pe care puteam s\u0103 le spun. Oricum, dup\u0103 cum comentase \u015fi Tom, m\u0103 compl\u0103ceam \u00eentr-o cloac\u0103 de cinism. T\u00e2njeam s\u0103 \u00eei spun c\u0103 (a) fusesem la o \u00eent\u00e2lnire a\u015fa cum se cuvine \u015fi c\u0103 (b) mi-am \u021binut chilo\u021bii pe mine p\u00e2n\u0103 la urm\u0103. Ar fi dou\u0103 lucruri greu de crezut pentru el \u00eenainte de micul dejun. M-am jucat cu telefonul, dar l-am l\u0103sat jos \u00een cele din urm\u0103. Nu aveam de g\u00e2nd s\u0103 m\u0103 t\u00e2r\u0103sc \u00een fa\u021ba lui. Dar absen\u021ba asta temporar\u0103 a creat un gol \u00een via\u021ba mea; ceilal\u021bi prieteni ai mei, cum ar fi Janey, de exemplu, aveau slujbe normale. Janey, cu timpul s\u0103u ridicol de lung petrecut la munc\u0103, era un exemplu extrem, dar asta \u00eensemna c\u0103 nu pot s\u0103 \u00eei sun c\u00e2nd am chef \u015fi s\u0103-i pun la curent cu \u00eentors\u0103turile vie\u021bii mele amoroase. M-am bosumflat pentru o vreme. Apoi m-am uitat la coapsele mele goale \u015fi am \u00eenceput s\u0103-mi storc celulita, ceea ce era at\u00e2t de revolt\u0103tor \u00eenc\u00e2t mi-a distras aten\u021bia de la Tom. M-am dat jos din pat. Dac\u0103 o s\u0103 am o \u00eent\u00e2lnire fierbinte vineri, trebuia musai s\u0103 trec pe la sal\u0103 \u015fi cu siguran\u021b\u0103 s\u0103 m\u0103 epilez dup\u0103. \u015ei oja de pe unghiile de la picioare era mai jerpelit\u0103 dec\u00e2t peretele exterior al depozitului vecin. Trebuia s\u0103 pun serios m\u00e2na pe mine \u00eenainte s\u0103 o fac\u0103 Sebastian. \n", " 5tc \"Capitolul 5\" Tony Muldoon, fotograful favorit al lui Duggie, era \u00een \u00eent\u00e2rziere cu aproape o or\u0103 c\u00e2nd se n\u0103pusti pe u\u015file cl\u0103dirii Mowbray Steiner, \u015fi numai faptul c\u0103 Joe, gardianul, \u015ftia c\u0103 eu \u00eel a\u015ftept l-a salvat de la a fi dat afar\u0103 imediat cu for\u021ba. Purta o hain\u0103 kaki jerpelit\u0103 cu buzunare ireal de umflate, cu c\u00e2te trei aparate at\u00e2rn\u00e2nd de fiecare parte a corpului s\u0103u \u00eendesat, \u015fi duhnea a bere. M-a\u015f fi uitat la el cu dispre\u021b chiar dac\u0103 nu ar fi \u00eent\u00e2rziat at\u00e2t de mult. \u2014Tu trebuie s\u0103 fii Tony Muldoon, am spus pe un ton rece, din scaunul de \u015fef din spatele biroului de recep\u021bie. Ca s\u0103 scap de plictiseal\u0103, Joe \u00eemi ar\u0103tase cum func\u021bioneaz\u0103 camerele de supraveghere. \u2014Sunt Sam. \u00cent\u00e2lnirea nu era la ora trei? A dat din m\u00e2n\u0103 cu un gest vag. \u2014Am cam \u00eent\u00e2rziat, este? spuse el cu un accent \u00e0 la David Bailey. Unde pot s\u0103 \u00eemi lep\u0103d \u00eenc\u0103rc\u0103tura? I-am indicat cu capul cele dou\u0103 scaune din piele neagr\u0103 \u015fi masa de sticl\u0103 din cel\u0103lalt col\u021b al camerei de recep\u021bie. \u2014\u00cencearc\u0103 acolo, i-am zis. \u2014Bine. \u015ei-a l\u0103sat aparatele \u015fi accesoriile pe masa de sticl\u0103 f\u0103r\u0103 s\u0103-i pese dac\u0103 zg\u00e2rie sau nu suprafa\u021ba. To\u021bi fotografii pe care \u00eei cuno\u015fteam aveau gen\u021bi c\u0103ptu\u015fite din nailon negru cu buzunare pe margini \u015fi curele de sus\u021binere pentru echipamentul lor extrem de valoros \u015fi purtau haine \u00een acela\u015fi ton, negre, ca s\u0103 se asorteze cu gen\u021bile. Tony Muldoon, \u00een mod evident, \u00ee\u015fi luase ca model linia vestimentar\u0103 a trimi\u015filor speciali. St\u0103tea la distan\u021b\u0103 \u015fi se uita \u00een jurul lui. \u2014Asta ar fi chestiunea, este? zise el indic\u00e2nd Planeta plutitoare. Pentru care am venit, vreau s\u0103 spun. \u2014Chestiunea se \u00eent\u00e2mpl\u0103 s\u0103 fie sculptura domni\u015foarei Jones, spuse Joe pu\u021bin iritat. A\u015f aprecia dac\u0103 ai vorbi despre ea cu mai mult respect, tinere. \u2014Tu nu \u015ftii cine sunt eu? a spus Tony Muldoon, nevenindu-i a crede. Nu-\u021bi permit s\u0103-mi vorbe\u015fti a\u015fa. Venele de la g\u00e2tul lui Joe se umflar\u0103 vizibil. \u2014Nu-mi pas\u0103 nici dac\u0103 e\u015fti Iisus Hristos, b\u0103iete. Ai s\u0103 zbori afar\u0103 \u00eentr-un minut dac\u0103 mai continui cu chestii de genul \u0103sta. Am l\u0103sat jos cana cu ceai \u015fi l-am b\u0103tut u\u015for pe m\u00e2n\u0103 pe Joe. \u2014E \u00een ordine, Joe, oricum, mul\u021bumesc. Ridic\u00e2ndu-m\u0103 din spatele biroului, am p\u0103\u015fit spre Tony Muldoon, care se uita la Joe cu o privire care se voia amenin\u021b\u0103toare. Asta era o gre\u015feal\u0103 din partea lui; bicep\u015fii lui nu erau nici m\u0103car c\u00e2t \u00eencheietura m\u00e2inii lui Joe. \u2014Vino s\u0103 o vezi din unghiul \u0103sta, am spus pe un ton \u00eemp\u0103ciuitor. M\u0103 g\u00e2ndeam c\u0103 ai putea s\u0103 \u00eei faci ni\u015fte poze f\u0103r\u0103 s\u0103 prinzi \u015fi luminile alea aurii \u015fi luxoase de pe balcon. Tony Muldoon se uit\u0103 printre gene la instala\u021bie. \u2014Neah, poate pot s\u0103 le scot pu\u021bin \u00eence\u021bo\u015fate, a spus. \u00cei d\u0103 ni\u021bic\u0103 atmosfer\u0103, pricepi ce vreau s\u0103 spun? De-abia acum se uit\u0103 la mine pentru prima dat\u0103. \u2014Ai de g\u00e2nd s\u0103 por\u021bi asta? a \u00eentrebat ar\u0103t\u00e2nd \u00eenspre rochia mea. \u2014Asta sau lenjeria, i-am \u00eentors-o. Ce ai cu ea? Mi-am netezit defensiv rochia de latex negru. Cu rochia asta \u00eemi mersese at\u00e2t de bine \u00een ultimul timp, \u00eenc\u00e2t mi se p\u0103ruse corect s\u0103 \u00eemi \u00eentregeasc\u0103 imaginea. \u2014Mda, merge, f\u0103cu el o concesie. M-a privit \u00eendelung \u015fi apoi a dat din cap. \u2014M\u00e2inile sunt bunicele deocamdat\u0103. \u2014M\u00e2inile mele? Ce vrei s\u0103 spui cu \u201esunt bunicele deocamdat\u0103\u201c? am \u00eentrebat ne\u00eencrez\u0103toare. \u2014\u00cencep s\u0103 se cam treac\u0103, este? De obicei pozez fete tinere, \u00een\u021belegi ce vreau s\u0103 zic? Modelele astea \u00eencep pe la trei\u015fpe \u00een ziua de azi. F\u0103r\u0103 zb\u00e2rcituri acolo... Se apropie \u015fi \u00eemi prinse partea de sus a m\u00e2inii, ciupindu-mi tricepsul. \u2014Exerci\u021bii, este? a spus \u015fi mi-a dat drumul la m\u00e2n\u0103. Fat\u0103 de\u015fteapt\u0103. Toate se trec repede, este? \u00ce\u015fi \u00eengust\u0103 ochii. \u2014Nasul ar putea s\u0103 fie o problem\u0103, a spus g\u00e2nditor, uit\u00e2ndu-se la fa\u021ba mea. Tre\u2019 s\u0103-l \u00eencadrez cumva. \u00cen regul\u0103, e\u015fti gata? Te rezolv \u00eent\u00e2i pe tine, dup\u0103 care pot s\u0103 o l\u0103l\u0103i cu instala\u021bia, \u015ftii tu, s\u0103 fac pu\u021bin\u0103 art\u0103. Uit\u00e2ndu-m\u0103 chior\u00e2\u015f la nasul meu \u015fi str\u0103duindu-m\u0103 s\u0103 \u00eemi dau seama ce e \u00een neregul\u0103 cu el, mi-am croit drum spre locul pe care mi-l indicase Tony, la marginea atriumului, cu instala\u021bia suspendat\u0103 \u00een spatele meu. El se retrase tocmai \u00een zona recep\u021biei \u015fi se a\u015fez\u0103 pe vine, bolborosind ceva pentru el, ca un aurolac: \u2014Ia-\u021bi m\u00e2na de la nas a urlat. Foarte bine. OK. \u00centoarce-\u021bi capul \u00eentr-o parte. Da, a\u015fa. Acum \u00eentoarce-l la loc pu\u021bin... pu\u021bin mai mult... uite, urm\u0103re\u015fte-mi degetul. \u00cel vezi? \u00cen regul\u0103, atunci uit\u0103-te la nenorocitul de deget! F\u0103 ceva cu bra\u021bele alea, \u00eencruci\u015feaz\u0103-le sau orice altceva, dar nu sta cu ele a\u015fa... Credeam c\u0103 fotografii trebuie s\u0103 te relaxeze cu dulceg\u0103rii \u015fi complimente elaborate. Tony Muldoon le avea cu modellingul mai ceva dec\u00e2t cu accentul David Bailey. C\u00e2\u021biva angaja\u021bi ai b\u0103ncii intrar\u0103 \u015fi ie\u015fir\u0103 \u00een timp ce m\u0103 fotografia \u015fi ne privir\u0103 cu uimire. Lifturile erau \u00een st\u00e2nga atriumului, a\u015fa c\u0103 bie\u021bii oameni nevinova\u021bi au intrat \u00een cadru f\u0103r\u0103 s\u0103 vrea, primind de la Tony un fluviu de blesteme pe care, din fericire, dup\u0103 o privire amenin\u021b\u0103toare din partea lui Joe, le-a morm\u0103it mai mult sau mai pu\u021bin pentru sine. \u00cen sf\u00e2r\u015fit, a luat \u015fi c\u00e2teva prim-planuri cu mine. \u2014Mut\u0103-te l\u00e2ng\u0103 perete ordon\u0103 el. O s\u0103 ne ofere un cadru frumos. Nu, mai departe. A\u015fa, acum \u00eentoarce-te \u015fi uit\u0103-te la mine peste um\u0103r, da, a\u015fa... a\u015fteapt\u0103, trebuie s\u0103 schimb filmul... A\u015fa, acuma coboar\u0103-\u021bi capul ca s\u0103-\u021bi ias\u0103 nasu\u2019 drept... nu a\u015fa... uite, urm\u0103re\u015fte-mi degetul, a\u015fa... nu, \u00ee\u021bi \u00eencruci\u015fezi ochii acum, pentru Dumnezeu... a\u015fa... \u00cen sf\u00e2r\u015fit, s-a terminat. Nu mi-a pl\u0103cut niciodat\u0103 s\u0103 pozez, \u015fi m\u0103 mai \u015fi deranja privirea asta profesional\u0103 \u015fi rece care era nepl\u0103cut\u0103 \u00eentr-un mod care te paraliza, pe l\u00e2ng\u0103 insulte. M-am furi\u015fat \u00een prima baie ca s\u0103 \u00eemi privesc nasul, \u00eentr-un coridor chiar l\u00e2ng\u0103 lifturi. \u00cen afar\u0103 de atrium, parterul cl\u0103dirii era \u00een mare parte format din camerele mari de recep\u021bie, cu birourile administrative ferite din calea privirii; nu trecea nimeni pe acolo. A\u015fa c\u0103 am petrecut fix zece minute a\u015fez\u00e2ndu-m\u0103 \u00een profil \u015fi \u00een semiprofil ca s\u0103 v\u0103d care era problema cu nasul meu. Era o u\u015foar\u0103 denivelare, dar nu ceva care s\u0103 justifice tot t\u0103mb\u0103l\u0103ul pe care \u00eel f\u0103cuse. \u00centr-un final, am ie\u015fit. Tony Muldoon nu se vedea nic\u0103ieri. L-am z\u0103rit p\u00e2n\u0103 la urm\u0103, at\u00e2rn\u00e2nd de balcon \u00eentr-un unghi periculos. Am luat liftul p\u00e2n\u0103 la etajul unu \u015fi m-am furi\u015fat \u00een v\u00e2rful degetelor, f\u0103r\u0103 s\u0103 fiu v\u0103zut\u0103, p\u00e2n\u0103 \u00een spatele lui, g\u00e2ndindu-m\u0103 cu r\u0103utate la c\u00e2t de u\u015for ar fi s\u0103-i fac v\u00e2nt; asta l-ar \u00eenv\u0103\u021ba minte s\u0103 nu-i mai fac\u0103 pe oameni s\u0103 se simt\u0103 jena\u021bi cu nasurile lor normale, cu vagi neregularit\u0103\u021bi. Fundul lui l\u0103sat at\u00e2rna \u00eentr-o pozi\u021bie de slab echilibru \u00een aer, un picior complet \u00een afar\u0103. A\u015f fi putut doar s\u0103-l ridic \u015fi s\u0103-l sucesc... \u2014Bau! am strigat chiar la urechea lui. A s\u0103rit ca un iepure speriat. Din instinct, l-am apucat de spatele jachetei ca s\u0103-l trag \u00eenapoi. \u2014La naiba, m-ai speriat! a spus r\u0103zboinic. I-am z\u00e2mbit dulce. \u2014Am urcat s\u0103 v\u0103d ce faci. \u2014\tAtunci s\u0103 ai grij\u0103 data viitoare, bine? Puteai s\u0103-mi provoci un atac de cord. De dup\u0103 o u\u015f\u0103 din spatele nostru se ivi un b\u0103rbat cu p\u0103rul negru uns cu briantin\u0103. Batista ro\u015fie de la buzunarul pieptului era \u00eendoit\u0103 cu precizia unei t\u0103ieturi de lam\u0103. L-am recunoscut imediat. Era b\u0103rbatul cu care vorbise Richard Fine c\u00e2nd f\u0103cuse Bill atacul de inim\u0103. \u2014E totul \u00een regul\u0103? \u00eentreb\u0103 \u00eengrijorat. Mi s-a p\u0103rut c\u0103 aud un zgomot. Avea cel mai aristocratic accent pe care l-am auzit vreodat\u0103; nici mini\u015ftrii cabinetului Tory nu mai aveau voie s\u0103 vorbeasc\u0103 a\u015fa, pentru c\u0103 ar fi pierdut voturi. Putea s\u0103-i dea lec\u021bii prin\u021bului Charles \u00een a-\u015fi intona discursurile. \u2014Bine, mul\u021bumesc, am r\u0103spuns politicos \u00eenainte ca Tony Muldoon s\u0103 poat\u0103 s\u0103 se pl\u00e2ng\u0103 din nou c\u0103 a tras o sperietur\u0103, fricosul. Facem c\u00e2teva poze sculpturii. Am ar\u0103tat \u00eenspre ea, at\u00e2rn\u00e2nd la picioarele noastre \u015fi sclipind \u00een lumini ca un glob de Cr\u0103ciun. Chipul b\u0103rbatului se lumin\u0103: \u2014Tu e\u015fti artista, nu-i a\u015fa? Dr\u0103gu\u021b spectacol. Te-am v\u0103zut la petrecere s\u0103pt\u0103m\u00e2na trecut\u0103. Nu se uit\u0103 a\u015fa u\u015for rochia aia! spuse, \u00eentinz\u00e2ndu-mi m\u00e2na. Marcus Samson, a spus, numai c\u0103 a ie\u015fit \u201eSempson\u201c. \u00cenc\u00e2ntat s\u0103 te cunosc! \u2014\tSam Jones, am r\u0103spuns, str\u00e2ng\u00e2ndu-i m\u00e2na. \u2014\u015ei fotograful \u0103sta? a spus, ar\u0103t\u00e2nd \u00eenspre Tony dezaprobator. Cam dezordonat, nu-i a\u015fa? S\u0103-\u021bi spun ceva, tinere, ascult\u0103 la mine. Mai bine ai fotografia-o pe fata asta dr\u0103gu\u021b\u0103 dec\u00e2t bucata aia de metal, nu? Ei bine, v\u0103 las s\u0103 continua\u021bi. Baft\u0103 la fotografiat! Disp\u0103ru de-a lungul balconului. Fa\u021ba lui Tony se umflase apopleptic. \u2014Nenorocit pompos, a morm\u0103it el, at\u00e2rn\u00e2nd din nou peste balustrad\u0103 \u015fi concentr\u00e2ndu-se pe o anumit\u0103 fa\u021b\u0103 a Planetei plutitoare. Cine se crede \u0103sta s\u0103-mi vorbeasc\u0103 a\u015fa? \u2014Se pare c\u0103 este viitorul pre\u015fedinte al b\u0103ncii, am zis, aduc\u00e2ndu-mi aminte ce \u00eemi spusese Anne-Marie despre Marcus Samson. \u201eA\u015fteapt\u0103 s\u0103-\u015fi primeasc\u0103 titlul nobiliar\u201c, ad\u0103ugase ea. M-am uitat lung \u00een direc\u021bia \u00een care o luase Marcus Samson. \u2014A\u015fa c\u0103 pot spune c\u0103 vorbe\u015fte cum \u015fi c\u00e2nd are chef. \n\nTony Muldoon termin\u0103 \u00een sf\u00e2r\u015fit, \u00ee\u015fi at\u00e2rn\u0103 din nou diversele piese de echipament pe corpul lui resping\u0103tor \u015fi se t\u00e2r\u00ee greoi pe u\u015f\u0103 afar\u0103. Am am\u00e2nat mersul la sal\u0103 \u015fi am f\u0103cut \u00een schimb c\u00e2te o can\u0103 cu ceai pentru mine \u015fi Joe. A urmat o b\u00e2rf\u0103 pe cinste despre domnul Muldoon, alunec\u00e2nd subtil c\u0103tre generalit\u0103\u021bi r\u0103ut\u0103cioase despre a\u015fa-zi\u015fii arti\u015fti cu preten\u021bii (Joe a folosit aici un cuv\u00e2nt mult mai spiritual). \u2014Idiotul \u0103sta a avut noroc c\u0103 am fost eu aici, \u015fi nu Bill, a spus Joe. S\u0103 \u021bipe \u00een felul \u0103sta la tine. Bill l-ar fi dat afar\u0103 de urechi pentru a\u015fa un limbaj. Bill \u021binea mult la tine. Afec\u021biunea din vocea lui, \u00een timp ce vorbea despre colegul lui disp\u0103rut, m-a f\u0103cut s\u0103 iau o decizie. \u2014Auzi, Joe, am spus pun\u00e2ndu-mi cana jos, pot s\u0103 te \u00eentreb ceva? Bill a \u00eencercat s\u0103 \u00eemi spun\u0103 ceva \u00eenainte s\u0103 moar\u0103. Nu am \u00een\u021beles prea clar, dar a sunat ca \u015fi cum cineva \u00eel for\u021ba s\u0103 fac\u0103 ceva ce el nu voia s\u0103 fac\u0103. A folosit cuv\u00e2ntul \u201e\u015fantajist\u201c, cred. \u015etiu c\u0103 sun\u0103 melodramatic, dar \u00ee\u021bi spune ceva chestia asta? Joe s-a holbat la mine cu o figur\u0103 buimac\u0103 \u015fi, pentru un moment, am avut senza\u021bia c\u0103 o s\u0103-mi spun\u0103 s\u0103-mi v\u0103d de treab\u0103. Apoi, cu mi\u015fc\u0103ri lente, s-a ridicat \u015fi s-a \u00eendreptat c\u0103tre un sertar de la birou. De acolo a scos o bucat\u0103 mototolit\u0103 de h\u00e2rtie, pe care mi-a \u00eentins-o. \u2014Omul de serviciu a g\u0103sit-o \u00een spatele unui monitor din camera din spate, mototolit\u0103. Probabil c\u0103zuse c\u00e2nd a avut Bill atacul. Nu am \u015ftiut ce s\u0103 fac cu ea. Am desp\u0103turit foaia. \u2014A mai v\u0103zut-o cineva? \u2014Doar eu \u015fi omul de serviciu, care abia vorbe\u015fte englez\u0103, oricum. Era un bilet scris la ma\u015fin\u0103, lung de c\u00e2teva r\u00e2nduri. Spunea a\u015fa: \u201eNu fi prost. Nu ai de ales. F\u0103 ce \u00ee\u021bi spun eu \u015fi nimeni nu va afla. Dac\u0103 nu, \u015ftii ce se va \u00eent\u00e2mpla\u201c. M-am uitat lung la el \u015fi imaginile au \u00eenceput s\u0103 mi se deruleze \u00een cap. Avea Bill deja biletul c\u00e2nd am vorbit cu el? Sau i l-a dat cineva mai t\u00e2rziu, cineva care a fost la recep\u021bie? Asta ar fi mai logic; ar explica atacul de inim\u0103. Mi-am imaginat persoana strecur\u00e2nd biletul, ca \u015fi c\u00e2nd el sau ea \u015fi-ar fi luat un \u201ela revedere\u201c prietenos \u00een timp ce treceau pe l\u00e2ng\u0103 birou; Bill l-a citit \u015fi \u015fi-a turnat o b\u0103utur\u0103 zdrav\u0103n\u0103, care ar fi cauza mirosului puternic \u015fi proasp\u0103t de whisky din respira\u021bia lui. Apoi a urmat \u015focul \u015fi poate grija pentru ce-o fi fost pus s\u0103 fac\u0103 se dovedise prea puternic\u0103 pentru inima lui. A murit refuz\u00e2nd s\u0103 o fac\u0103, \u00eencerc\u00e2nd s\u0103-l deconspire pe \u015fantajist. Care, \u00een mod logic, ar trebui s\u0103 fie unul dintre oamenii afla\u021bi \u00een camera aceea. Doar c\u0103 tot nu avea sens. \u015ei n-o s\u0103 aib\u0103 p\u00e2n\u0103 c\u00e2nd n-am s\u0103 g\u0103sesc un motiv plauzibil pentru care vreunul dintre oamenii aceia, la banii lor, cu toate leg\u0103turile \u015fi privilegiile lor, s-ar fi deranjat s\u0103-l \u015fantajeze pe gardianul din tura de noapte de la banc\u0103. M-am uitat la Joe. D\u0103dea din cap. \u2014M-am tot g\u00e2ndit, a spus el, e peste puterile mele. Nu am nici cea mai vag\u0103 idee despre ce ar putea fi vorba. \u2014Nici eu. Dar voi afla, Joe. \u2014Ai grij\u0103, mi-a spus, devenind \u00eengrijorat. Bill nu ar fi vrut s\u0103 intri \u00een bucluc. \u2014Pot s\u0103 \u00eemi port singur\u0103 de grij\u0103, Joe. M-a privit fix, f\u0103r\u0103 s\u0103 par\u0103 mai lini\u015ftit: \u2014Te rog s\u0103 ai grij\u0103, a repetat. \n", " VItc \"Capitolul VI\" L-am sunat pe Sebastian abia vineri dup\u0103-amiaz\u0103, sper\u00e2nd ca toat\u0103 diminea\u021ba s\u0103 fi suferit \u00een a\u015fteptarea telefonului meu, dar am fost dezam\u0103git\u0103: avea o voce enervant de relaxat\u0103. \u2014A\u015fadar, te mai scot la cin\u0103 \u00een seara asta? am \u00eentrebat. \u2014De fapt, a spus, \u015ftiu c\u0103 ar trebui s\u0103 faci tu cinste, dar m\u0103 g\u00e2ndeam c\u0103 poate ai vrea s\u0103 vii la mine. \u2014Vrei s\u0103 spui c\u0103 ai s\u0103 g\u0103te\u015fti tu cina? \u2014Ei bine, nu te invit pe la mine s\u0103 m\u00e2nc\u0103m m\u00e2ncare indian\u0103 la pachet, spuse el cu \u015fi mai mult sarcasm dec\u00e2t m-a\u015f fi a\u015fteptat. Mi-a dat adresa lui. \u2014Ei, am spus, ar putea fi \u015fi mai r\u0103u. Mi-era fric\u0103 s\u0103 nu fie Battersea. \u2014Cineva care locuie\u015fte \u00eentr-un loc insalubru precum un depozit dezafectat n-ar trebui s\u0103 arunce cu pietre \u00een cartierul de vile al altora. Din c\u00e2te \u015ftiu, al t\u0103u nu are nici m\u0103car ap\u0103 curent\u0103. \u2014Vrei s\u0103 spui c\u0103 ai ap\u0103 curent\u0103 \u00een apartament? am \u00eentrebat ne\u00eencrez\u0103toare. Serios? Pun pariu c\u0103 ai \u015fi toaleta \u00een cas\u0103. Voi, tinerii \u0103\u015ftia de bani gata, habar n-ave\u021bi pe ce lume tr\u0103i\u021bi. \n\nAm ajuns la grani\u021ba dintre Sonth Kensington \u015fi Earl\u2019s Court f\u0103r\u0103 nici un incident; nimeni de la punctul de control nu m-a pus s\u0103 fac cale-ntoars\u0103 pentru c\u0103 purtam prea mult negru sau pentru c\u0103 aveam un ruj ro\u015fu aprins. Am f\u0103cut un mic popas la supermarketul Oddbins. Era plin de lume care cump\u0103ra vin pentru cine festive, \u00eembr\u0103ca\u021bi \u00een pulovere groase \u00eempletite, c\u0103m\u0103\u015fi cu dunguli\u021be \u015fi pantaloni din catifea verde pal, f\u0103r\u0103 de care nu po\u021bi ap\u0103rea prin p\u0103r\u021bile astea. Locuitorii acestui cartier iau c\u00e2t se poate de \u00een serios pantalonii de catifea, \u015fi nu glumesc defel. Puteai s\u0103-o deosebe\u015fti pe b\u0103rba\u021bi de femei foarte u\u015for: cele din urm\u0103 purtau espadrile bleumarin. Am observat ce fe\u021be durdulii aveau \u015fi c\u00e2t de cura\u021bi p\u0103reau a fi cu to\u021bii, ca \u015fi c\u00e2nd bonele lor i-ar fi \u00eemb\u0103iat, le-ar fi periat p\u0103rul, i-ar fi ciupit de obraji s\u0103 aib\u0103 culoare \u015fi apoi i-ar fi stropit cu ap\u0103 de colonie \u00eenainte s\u0103 le dea voie s\u0103 ias\u0103 din cas\u0103. Unul dintre motivele pentru care preferam cartierul Camden era c\u0103 acolo nimeni nu se sim\u021bea obligat s\u0103 fie vesel; aveam voie s\u0103 ne pr\u0103bu\u015fim ca ni\u015fte cadavre \u015fi deprima\u021bi din cale-afar\u0103. \u00cen zona de sud-vest, oamenii se sim\u021beau obliga\u021bi s\u0103 se bat\u0103 pe spate \u015fi s\u0103 r\u00e2d\u0103 zgomotos, plini de voio\u015fie, indiferent de cum s-ar fi sim\u021bit. Pun pariu c\u0103 aici rata sinuciderii e mult mai ridicat\u0103. Am ie\u015fit din Oddbins \u021bin\u00e2nd str\u00e2ns dou\u0103 sticle de Rioja de Spania despre care v\u00e2nz\u0103torul, pe tonul t\u0103ios al cunosc\u0103torului, m\u0103 asigurase c\u0103 e extrem de bun. Eu nu credeam asta dup\u0103 ce b\u0103usem odat\u0103 Rioja de Spania, dar, sincer, at\u00e2ta timp c\u00e2t \u00eel \u00eembat\u0103 pe Sebastian \u00eendeajuns \u00eenc\u00e2t s\u0103 pot profita de el, nu m\u0103 voi pl\u00e2nge. M\u0103 sim\u021beam ca o str\u0103in\u0103 \u00eentr-o lume str\u0103in\u0103. \u00cen Oddbins auzisem cum cineva i se adresase cuiva, probabil unei femei (nu avusesem timp s\u0103 m\u0103 uit cu ce e \u00eenc\u0103l\u021bat\u0103), cu apelativul \u201epr\u0103jituric\u0103\u201c. Clar nu era lumea mea. \u2014M\u0103 simt ca un turist \u00eentr-o excursie de-o zi, am spus cu veselie \u00een glas c\u00e2nd Sebastian a deschis u\u015fa de la apartament. B\u0103t\u0103ile inimii mi s-au accelerat. Eram \u00eengrijorat\u0103 c\u0103 trebuie s\u0103 suport priveli\u015ftea omniprezentei sale uniforme de \u201eSloane la joac\u0103\u201c acoperindu-i statura atr\u0103g\u0103toare, dar, \u00een schimb, purta pantaloni albi de in \u015fi ceva asem\u0103n\u0103tor unui pulover de cricket, alb cu dungi mari albastre la g\u00e2t. Nu era desprins din fanteziile mele, dar ar\u0103ta foarte bine \u00een hainele alea. \u015ei mai avea \u015fi un \u015for\u021b \u00een jurul taliei. \u2014Bun\u0103, a spus. P\u0103rea c\u0103 urma s\u0103 m\u0103 s\u0103rute, dar sticlele de vin \u00eei st\u0103teau \u00een drum, a\u015fa c\u0103 m-a invitat \u00eentr-un living cu o buc\u0103t\u0103rie \u00eencorporat\u0103, care avea \u015fi ceea ce cred eu c\u0103 este un bar pentru micul dejun. \u2014Acum termin cu g\u0103titul. Vrei ceva de b\u0103ut? Ar\u0103t\u0103 spre un raft din cap\u0103tul cel\u0103lalt al camerei, care p\u0103rea s\u0103 fie barul. Am f\u0103cut pentru fiecare un gin tonic \u2013 a\u015fa cum o cerea locul \u2013 \u015fi m-am plimbat prin jur, observ\u00e2nd cu interes apartamentul. Era mai degrab\u0103 un apartament de burlac, care nu spunea nimic despre proprietar; confortabil, dar anonim. Avea o priveli\u015fte foarte frumoas\u0103, soarele \u00eencep\u00e2nd s\u0103 apun\u0103 sc\u0103lda acoperi\u015furile cl\u0103dirilor \u00eentr-o lumin\u0103 portocalie difuz\u0103; eram la etajul patru, \u00eendeajuns de sus ca s\u0103 v\u0103d \u00een dep\u0103rtare gazonul cimitirului Brompton, care era mai atr\u0103g\u0103tor dec\u00e2t s-ar crede. Ar fi rost de plimb\u0103ri \u00eenc\u00e2nt\u0103toare dac\u0103 nu te-ar deranja faptul c\u0103 aproape peste tot erau gay \u00een c\u0103utare de companie. Eu personal g\u0103sesc o asemenea experien\u021b\u0103 descurajant\u0103: nu e chiar flatant ca f\u0103c\u00e2nd ocolul unui copac s\u0103 dai nas \u00een nas cu un b\u0103rbat bine f\u0103cut, \u00een a\u015fteptare, c\u0103ruia s\u0103-i pice fa\u021ba dezam\u0103git c\u00e2nd te vede. Sebastian t\u0103ia preocupat legumele f\u00e2\u015fii, pe blatul de buc\u0103t\u0103rie. M-am dus p\u00e2n\u0103 acolo s\u0103 trag cu ochiul. \u2014Ce o s\u0103 m\u00e2nc\u0103m? \u2014Crostini \u00eent\u00e2i, apoi friptur\u0103 de ton la gr\u0103tar cu un sos de fasole neagr\u0103, a r\u0103spuns lejer ca \u015fi c\u00e2nd ar fi spus \u201ehamburgeri\u201c. \u2014Vai! Mai bine nu ai veni la mine pentru cin\u0103, dec\u00e2t dac\u0103 \u00ee\u021bi plac sendvi\u015furile la toaster. \u2014Oh, de\u021bii unul dintre acele aparate speciale de f\u0103cut sendvi\u015furi? \u2014Nu, nu am nici toaster. Le fac \u00een cuptor. Sunt bune, dac\u0103 nu e\u015fti preten\u021bios. Am f\u0103cut o pauz\u0103. \u2014De fapt, poate ar fi bine s\u0103 nu vii pe la mine la ora cinei. Avea un efect negativ asupra libidoului meu s\u0103 \u00eel v\u0103d cum g\u0103te\u015fte. Nu am fost un fan al buc\u0103tarilor celebri, dar \u00eemi place c\u00e2nd v\u0103d un b\u0103rbat bine prepar\u00e2nd o m\u00e2ncare delicioas\u0103 pentru propria mea delectare, degetele lui delicate desf\u0103c\u00e2nd cu pricepere ceapa verde \u015fi t\u0103ind-o fin, concentr\u00e2ndu-se cu capul aplecat \u00eentr-o parte, cu cascada de p\u0103r ca bronzul alunec\u00e2ndu-i pe frunte\u2026 \u2014Pot s\u0103 \u00ee\u021bi aranjez \u015fuvi\u021ba? am \u00eentrebat. Cred c\u0103 ai m\u00e2inile murdare de ceap\u0103. \u2014A, mi s-a p\u0103rut c\u0103 \u00eel v\u0103d ro\u015find u\u015for, da. Adic\u0103, hm, de ce nu? Mersi. M-am \u00eentins \u015fi i-am a\u015fezat p\u0103rul, foarte lent. Era at\u00e2t de moale, ca \u015fi c\u00e2nd abia ar fi fost sp\u0103lat. S-a uitat la mine cu buzele pu\u021bin \u00eentredeschise, la fel de chipe\u015f ca un personaj din reclamele pentru \u015fampon \u015fi mai deschis ca de obicei. \u2014E mai bine? \u00ce\u015fi drese vocea. \u2014Da, mul\u021bumesc. \u00ce\u015fi aplec\u0103 din nou capul deasupra blatului de tocat. \u2014Ce ai zice s\u0103 mai faci \u00eenc\u0103 un gin tonic? M-am \u00eendreptat ab\u0103tut\u0103 s\u0103 umplu paharele. Trebuia s\u0103 fac ceva, altfel am fi m\u00e2ncat crostini, buc\u0103\u021bi mari de ton \u015fi Dumenzeu \u015ftie ce la desert \u00eenainte s\u0103 treac\u0103 un interval decent ca s\u0103 putem s\u0103ri unul pe altul. Trebuia s\u0103 sparg ghea\u021ba. \u015ei mi-a venit o idee genial\u0103. \u2014\u00dei-ar pl\u0103cea s\u0103 tragi o linie? am spus, aduc\u00e2ndu-mi aminte c\u0103 am jum\u0103tate de gram de cocain\u0103 \u00een portofel. De obicei, cocaina \u00eemi dep\u0103\u015fea bugetul, dar, cum am mai zis, comanda f\u0103cut\u0103 de Mowbray Steiner mi-l umflase pentru un moment scurt \u015fi fericit. Am p\u0103strat-o pentru o ocazie special\u0103, iar seara de acum intra clar \u00een categoria asta. Am cotrob\u0103it prin geant\u0103 p\u00e2n\u0103 am dat de ea. \u2014Ce, acum? \u2014De ce nu?! \u00cemi z\u00e2mbi pe nea\u015fteptate, uit\u00e2nd pentru o clip\u0103 c\u0103 era \u00eembr\u0103cat \u00een puloverul lui de cricket, ca un c\u0103pitan de echip\u0103, tentat s\u0103 ias\u0103 din ce e corect \u015fi restrictiv. \u2014Bine, d\u0103-i drumul. E aproape weekend \u00een fond. M-am a\u015fezat jos pe mochet\u0103 \u015fi am pus oglinjoara de la trusa de farduri pe masa de cafea, tras\u00e2nd dou\u0103 linii cu ajutorul cardului de la sala de fitness. Dup\u0103 care am ascuns repede cardul \u00eenainte ca el s\u0103-mi vad\u0103 poza, care era deloc flatant\u0103. Rul\u00e2nd o h\u00e2rtie de cinci lire, am f\u0103cut o linie. El m-a urmat \u00eentocmai. Am ales cu inten\u021bii ascunse masa de cafea, deoarece asta \u00eensemna c\u0103 el trebuie s\u0103 \u00eengenuncheze l\u00e2ng\u0103 mine. \u015ei-a ridicat capul \u015fi mi-a z\u00e2mbit dr\u0103g\u0103la\u015f. \u2014Nu-i marf\u0103 rea asta. \u2014Specialitatea jurnali\u015ftilor. Mi-am plimbat degetul pe suprafa\u021ba de sticl\u0103, adun\u00e2nd firimituri hoinare pe care le-am frecat mai apoi de gingie. El a f\u0103cut la fel. \u2014Mi-a amor\u021bit limba, mi-a spus uit\u00e2ndu-se la mine. \u2014Complet? am \u00eentrebat ridic\u00e2nd din spr\u00e2ncene. \u2014Trebuie s\u0103 o testez, dac\u0103 nu te superi\u2026 S-a aplecat peste mine \u015fi m-a s\u0103rutat foarte \u00eencet, ating\u00e2ndu-m\u0103 doar cu gura \u015fi cu v\u00e2rful limbii. Apoi s-a retras pu\u021bin. De data asta, eu am fost cea care \u015fi-a dres vocea. \u2014Cum a fost? am \u00eentrebat. \u2014Nu sunt sigur \u00eenc\u0103. Simt ceva, dar \u00eenc\u0103 nu-mi dau seama c\u00e2t de mult\u2026 M-a s\u0103rutat din nou, ap\u0103s\u00e2nd delicat, mu\u015fc\u00e2ndu-mi buza de jos, am\u0103gindu-m\u0103 cu promisiuni pe care nu prea \u015fi le-a \u021binut. C\u00e2nd gura lui mi-a dat drumul, fierbeam de frustrare. De data asta, privirea lui era de-a dreptul pervers\u0103. \u2014Sper c\u0103 asta te-a ajutat, am spus cu o u\u015foar\u0103 enervare \u00een voce. \u2014N-a\u015f vrea s\u0103 profit de generozitatea ta, spuse el cu viclenie. Dar, dac\u0103 nu te-ar deranja, a\u015f mai \u00eencerca \u00eenc\u0103 o singur\u0103 dat\u0103\u2026 \u2014Poate ar ajuta dac\u0103 a\u015f \u00eengenunchea \u015fi eu, am sugerat, urm\u00e2nd vorba cu fapta, p\u00e2n\u0103 c\u00e2nd fe\u021bele noastre s-au aflat la acela\u015fi nivel. S-a uitat la mine, genele lui lungi ating\u00e2ndu-i obrajii, \u015fi mi-am sim\u021bit ochii \u00eenchiz\u00e2ndu-se mai \u00eenainte ca gura lui s\u0103 o ating\u0103 pe a mea. De data asta, a r\u0103bufnit toat\u0103 energia dat\u0103 de cocain\u0103 \u015fi alte lucruri pe l\u00e2ng\u0103. Nu ne puteam dezlipi unul de altul. \u00cen timp ce m\u0103 s\u0103ruta, Sebastian a \u00eenceput s\u0103 m\u0103 dezbrace de c\u0103ma\u015f\u0103, degetele lui lungi dovedindu-se a fi la fel de agile pe c\u00e2t p\u0103reau, o m\u00e2n\u0103 \u021bin\u00e2ndu-m\u0103 str\u00e2ns \u00een timp ce cealalt\u0103 m\u0103 alinta cu at\u00e2ta pricepere \u015fi delicate\u021be \u00eenc\u00e2t i-am mu\u015fcat toat\u0103 buza de jos, plin\u0103 de pl\u0103cere. \u2014Ah, am spus, tremur\u00e2nd din cap p\u00e2n\u0103 \u00een picioare. Sebastian\u2026 \u2014Ce e? \u015ei f\u0103cu ceva care nu poate fi spus, care m-ar fi f\u0103cut s\u0103 sar \u00een sus dac\u0103 nu m-ar fi \u021binut el. \u2014Arde cumva cina? \u2014\u00ce\u021bi pas\u0103? M\u0103 str\u00e2nse \u015fi mai tare. \u2014Nu prea. De fapt, nu, deloc. I-am mu\u015fcat din nou buza de jos. Fiorii de excita\u021bie \u00eemi treceau at\u00e2t de repede pe \u015fira spin\u0103rii, \u00eenc\u00e2t credeam c\u0103 m\u0103 conectase la o priz\u0103 f\u0103r\u0103 \u015ftirea mea. \u2014Spune-mi ceva, Sam. Sunt primul b\u0103iat de \u015fcoal\u0103 privat\u0103 pe care l-ai avut? m-a \u00eentrebat s\u0103rut\u00e2ndu-m\u0103 pe g\u00e2t. Impulsul electric spori \u00een intensitate. Mi-am aplecat capul \u00eentr-o parte, \u00eencerc\u00e2nd s\u0103 nu \u021bip prea tare. \u2014Nu te-am avut \u00eenc\u0103, am subliniat, abia reu\u015find s\u0103-mi st\u0103p\u00e2nesc volumul vocii. \u2014Ai r\u0103bdare o clip\u0103. Cu o mi\u015fcare precis\u0103 m-a \u00eentins jos pe mochet\u0103 \u015fi a \u00eenceput s\u0103 \u00eemi descheie jean\u015fii. Nu era comportamentul la care s\u0103 te a\u015ftep\u021bi din partea unui c\u0103pitan de echip\u0103. Sau poate era. \u2014Nu mai e mult. \n\nDup\u0103 ceva vreme, mi-am ridicat capul din pozi\u021bia incomod\u0103 \u00een care m\u0103 aflam, sub masa de cafea, \u015fi m-am uitat cu ochii \u00eentredeschi\u015fi \u00een jur. Venise noaptea, iar camera era relativ \u00eentunecat\u0103. L\u00e2ng\u0103 mine, Sebastian \u00eencepu s\u0103 se mi\u015fte \u00eencet. \u2014M-am iritat de la mochet\u0103, am anun\u021bat victorioas\u0103, \u015fi mi-e foame. \u2014Vai, ce r\u0103sf\u0103\u021bat\u0103 e\u015fti, a spus somnoros. \u015ei se presupune c\u0103 ar trebui s\u0103 g\u0103tesc cina acum? \u2014Am putea lua m\u00e2ncarea indian\u0103 la pachet de care ziceai mai devreme, am sugerat. Nu \u00eemi pas\u0103 ce m\u0103n\u00e2nc at\u00e2ta timp c\u00e2t e de m\u00e2ncare. \u2014\tNici \u00een ruptul capului. S-a ridicat brusc, d\u00e2nd cu capul de mas\u0103. \u2014Au! La naiba! \u015ei \u00ee\u015fi mas\u0103 ceafa cu bl\u00e2nde\u021be. \u2014S\u0103 o frec eu, mai bine? \u2014Ai f\u0103cut asta suficient. S-a ridicat cu grij\u0103 \u015fi s-a dus s\u0103 trag\u0103 perdelele. Silueta lui \u00een dreptul ferestrei ar\u0103ta ca o sculptur\u0103 a lui Praxitele, f\u0103cut\u0103 pentru pl\u0103cerea sa personal\u0103. \u2014Bine, a spus, \u00eembrac\u0103-te \u015fi lu\u0103m cina. \u2014Nu vorbe\u015fti serios. \u2014Sunt al naibii de serios. Doar nu am trecut prin at\u00e2tea ca s\u0103 preg\u0103tesc un osp\u0103\u021b pe cinste \u015fi acum s\u0103-l las balt\u0103 numai pentru c\u0103 o femeie a dat buzna peste mine, m-a drogat \u015fi \u015fi-a f\u0103cut de cap cu mine pe mocheta din living. Aprinse lumina mare, care te orbea. \u2014Termin\u0103 cu astea! Cu ochii abia miji\u021bi, b\u00e2jb\u00e2iam dup\u0103 lucruri. \u2014Unde e baia? Ridic\u0103 din spr\u00e2ncene. \u2014E\u015fti preg\u0103tit\u0103 s\u0103 faci sex cu un str\u0103in \u00eenainte s\u0103 \u015ftii m\u0103car unde e baia? \u00centre timp \u00eemi pusesem c\u0103ma\u015fa. \u2014\u00dei-ar fi ie\u015fit mai bine discursul dac\u0103 nu ai fi fost gol-pu\u015fc\u0103 \u00een mijlocul livingului, am ripostat cu un o tent\u0103 de asprime \u00een voce. Avu bun\u0103tatea s\u0103 se priveasc\u0103 de sus \u00een jos. Era o perspectiv\u0103 tentant\u0103 \u015fi pentru mine, dar trebuia neap\u0103rat s\u0103 merg la toalet\u0103. \u2014A doua pe dreapta, a strigat \u00een urma mea, \u00een timp ce p\u0103r\u0103seam camera. Baia era foarte curat\u0103 \u015fi aprovizionat\u0103 cu o cantitate dubl\u0103 de cosmetice fa\u021b\u0103 de ce foloseam eu, nici unul dintre produse neav\u00e2nd vreo crust\u0103 uscat\u0103 \u00een jurul capacului. Erau creme de p\u0103r, uleiuri de baie aromoterapeutice, a\u021b\u0103 de din\u021bi, past\u0103 de din\u021bi \u015fi ap\u0103 de gur\u0103, s\u0103 nu mai spun de masca de fa\u021b\u0103 cu unt de arahide \u015fi m\u0103ce\u015fe \u015fi tot soiul de alte creme. M-am cur\u0103\u021bat pu\u021bin, m-am sp\u0103lat pe fa\u021b\u0103, apoi mi-am mai dat cu ni\u015fte ruj \u015fi m-am stropit cu pu\u021bin aftershave \u00een loc de parfum. M\u0103car at\u00e2t puteam face. Mi-am tras blugii pe mine \u015fi m-am \u00eentors \u00een living, merg\u00e2nd \u00een picioarele goale. E minunat s\u0103 fii \u00eentr-un loc cu mochete peste tot. Sebastian desf\u0103cuse o sticl\u0103 cu vin \u015fi turnase \u00een dou\u0103 pahare. Pe mas\u0103 era o farfurie cu felii de baghet\u0103, \u00eenc\u0103lzite la cuptor, unse cu br\u00e2nz\u0103 de capr\u0103 \u015fi decorate cu f\u00e2\u015fii sub\u021biri de legume. Am m\u00e2ncat trei, una dup\u0103 alta. \u2014E tare bun, am zis cu gura \u00eenc\u0103 plin\u0103. Mai bun dec\u00e2t sendvi\u015ful la toaster. A adus dou\u0103 farfurii cu ton fript \u015fi sos de fasole neagr\u0103; delicioase. M-am gr\u0103bit s\u0103 devorez c\u00e2nd au sosit \u015fi crostini. Din c\u00e2nd \u00een c\u00e2nd, \u00eel priveam peste mas\u0103, surprins\u0103; era u\u015for s\u0103 uit c\u00e2t de bine arat\u0103 dac\u0103 nu m\u0103 uitam la el mai des. \u2014Dup\u0103 asta putem s\u0103 mai lu\u0103m ni\u015fte cocain\u0103, am spus, face bine la digestie. Brusc, mi-am adus aminte. \u2014\u015etii? Mar\u021bi sear\u0103 am crezut c\u0103 nu m\u0103 placi. Aproape c\u0103 s-a \u00eenecat cu vinul. \u2014De unde \u021bi-a venit ideea asta? \u2014\tNu ai \u00eenceput s\u0103 m\u0103 s\u0103ru\u021bi pasional \u00een St. Christopher\u2019s Place. \u2014Credeam c\u0103 tu ai de g\u00e2nd s\u0103 faci asta! N-am mai luat cina \u00eenainte cu o artist\u0103 feminist\u0103. Nu voiam s\u0103 m\u0103 crezi un porc \u015fovin. Am oftat. \u2014Ei bine, m-am g\u00e2ndit s\u0103 te las pe tine s\u0103 dai startul. Nu am vrut s\u0103-\u021bi \u015fochez sentimentele. \u2014Dar acum te-ai l\u0103murit. \u2014Absolut. Ochii no\u015ftri se \u00eent\u00e2lnir\u0103 peste mas\u0103. Fiori pl\u0103cu\u021bi de anticipare \u00eemi treceau pe \u015fina spin\u0103rii. \u2014Parc\u0103 e\u015fti c\u0103pitanul echipei de cricket \u00een puloverul \u0103la, am spus f\u0103r\u0103 nici o leg\u0103tur\u0103. \u2014Apropo, care a fost verdictul privind b\u0103ie\u021bii de la \u015fcoala privat\u0103? \u2014O adun\u0103tur\u0103 de de\u015ftep\u021bi \u015fi de perver\u015fi, dac\u0103 m\u0103 iau dup\u0103 tine. \u2014\tE un da? \u2014\tE un sigur. \n", " 7tc \"Capitolul 7\" \nA doua zi diminea\u021b\u0103 \u2013 \u00een ciuda faptului c\u0103 era s\u00e2mb\u0103t\u0103 \u2013 Sebastian, care probabil avea vreo afacere de \u00eencheiat, a plecat la munc\u0103 la obi\u015fnuita or\u0103 inuman\u0103, rezist\u00e2nd \u00eencerc\u0103rilor mele insistente de a-l re\u021bine. Omul avea o voin\u021b\u0103 de fier. Am dormit p\u00e2n\u0103 la zece \u015fi am f\u0103cut apoi un du\u015f lung, \u00eencerc\u00e2nd s\u0103 folosesc c\u00e2t mai multe dintre produsele sale cosmetice \u00een acest timp: gel de du\u015f, masc\u0103 de fa\u021b\u0103, crem\u0103 de corp, tot tac\u00e2mul. Am \u00eencheiat cu o pulverizare abundent\u0103 de Eternity. Aftershave-ul este perfect diminea\u021ba; te ajut\u0103 s\u0103 te treze\u015fti. Apoi am cotrob\u0103it prin buc\u0103t\u0103rie dup\u0103 ni\u015fte cafea. Nu era nimic instant, doar un impresionant aparat de espresso ce domina blatul. Era exact ca genul de sculptur\u0103 pe care \u00eel f\u0103ceam cu ani \u00een urm\u0103: p\u00e2rghii argintii \u015fi scripe\u021bi ie\u015find \u00een diferite unghiuri pe fiecare centimetru al suprafe\u021bei. Am cochetat cu ideea de a \u00eencerca s\u0103 aflu cum func\u021bioneaz\u0103, dar am renun\u021bat. Nu cred c\u0103 ar fi fost de bun augur pentru \u00eenceputul rela\u021biei s\u0103 \u00eel sun la serviciu pe Sebastian \u015fi s\u0103-i explic cum tocmai \u00eei stricasem colosala \u015fi scumpa ma\u015fin\u0103 de f\u0103cut cafea. \u015ei oricum, nu g\u0103sisem nenorocita aia de cafea. \u00cen schimb, am l\u0103sat un bile\u021bel acid \u00een care \u00eei spuneam s\u0103-\u015fi procure ni\u015fte cafea instant \u015fi am plecat, \u00eenchiz\u00e2nd u\u015fa dup\u0103 mine. M\u0103 sim\u021beam, lucru deloc surprinz\u0103tor, foarte ferchezuit\u0103. Era soare. Mi-am pus ochelarii, mi-am \u00eendoit m\u00e2necile c\u0103m\u0103\u015fii, am \u00eennodat puloverul \u00een jurul taliei de parc\u0103 a\u015f fi fost pe Mediterana. Ca s\u0103 \u00eentre\u021bin iluzia, mi-am cump\u0103rat un espresso aproape decent \u015fi un croasant de la un b\u0103rule\u021b italian. Ajung\u00e2nd din nou pe strad\u0103, sub influen\u021ba unui val de energie de la cafea, mestec\u00e2nd la croasant, am fost \u00eenconjurat\u0103 deodat\u0103 de vreo treizeci de pu\u015ftoaice de bani gata, \u00eembr\u0103cate scump \u015fi pline de accesorii pe m\u0103sur\u0103, care au ap\u0103rut ca din p\u0103m\u00e2nt, tr\u0103nc\u0103nind \u00een francez\u0103 \u015fi lovindu-m\u0103 peste picioare cu rucs\u0103celele create de designeri, pe care mamele lor le-au asortat cu grij\u0103 la \u00eenc\u0103l\u021b\u0103rile sport. \u2014Duce\u021bi-v\u0103 naibii, am spus, \u00eencerc\u00e2nd s\u0103-mi aduc aminte \u00eenjur\u0103turi \u00een francez\u0103. Merde, Vaffanculo \u2013 stai, asta e \u00een italian\u0103. Eric Cantona. Um... O profesoar\u0103 cu p\u0103rul piept\u0103nat auster \u00eentr-un coc, purt\u00e2nd una dintre acele rochii sobre f\u0103r\u0103 nici o \u015fans\u0103, \u00eencheia plutonul. Mi-a aruncat o privire plin\u0103 de repro\u015f, chiar dac\u0103 nu auzise ce am spus; ochii ei erau fixa\u021bi pe croasantul meu. Ce prost crescut\u0103, m\u0103n\u00e2nc\u0103 pe strad\u0103. Am luat o gur\u0103 imens\u0103. Fulgi din aluat \u00eempr\u0103\u015ftia\u021bi peste tot. A trecut pe l\u00e2ng\u0103 mine, privindu-m\u0103 cu dispre\u021b. Din fericire, copiii au disp\u0103rut \u00een dep\u0103rtare, \u00eendrept\u00e2ndu-se c\u0103tre Muzeul de Istorie Natural\u0103. \u00cei comp\u0103timeam pe angaja\u021bii de acolo, ca s\u0103 nu mai zic de dinozauri. Scutur\u00e2nd din cap ca spre a alunga o n\u0103luc\u0103, m-am \u00eentreptat c\u0103tre dubi\u021b\u0103. Sebastian era al naibii de norocos c\u0103 ar\u0103ta bine, \u015ftia s\u0103 g\u0103teasc\u0103 \u015fi era bun la pat. Nu a\u015f veni p\u00e2n\u0103 pe t\u0103r\u00e2murile astea rele pentru mai pu\u021bin de at\u00e2t. \n\nDuggie m-a sunat la pr\u00e2nz sau ceea ce ar fi trebuit s\u0103 fie momentul pr\u00e2nzului dac\u0103 mi-ar fi fost foame. \u2014Sam, draga mea, a spus pe fug\u0103, voiam s\u0103 te \u00eentreb cum a mers \u015fedin\u021ba foto cu Tony. Ai fost mul\u021bumit\u0103? \u2014Nu, Duggie, chiar nu am fost. E un monstru. A spus o obr\u0103znicie legat\u0103 de nasul meu. \u2014Scumpo, nu e nimic \u00een neregul\u0103 cu nasul t\u0103u. Nu-l b\u0103ga \u00een seam\u0103, a\u015fa e el. Ar trebui s\u0103 primim pozele \u00een cur\u00e2nd. Sunt sigur c\u0103 vor fi minunate. E foarte bun la asta. \u2014Atunci de ce te-ai mai deranjat s\u0103 m\u0103 suni? am morm\u0103it \u00een telefon. \u2014Ce? \u2014A, nimic. Ce mai face Adrian? \u2014Trebuie s\u0103 plece, a spus Duggie cu pasiune, probabil cl\u0103tin\u00e2ndu-\u015fi incontrolabil capul \u00een toate p\u0103r\u021bile; a\u015fa f\u0103cea mereu c\u00e2nd era entuziasmat peste m\u0103sur\u0103. Nu-mi pas\u0103 ce spune Willie, m\u0103 enerveaz\u0103 la culme, excrement mic \u015fi oribil. \u015ei hainele lui sunt din ce \u00een ce mai stupide. Dac\u0103 a\u015f fi vrut \u00een galerie pe cineva care s\u0103 semene cu un v\u00e2nz\u0103tor la Uomo Camp, a\u015f fi angajat unul. Ce? Acoperi receptorul o secund\u0103, apoi reveni. \u2014\u00cemi pare r\u0103u, dulcea\u021b\u0103, trebuie s\u0103 m\u0103 evapor. Avem ni\u015fte americani \u00een galerie. Era \u015fi timpul. \u2014Spune-le s\u0103 cumpere o instala\u021bie, am zis, dar deja \u00eenchisese, \u015fi m-am str\u00e2mbat. La comisionul pe care \u00eel percepea Duggie, ar trebui s\u0103 v\u00e2nd\u0103 vreo cinci ca s\u0103 v\u0103d \u015fi eu vreun profit. Chiar ar trebui s\u0103 m\u0103 g\u00e2ndesc la sculpturile pentru expozi\u021bia pe care o pl\u0103nuia Duggie, dar anul viitor p\u0103rea mult prea departe ca s\u0103 iau ideea \u00een serios, iar creierul meu nu era preg\u0103tit. M-am decis s\u0103-mi \u00eencarc bateriile. Asta, de obicei, \u00eensemna s\u0103 m\u0103 chircesc pe canapeaua mea veche \u015fi jerpelit\u0103 cu un exemplar din The Guardian, alte c\u00e2teva reviste proaste \u015fi programele TV din timpul zilei b\u00e2z\u00e2ind pe fundal. Mai t\u00e2rziu o s\u0103 fie Oprah \u015fi Mork and Mindy. Eram teribil de mul\u021bumit\u0103, at\u00e2t c\u00e2t poate fi un om. Dup\u0103-amiaza s-a stins treptat \u00een sear\u0103, ferestrele din acoperi\u015ful atelierului \u00eentunec\u00e2ndu-se pu\u021bin c\u00e2te pu\u021bin ca \u015fi cum ar fi avut \u00eentrerup\u0103toare automate. La \u015fapte, moart\u0103 de foame, m-am dezlipit brusc de televizor pentru a face o escapad\u0103 la magazinul de b\u0103uturi \u015fi la restaurantul indian pentru a lua ceva la pachet. Sebastian a sunat \u00een timp ce \u00eendesam \u00een gur\u0103 cu furculi\u021ba ni\u015fte mutter paneer. \u2014A, bun\u0103, am spus \u015fi m-am \u00eenecat instant cu un bob de maz\u0103re. Eram la mas\u0103, scuz\u0103-m\u0103 o secund\u0103... M-am b\u0103tut pe spate f\u0103r\u0103 vlag\u0103 \u015fi am dat pe g\u00e2t ni\u015fte bere ca s\u0103 se duc\u0103 maz\u0103rea. \u2014Aah, am respirat ad\u00e2nc. Acum e mai bine. Instinctele de autoprotec\u021bie ale lui Sebastian probabil \u00eei spuneau clar s\u0103 \u00eenchid\u0103 telefonul, dar alt\u0103 parte din el a prevalat. Sper s\u0103 nu fi fost doar anatomic\u0103. \u2014Am primit biletul t\u0103u, a spus, am s\u0103-\u021bi ar\u0103t cum s\u0103 folose\u015fti ma\u015fina pentru espresso data viitoare c\u00e2nd vii pe aici. \u2014Sper c\u0103 nu am nevoie s\u0103 \u015ftiu de zece la fizic\u0103. \u2014M\u0103 \u00eentrebam dac\u0103 ai ceva programat duminic\u0103 sear\u0103. Se pare c\u0103 deja se hot\u0103r\u00e2se s\u0103 se poarte cu mine ignor\u00e2nd majoritatea lucrurilor pe care le spun. Ce om rezonabil. \u2014Duminic\u0103 sear\u0103? l-am \u00eentrebat ne\u00eencrez\u0103toare \u015fi am mai b\u0103ut o gur\u0103 de bere. Ai tupeul s\u0103 suni s\u00e2mb\u0103t\u0103 sear\u0103 o fat\u0103 at\u00e2t de c\u0103utat\u0103 cum sunt eu ca s\u0103 o \u00eentrebi dac\u0103 e liber\u0103 duminic\u0103 sear\u0103? Practic nu m-ai anun\u021bat dinainte. Cine te crezi? \u2014Deci e\u015fti liber\u0103? \u2014Da, ce facem? \u2014Ar fi, o dat\u0103, masajul promis. F\u0103r\u0103 vreun joc de cuvinte, a ad\u0103ugat pe fug\u0103, \u00een acela\u015fi timp cu mine, care am spus: \u2014\u00cei spuse actri\u021ba preotului. \u2014Dac\u0103 ai putea s\u0103 nu te mai g\u00e2nde\u015fti la prostii m\u0103car o clip\u0103\u2026 \u2014Asear\u0103 nu p\u0103reai a fi deranjat de asta... am \u00eeng\u00e2nat eu. \u2014\u2026urma s\u0103 spun c\u0103 tocmai am fost invitat de Suki Fine la s\u0103rb\u0103torirea celor dou\u0103zeci \u015fi patru de ani ai ei \u015fi ai Belindei. Sir Richard ne scoate pe noi, toat\u0103 ga\u015fca, la cin\u0103. Am \u00eentrebat dac\u0103 pot s\u0103 te aduc \u015fi ea a spus c\u0103 sigur c\u0103 da. \u2014Ce dr\u0103gu\u021b, am spus pe un ton bl\u00e2nd. \u015ei chiar vorbeam serios, mai mult dec\u00e2t \u015fi-ar fi dat el seama; era ocazia perfect\u0103 pentru mine s\u0103 \u00eei cunosc mai \u00eendeaproape pe cei care fuseser\u0103 acolo c\u00e2nd Bill suferise atacul de cord. \u2014\u00cen regul\u0103, am s\u0103 vin. At\u00e2ta timp c\u00e2t nimeni nu o s\u0103 arunce cu covrigei \u00een mine. Am auzit c\u0103 voi, tipii de la Sloane, face\u021bi asta ca s\u0103 v\u0103 st\u0103p\u00e2ni\u021bi apetitul. Dup\u0103 ce am \u00eenchis, am r\u0103mas cu m\u00e2na lipit\u0103 de telefon. \u00centr-un final, l\u0103s\u00e2ndu-m\u0103 dus\u0103 de instinct, am \u00eenceput s\u0103 formez num\u0103rul lui Tom. Unul dintre noi trebuia s\u0103 fac\u0103 efortul. \u00cenc\u0103 locuia f\u0103r\u0103 chirie \u00eentr-un subsol \u00een Belsize Park apar\u021bin\u00e2nd unei psihanaliste dintre cei mul\u021bi care \u00eemp\u00e2nzeau zona. L\u0103s\u00e2ndu-\u015fi pacien\u021bii \u00een grija unui coleg din apropiere, a plecat s\u0103 studieze la o universitate din America \u015fi a considerat, din cine \u015ftie ce motiv misterios, c\u0103 e bine s\u0103 lase un poet f\u0103r\u0103 succes, c\u0103ruia \u00eei plac berea Guiness \u015fi rock\u2019n roll-ul, s\u0103 aib\u0103 grij\u0103 de apartamentul ei c\u00e2t timp e plecat\u0103. Sigur nu era indiferent\u0103 la farmecul irlandez al lui Tom. Sper c\u0103 nu doar o s\u0103 arunce cutiile de pizza \u015fi sticlele goale, dar c\u0103 va \u015fi contacta o firm\u0103 de cur\u0103\u021benie care s\u0103 vin\u0103 cu echipament ei cu putere industrial\u0103 \u00eenainte s\u0103 se \u00eentoarc\u0103 ea. Gr\u0103dina era deja o cauz\u0103 pierdut\u0103. Prea mul\u021bi prieteni de pahar de-ai lui Tom f\u0103cuser\u0103 pipi \u00een ea c\u00e2nd erau prea pili\u021bi s\u0103 mai g\u0103seasc\u0103 toaleta. \u015ei nu m\u0103 refer doar la b\u0103rba\u021bi. La telefon a r\u0103spuns o voce pisicoas\u0103 pe care nu mi-a fost greu s\u0103 i-o atribui lui Miss Anemia 1997. P\u0103rea at\u00e2t de ud\u0103, \u00eenc\u00e2t puteai s\u0103 o sco\u021bi \u015fi s\u0103 o at\u00e2rni la uscat. Am \u00eentrebat dac\u0103 pot s\u0103 vorbesc cu Tom. Din moment ce era telefonul lui Tom, era o cerere destul de fireasc\u0103; nu era nevoie s\u0103 fac\u0103 din asta un cap\u0103t de \u021bar\u0103, de parc\u0103 i-a\u015f fi cerut s\u0103 vorbesc cu artistul cunoscut sub numele de Prince. \u00cen fine, dup\u0103 o vreme, Tom a venit la telefon. \u2014Tom? Eu sunt. \u2014Cine? Mi s-au mic\u015forat ochii de furie. \u00ce.A. \u2013 \u00cenainte de Alice \u2013 nici unul dintre noi nu trebuia s\u0103 zic\u0103 mai mult dec\u00e2t at\u00e2t \u015fi era imediat recunoscut. \u2014Sunt Sam. Sam Jones. \u00ce\u021bi mai aduci aminte de mine? Tipa care obi\u015fnuia s\u0103 fac\u0103 bancuri cu blonde p\u00e2n\u0103 c\u00e2nd \u015fi-a dat seama c\u0103 sap\u0103 cu limba o cloac\u0103 pentru cinism \u015fi a v\u0103zut gre\u015feala din comportamentul ei. \u2014A, bun\u0103, Sam. Ai vorbit cu Alice? \u2014Cum altfel puteam s\u0103 \u00eei spun c\u0103 vreau s\u0103 vorbesc cu tine? Prin limbajul semnelor? \u2014Nu e nevoie s\u0103 fii sarcastic\u0103, Sam, a spus Tom cu austeritate. \u2014Tom, \u0103sta e \u015fi scopul existen\u021bei mele, am izbucnit. Chiar \u015fi o persoan\u0103 insensibil\u0103 ca mine \u015fi-ar fi dat seama c\u0103 discu\u021bia nu se \u00eendrepta spre ceva bun. \u2014Uite, am continuat, am sunat ca s\u0103 ne \u00eemp\u0103c\u0103m. Ce \u00eenseamn\u0103 o ceart\u0103-dou\u0103 \u00eentre prieteni? Vocea lui Tom s-a \u00eenmuiat pu\u021bin. \u2014M\u0103 bucur c\u0103 ai sunat, Sammy. Cum merg lucrurile? \u2014Eh, mi-o trag cu un bancher de investi\u021bii pe care-l cheam\u0103 Sebastian \u015fi locuie\u015fte \u00een South Kensington, pentru \u00eenceput, am spus nep\u0103s\u0103toare. Pe vremuri \u2013 al naibii, adic\u0103 acum vreo trei s\u0103pt\u0103m\u00e2ni \u2013 Tom ar fi \u00eenceput imediat s\u0103 m\u0103 descoas\u0103 pentru detalii. Acum \u00eens\u0103 \u00eemi dovedea c\u00e2t de mult \u00eei sp\u0103lase Alice creierul, r\u0103spunz\u00e2nd pe un ton de \u00eenmorm\u00e2ntare, ca un cre\u015ftin n\u0103scut a doua oar\u0103: \u2014Ei bine, sper c\u0103 practici sexul protejat. Am luat receptorul de la ureche \u015fi l-am \u021binut pentru o secund\u0103 \u00een fa\u021ba ochilor, holb\u00e2ndu-m\u0103 la el f\u0103r\u0103 s\u0103 pot crede ce aud. Apoi mi-am dat cu el \u00een cap de c\u00e2teva ori. C\u00e2nd m-am sim\u021bit pu\u021bin mai calm\u0103, l-am dus la gur\u0103 \u015fi am spus: \u2014\u015etiu cum s\u0103 o fac, n\u0103t\u0103r\u0103ule, nu trebuie s\u0103 practic. Ce crezi c\u0103 sunt? Vreun personaj din The Deer Hunter? \u2014Ai fi cine? Tom pe care-l \u015ftiam eu ar fi prins ideea din prima. Alice probabil c\u0103 \u00eei alterase creierul, pun\u00e2ndu-l s\u0103 se uite la BBC2, \u00een miezul nop\u021bii, la documentare despre condi\u021biile din \u00eenchisorile din lumea a treia. Tom era u\u015for de influen\u021bat. \u2014Ruleta ruseasc\u0103, am explicat. \u015ei, c\u0103 tot suntem la subiectul \u0103sta, sper c\u0103 nu i-o pui lui Alice f\u0103r\u0103 vreo \u00eenvelitoare din plastic pe palo\u015ful t\u0103u de porc. S-a auzit cum trage ad\u00e2nc aer \u00een piept. Apoi a zis: \u2014Sam, nu tolerez s\u0103 vorbe\u015fti \u00een felul acesta despre Alice\u2026 \u2014Vrei s\u0103 spui c\u0103 nu \u021bi-a v\u0103zut \u015farpele cu un ochi din pantaloni? \u00ce\u021bi pierzi \u00eendem\u00e2narea, Tom. Scoate-o \u00een Bell \u015fi d\u0103-i s\u0103 bea Guiness p\u00e2n\u0103 nu mai \u015ftie cum se a\u015faz\u0103 cutia cu bere pe mas\u0103. Asta ar trebui s\u0103 schimbe considerabil posibilit\u0103\u021bile. \u2014Alice nu bea \u015fi nici eu nu mai beau acum. Ce a spus Tom ar fi trebuit s\u0103 sune a ceva pios, dac\u0103 din\u021bii lui nu ar fi fost \u00eencle\u015fta\u021bi. \u2014Ce p\u0103cat. Asta v-ar da ceva de f\u0103cut serile \u00een loc s\u0103 v\u0103 juca\u021bi de-a cine ascunde salamul. Tom a tr\u00e2ntit telefonul at\u00e2t de tare c\u0103 probabil l-a stricat. \u00cenc\u0103 un lucru de \u00eenlocuit \u00eenainte s\u0103 se \u00eentoarc\u0103 Dr Whatsit din America. O vreme m-am sim\u021bit oarecum vinovat\u0103. Cred c\u0103 am b\u0103ut mai mult\u0103 bere dec\u00e2t \u00eemi d\u0103dusem seama. Cam at\u00e2t la capitolul \u00eengrop\u0103rii securii r\u0103zboiului. O \u00eengropasem a\u015fa de ad\u00e2nc \u00eenc\u00e2t d\u0103duse s\u00e2ngele. \n", " 8tc \"Capitolul 8\" Duminic\u0103 seara am ajuns la Sebastian la o or\u0103 rezonabil\u0103, purt\u00e2nd o rochie violet\u0103 de in cump\u0103rat\u0103 chiar \u00een dup\u0103-amiaza aceea la un pre\u021b extraordinar de mare pentru o hain\u0103 care nu avea prea mult material \u2013 dac\u0103 ar fi fost o rochie de bal cu cinci metri de material \u00een partea de jos, a\u015f fi putut s\u0103 \u00een\u021beleg pre\u021bul. Trebuia s\u0103 fac rost c\u00e2t de cur\u00e2nd de o nou\u0103 comand\u0103 de obiect artistic. Dac\u0103 a\u015f fi fost mai \u00eentreprinz\u0103toare, a\u015f fi venit cu jum\u0103tate de or\u0103 mai devreme ca s\u0103-l prind pe Sebastian la du\u015f. Dar chiar \u015fi a\u015fa, c\u00e2nd a deschis u\u015fa, l-am apucat cu o m\u00e2n\u0103 dup\u0103 g\u00e2t \u015fi l-am s\u0103rutat at\u00e2t de puternic \u00eenc\u00e2t eram am\u00e2ndoi ame\u021bi\u021bi \u00eentr-un mod pl\u0103cut c\u00e2nd i-am dat drumul. \u2014Vreau s\u0103 te leg \u015fi s\u0103 te acop\u0103r cu fri\u015fc\u0103. \u2014Pentru numele lui Dumnezeu, Sam, vino \u00een\u0103untru, a spus el arunc\u00e2nd priviri scrut\u0103toare pe coridor, de parc\u0103 ar fi fost urm\u0103rit. \u2014Ai dreptate, am fost eu de acord. Pe hol nu am cu ce s\u0103 te leg. Chiar \u015fi r\u0103d\u0103cinile p\u0103rului i se \u00eenro\u015fiser\u0103. I-am f\u0103cut avansuri. Era \u00eembr\u0103cat \u00eentr-un costum alb din p\u00e2nz\u0103 \u015fi o c\u0103ma\u015f\u0103 albastr\u0103 din care \u00eei ie\u015fea g\u00e2tul puternic \u015fi ferm ca o coloan\u0103 greceasc\u0103. Era ceva la Sebastian care m\u0103 trimitea la asem\u0103n\u0103rile astea poetice. Am \u00eenceput s\u0103-i desfac c\u0103ma\u015fa. \u2014Ai putea s\u0103 m\u0103 ai sau s\u0103 tragi o linie din cocaina pe care am cump\u0103rat-o ieri, mi-a spus. Nu avem timp pentru am\u00e2ndou\u0103. \u2014Drogurile mai \u00eent\u00e2i, apoi sexul, am r\u0103spuns prompt, \u00eenchiz\u00e2ndu-i nasturii de la c\u0103ma\u015f\u0103. Am s\u0103 preg\u0103tesc un cocteil \u00een timp ce tu preg\u0103te\u015fti cocaina. Am f\u0103cut un Martini \u00een timp ce Sebastian \u00eemp\u0103r\u021bea cocaina pe o bucat\u0103 de faian\u021b\u0103 verde de pe blatul din buc\u0103t\u0103rie. Liniu\u021bele p\u0103reau mult prea dr\u0103gu\u021be ca s\u0103 le deranj\u0103m, dar am tras una oricum. \u2014Mmph, am f\u0103cut tr\u0103g\u00e2ndu-mi nasul, ceva de b\u0103ut? I-am dat Martini-ul. \u2014\u015etii c\u0103 dac\u0103 \u021bi-ai l\u0103sa p\u0103rul lung ai ar\u0103ta ca Brad Pitt \u00een Interviu cu un vampir? Pun pariu c\u0103 to\u021bi b\u0103ie\u021bii de la \u015fcoal\u0103 erau \u00eendr\u0103gosti\u021bi de tine. \u2014Sam, dac\u0103 nu taci din gur\u0103, o s\u0103 redevin eu \u00eensumi \u015fi o s\u0103-\u021bi dau ce nu po\u021bi duce. \u2014Promisiuni, promisiuni... l-am a\u021b\u00e2\u021bat eu. Sebastian se apropie de mine cu o str\u0103lucire amenin\u021b\u0103toare \u00een priviri. \u2014Nu te atinge de mine! l-am prevenit eu. Nu vreau s\u0103 fiu nevoit\u0103 s\u0103 te r\u0103nesc. Oh, nemernicule! Parc\u0103 ai spus c\u0103 nu e timp de am\u00e2ndou\u0103. Dac\u0103 \u00eemi rupi asta, Sebastian Shaw, te omor. Tocmai am cump\u0103rat-o. Nu-mi pas\u0103 c\u00e2t timp \u00eemi ia, o s\u0103 te ucid. \u015ei apoi o s\u0103... stai. O scot singur\u0103\u2026 Oh! Oh!\u2026 Restul conversa\u021biei nu poate fi redat. \u00cen ciuda \u00eent\u00e2rzierii neprogramate \u015fi a st\u0103rii de agita\u021bie a lui Sebastian, care m-a gr\u0103bit pe sc\u0103ri \u015fi m-a aruncat \u00een taxi \u00eenainte s\u0103 \u00eemi aranjez hainele, c\u00e2nd, \u00eentr-un final, am ajuns la restaurant, ni s-a spus c\u0103 grupul nostru e \u00eenc\u0103 la bar. \u2014Vezi? i-am repro\u015fat acru. Nu trebuia s\u0103 te enervezi. \u00centregul grup bea \u015fampanie, adic\u0103 cei cinci: Suki Fine, tat\u0103l ei, James Rattray-Potter, Minorul \u015fi o doamn\u0103 \u00een v\u00e2rst\u0103 \u00eembr\u0103cat\u0103 \u00een m\u0103tase bej, a\u015fa de \u00eengrijit\u0103 \u00eenc\u00e2t o f\u0103cea \u015fi pe Suki Fine, elegant\u0103 cum era, s\u0103 par\u0103 trecut\u0103. Pu\u021bin mai departe de grup era un t\u00e2n\u0103r cu un aer r\u0103ut\u0103cios, purt\u00e2nd un costum imaculat \u015fi o cravat\u0103\u00een dungi, ale c\u0103rei culori erau at\u00e2t de stridente, \u00eenc\u00e2t trebuie c\u0103 erau emblema unui club exclusivist. \u2014Sebastian, zbier\u0103 Sir Richard, \u015fi Sam! M\u0103 bucur c\u0103 te rev\u0103d, draga mea. A dat m\u00e2na cu Sebastian \u00eentr-un stil foarte masculin, iar pe a mea a b\u0103tut-o u\u015for, \u00een timp ce m-a s\u0103rutat \u2013 un amestec de salut englezesc \u015fi continental. \u2014Permite-mi s\u0103 te prezint adun\u0103rii, continu\u0103 el. \u00cen dreapta e fiica mea Susan, pe care o \u015ftii, bine\u00een\u021beles. T\u00e2n\u0103rul Granville \u015fi d\u00e2nsul \u2013 Rattray-Potter \u2013 presupun c\u0103 \u00ee\u021bi sunt familiari. Ea e Genevi\u00e8ve Planchet, o prieten\u0103 drag\u0103 dintr-ale mele, \u015fi fiul ei, Dominic. Nume pronun\u021bate altfel \u00een francez\u0103, bine\u00een\u021beles. Presupun c\u0103 nu cuno\u015fti limba, nu? Ai face-o pe Genny fericit\u0103. Nu? Ei bine, asta e. Un chelner ne oferi, mie \u015fi lui Sebastian, pahare cu \u015fampanie. M\u0103 \u00eentrebam dac\u0103 familia Fine a angajat cu norm\u0103 \u00eentreag\u0103 un membru al personalului s\u0103 \u00eendeplineasc\u0103 aceast\u0103 func\u021bie oriunde merg. Genevi\u00e8ve \u00eei spunea ceva lui Sebastian. Nu m\u0103 surprindea c\u0103 era fran\u021buzoaic\u0103. Avea un rafinament \u00een croiala hainelor \u015fi \u00een bijuterii pe care \u00eel v\u0103zusem \u00eenainte doar la o singur\u0103 englezoaic\u0103. Dominic Planchet mi-a str\u00e2ns m\u00e2na. Atunci am avut ocazia s\u0103 \u00eel privesc, eram sigur\u0103 c\u0103 nu fusese la petrecerea cu ocazia dezvelirii obiectului meu artistic. \u015ei nici mama lui; puteam s\u0103 \u00eei tai pe am\u00e2ndoi de pe lista celor pe care i-ar fi putut acuza Bill. \u015ei totu\u015fi, eram curioas\u0103 \u00een ceea ce-l privea. Prima impresie pe care o avusesem a fost confirmat\u0103 de multe ori: de\u015fi avea numai treizeci de ani, cel mult, expresia fe\u021bei era aceea a unui erou de-al lui Georgette Heyer, cinic \u015fi plictisit de via\u021b\u0103. Asem\u0103narea mergea p\u00e2n\u0103-ntr-acolo \u00eenc\u00e2t era \u00eenalt, brunet \u015fi ar\u0103tos, iar p\u0103rul lui negru \u015fi des era tuns scurt. Ar trebui s\u0103 fiu atent\u0103 c\u00e2nd z\u00e2mbe\u015fte cu ironie. Era ticul favorit al eroilor lui Georgette Heyer \u2013 c\u00e2nd nu-\u015fi \u00eentreceau caii p\u00e2n\u0103 \u00een Brighton. \u2014Tu trebuie s\u0103 fii artista, mi-a spus f\u0103r\u0103 nici o urm\u0103 de accent fran\u021buzesc. \u2014A\u015fa este, sunt Sam Jones. E\u015fti prieten cu Suki? \u2014Practic, din fa\u015f\u0103. Mama mea \u015fi Sir Richard se cunosc de foarte mult timp. M\u0103 \u00eentrebam dac\u0103 nuan\u021ba pe care a dat-o acelei afirma\u021bii era una obi\u015fnuit\u0103 sau trebuia s\u0103 sub\u00een\u021beleg ceva din ea. \u2014\u015ei lucrezi \u015fi tu la banc\u0103? am \u00eentrebat politicos. \u2014Nu, eu sunt antreprenor. M\u0103 ocup de propriet\u0103\u021bi \u015fi a\u015fa mai departe. Am dou\u0103 restaurante \u00een Fulham. \u2014Ca \u0103sta? \u015fi m-am uitat \u00een jur. Restaurantul era extrem de cunoscut; \u00eenainte nu mi-am permis niciodat\u0103 s\u0103 m\u0103 plimb pe strada Knightsbridge. Afar\u0103 fuseser\u0103m acosta\u021bi de doi paparazzi pr\u0103p\u0103di\u021bi, care s-au ar\u0103tat dezam\u0103gi\u021bi c\u00e2nd au realizat c\u0103 nu sunt Lady Di. \u2014Nu, nu at\u00e2t de elegante ca \u0103sta, a spus Dominic. Un non-stop cu hamburgeri pentru r\u0103sf\u0103\u021ba\u021bii de la Sloane, cu mai mul\u021bi bani dec\u00e2t minte. Poate m-a\u015f fi apropiat mai mult de Dominic Planchet dac\u0103 a\u015f fi sim\u021bit acela\u015fi lucru \u015fi din partea lui, dar era rece ca ghea\u021ba. \u2014Cum se face c\u0103 vorbe\u015fti o englez\u0103 perfect\u0103? am \u00eentrebat, cu chef de vorb\u0103. La o privire mai atent\u0103 am v\u0103zut c\u0103 de fapt nu era at\u00e2t de ar\u0103tos; tr\u0103s\u0103turile erau prea puternice, linia maxilarului prea accentuat\u0103. Tunsoarea scurt\u0103 o subliani \u00een loc s\u0103 mai diminueze efectul. \u00centr-un mod pervers, asta \u00eel f\u0103cea mai atr\u0103g\u0103tor. Nu mi se p\u0103rea c\u0103 seam\u0103n\u0103 deloc cu mama lui. \u2014De fapt, am fost crescut \u00een Anglia. Mama s-a mutat aici c\u00e2nd aveam trei ani. \u2014Tat\u0103l t\u0103u e \u00eenc\u0103 \u00een Fran\u021ba? \u2014Da, teoretic, p\u0103rin\u021bii mei sunt c\u0103s\u0103tori\u021bi, a spus Dominic \u015fi, spre desf\u0103tarea mea, buza lui de sus s-a curbat pu\u021bin \u00een\u0103untru, \u00een stilul unui erou romantic. Sunt genul de catolici care nu cred \u00een divor\u021b, dar care sunt perfect ferici\u021bi s\u0103 tr\u0103iasc\u0103 \u00een \u021b\u0103ri diferite. \u2014Dominic, cu ce o plictise\u015fti pe Sam de data asta? Suki Fine ap\u0103ru \u00een spatele um\u0103rului s\u0103u. P\u0103rul ei blond era adunat \u00een v\u00e2rful capului; purta un costum cu pantaloni albi din m\u0103tase \u015fi ar\u0103ta foarte bine. \u015ei cu siguran\u021b\u0103 \u00ee\u015fi f\u0103cuse un obicei din a \u00eentrerupe conversa\u021biile pe care le aveam cu b\u0103rba\u021bi frumo\u015fi. Poate era doar o coinciden\u021b\u0103. Cum poate nici Sir Richard nu se culca cu mama lui Dominic. \u2014\u00cei spuneam despre leg\u0103tura cam neortodox\u0103 dintre Genevi\u00e8ve \u015fi Alain. \u2014Cred c\u0103 o fascineaz\u0103 pe s\u0103raca fat\u0103, a spus Suki pe tonul ei afectat, trat\u00e2ndu-m\u0103 ca pe o inadaptat\u0103 social, care nu poate s\u0103 se sustrag\u0103 singur\u0103 dintr-o conversa\u021bie plictisitoare. Dominic, unde naiba e sora aia a mea? Rezervarea pentru mas\u0103 o aveam de acum o jum\u0103tate de or\u0103. \u2014Apropo, la mul\u021bi ani! am exclamat. Acum ai dou\u0103zeci \u015fi patru, nu? \u2014A\u015fa e, chiar dac\u0103 Bells se comport\u0103 uneori de parc\u0103 ar fi cu zece ani mai mic\u0103, a spus Suki cu dispre\u021b. M\u0103 uitam la Suki \u00een timp ce vorbea. Mi se p\u0103rea c\u0103 \u00eengrijorarea pentru \u00eent\u00e2rzierea surorii ei nu era doar din cauza lipsei de polite\u021be fa\u021b\u0103 de invita\u021bi; p\u0103rea agitat\u0103, \u00eencordat\u0103 \u015fi \u00ee\u015fi tot plimba ochii de colo-colo, uit\u00e2ndu-se parc\u0103 dup\u0103 ea. Exact atunci se auzi zarv\u0103 \u00een dreptul u\u015fii \u015fi Belinda intr\u0103 \u00een sf\u00e2r\u015fit \u00een bar, urmat\u0103 de Charles de Groot. Pentru o secund\u0103, toat\u0103 lumea a amu\u021bit \u00een fa\u021ba frumuse\u021bii ei diafane, d\u00e2ndu-i ocazia s\u0103 exclame: \u2014Tati! Suki! Ierta\u021bi-m\u0103 c\u0103 am \u00eent\u00e2rziat at\u00e2t. Traficul a fost cumplit. \u2014Trafic? Puteai practic s\u0103 mergi pe jos din apartamentul lui Charles, a replicat Suki t\u0103ios. Acum, c\u0103 Belinda venise, Suki abia dac\u0103 se mai uita la ea. Lacheul din dotare ap\u0103ruse deja cu \u00eenc\u0103 dou\u0103 pahare de \u015fampanie, iar acum \u00eel umplea pe al meu din nou. \u00cen ciuda principiilor mele socialiste, acest aspect al serii mi se p\u0103rea tare pl\u0103cut. I-am \u00eent\u00e2lnit privirile lui Sebastian peste coafura impecabil\u0103 a lui Genevi\u00e8ve. Mi-a z\u00e2mbit. \u00centre timp, Belinda saluta pe toat\u0103 lumea, capt\u00e2nd toat\u0103 aten\u021bia asupra corpului ei slab, cu o naturale\u021be \u00eendelung exersat\u0103. Ca \u015fi Suki, avea p\u0103rul blond \u015fuvi\u021bat prins \u00een v\u00e2rful capului: purta o rochie alb\u0103 f\u0103r\u0103 bretele, din lycra, care venea at\u00e2t de str\u00e2mt\u0103 pe corp \u00eenc\u00e2t ar\u0103ta orice denivelare \u015fi orice form\u0103 care, \u00een cazul ei, \u00eensemnau cele dou\u0103 sf\u00e2rcuri \u2013 care probabil erau ata\u015fate direct pe osul pieptului, c\u0103ci p\u0103rea c\u0103 nu are s\u00e2ni deloc \u2013 \u015fi dou\u0103 oase proeminente ale \u015foldurilor. De\u015fi de\u021binea \u015fi un fund, acesta era redus la minimul necesar ca s\u0103 nu se a\u015feze direct pe osul pubian. Dac\u0103 nu era chiar o anorexic\u0103, atunci putea u\u015for trece drept una. \u2014Pentru noi, pentru gemene! zise Belinda, ridic\u00e2nd paharul. Am urmat-o cu to\u021bii. \u2014Trebuie s\u0103 spun, remarc\u0103 James RattrayPotter care se apropiase amenin\u021b\u0103tor de mine, c\u0103 opera ta de art\u0103 a fost admirat\u0103 de mul\u021bi de la banc\u0103. Un spectacol pe cinste. Dac\u0103 a\u015f avea spa\u021biu, te-a\u015f chema s\u0103 improvizezi ceva \u00een garsoniera mea de burlac. Chiar \u015fi a\u015fa, po\u021bi trece oric\u00e2nd s\u0103-mi vizitezi apartamentul. Niciodat\u0103 nu \u015ftii de unde sare iepurele, nu? \u00cemi arunc\u0103 o ochead\u0103. \u2014Trebuie s\u0103 spun c\u0103 Sebastian e un b\u0103rbat norocos. O expresie pervers\u0103 alunec\u0103 pe fa\u021ba lui c\u0103rnoas\u0103. \u2014Presupun c\u0103 ai aflat deja de pariul nostru, nu? James scotea ce era mai r\u0103u \u00een mine. \u2014S\u0103 te punem \u00eentr-o cocin\u0103 \u015fi s\u0103 ne juc\u0103m de-a \u201ealege\u021bi elementul \u00een plus\u201c cu fermierul? am sugerat eu. \u2014O, ha, ha. A fost bun\u0103 asta. Ochii lui James se \u00eengustar\u0103 pu\u021bin. \u2014Nu, cel legat de tine. Am pus pariu cu el c\u0103 nu o s\u0103 \u021bi-o trag\u0103. \u015ei, deci, care-i verdictul? L-a c\u00e2\u015ftigat deja? Mi-a atras aten\u021bia o mi\u015fcare brusc\u0103 \u00een spatele lui James. M-am uitat \u015fi l-am v\u0103zut pe Sebastian \u00eenm\u0103rmurit, cu o expresie \u00eengrozit\u0103 pe fa\u021b\u0103. \u2014Bine\u00een\u021beles c\u0103 am aflat, am spus pe un ton calm. Ne-am \u00een\u021beles s\u0103 \u00eemp\u0103r\u021bim c\u00e2\u015ftigul. Dar spune-mi, James, m-am aplecat \u00eenspre el, ai specificat c\u0103 trebuie s\u0103 fie \u00een pat sau se pune \u015fi capota ma\u015finii lui? James a devenit de culoarea unui mo\u021b de curcan \u015fi a clonc\u0103nit ceva. I-am z\u00e2mbit dulce, mi-am terminat \u015fampania \u015fi m-am \u00eendep\u0103rtat, cu Sebastian \u021bin\u00e2ndu-se scai de mine. \u00cenainte \u00eens\u0103 s\u0103-mi poat\u0103 vorbi, Sir Richard interveni: \u2014Shaw, nu ar trebui s\u0103 o p\u0103strezi pe domni\u015foara asta \u00eenc\u00e2nt\u0103toare doar pentru tine. Nu se face. Bine, toat\u0103 lumea, s\u0103 mergemm deci. Vrei s\u0103 ne conduci la mas\u0103? se adres\u0103 el chelnerului cu \u015fampania, lu\u00e2ndu-m\u0103 autoritar de bra\u021b. Presupun\u00e2nd c\u0103 masa va fi pl\u0103tit\u0103 de Richard Fine din banii pe care banca i-a ciugulit din economiile Lumii a Treia, am comandat scoici (cu o garnitur\u0103 de orez s\u0103lbatic) \u015fi homar (jum\u0103tate, plus maionez\u0103 cu l\u0103m\u00e2ie) \u015fi m-am l\u0103sat pe spate \u00eeng\u00e2ndurat\u0103. \u00cen aveam de-o parte pe Sir Richard, iar de cealalt\u0103, pe Minor; James Rattray-Potter era suficient de departe ca s\u0103 nu-mi cauzeze nepl\u0103ceri \u015fi m-am amuzat singur\u0103 evit\u00e2nd inten\u021bionat privirile lui Sebastian, care \u00eencerca cu disperare s\u0103-mi atrag\u0103 aten\u021bia. La finalul cinei, am avut impresia c\u0103 are de g\u00e2nd s\u0103 se urce pe scaun \u015fi s\u0103-mi fac\u0103 semne. \u2014James \u00ee\u015fi face un bine, observ\u0103 Simon Grenville \u2013 nu-i puteam spune \u201eMinorul\u201c, suna prea stupid \u2013 \u00een timp ce respectivul se \u00eenfigea cu voluptate \u00eentr-o farfurie plin\u0103 ochi cu m\u0103runtaie maronii \u015fi suculente. \u2014Nu e revolt\u0103tor? spuse Suki vesel\u0103. St\u0103tea de cealalt\u0103 parte a lui Simon, ciugulind dintr-o farfurie cu pui la gr\u0103tar. M\u0103car binevoia s\u0103 m\u0103n\u00e2nce; observasem c\u0103 sora ei geam\u0103n\u0103 se mul\u021bumea s\u0103 \u00eemping\u0103 m\u00e2ncarea dintr-o parte a farfuriei \u00een alta, f\u0103r\u0103 a ridica niciodat\u0103 furculi\u021ba destul de sus pentru a-i ajunge la gur\u0103. \u2014\u00cemi place s\u0103 \u00eel am pe James \u00een preajm\u0103. Este at\u00e2t de recunosc\u0103tor c\u0103 e acceptat \u00een grupul nostru, \u00eenc\u00e2t face orice \u00eei spui. De cealalt\u0103 parte a mesei, Genevi\u00e8ve vorbea cu Charles de Groot. Observ\u00e2ndu-i, mi-am dat seama c\u0103 ea nu era o femeie frumoas\u0103, nici m\u0103car dr\u0103gu\u021b\u0103; ca \u015fi hainele, \u00eenf\u0103\u021bi\u015farea ei era neutr\u0103. Farmecul st\u0103tea \u00een ceea ce reu\u015fise s\u0103 ob\u021bin\u0103 din materialul brut. Genevi\u00e8ve Planchet nu se potrivea deloc imaginii pe care o aveam eu depre amanta unui om bogat; probabil de aceea \u00eei \u015fi reu\u015fise at\u00e2t de bine asta. \u2014Te ui\u021bi la Genny? m-a \u00eentrebat Suki, urm\u0103rindu-mi privirile. Ea practic ne-a crescut, \u015ftii? Mami a murit c\u00e2nd aveam cinci ani \u015fi tati a cunoscut-o pe Genny c\u00e2\u021biva ani mai t\u00e2rziu. A mers bine pentru am\u00e2ndoi. Tati i-a cump\u0103rat casa de l\u00e2ng\u0103 noi. A crezut c\u0103 a\u015fa este mai discret. \u2014Se vor c\u0103s\u0103tori vreodat\u0103? \u2014Nu cred. Genny nu a putut divor\u021ba, \u015fi nici nu au motiv s\u0103 fac\u0103 asta, oricum. Dominic nu e fiul lui tati, ad\u0103ug\u0103 Suki cu nep\u0103sare. Oamenii mereu se \u00eentreab\u0103 asta, p\u00e2n\u0103 c\u00e2nd v\u0103d o poz\u0103 cu Alain. Dominic seam\u0103n\u0103 leit cu tat\u0103l lui. Mi-a venit brusc ideea c\u0103, dac\u0103 asta se voia o mas\u0103 \u00een cinstea zilei de na\u015ftere a fetelor Fine, unde erau prietenii lor? Suki \u015fi Belinda p\u0103reau c\u0103-i trateaz\u0103 pe b\u0103ie\u021bi mai degrab\u0103 ca pe ni\u015fte cuno\u015ftin\u021be de societate dec\u00e2t ca pe ni\u015fte prieteni apropia\u021bi. \u2014Voi dou\u0103 nu ave\u021bi prietene? am \u00eentrebat-o eu pe Suki, cam direct. \u2014Pentru c\u0103 nu e nici una aici, la asta te referi? se ar\u0103t\u0103 surprins\u0103 Suki. Ei bine, avem c\u00e2teva prietene bune... am avut una \u00een \u015fcoal\u0103, doar c\u0103 a avut o aventur\u0103 cu iubitul meu... vreau s\u0103 zic c\u0103 sunt mul\u021bi oameni pe care am fi putut s\u0103-i invit\u0103m. Doar c\u0103 nu am f\u0103cut-o... Cred c\u0103, pentru c\u0103 suntem gemene, nu am avut nevoie de cineva foarte apropiat, \u00eencheie ea defensiv. Simon Grenville s-a schimbat dintr-odat\u0103 la fa\u021b\u0103. Am avut impresia c\u0103 ar fi avut ceva interesant de spus dac\u0103 ar fi avut dispozi\u021bia s-o fac\u0103 \u015fi m-am hot\u0103r\u00e2t s\u0103 \u00eel prind singur, dac\u0103 se poate, s\u0103-i aflu p\u0103rerea despre surorile Fine \u015fi despre adunarea asta. Totu\u015fi, pe nea\u015fteptate, mi s-a f\u0103cut mil\u0103 de Suki Fine. Iubi\u021bii, chiar pretenden\u021bii, nu lipseau, dar veneau \u015fi plecau, \u015fi ai nevoie de cineva pe care s\u0103 \u00eel suni \u015fi c\u0103ruia s\u0103 i te pl\u00e2ngi c\u00e2nd ace\u015ftia dispar. Nici nu am v\u0103zut multe semne ale bunei \u00een\u021belegeri tr\u00e2mbi\u021bate \u00eentre Suki \u015fi sora ei \u2013 cel pu\u021bin nu \u00een seara asta. M-am uitat spre Belinda. St\u0103tea de partea cealalt\u0103 a tat\u0103lui ei, sporov\u0103ind cu el, cu privirea aprins\u0103 \u015fi str\u0103lucitoare. Nu m\u00e2ncase nimic \u015fi fusese pe la toalet\u0103 de dou\u0103 ori. Nu era greu de ghicit ce f\u0103cea. M\u0103 sim\u021beam privit\u0103 \u015fi m-am \u00eentors s\u0103 v\u0103d cine era. Capul auriu al lui Charles de Groot se aplec\u0103 brusc deasupra farfuriei. L-am privit g\u00e2nditoare. Oare observase interesul meu pentru starea de agita\u021bie a prietenei lui? Sau se \u00eentreba dac\u0103 Bill \u00eemi spusese ceva \u00eenainte s\u0103 moar\u0103? Nimeni nu pomenise de moartea lui Bill. Pentru ei, poate nici nu s-a \u00eent\u00e2mplat. Atunci de ce aveam senza\u021bia c\u0103 cel pu\u021bin o persoan\u0103 de la masa asta se g\u00e2ndea la ceva grav? Nu aveam nici o idee ce \u00eensemna comportament normal pentru oricare dintre ace\u015fti oameni, neput\u00e2nd decide cine se comporta ciudat. Ochii mei se oprir\u0103 asupra lui Charles de Groot. P\u0103rea \u00eencordat; a\u015f putea s\u0103 pun asta pe seama \u00eengrijor\u0103rii pentru Belinda, dar era totu\u015fi ceva legat de el, felul \u00een care se purta era un semnal de alarm\u0103. Mi-a displ\u0103cut f\u0103r\u0103 s\u0103 \u015ftiu m\u0103car de ce. Am comandat tart\u0103 de c\u0103p\u015fune \u00een loc de pudding, dar, \u00een ciuda eforturilor mele, nu am putut s-o dovedesc. Foarte dezam\u0103gitor. Va trebui s\u0103 \u00eemi antrenez stomacul \u2013 \u00eent\u0103rit de pu\u021bin\u0103 fri\u015fc\u0103 aici, ni\u015fte Gorgonzola acolo, foi de varz\u0103 umplute cu crab sau homar Mornay cu cartofi cop\u021bi, zilnic \u2013 p\u00e2n\u0103 c\u00e2nd am s\u0103 fiu preg\u0103tit\u0103 s\u0103 dau gata un meniu fran\u021buzesc cu trei feluri, \u00eenso\u021bit de cele mai gustoase vinuri la care are acces umanitatea, \u015fi s\u0103-mi golesc cu non\u015falan\u021b\u0103 farfuria la sf\u00e2r\u015fitul fiec\u0103rui fel. \u00cen dreapta mea, Sir Richard trecu triumf\u0103tor linia de sosire; doar c\u00e2teva linguri\u021be, \u015fi spuma de ciocolat\u0103 cu lichior va fi doar o amintire. Belinda refuzase desertul \u015fi se juca cu \u015fervetul, cu ochii aprin\u015fi degetele ei f\u0103c\u00e2nd mi\u015fc\u0103ri bru\u015fte \u015fi nervoase. A\u015fa trebuie c\u0103 ar\u0103tau eroinele lui Evelyn Waugh, frumuse\u021bi reduse la o m\u00e2n\u0103 de oase, nervoase \u015fi febrile. Mi-am aruncat privirile c\u0103tre Charles de Groot. Se uita la Belinda \u015fi p\u0103rea \u00eengrijorat. \u2014Ei bine, anun\u021b\u0103 dintr-odat\u0103 Belinda, Charles, dragule, cred c\u0103 e timpul, nu-i a\u015fa? mai spuse, b\u0103t\u00e2nd din palme. Eu \u015fi Charles avem ceva minunat s\u0103 v\u0103 spunem tuturor. S-a ridicat de la mas\u0103. F\u0103r\u0103 s\u0103 vreau, m-am g\u00e2ndit c\u0103 rochia ei trebuie s\u0103 fi avut c\u0103ptu\u015feal\u0103; nu se vedea nimic indecent prin ea, chiar dac\u0103 st\u0103tea \u00een lumin\u0103. \u2014Ne vom c\u0103s\u0103tori, exclam\u0103 ea. Nu e o veste minunat\u0103? \u015ei-a \u00eentins m\u00e2na peste mas\u0103 c\u0103tre Charles, care s-a ridicat s\u0103 o prind\u0103, p\u0103r\u00e2nd \u015fi mai jenat dec\u00e2t \u00eenainte. \u2014Voiam s\u0103 v\u0103 \u00eentreb \u00eenainte, domnule, i-a spus lui Richard Fine, care p\u0103rea foarte surprins. \u2014Vai, Bells a fost mereu impulsiv\u0103, a spus Suki repezindu-se. Nu e vina ta, Charles. Va trebui s\u0103 te obi\u015fnuie\u015fti cu acest fel de comportament, s\u0103 \u015ftii. \u2014Nu ne felicit\u0103 nimeni? a spus Belinda bosumflat\u0103. Tati, s-a \u00eentors c\u0103tre tat\u0103l ei \u015fi a continuat pe un ton alintat. Nu te bucuri c\u0103 sunt at\u00e2t de fericit\u0103? Sir Richard s-a topit. \u2014Draga mea copil\u0103\u2026 S-a ridicat \u015fi el \u00een picioare \u015fi a \u00eembr\u0103\u021bi\u015fat-o. Dominic a chemat un chelner \u015fi a comandat \u015fampanie. Genevi\u00e8ve o s\u0103ruta acum pe Belinda, dar c\u00e2nd s-a tras \u00eenapoi \u015fi a z\u00e2mbit la a\u015fa-zisa fat\u0103 vitreg\u0103 mi s-a p\u0103rut c\u0103 am\u00e2ndoi, mam\u0103 \u015fi fiu, au fe\u021bele unor juc\u0103tori de poker, ascunz\u00e2ndu-\u015fi adev\u0103ratele sentimente. \u015eampania sosi, o sticl\u0103 de un litru \u015fi jum\u0103tate. James urla: \u2014O! S\u0103 curg\u0103 \u015fampania. Toat\u0103 lumea s\u0103 s\u0103rute mireasa! Ceilal\u021bi meseni care nu se uitaser\u0103 \u00eenainte la noi, o f\u0103ceau acum. Belinda era \u00een mare dispozi\u021bie exibi\u021bionist\u0103, atr\u0103g\u00e2nd aten\u021bia tuturor. L\u00e2ng\u0103 mine, Simon Grenville, la polul opus, disp\u0103rea practic \u00een scaun, de ru\u015fine, am presupus eu. Iar Suki se uita at\u00e2t de insistent la Dominic \u00eenc\u00e2t ai fi zis c\u0103 vrea s\u0103 comunice telepatic cu el. Dominic, st\u00e2nd pe scaun, fum\u00e2nd, picior peste picior, cu ochii \u00een tavan, ca \u015fi c\u00e2nd ar fi vrut ca tot spectacolul \u0103la vulgar s\u0103 \u00eenceteze, p\u0103rea c\u0103 nu observ\u0103 privirile fixe ale lui Suki, dar poate c\u0103 doar se pref\u0103cea. Sir Richard s-a apropiat \u015fi mi-a \u015foptit, d\u00e2nd din cap \u00een direc\u021bia lor: \u2014S\u0103 sper\u0103m c\u0103 or s\u0103 se hot\u0103rasc\u0103 \u015fi ei \u00een cur\u00e2nd, nu, draga mea? Deci asta e, m-am g\u00e2ndit, de aia se uit\u0103 la el: Suki e \u00eendr\u0103gostit\u0103 de Dominic. Chelnerul mi-a oferit un pahar cu \u015fampanie. Am \u00eenceput s\u0103 devin destul de blazat\u0103 \u00een ceea ce prive\u015fte chestiile de genul \u0103sta; uite a\u015fa se stric\u0103 oamenii boga\u021bi. Dominic, ignor\u00e2nd-o \u00eenc\u0103 pe Suki, a ridicat paharul \u00een fa\u021ba mea, z\u00e2mbind u\u015for, cu ochii lui negri \u00eentredeschi\u015fi. Se uita ca \u015fi cum \u00ee\u015fi imagina cele mai ascunse dorin\u021be ale mele. Dac\u0103 Suki ar fi fost cu adev\u0103rat \u00eendr\u0103gostit\u0103 de el, nu era greu de ghicit de ce. Mi-am dezlipit cu greu privirea de la el. Charles a ie\u015fit cu bine din situa\u021bia jenant\u0103 \u00een care \u00eel pusese Belinda; fuma un trabuc, r\u00e2z\u00e2nd \u00een timp ce accepta felicit\u0103rile pentru logodn\u0103 de la Genevi\u00e8ve. Belinda a dat \u015fampania pe g\u00e2t \u015fi a pus paharul pe mas\u0103 at\u00e2t de gr\u0103bit, \u00eenc\u00e2t ar fi c\u0103zut dac\u0103 nu l-ar fi prins Dominic la timp. \u2014U\u015furel, Bells, a spus el \u00eencet. \u2014Sunt at\u00e2t de fericit\u0103! i-a anun\u021bat pe to\u021bi din jur, cu bra\u021bele desf\u0103cute \u00een aer. Sunt pur \u015fi simplu fericit\u0103! Chiar \u015fi atunci m-am \u00eentrebat c\u00e2t de mult o s\u0103 dureze. Pentru o secund\u0103, i-am prins privirea lui Dominic \u015fi expresia lui ar\u0103ta clar c\u0103 \u015fi el g\u00e2ndea acela\u015fi lucru. Dar nu mi-am imaginat c\u0103 logodna va avea o via\u021b\u0103 a\u015fa de scurt\u0103 cum a avut de fapt. O nefericit\u0103 alegere de cuvinte, av\u00e2nd \u00een vedere circumstan\u021bele. \n", " 9tc \"Capitolul 9\" Dup\u0103 cin\u0103, ne-am \u00eendreptat c\u0103tre un club din Kensington, care era plin de clone ale lui James Rattray-Potter, numite Toby, Jamie \u015fi Harry; mari, cu fe\u021be c\u0103rnoase, roz, cu b\u0103rbiile deja cobor\u00e2nd pentru a se transforma \u00een f\u0103lci, at\u00e2rn\u00e2nd spre corpul durduliu, roz, ce se \u00eempr\u0103\u015ftia sub costume. C\u00e2teva dintre fete erau \u00eentr-adev\u0103r grase \u015fi \u021bop\u0103iau vesele cu benti\u021bele lor de catifea \u015fi bluzele bej, dar, \u00een marea lor majoritate, destul de nedrept, erau mai dr\u0103gu\u021be \u015fi mai sub\u021biri dec\u00e2t b\u0103rba\u021bii; aveau p\u0103rul drept, cenu\u015fiu cu tent\u0103 de blond, ca al Belindei Fine, b\u00e2nd vodk\u0103 \u015fi limonad\u0103, \u00eembr\u0103cate dup\u0103 ultima mod\u0103 \u00een mod inten\u021bionat, \u015ftiind c\u0103 p\u00e2n\u0103 c\u00e2nd f\u0103lcile so\u021bilor vor fi deja formate, ele vor fi locuind la \u021bar\u0103, purt\u00e2nd pantaloni de catifea cord \u015fi cizme Wellington, iar perioada petrecut\u0103 \u00een Londra va fi o amintire \u00eendep\u0103rtat\u0103. Dansul a fost ca balul de absolvire al unui colegiu de agricultur\u0103 din Cirencester, \u015fi barul, care era amenajat ca un living, cu canapele ieftine \u015fi de prost-gust, nu era un loc bun \u00een care s\u0103 te retragi. Aici, conversa\u021bia se \u00eenv\u00e2rtea \u00een jurul cursurilor de art\u0103 din Floren\u021ba \u015fi al celor de g\u0103tit din Chelsea; b\u0103ie\u021bii discutau despre afaceri \u015fi v\u00e2n\u0103toare \u015fi se stropeau pe ei \u015fi pe prietenele lor cu \u015fampanie, pe care o numeau, dintr-un motiv necunoscut, rahat. Am \u00eencercat s\u0103 evit un Henry b\u0103ut care uda o Sophie \u021bip\u00e2nd \u015fi virajul m-a dus direct la Sebastian. \u2014Trebuie s\u0103 discut cu tine, s-a sc\u0103pat el. Vreau s\u0103-\u021bi explic\u2026 \u2014Despre pariul acela cu James? Apropo, c\u00e2t ai c\u00e2\u015ftigat? Vreau jum\u0103tate din sum\u0103. P\u0103rea foarte jenat. \u2014O sticl\u0103 cu \u015fampanie. Dar nu a fost cum a zis James. Tot ceea ce am spus a fost c\u0103 voi urca \u015fi voi vorbi cu tine. Te priveam fix \u2013 de fapt, intimidat de rochia ta \u2013 \u015fi James a spus: \u201ePariu pe o sticl\u0103 cu \u015fampanie c\u0103 nu ai curajul s\u0103 intri \u00een vorb\u0103 cu ea\u201c. Altfel nu mi-a\u015f fi f\u0103cut curaj. \u2014Dar partea \u00een care ajungeam \u00een patul t\u0103u? am \u021bipat. De-abia ne puteam auzi. C\u00e2\u021biva agen\u021bi de burs\u0103 tineri se pref\u0103ceau a c\u0103l\u0103ri o canapea din spatele meu, strig\u00e2nd: \u201eDii, c\u0103lu\u021bule!\u201c. \u2014Ei bine, dup\u0103 ce am discutat cu tine o vreme, ai plecat \u015fi atunci James a m\u0103rit miza \u015fi mi-a spus: \u201eBine, dublu sau nimic c\u0103 nu reu\u015fe\u015fti s\u0103 o la\u015fi f\u0103r\u0103 chilo\u021bi\u201c. I-am spus s\u0103 dispar\u0103, bine\u00een\u021beles. Doar te \u00eent\u0103r\u00e2ta c\u00e2nd a spus c\u0103 noi chiar am pus pariu pe asta. Chiar este un mic nenorocit care m\u0103 dezgust\u0103. Sam, te rog \u00een\u021belege, nu am vrut s\u0103\u2026 Am fluturat m\u00e2na \u00een semn de acceptare a scuzelor; auzisem tot ce trebuia s\u0103 aud. M-am \u00eendreptat c\u0103tre cealalt\u0103 parte a ringului de dans, spre James, care era \u00eenghe\u021bat de fric\u0103. \u2014 James! l-am \u00eent\u00e2mpinat. Cred c\u0103 ne e\u015fti dator cu dou\u0103 sticle cu \u015fampanie. James p\u0103ru \u00eent\u00e2i z\u0103p\u0103cit, apoi \u00eengrozit. \u2014Poftim, le vrei acum? \u2014Un pariu r\u0103m\u00e2ne un pariu. Haide, pl\u0103te\u015fte. Sebastian abia acum \u00ee\u015fi intra \u00een rol, vizibil u\u015furat de atitudinea mea. A durat ceva p\u00e2n\u0103 c\u00e2nd l-am convins pe \u00eend\u0103r\u0103tnicul de James. Dup\u0103 cum am calculat, a cump\u0103ra o sticl\u0103 cu \u015fampanie \u00eentr-un club precum acesta ar \u00eensemna s\u0103-\u021bi vinzi sufletul. Dou\u0103 l-ar l\u0103sa f\u0103r\u0103 nimic de v\u00e2ndut. \u00centr-un final, James \u015fi-a scos cartea de credit \u015fi ne-am croit drum c\u0103tre bar. \u00cen partea mai \u00eendep\u0103rtat\u0103 a barului \u00eel z\u0103ream pe Dominic, \u00eenconjurat de blonde lingu\u015fitoare, p\u0103r\u00e2nd clar neimpresionat de asta. Nota de plat\u0103 m-a f\u0103cut s\u0103 clipesc, iar pe James s\u0103 arate ca un om bolnav. Am \u00een\u015ff\u0103cat cele dou\u0103 sticle \u015fi am \u00eencuviin\u021bat din cap spre James. Belinda \u015fi Charles se s\u0103rutau pasional pe o canapea, Suki \u015fi Simon dansau \u00een camera al\u0103turat\u0103. Era deja timpul s\u0103 plec\u0103m. \u2014Mul\u021bumesc din suflet. Trebuie s\u0103 facem asta mai des. Vii, Sebastian? am ar\u0103tat cu capul spre u\u015f\u0103. \u2014Vrei s\u0103 spui c\u0103 nici m\u0103car nu o vei bea aici? a \u00eentrebat James surprins. \u2014Nu joci corect, Shaw! M\u0103car d\u0103-i omului un pahar cu \u015fampanie! \u2014Desigur c\u0103 nu, exclam\u0103 Sebastian, lu\u00e2ndu-mi sticlele din m\u00e2n\u0103 ca un domn. \u2014Dac\u0103 am r\u0103m\u00e2ne, am fi nevoi\u021bi s\u0103 le \u00eemp\u0103r\u021bim cu tot felul de terchea-berchea. Namilele de la intrare se uitau fix \u00een timp ce noi plecam, chicotind, Sebastian cu o sticl\u0103 de \u015fampanie \u00een fiecare m\u00e2n\u0103. Noaptea era c\u0103lduroas\u0103, aproape \u00een\u0103bu\u015fitoare. O GTi decapotabil\u0103 trecu pe l\u00e2ng\u0103 club, plin\u0103 de petrec\u0103re\u021bi \u00eembr\u0103ca\u021bi la cravat\u0103 \u015fi tafta, \u021bip\u00e2nd ferici\u021bi. \u2014Se \u00eendreapt\u0103 spre unul dintre restaurantele lui Dominic, zise Sebastian. Hamburgeri \u015fi bere la 2 noaptea pe strada Fulham \u015fi prea b\u0103u\u021bi pentru a observa c\u00e2t de mult cheltuiesc. E b\u0103iat de\u015ftept Dominic \u0103sta. Am \u00eenceput s\u0103 mergem pe strad\u0103 \u00een jos. Am \u00eentrebat ca din \u00eent\u00e2mplare: \u2014C\u0103 tot veni vorba, ce p\u0103rere ai despre el? A ridicat din umeri. \u2014Se \u021bine departe de ceilal\u021bi. Mai degrab\u0103 d\u0103 impresia unei persoane \u00eeng\u00e2mfate. \u00centotdeauna a fost a\u015fa, chiar \u015fi la \u015fcoal\u0103. Este \u00eens\u0103 de treab\u0103. Se descurc\u0103 \u015fi singur. \u2014El \u015fi Suki au de g\u00e2nd s\u0103 se c\u0103s\u0103toreasc\u0103? \u2014A\u015fa ar fi logic. Este \u00eenst\u0103rit, \u00eens\u0103 nu de rangul clanului Fine. \u015ei este \u015fi foarte ambi\u021bios, Dominic \u0103sta al nostru. El \u015fi Suki ar trebui s\u0103 se ia, m\u0103car pentru bani \u2013 jum\u0103tate din averea lui Sir Richard la moartea acestuia \u015fi o zestre consistent\u0103 din care s\u0103 tr\u0103iasc\u0103. Probabil Dominic crede c\u0103 i se cuvine. \u015etii, o perioad\u0103 a crezut c\u0103 este fiul lui Richard. Richard l-a tratat ca atare dintotdeauna. A fost destul de enervat c\u00e2nd \u015fi-a v\u0103zut tat\u0103l \u015fi \u015fi-a dat seama c\u0103 seam\u0103n\u0103 leit cu el. Se pare c\u0103 a stat retras un timp. \u2014A\u015fadar c\u0103s\u0103toria cu Suki ar fi un lucru bun. \u2014Genevi\u00e8ve \u00ee\u015fi dore\u015fte asta de c\u00e2nd l-a cunoscut pe Richard. \u015etii, francezii sunt foarte pragmatici c\u00e2nd vine vorba de c\u0103s\u0103torie, \u00een special aristocra\u021bii. \u015ei Genevi\u00e8ve este la fel de nesentimental\u0103 ca to\u021bi aristocra\u021bii. Merg\u00e2nd de-a lungul acestor str\u0103zi lini\u015ftite cu cl\u0103dirile lor mari \u015fi seme\u021be, departe de ma\u015finile pline de petrec\u0103re\u021bi be\u021bi, discut\u00e2nd despre posibilele alian\u021be ale celor boga\u021bi \u015fi cu titluri nobiliare, cu Sebastian l\u00e2ng\u0103 mine \u00een costumul lui din in, av\u00e2nd c\u00e2te o sticl\u0103 de \u015fampanie \u00een fiecare m\u00e2n\u0103, m\u0103 sim\u021beam de parc\u0103 \u00eencercam s\u0103 fiu altcineva pentru o sear\u0103\u2013 un fel de Cenu\u015f\u0103reasa. Ar fi trebuit s\u0103-l fac pe Sebastian s\u0103-mi spun\u0103 mai multe despre familia Fine \u015fi anturajul lor, dar m\u0103 sim\u021beam de parc\u0103 eram \u00een vacan\u021b\u0103 pentru o noapte. Nu voiam s\u0103 m\u0103 g\u00e2ndesc la Bill sau la ce \u00eemi spusese, sau la moarte cu orice chip, sau, de fapt, la nimic dec\u00e2t la pl\u0103cerea mea egoist\u0103. \u2014Unde mergem? am \u00eentrebat mole\u015fit\u0103. \u2014\u00cen parc, \u00eemi z\u00e2mbi el. O s\u0103-\u021bi plac\u0103. Tocmai ce treceam pe l\u00e2ng\u0103 Royal College of Music; peste strad\u0103, erau sc\u0103rile \u00eentinse ce duceau la terasele din spatele lui Albert Hall, sc\u0103ldate \u00een lumini portocalii. Am mers c\u0103tre partea umbrit\u0103 a treptelor, dincolo de baia de lumin\u0103. Noaptea era at\u00e2t de lini\u015ftit\u0103 \u00eenc\u00e2t ne auzeam numai noi. Am \u00eenconjurat Albert Hall \u015fi \u00een fa\u021ba noastr\u0103 se \u00eentindeau aleile largi \u015fi goale din Kensington Gore, str\u0103zi principale acum p\u0103r\u0103site, auzindu-se doar sunetul slab al ma\u015finilor din dep\u0103rtare, \u00eenspre Knightsbridge. Dincolo de drum, era d\u0103r\u0103p\u0103n\u0103tura Albert Memorial, \u00eenv\u0103luit\u0103 \u00een p\u00e2nz\u0103 pentru repara\u021bii precum o instala\u021bie Christo nereu\u015fit\u0103, \u015fi, dincolo de ea, era parcul, \u00eendep\u0103rt\u00e2ndu-se de noi \u00een noapte. El \u015fi-a a\u015fezat una dintre sticle sub bra\u021b \u015fi m-a luat de m\u00e2n\u0103. Am trecut peste drum \u015fi Sebastian mi-a ar\u0103tat pe unde se poate s\u0103ri gardul mic spre Gr\u0103dinile Kensington. Mi-am scos pantofii \u015fi am mers descul\u021b\u0103 prin iarb\u0103, sim\u021bindu-m\u0103 mai mult ca niciodat\u0103 ca un personaj dintr-un film. \u00cen t\u0103cere, am ocolit Albert Memorial \u015fi am pornit prin parc. Luna palid\u0103 r\u0103sp\u00e2ndea pu\u021bin\u0103 lumin\u0103, la fel \u015fi luminile de pe strad\u0103, risipite de-a lungul aleilor principale, albe \u015fi ireal de frumoase. \u00cen fa\u021b\u0103, Serpentina lic\u0103rea, o panglic\u0103 argintie cu poduri delicate arcuindu-se deasupra ei. Am ajuns la un pavilion mic de piatr\u0103 ridicat doar cu c\u00e2teva trepte deasupra p\u0103m\u00e2ntului; Sebastian le-a s\u0103rit u\u015for, costumul lui str\u0103lucind \u00een lumina lunii. L-am urmat \u015fi m-am \u00eempiedicat de ceva. Era o cutie de bere. Privind mai de aproape, am v\u0103zut mai multe \u00eempr\u0103\u015ftiate printre gr\u0103mezile de mucuri de \u021big\u0103ri. \u2014Nu suntem primii care au venit aici \u00een seara asta, i-am spus. \u2014Tic\u0103lo\u015fi mici. Sebastian d\u0103du cu piciorul \u00eentr-o alt\u0103 cutie, \u00eendep\u0103rt\u00e2nd-o sup\u0103rat. \u2014B\u0103ie\u021bii de la St. Paul. Mul\u021bi dintre ei locuiesc \u00een Kensington \u015fi folosesc acest loc pentru \u00eent\u00e2lniri. Fetele de asemenea. O gr\u0103mad\u0103 de plozi snobi. Desf\u0103cea \u015ferve\u021belele care fuseser\u0103 \u00eenf\u0103\u015furate pe sticlele de \u015fampanie ca s\u0103 st\u0103m pe ele. Apoi a scos unul dintre dopuri cu degetele mari, \u021bintind c\u0103tre acoperi\u015ful pavilionului. L-a lovit \u015fi a s\u0103rit \u00eenapoi cu a\u015fa un recul \u00eenc\u00e2t ne-am ferit instinctiv am\u00e2ndoi. \u015eampania a \u021b\u00e2\u015fnit \u00een gura mea \u015fi \u00een sus pe nas. Am str\u0103nutat \u015fi am b\u0103ut \u00eenc\u0103 pe at\u00e2t. \u2014Este ceva cu b\u0103utul direct din sticl\u0103, i-am explicat. Se urc\u0103 direct la cap. Sebastian puse sticla jos \u015fi m\u0103 lu\u0103 \u00een bra\u021be. \u2014Sunt iertat? m-a \u00eentrebat. \u2014Bine\u00een\u021beles! Este genul de lucru pe care l-a\u015f face \u015fi eu \u2013 dac\u0103 m\u0103 g\u00e2ndesc mai bine, de fapt chiar am f\u0103cut-o. \u2014Chiar a\u015fa? \u2014Hmmm. \u2014\u00dei-ai c\u00e2\u015ftigat pariul? \u2014Nu-\u021bi spun. L-am s\u0103rutat. Dac\u0103 se \u00eent\u00e2mpl\u0103 s\u0103 te g\u0103se\u015fti \u00een mijlocul Gr\u0103dinilor Kensington la dou\u0103 diminea\u021ba, \u00eentr-o noapte \u00eenstelat\u0103 \u015fi \u00eenmiresmat\u0103, cu un b\u0103rbat chipe\u015f \u00eentr-un costum din in alb, nu prea ai multe op\u021biuni. Romantismul \u00eentregii situa\u021bii era la fel de inevitabil ca lumina lunii. Am alunecat u\u015for pe podeaua pavilionului. M-am \u00eentins de-a lungul corpului s\u0103u, m\u00e2ng\u00e2indu-i picioarele cu t\u0103lpile mele descul\u021be. \u2014Apropo, ai f\u0103cut vreodat\u0103 sex aici? i-am \u015foptit \u00een ureche, al c\u0103rei contur tocmai \u00eel urm\u0103ream cu limba. \u2014Cu vreunul dintre pu\u015ftii snobi de la St. Paul? A gemut \u00een timp ce mi-am retras gura. \u2014Doar dac\u0103 pui la socoteal\u0103 \u015fi pip\u0103ial\u0103. \u2014Nu, asta nu se pune. M-am frecat \u00een susul \u015fi \u00een josul corpului s\u0103u p\u00e2n\u0103 c\u00e2nd am\u00e2ndoi g\u00e2f\u00e2iam de pl\u0103cere, s\u0103rut\u00e2ndu-l \u00een tot acest timp: s\u0103rut\u0103ri pasionale, prelungi, lubrifiate cu \u015fampanie. I-am v\u00e2r\u00e2t limba \u00een gura deschis\u0103 \u015fi el a lins bulele cu o limb\u0103 ner\u0103bd\u0103toare, \u021bin\u00e2nd ochii \u00eenchi\u015fi. \u015eampania \u00eei f\u0103cea buzele s\u0103 par\u0103 umede \u015fi umflate, str\u0103lucind \u00een lumina lunii de parc\u0103 erau date cu gloss. St\u00e2nd c\u0103lare pe el am scurs ultimii stropi din sticl\u0103, privindu-l cu dorin\u021b\u0103. \u2014Dumnezeule, i-am spus, ar\u0103\u021bi at\u00e2t de bine \u00eenc\u00e2t te-a\u015f m\u00e2nca! Vocea i se \u00eengro\u015fase, m\u00e2inile ajung\u00e2ndu-i sus pe coapsele mele, dezbr\u0103c\u00e2ndu-m\u0103 de rochie, ghid\u00e2ndu-m\u0103 \u00eenspre gura lui. \u2014Tu prima, a morm\u0103it. \n\nSe cr\u0103pa de ziu\u0103 pe c\u00e2nd p\u0103\u015feam \u00eenapoi prin parc, arunc\u00e2nd cu virtuozitate sticlele goale la un co\u015f de gunoi de pe drum, \u015fi am luat singurul taxi care se plimba pe l\u00e2ng\u0103 Serpentine Gallery. Dac\u0103 tot ai de g\u00e2nd s\u0103 faci gesturi romantice, m\u0103car s\u0103 le faci cum se cade. M-am l\u0103sat \u00eenapoi pe scaunul taxiului cu un oftat ad\u00e2nc. Era minunat s\u0103 te scufunzi \u00eentr-o suprafa\u021b\u0103 moale de piele dup\u0103 ce st\u0103tuse\u015fi pe podeaua de piatr\u0103 a pavilionului. Hainele noastre erau ca ni\u015fte c\u00e2rpe bo\u021bite; cur\u0103\u021b\u0103toria de la col\u021bul str\u0103zii lui Sebastian va avea de lucru \u00een aceast\u0103 diminea\u021b\u0103. \u2014C\u00e2t de bine e s\u0103 stai jos pe ceva cum trebuie, i-am spus hedonist, c\u0103sc\u00e2nd cu at\u00e2ta poft\u0103, \u00eenc\u00e2t am crezut pentru un moment c\u0103 \u00eemi voi rupe ceva. Sebastian m-a tras spre el p\u00e2n\u0103 c\u00e2nd am ajuns \u00een poala lui. M-am opus la \u00eenceput; ideea de a m\u0103 \u00eencol\u0103ci singur\u0103 \u00eentr-un col\u021b al banchetei fusese atr\u0103g\u0103toare. \u00cens\u0103 a fost insistent, iar eu eram prea obosit\u0103 pentru a m\u0103 opune. \u2014Mi-ar fi pl\u0103cut s\u0103 fim \u00eentr-o limuzin\u0103 cu geamuri cenu\u015fii, mi-a \u015foptit \u00een ureche, m\u00e2na lui r\u0103t\u0103cindu-se \u00een susul piciorului meu, pe dedesubtul fustei. \u2014Doamne! Termin\u0103. Sunt obosit\u0103 \u2013 i-am dat peste m\u00e2n\u0103 inutil, corpul meu reac\u021bion\u00e2nd \u00een ciuda epuiz\u0103rii. Termin\u0103, Sebastian, sunt chiar obosit\u0103. \u00deie-\u021bi convine, tu ai mai dormit ceva. \u2014Am crezut c\u0103 \u015fi tu. \u2014Doar am mo\u021b\u0103it, am spus, c\u0103sc\u00e2nd din nou. Nimic cu care s\u0103 m\u0103 laud. De-abia a\u015ftept s\u0103 ajung \u00een pat \u015fi s\u0103 m\u0103 odihnesc cum trebuie. Sebastian, ignor\u00e2nd ce am zis, \u015fi-a furi\u015fat degetele chiar mai sus pe picior. Taxiul mergea \u00een josul str\u0103zii Exhibition, cu muzee z\u0103rindu-se de-o parte \u015fi de alta. \u2014Pentru Dumnezeu, am \u015foptit sup\u0103rat\u0103. \u015etii deja care este treaba acolo sus! Nu te po\u021bi ab\u021bine pentru zece minute? \u2014Nu. Degetele lui lungi alunecau precis, ocolind singurul obstacol, \u015fi m-au penetrat. Mi-am arcuit spatele \u015fi m-am ag\u0103\u021bat de el. \u2014Vrei s\u0103 m\u0103 opresc? mi-a \u015foptit \u00een ureche. Am \u00eenchis ochii, de oboseal\u0103, dar \u015fi din cu totul alt motiv. \u2014Nenorocitule, am morm\u0103it. O s\u0103 te fac s\u0103 pl\u0103te\u015fti pentru asta... M-am ab\u021binut c\u00e2t de mult am putut, \u00eens\u0103, c\u00e2nd taxiul a intrat pe strada unde locuia Sebastian \u015fi a dat peste o groap\u0103, am gemut \u015fi simultan am avut orgasm. Era prima dat\u0103 c\u00e2nd mi se \u00eent\u00e2mpla a\u015f\u00een felul \u0103sta. \n\nEra destul de solicitant s\u0103 fiu cu Sebastian. Nu numai c\u0103 sexul era grozav, dar la fel era \u015fi conversa\u021bia; era ceea ce americanii numeau o atmosfer\u0103 nemaipomenit\u0103. Fiind obi\u015fnuit\u0103 cu o separare mai clar\u0103 a acestor elemente \u2013 pentru primul, b\u0103rba\u021bii, pentru a doua prietenii \u2013 sim\u021beam uneori nevoia s\u0103 respir pu\u021bin. Sigur c\u0103 asta era foarte imatur din partea mea, dar personalitatea mea era deja format\u0103 \u015fi nu mai era nimic de f\u0103cut \u00een leg\u0103tur\u0103 cu asta. A\u015fadar, \u00een c\u0103utare de oxigen, am sunat-o pe Janey asear\u0103 de dou\u0103 ori. Prima dat\u0103 mi-a r\u0103spuns robotul telefonic \u015fi a doua oar\u0103 mi-a r\u0103spuns Helen, prietena ei. Cu siguran\u021b\u0103 primul era de preferat. Dup\u0103 ce Helen m-a informat c\u0103 Janey e mult prea ocupat\u0103 cu filmarea \u00eenc\u00e2t s\u0103 m\u0103 sune \u00eenapoi, m-a \u00eentrebat, cu o voce fals \u00eendatoritoare, cum o mai duc \u2013 era actri\u021b\u0103, pentru Dumnezeu, m\u0103car putea s\u0103 se chinuie s\u0103 par\u0103 sincer\u0103 \u2013 \u015fi mi-a povestit totul despre cariera ei de succes. Am privit \u00eendelung peretele din buc\u0103t\u0103rie, descurajat\u0103, mult timp dup\u0103 ce am \u00eenchis. Pe perete era un tablou pictat de o prieten\u0103 de la \u015fcoala de arte, ca o friz\u0103 cu fructe exotice \u00een culori neobi\u015fnuite: c\u0103p\u015fune verzi, ro\u015fii mov, struguri alb-argintii, at\u00e2rn\u00e2nd de o singur\u0103 vi\u021b\u0103. \u00centotdeauna m\u0103 f\u0103cea s\u0103 m\u0103 \u00eentreb ce gust or avea. Pierdusem de mult timp leg\u0103tura cu fata care \u00eel pictase; plecase \u00een America \u015fi nu-mi scrisese niciodat\u0103. Pu\u021bini dintre vechii prieteni \u00eemi erau \u00eenc\u0103 aproape \u015fi cei doi, care \u00eenc\u0103 erau, aveau am\u00e2ndoi prietene, pentru care sunetul vocii mele era mai ur\u00e2t dec\u00e2t cel al lui Typhoid Mary1. M-am uitat melancolic\u0103 peste programele de la televizor, \u00eens\u0103 nu era nimic \u00een afar\u0103 de tipul de emisiuni intelectuale \u015fi serioase la care cu siguran\u021b\u0103 Alice \u00eel punea pe Tom s\u0103 se uite. S\u0103racul Tom: p\u00e2n\u0103 acum, concep\u021bia sa despre o emisiune cu mesaj fusese Baywatch. Nu era nimic altceva de f\u0103cut dec\u00e2t s\u0103 petrec o sear\u0103 singur\u0103, av\u00e2nd drept companie dou\u0103 casete video, \u015fase beri \u015fi o pizza la pachet. Acest g\u00e2nd m-a \u00eenveselit considerabil. Dup\u0103 ce m-am g\u00e2ndit mai bine, am deconectat \u015fi telefonul. Dac\u0103 aveam de g\u00e2nd s\u0103 stau doar cu mine, m\u0103car s\u0103 o fac cum trebuie. \n", " 10tc \"Capitolul 10\" Petrecerea de logodn\u0103 a Belindei \u015fi a lui Charles a avut loc doar zece zile mai t\u00e2rziu, pe acoperi\u015ful cl\u0103dirii Mowbray Steiner. Acesta era o imens\u0103 gr\u0103din\u0103 f\u0103r\u0103 plante, doar un uria\u015f dom de sticl\u0103, care fusese construit pentru a epata concuren\u021ba. Mi-a\u015f fi putut petrece \u00eentreaga dup\u0103-amiaz\u0103 \u00eentins\u0103 pe covorul de mu\u015fchi verde privind norii care treceau u\u015for, deasupra capului meu, dar, vai, conven\u021biile sociale interziceau asta. Totu\u015fi, priveli\u015ftea asupra Londrei era fantastic\u0103; era sear\u0103, soarele doar ce \u00eencepuse s\u0103 apun\u0103, \u015fi majoritatea invita\u021bilor erau afar\u0103 pe teras\u0103, aduna\u021bi \u00een grupuri, sprijinindu-se de balustrad\u0103 pentru a-\u015fi ar\u0103ta unul altuia repere \u00eendep\u0103rtate. Era pentru prima dat\u0103 c\u00e2nd priveam de sus \u00een jos catedrala St. Paul, spre deosebire de alte d\u0103\u021bi, c\u00e2nd o priveam de jos. Nu cuno\u015fteam mul\u021bi oameni aici \u015fi nici nu-mi doream s\u0103-i fi cunoscut pe majoritatea celor pe care deja \u00eei \u015ftiam. A devenit repede evident c\u0103 marele dezavantaj \u00een a fi cu Sebastian (pe l\u00e2ng\u0103 axa sex-conversa\u021bie men\u021bionat\u0103 mai devreme) era obliga\u021bia de a socializa cu prietenii lui. Singurul pe care \u00eel pl\u0103ceam era Simon Grenville \u015fi, din fericire, el, \u015fi nu James Rattray-Potter, a fost cel care a venit la mine \u00een timp ce st\u0103team aplecat\u0103 peste balcon, uit\u00e2ndu-m\u0103 la ora\u015f, g\u00e2ndindu-m\u0103 la ceea ce \u00eemi spusese Bill chiar \u00eenainte de a muri. Cl\u0103direa Lloyd str\u0103lucea impresionant \u00een soare, cu tuburi argintii \u00eempletite \u00een jurul ei ca ni\u015fte viermi parazi\u021bi, contrast\u00e2nd cu celelalte cl\u0103diri de ciment gri care se vedeau \u00een zare. La exteriorul cl\u0103dirii, lifturile alunecau \u00een jos \u015fi \u00een sus ca ni\u015fte dispozitive ale unei juc\u0103rii ac\u021bionate de un sistem de p\u00e2rghii \u00een spate. \u2014Al naibii de \u00eenfrico\u015f\u0103toare lifturile alea, spuse Simon, urm\u00e2ndu-mi privirea. Am fost \u00een ele de c\u00e2teva ori \u015fi nu a\u015f mai face-o \u00eenc\u0103 o dat\u0103. \u00centr-adev\u0103r trebuie s\u0103 ai nervii tari. \u00cen general, oamenii care lucreaz\u0103 acolo fug de ele ca de cium\u0103. Era \u015fase \u015fi jum\u0103tate seara, soarele fiind \u00eenc\u0103 destul de puternic. Poate era doar reflectarea sa \u00een cl\u0103direa Lloyd. O u\u015foar\u0103 adiere de var\u0103 mi-a zb\u00e2rlit p\u0103rul, care \u00eemi veni \u00een ochi. M-am \u00eentors s\u0103 m\u0103 uit la Simon \u015fi instinctul mi-a spus c\u0103 \u00een acel moment a\u015f putea vorbi cu el m\u0103car despre o parte din ceea ce am pe suflet. M-am trezit zic\u00e2nd: \u2014Simon, te pot \u00eentreba ceva? Pomene\u015fte vreodat\u0103 cineva de Bill, paznicul care a murit? Simon se uit\u0103 foarte surprins. \u2014P\u0103i, hmmm \u2013 nu chiar. \u00cemi pare r\u0103u, \u015ftiu c\u0103 a\u021bi fost prieteni. Sebastian mi-a spus. Era un tip de treab\u0103. Dar, ce s\u0103 zic, via\u021ba merge \u00eenainte. Ridic\u0103 din spr\u00e2ncean\u0103. \u2014Dar de ce \u00eentrebi? \u2014Ah, \u00eenainte s\u0103 moar\u0103, mi-a spus ceva foarte ciudat. Aproape p\u0103rea c\u0103 acuz\u0103 pe cineva din camer\u0103. \u2014S\u0103 acuze de ce? Nu este nici un dubiu c\u0103 a murit de atac de cord, nu? \u2014Nu, nu, nimic de genul \u0103sta. Nu \u015ftiu. Era c\u00e2t pe ce s\u0103-i spun lui Simon tot. \u2014De parc\u0103 unul dintre ei l-ar fi sup\u0103rat \u00eentr-at\u00e2t \u00eenc\u00e2t s\u0103-i provoace atacul. Simon se uita atent la mine. \u2014Nu prea am v\u0103zut cine era prin preajm\u0103. Eram prea ocupat s\u0103-i dau primul ajutor. Am luat-o ca pe o \u00eentrebare: \u2014Erau domnul Richard, Belinda \u015fi Suki, Charles, James, Sebastian \u2013 de\u015fi cred c\u0103 el era l\u00e2ng\u0103 Bill, Marcus Samson \u015fi al\u021bi c\u00e2\u021biva pe care nu i-am recunoscut. De\u015fi erau mai mul\u021bi \u00een spate. \u2014Aha. Vocea lui Simon era at\u00e2t de neutr\u0103, f\u0103r\u0103 o urm\u0103 de participare, \u00eenc\u00e2t mi-a trezit curiozitatea. \u2014Simon, am \u00eenceput eu, dar am fost \u00eentrerup\u021bi de o voce din spate. \u2014V\u0103 pot fotografia, v\u0103 rog? spunea cu insisten\u021b\u0103. Simon s-a \u00eentors automat \u015fi eu la fel. Aparatul de fotografiat clipi. \u2014Excelent, zise fotograful, juc\u00e2ndu-se cu un carne\u021bel. Sunte\u021bi onorabilul domn Simon Grenville, nu-i a\u015fa? \u015ei numele domni\u015foarei? Mi-am dat din nou p\u0103rul de pe fa\u021b\u0103 la o parte. \u2014Sam Jones, i-am spus. \u2014Pentru ce este asta? Am presupus c\u0103 Belinda \u015fi Charles au angajat un fotograf pentru a imortaliza petrecerea logodnei; dar chiar \u015fi a\u015fa, de ce \u00eentreba de nume? \u2014Tatler, mi-a r\u0103spuns, p\u0103r\u00e2nd surprins. Frumoas\u0103 poz\u0103. Mul\u021bumesc. Se \u00eendep\u0103rt\u0103. L-am prins de m\u00e2n\u0103. \u2014Uite, nu vreau s\u0103 folose\u015fti poza aceea, am spus gr\u0103bit\u0103. \u2014De ce nu? \u015ei \u00ee\u015fi \u00eendes\u0103 carne\u021belul \u00eenapoi \u00een buzunarul hainei. \u2014Nu vreau, i-am spus aproape disperat\u0103. Nu sunt... nu sunt eu. Se uita fix la mine, ne\u00een\u021beleg\u00e2nd. \u2014P\u0103i, asta este prima dat\u0103 c\u00e2nd cineva m\u0103 roag\u0103 s\u0103 nu-i pun poza, zise el. De obicei fac orice pentru o poz\u0103. Ce se \u00eent\u00e2mpl\u0103? Prietenul t\u0103u nu \u015ftie c\u0103 ie\u015fi cu onorabilul domn Simon? Se uit\u0103 la noi cu un aer r\u0103ut\u0103cios \u015fi atoate\u015ftiutor. \u2014Nu, nu este asta... \u2014Atunci de ce te agi\u021bi at\u00e2t? Frumoas\u0103 rochie. Dai bine \u00een poz\u0103. Aceast\u0103 rochie devenise n\u0103pasta vie\u021bii mele. Panic\u00e2ndu-m\u0103, am deschis gura s\u0103 protestez \u00een continuare, c\u00e2nd Simon se aplec\u0103 spre mine, lini\u015ftindu-m\u0103: \u2014Nu te \u00eengrijora, Sam, voi discuta eu cu Venetia. Este redactorul \u015fef al revistei. Am eu grij\u0103 s\u0103 n-o publice. Fotograful sc\u0103pase merg\u00e2nd c\u0103tre un alt grup, care \u021binea mor\u021bi\u015f s\u0103 i se fac\u0103 o poz\u0103. M-am uitat la Simon, \u00eenc\u0103 \u00eengrijorat\u0103. \u2014Nu vreau s\u0103 crezi c\u0103 fac din \u021b\u00e2n\u021bar arm\u0103sar, i-am spus pl\u00e2ng\u0103re\u021b, dar mi-a\u015f pierde \u00eentreaga credibilitate \u00eentr-o secund\u0103. Tatler! m-am cutremurat. Nu s-ar mai termina de b\u00e2rfit. \u2014Orice publicitate e bun\u0103, nu? Apoi mi-a v\u0103zut expresia. \u2014Nu te \u00eengrijora, mi-a spus r\u00e2z\u00e2nd. Voi vorbi cu Venetia, de\u015fi o s\u0103 cread\u0103 c\u0103 e\u015fti nebun\u0103. Toat\u0103 lumea se uit\u0103 prin paginile revistei \u00een fiecare lun\u0103, sper\u00e2nd s\u0103 se vad\u0103 ar\u0103t\u00e2nd c\u00e2t mai bine \u015fi l\u00e2ng\u0103 cineva frumos \u015fi bogat, numai bun de luat de b\u0103rbat. \u2014Presupun c\u0103 \u015fi tu e\u015fti numai bun de luat, nu? i-am zis, sprijinindu-m\u0103 de balcon. A ridicat din umeri. \u2014Nu primesc eu titlul nobiliar, s\u0103 \u015ftii. Fratele meu \u00eel mo\u015ftene\u015fte. M-am decis s\u0103 las balt\u0103 subiectul. \u2014P\u0103i, oricum, revenind la ce spuneai mai devreme, despre Bill... Simon mi-a retezat-o \u00een a\u015fa fel \u00eenc\u00e2t mi-am dat seama c\u0103 nu ar fi o idee bun\u0103 s\u0103 mai insist. \u2014Din p\u0103cate, nu te pot ajuta s\u0103 dezlegi misterul \u0103sta. S-ar putea s\u0103 nu fie nimic la mijloc. L-am aprobat, hot\u0103r\u00e2ndu-m\u0103 s\u0103 o las a\u015fa pentru moment. Dar m-am g\u00e2ndit c\u0103 voi reveni asupra acestui subiect mai t\u00e2rziu. Ceva ce am spus, vreun nume pe care l-am men\u021bionat, l-a alarmat. L\u0103s\u00e2nd asta deoparte, am mai b\u0103ut ni\u015fte \u015fampanie. \u00cen cur\u00e2nd, aveam s\u0103 m\u0103 a\u015ftept s\u0103 beau asta oriunde m\u0103 duceam: \u00een pub, ceri ni\u015fte \u015fampanie. La barul din josul str\u0103zii o sticl\u0103 de Mo\u00ebt cost\u0103 treizeci de lire, \u015fi, c\u00e2nd ne-am \u00eent\u00e2lnit cu Belinda \u015fi Charles acolo s\u0103 bem un pahar c\u00e2teva seri \u00een urm\u0103, Charles a cerut dou\u0103 sticle f\u0103r\u0103 ca m\u0103car s\u0103 se g\u00e2ndeasc\u0103. Nu, una fusese \u015fampanie roz, deoarece era preferata Belindei. Aceea era treizeci \u015fi cinci de lire. \u015etiam deoarece m\u0103 uitasem peste lista cu vinuri. Nu m\u0103 mai sim\u021beam ca Cenu\u015f\u0103reasa, ci mai degrab\u0103 ca un antropolog pe teren. I-am spus lui Simon ceva despre asta. Se sim\u021bi jenat. \u2014E ceva de la sine \u00een\u021beles, mi-a spus el cu regret. Cel pu\u021bin pentru o parte dintre noi. Sunt sigur c\u0103 \u021bi se va p\u0103rea patetic, \u00eens\u0103 m-am g\u00e2ndit s\u0103 m\u0103 implic \u00een investi\u021biile etice. Acum prinde genul \u0103sta de afaceri. \u2014Chiar \u015fi aici? M-am uitat \u00eemprejur, \u00een\u021beleg\u00e2nd dintr-o privire gloata de oameni lipsi\u021bi de verticalitate, \u00een costumele lor elegante. \u015ei acestea erau numai femeile. A dat din cap. \u2014Va trebui d\u0103 merg mai departe. Asta n-ar trebui s\u0103-mi vin\u0103 greu. Mi-a z\u00e2mbit. Era un z\u00e2mbet foarte frumos. \u2014M\u0103 tem c\u0103 am trecut de faza \u00een care s\u0103 ne rug\u0103m, mi-a spus, suntem corup\u021bi total de privilegii. \u2014\u015ei onoruri? Sir Richard va deveni Lord peste c\u00e2\u021biva ani, nu-i a\u015fa? \u015ei am auzit c\u0103 Marcus Samson va primi un titlu nobiliar. \u2014Chiar a\u015fa? M\u0103 \u00eentreb cine \u021bi-o fi spus \u021bie asta, se mir\u0103 Simon. Am scuturat din cap, z\u00e2mbind. Nu era de bine s\u0103 enervezi un jurnalist. Nu \u015ftii niciodat\u0103 c\u00e2nd vei avea nevoie de ni\u015fte informa\u021bii. \u2014Oricum, continu\u0103 Simon c\u00e2nd v\u0103zu c\u0103 nu o s\u0103 aud\u0103 nimic de la mine, este ceva normal raportat la felul \u00een care merg lucrurile pe-aici, un K s\u0103 mearg\u0103 cu cele trei Ferrari pe care le are deja. \u2014Marcus Samson are trei Ferrari? Belinda \u015fi Charles de Groot au trecut pe l\u00e2ng\u0103 noi, p\u0103rul lui sc\u00e2nteind \u00eentr-un blond auriu \u00een razele soarelui. Ea \u00eei \u015fopti ceva, \u00eentinz\u00e2ndu-se \u015fi lu\u00e2ndu-l de m\u00e2n\u0103. El i-a str\u00e2ns m\u00e2na u\u015for pentru un moment \u015fi i-a dat apoi drumul, z\u00e2mbindu-i. \u2014Ai zice c\u0103 sunt dintr-o reclam\u0103 la Timotei, am observat, \u00een timp ce se \u00eendep\u0103rtau. \u2014A\u015fadar Charles cheltuie\u015fte o avere pe \u015fampanie? zise Simon, revenind la ceea ce \u00eei spusesem eu mai devreme. \u2014Da. De ce? Ceva \u00een tonul lui sunase ciudat. Spuse prea sec: \u2014Ah, Charles arunc\u0103 banii aiurea \u00een st\u00e2nga \u015fi-n dreapta. \u2014De ce nu ar face-o? l-am \u00eentrebat nel\u0103murit\u0103. Sigur c\u00e2\u015ftig\u0103 o avere! Simon a ridicat din umeri. \u2014Numai \u015faptezeci de mii de lire. Mi-a atras aten\u021bia \u201enumai\u201c. \u2014Iar \u00een compara\u021bie cu rata\u021bii de pe continent cu care umbl\u0103, \u0103\u015ftia sunt doar bani de buzunar \u2013 ei au venitul familial pentru a le suplimenta salariile, ca s\u0103 nu mai vorbesc de apartamentele lor. Charles \u021bine pasul cu ei numai cu ce c\u00e2\u015ftig\u0103 aici. Uneori te \u015fi \u00eentrebi cum de reu\u015fe\u015fte. M-am uitat la el g\u00e2nditoare. Oare f\u0103cea aluzie la ceva? \u2014Se pare c\u0103 \u015ftii multe despre ce se \u00eent\u00e2mpl\u0103 pe aici, i-am r\u0103spuns imediat. \u2014Oamenii vorbesc cu mine, mi-a r\u0103spuns u\u015for. \u00cemi place s\u0103 ascult. \u2014\u015ei apuci s\u0103 spui ceva despre tine? L-am \u00eentrebat cu \u00een\u021belegere, amintindu-mi c\u0103 la cina de ziua fetelor preferase s\u0103 \u00eentrebe dec\u00e2t s\u0103 r\u0103spund\u0103, spun\u00e2nd hot\u0103r\u00e2t c\u0103 via\u021ba lui era mai pu\u021bin interesant\u0103 dec\u00e2t a mea. Din anumite motive, \u00eencercarea de a-l sensibiliza a reu\u015fit repede. A devenit alb ca varul. Bolborosind ceva despre f\u0103cut rost de b\u0103utur\u0103, a plecat. Am privit \u00een urma lui surprins\u0103. Ce Dumnezeu spusesem ca s\u0103 \u00eel sup\u0103r? Am intrat \u00een dom \u015fi am dat nas \u00een nas cu Sebastian. M\u0103 cuprinse afectuos cu bra\u021bul. \u2014Scuze c\u0103 te-am l\u0103sat singur\u0103, mi-a spus. A intervenit ceva. Am dat din cap. \u2014Nu este nici o problem\u0103. Uite, abia ce l-am enervat pe Simon \u015fi nu \u015ftiu de ce. \u2014Chiar a\u015fa? Nu te \u00eengrijora. Probabil ai \u00een\u021beles gre\u015fit. Efectiv m\u0103 m\u00e2ng\u00e2ia pe cap. M-am uitat \u00eencruntat\u0103 la el. \u2014Nu-mi spune c\u0103 \u201enu conteaz\u0103, mititico\u201c, Sebastian. M-am dus \u00eenspre mesele acoperite cu alb cas\u0103 \u00eemi iau ni\u015fte antreuri. Stomacul meu \u00eencepuse s\u0103 se obi\u015fnuiasc\u0103 deja cu aluaturile pufoase; am m\u00e2ncat repede ni\u015fte rulouri cu creve\u021bi \u015fi ciuperci f\u0103r\u0103 ca stomacul s\u0103 protesteze m\u0103car. \u2014Rahat, a spus Sebastian, uit\u00e2ndu-se peste um\u0103rul meu. Este un client cu care trebuie s\u0103 vorbesc. \u2014Un client? S-a uitat la mine de parc\u0103 eram o idioat\u0103. \u2014Dac\u0103 nu ar fi fost clien\u021bi pe aici, Richard nu ar putea face nimic din toate astea, nu-ia\u015fa? A disp\u0103rut \u00een mul\u021bime. M-am uitat \u00eemprejur dup\u0103 cineva cunoscut, dar nu am v\u0103zut pe nimeni, ceea ce era o u\u015furare; asta \u00eensemna c\u0103 m\u0103 puteam \u00eendopa cu antreuri. Fusesem la sal\u0103 diminea\u021b\u0103, ceea ce \u00eensemna c\u0103 \u00een acea sear\u0103 puteam m\u00e2nca tot ce \u00eemi tuna. Genevi\u00e8ve Planchet veni la mine \u00een timp ce devoram alte c\u00e2teva rulouri. Eram gata s\u0103 o \u00eentreb dac\u0103 ceea ce \u00eemi \u00eendesam \u00een gur\u0103 se numea \u00eentr-adev\u0103r \u00een francez\u0103 \u201ezbur\u00e2nd-prin-v\u00e2nt\u201c1 c\u00e2nd mi-a spus f\u0103r\u0103 nici un fel de preambul: \u2014Richard se \u00eentreba dac\u0103 i-ai v\u0103zut cumva pe undeva pe Charles \u015fi pe Belinda. Vrea s\u0103 fac\u0103 anun\u021bul acum. Brusche\u021bea acestei \u00eentreb\u0103ri m-a surprins; \u00eenainte se purtase impecabil. Am privit-o o clip\u0103, mestec\u00e2nd inestetic \u015fi rug\u00e2ndu-m\u0103 s\u0103 nu am vreo firimitur\u0103 de aluat pe ruj. Era \u00eembr\u0103cat\u0103 \u00eentr-un costum verde, culoarea mentei, cu o bluz\u0103 alb\u0103 din m\u0103tase, iar ciorapii erau exact de culoarea pielii, \u00eenc\u00e2t nici nu mi-am dat seama c\u0103 purta: c\u00e2teva dintre femeile de aici e\u015fuaser\u0103 \u00een a-\u015fi evalua corect fine\u021bea accesoriilor \u015fi, \u00een consecin\u021b\u0103, ar\u0103tau de parc\u0103 aveau pe picioare proteze. Aceasta era genul de gre\u015feal\u0103 pe care ea nu ar fi f\u0103cut-o. Pot s\u0103 pun pariu c\u0103 ar \u015fti exact ce s\u0103 poarte chiar dac\u0103 s-ar afla pe punctul de a fi m\u00e2ncat\u0103 de canibali. Se pare c\u0103 \u00ee\u015fi d\u0103du seama c\u0103 m\u0103 luase pe nepreg\u0103tite \u015fi \u00ee\u015fi repar\u0103 gre\u015feala, spun\u00e2ndu-mi cu z\u00e2mbetul pe buze: \u2014Iart\u0103-mi, te rog, graba! Numai c\u0103 nu \u00eei putem g\u0103si nic\u0103ieri. Am ridicat din umeri \u015fi mi-am \u00eenghi\u021bit antreurile, \u00eentreb\u00e2ndu-m\u0103 \u00een treac\u0103t de ce toate numele gust\u0103rilor reci scumpe erau numai \u00een francez\u0103. Restaurantele elegante le numeau amuse-gueule, dar se pare c\u0103 asta nu a prins \u00een lan\u021bul de restaurante Harvester. \u2014Apar ei p\u00e2n\u0103 la urm\u0103. Dragostea de tinere\u021be \u015fi toate celelalte. Mi-a aruncat o privire care ar\u0103ta destul de clar ce credea despre afirma\u021bia mea. Atunci mi-am amintit comentariul lui Sebastian asupra lipsei ei de sentimentalism. \u2014Ei bine, se pare c\u0103 va trebui s\u0103 \u00eei caut, totu\u015fi, a spus, schimb\u00e2nd subiectul. Richard devine ner\u0103bd\u0103tor. Se uit\u0103 de-a lungul \u00eenc\u0103perii. \u00centr-un col\u021b \u00eendep\u0103rtat se afla Richard Fine, \u00eencruntat; prinz\u00e2ndu-i privirea, \u00eei f\u0103cu semn spre ceas ner\u0103bd\u0103tor. Genevi\u00e8ve a ridicat elocvent din umeri \u015fi \u015fi-a desf\u0103cut bra\u021bele a neputin\u021b\u0103. Scuz\u00e2ndu-se, disp\u0103ru. Abia am observat; aten\u021bia \u00eemi fusese atras\u0103 de c\u0103tre o alt\u0103 persoan\u0103 din mijlocul invita\u021bilor, cineva care ie\u015fea \u00een eviden\u021b\u0103 printr-o \u021binut\u0103 extrem de dezordonat\u0103 \u2013 jacheta de camuflaj, blugii largi: nu putea fi dec\u00e2t Tony Muldoon. Vorbea cu o fat\u0103 \u00eenalt\u0103, slab\u0103, mai \u00eenalt\u0103 dec\u00e2t el. Era ras\u0103 \u00een cap \u015fi purta un pulover scurt, care era str\u00e2mt chiar \u015fi pentru pieptul ei \u00eengust, l\u0103s\u00e2nd c\u00e2\u021biva centimetri de piele alb\u0103 s\u0103 i se z\u0103reasc\u0103 pe dedesubt. Fusta ei era de o palm\u0103 sub fund \u015fi picioarele erau aproape la fel de sl\u0103b\u0103noage ca ale Belindei Fine. Se uita \u00eemprejur; era destul de u\u015for, fiind \u00eenalt\u0103 de aproape 1,80, f\u0103r\u0103 s\u0103 punem la socoteal\u0103 tocul cui al cizmelor. Privirea i-a c\u0103zut pe mine \u00eenainte ca eu s\u0103 am timp s\u0103 m\u0103 ascund \u015fi a \u00eencercat s\u0103-\u015fi croiasc\u0103 drum spre mine, ceea ce nu \u00eei era greu deloc. Oamenii \u00eens\u0103 nu \u00eei puteau elibera calea destul de repede c\u00e2nd \u00eei vedeau \u00eembr\u0103c\u0103mintea. Nu aveam unde s\u0103 fug. Eram pus\u0103 la zid l\u00e2ng\u0103 masa cu antreuri. M-am \u00eenarmat cu mai mult\u0103 \u015fampanie \u015fi am a\u015fteptat resemnat\u0103. Trebuia s\u0103 m\u0103 a\u015ftept la asta. Baby ap\u0103rea peste tot. Era precum acei \u021b\u00e2n\u021bari care, f\u0103r\u0103 nici o grij\u0103, rezist\u0103 chiar \u015fi la cea mai eficient\u0103 crem\u0103 \u00eempotriva lor. Doar lucra \u00een rela\u021bii cu publicul. La ce puteam s\u0103 m\u0103 a\u015ftept? \u2014Samantha, drag\u0103! a exclamat, ajung\u00e2nd \u00eentr-un final la mas\u0103. Oamenii pe care \u00eei l\u0103sase \u00een urm\u0103 se holbau dup\u0103 ea cu expresii de dezgust. Nu \u00een\u021beleseser\u0103 ideea: indiferent care era noua tendin\u021b\u0103 \u00een mod\u0103, punk reactualizat sau bibliotecara \u015fic, Baby ar fi purtat-o, fie c\u0103 se ducea la o petrecere \u00een gr\u0103dina Palatului Buckingham fie la o barac\u0103 unde se v\u00e2nd droguri \u00een Washington DC. S-a aplecat s\u0103 m\u0103 pupe, echilibrul ei nefiind cel mai bun. Se pare c\u0103 urcam sim\u021bitor \u00een ierarhia \u201epersoanelor pe care e bine s\u0103 le cuno\u015fti\u201c a lui Baby: de la \u015ecoala de Arte, unde ne cunoscuser\u0103m \u015fi unde evident nu fuseser\u0103m prietene, p\u00e2n\u0103 aici, pe terasa de la Mowbray Steiner, cu sculptura mea at\u00e2rnat\u0103 \u00een holul principal, era un progres destul de mare pentru ca ea nu numai s\u0103 pupe aerul at\u00e2t de aproape de obrazul meu \u00eenc\u00e2t s\u0103-i pot sim\u021bi respira\u021bia, ci \u015fi s\u0103 accentueze cuv\u00e2ntul \u201edrag\u0103\u201c din salutul ei obi\u015fnuit. \u2014Te rog, nu-mi spune Samantha, Baby, i-am spus printre din\u021bi. M\u0103 \u00eentrebam dac\u0103 noul meu statut ar conta \u00eentr-at\u00e2t \u00eenc\u00e2t s\u0103 asculte. Dac\u0103 nu, a\u015f fi \u00eenceput s\u0103 \u00eei spun Eleanor. \u00cei aflasem adev\u0103ratul nume printr-o documentare jurnalistic\u0103 s\u00e2rguincioas\u0103 \u2013 adic\u0103 l-am \u00eentrebat pe Tim, care era v\u0103rul ei. \u2014Numele meu este Sam, da? \u2014Bine\u00een\u021beles, drag\u0103! Cum spui tu, a zis. Am v\u0103zut pozele la Tony. Au ie\u015fit foarte bine. Ar\u0103\u021bi extraordinar. Probabil e\u015fti foarte entuziasmat\u0103. \u2014Poftim? Ah, fotografiile, m-am \u00eenveselit. Nimic nu m\u0103 putea face s\u0103 m\u0103 simt mai bine dec\u00e2t s\u0103 aud c\u0103 ar\u0103t bine \u00een ni\u015fte poze cu circula\u021bie public\u0103. \u2014\u00dei-ai scos cercelul din buric? i-am spus, observ\u00e2nd c\u0103 micul ei ombilic se putea l\u0103uda cu pu\u021bin puf \u015fi o gaur\u0103 mic\u0103 ro\u015fie exact deasupra. Baby s-a uitat la mine confuz\u0103. \u2014P\u0103i, bine\u00een\u021beles! mi-a spus. Asta era la mod\u0103 anul trecut! Doamne, \u015fi Amanda de Cadenet are cercel \u00een buric! Mi-am dat g\u0103uri \u00een sf\u00e2rcuri acum. \u2014Doamne! am spus involuntar, ridic\u00e2ndu-mi m\u00e2inile la piept pentru un moment, parc\u0103 pentru a mi-l p\u0103zi de ni\u015fte cercei care ar putea \u021b\u00e2\u015fni \u00een direc\u021bia mea \u2013 ca b\u0103rba\u021bii care, la cinema, se a\u015faz\u0103 picior peste picior c\u00e2nd un personaj din film e lovit la ou\u0103. \u2014Nu a durut? \u2014Ba da, foarte tare, a r\u0103spuns nep\u0103s\u0103toare. Am presupus c\u0103 trebuie s\u0103 suferi pentru a-\u021bi face g\u0103uri \u00een sf\u00e2rcuri. Mult mai mult dec\u00e2t \u00een buric. Vrei s\u0103 vezi? \u2014Nu. \u00cen nici un caz, i-am spus convins\u0103, g\u00e2ndindu-m\u0103 c\u0103 g\u0103urirea sf\u00e2rcurilor ar putea s\u0103 o fi afectat mai mult dec\u00e2t p\u0103rea la \u00eenceput; cel pu\u021bin, a\u015fa \u00ee\u015fi dublase m\u0103rimea pieptului. \u2014Doamne, Baby, ce vei face c\u00e2nd \u015fi asta se va demoda? \u00ce\u021bi vei face gaur\u0103 \u00een labii? \u2014Da \u2013 doar dac\u0103 nu-\u015fi face toat\u0103 lumea, a ad\u0103ugat cu o seriozitate exagerat\u0103. \u2014Cred c\u0103 po\u021bi sta lini\u015ftit\u0103 \u00een leg\u0103tur\u0103 cu asta, i-am spus. Nu cred c\u0103 o s\u0103 prind\u0103 asta \u00een suburbii. \u2014P\u0103pu\u015f\u0103! exclam\u0103 Belinda Fine, gr\u0103bindu-se c\u0103tre Baby cu bra\u021bele desf\u0103cute. De c\u00e2nd nu ne-am mai v\u0103zut! Cele dou\u0103 manechine s-au \u00eembr\u0103\u021bi\u015fat. M-am \u00eenfiorat g\u00e2ndindu-m\u0103 cu mil\u0103 la Baby, ai c\u0103rei cercei erau astfel presa\u021bi pe co\u015ful pieptului, dara rezistat cu stoicism. Umerii Belindei erau \u00eentor\u015fi \u00eenspre mine; era \u00eembr\u0103cat\u0103 cu o rochie pe g\u00e2t din lycra, cu m\u00e2neci lungi \u015fi cu spatele gol, iar coada sub\u021bire de cal at\u00e2rna pe spatele ei delicat. Cred c\u0103 se sim\u021bea foarte pl\u0103cut c\u00e2nd mergea. \u2014Sunt at\u00e2t de fericit\u0103 c\u0103 ai venit, \u00eei spunea Belinda. Este \u00eengrozitor aici cu toate fustele astea \u00eempopo\u021bonate. Ah, bun\u0103, Sam! Voi dou\u0103 v\u0103 cunoa\u015fte\u021bi? \u2014De la \u015ecoala de Arte, i-am spus. Era trist dac\u0103 \u00een fa\u021ba Belindei Fine \u00eemi crescuse credibilitatea pentru c\u0103 o cuno\u015fteam pe Baby, dar normal c\u0103 a\u015fa se \u00eent\u00e2mplase. \u2014Genevi\u00e8ve v\u0103 c\u0103uta, pe tine \u015fi pe Charles, am ad\u0103ugat. Ceva \u00een leg\u0103tur\u0103 cu un anun\u021b. \u2014M\u0103 c\u0103s\u0103toresc! \u00eei spuse instantaneu Belinda lui Baby. Uite! \u015ei-i ar\u0103t\u0103 m\u00e2na st\u00e2ng\u0103. Pe inelar avea cel mai mare diamant pe care \u00eel v\u0103zusem vreodat\u0103. Partea cu diamantul era o presupunere, dar nu puteam crede c\u0103 era un zirconiu cubic. A urmat o avalan\u015f\u0103 de \u00eentreb\u0103ri care erau deplasat chiar \u015fi pentru ea. \u2014Nu este palpitant? L-ai v\u0103zut pe Gabby de cur\u00e2nd? Este adev\u0103rat c\u0103 ie\u015fi cu Tony Muldoon? Mi-au pl\u0103cut la nebunie pozele pe care le-a f\u0103cut pentru The Face, cele cu depozitele p\u0103r\u0103site, erau a\u015fa de... de pustii! \u2014Doamne, \u015ftiu, a spus Baby. Cu adev\u0103rat profunde. Dar este un mare secret faptul c\u0103 suntem \u00eempreun\u0103 \u2013 s-a \u00eent\u00e2mplat la sf\u00e2r\u015fitul s\u0103pt\u0103m\u00e2nii \u015fi nu i-a spus \u00eenc\u0103 nici prietenei lui. Nu trebuie s\u0103 spui nim\u0103nui. \u2014Ah, nu voi spune, a asigurat-o Belinda. Nu voi sufla un cuv\u00e2nt. \u2014Deci, unde \u021bi-e b\u0103rbatul? spuse Baby. De-abia a\u015ftept s\u0103-l v\u0103d. \u2014O s\u0103 soseasc\u0103 imediat. Ochii Belindei lic\u0103rir\u0103. A continuat rapid: \u2014O s\u0103-\u021bi plac\u0103. Este at\u00e2t de chipe\u015f. \u015ei este conte sau cum s-o fi chem\u00e2nd \u00een olandez\u0103. Graf, cred. Voi fi Griffon sau ceva de genul \u0103sta. Este at\u00e2t de emo\u021bionant \u00eenc\u00e2t nici nu m\u0103 pot g\u00e2ndi la asta. Belinda probabil de-abia sosise de la toalet\u0103. Vorbea mai repede dec\u00e2t un glon\u021b \u00een mi\u015fcare, iar ochii \u00eei ardeau, ca de obicei. Irisul \u00eei era at\u00e2t de negru \u00eenc\u00e2t nu-i puteam vedea pupilele, dar, dac\u0103 erau de m\u0103rimea lor normal\u0103, eu eram regina Angliei. M-am scuzat \u015fi m-am aventurat prin mul\u021bime, dorind s\u0103 fac o vizit\u0103 la toalet\u0103. M\u0103car acolo nu trebuia s\u0103 vorbesc cu nimeni. Dar, \u00eenainte s\u0103 ajung, liftul a urcat \u015fi u\u015file s-au deschis. \u00cen\u0103untru erau Sebastian, Joe \u015fi un b\u0103rbat de v\u00e2rst\u0103 medie \u00eentr-un costum gri. Fe\u021bele le erau at\u00e2t de palide de parc\u0103 fuseser\u0103 ataca\u021bi de vampiri pe drum. Sebastian a ie\u015fit \u015fi s-a \u00eendreptat c\u0103tre Richard Fine, care vorbea cu Dominic cu at\u00e2ta nervozitate \u00eenc\u00e2t p\u0103rea gata s\u0103 clacheze. Presupun c\u0103 magna\u021bii nu erau obi\u015fnui\u021bi s\u0103 fie f\u0103cu\u021bi s\u0103 a\u015ftepte, mai ales de c\u0103tre un viitor ginere f\u0103r\u0103 prea mul\u021bi bani. Sebastian l-a tras deoparte, \u00een timp ce Joe st\u0103tea \u00een fa\u021ba liftului. \u00centre timp, b\u0103rbatului de v\u00e2rst\u0103 medie i-a revenit pu\u021bin culoarea. Verde ca un hele\u015fteu, s-a \u00eendreptat spre toalet\u0103. \u2014Joe? l-am \u00eentrebat curioas\u0103. Ce s-a \u00eent\u00e2mplat? Joe s-a speriat c\u00e2nd m-a v\u0103zut, d\u00e2ndu-se mai \u00een spate. \u2014Mai bine \u00eel \u00eentreba\u021bi asta pe domnul Shaw, domni\u015foar\u0103, a spus pe un ton rigid \u015fi oficial. \u2014Sam, l-am corectat imediat. De c\u00e2nd m\u0103 \u00eent\u00e2lneam cu Sebastian, Joe \u00eemi tot spunea \u201edomni\u015foar\u0103\u201c, de parc\u0103 statutul meu social crescuse prin aceast\u0103 asocia\u021bie. \u2014Ce naiba se \u00eent\u00e2mpl\u0103, Joe? De ce te ui\u021bi a\u015fa la mine? O expresie de u\u015furare i-a cuprins fa\u021ba. Am privit peste um\u0103r. Domnul Richard Fine se ivise \u00een spatele meu, cu Sebastian care \u00eel \u00eenso\u021bea. Dominic Planchet r\u0103m\u0103sese unde \u00eel l\u0103saser\u0103, fum\u00e2nd o \u021bigar\u0103 cu obi\u015fnuita sa expresie de om plictisit. \u2014Mai bine v\u0103d cu ochii mei, spunea Richard Fine. \u00cenc\u0103 nu pot s\u0103 cred. S-a \u00eentors \u00eenspre Joe. \u2014Uite, stai unde te-a a\u015fezat domnul Shaw, aici, l\u00e2ng\u0103 lift. Da? E\u015fti un tip de treab\u0103. Nimeni nu pleac\u0103 de aici p\u00e2n\u0103 nu le d\u0103m noi voie. Joe a aprobat, p\u0103r\u00e2nd afectat. \u2014Nu cumva exist\u0103 \u015fi sc\u0103ri? l-am \u00eentrebat. Cineva ar putea pleca pe acolo. To\u021bi cei trei b\u0103rba\u021bi m\u0103 privir\u0103 surprin\u015fi, de parc\u0103 un animal de cas\u0103 ar fi venit cu o sugestie pertinent\u0103. \u2014Are dreptate, s\u0103 \u015ftii, a spus Richard Fine. Unde sunt? \u2014Pe aici, Sir Richard, ar\u0103t\u0103 Joe spre partea lateral\u0103 a domului c\u0103tre ni\u015fte u\u015fi grele, antiglon\u021b, pe care tocmai intra Simon Grenville. \u2014Stai! a strigat Sebastian. R\u0103m\u00e2i unde e\u015fti! A \u021b\u00e2\u015fnit c\u0103tre Simon. Nu puteam auzi ce spunea. Se pare c\u0103 p\u00e2n\u0103 acum nimeni dintre invita\u021bi nu-\u015fi d\u0103duse seama c\u0103 se \u00eent\u00e2mplase ceva ie\u015fit din comun. Simon s-a retras pu\u021bin \u015fi s-a sprijinit de u\u015fi, p\u0103r\u00e2nd foarte impresionat. \u2014Va sta aici p\u00e2n\u0103 ne \u00eentoarcem, Sir, anun\u021b\u0103 Sebastian. \u2014E de treab\u0103! A\u015fa, hai s\u0103 vedem. S-a uitat la mine. \u2014Adu-o \u015fi pe ea, Shaw, dac\u0103 vrea. P\u00e2n\u0103 la urm\u0103, o prive\u015fte \u015fi pe ea, \u00eentr-un fel. Ai nervii tari, drag\u0103 domni\u015foar\u0103? Am aprobat. Expresia fe\u021bei mele se pare c\u0103 \u00eel convinsese, c\u0103ci a spus deodat\u0103: \u2014Bine, atunci. S\u0103 mergem! U\u015file liftului s-au \u00eenchis \u00een spatele nostru. Muream de ner\u0103bdare s\u0103 pun \u00eentreb\u0103ri, dar ceva din felul \u00een care se uita Sebastian la mine m\u0103 f\u0103cea s\u0103 tac din gur\u0103. \u00cen plus, dac\u0103 \u00eemi f\u0103ceam sim\u021bit\u0103 prezen\u021ba, Sir Richard \u015fi-ar schimba atitudinea. Acesta nu este un loc potrivit pentru femei \u015fi copii, Shaw, a\u015fa c\u0103 spune-i amabil prietenei tale s-o \u015ftearg\u0103. U\u015file liftului se deschiser\u0103. Eram la parter, p\u0103tratele de marmur\u0103 verde \u015fi alb\u0103 a holului \u00eentinz\u00e2ndu-se \u00een fa\u021ba noastr\u0103 ca o imens\u0103 tabl\u0103 de \u015fah; \u00eens\u0103 \u00een centru era ceva imens \u015fi nelalocul lui. Sculptura nu mai era at\u00e2rnat\u0103 \u00een aer; c\u0103zuse cu un zgomot puternic. \u015ei fusese cineva exact dedesubt. Dou\u0103 picioare \u00eembr\u0103cate \u00een pantaloni ce se terminau cu o pereche de pantofi exagerat de bine lustrui\u021bi se iveau de dedesubtul mormanului de fiare. Planeta plutitoare st\u0103tea a\u015fezat\u0103 pe trupul victimei sale. C\u0103zut\u0103, pe jum\u0103tate zdrobit\u0103, avea aceea\u015fi r\u0103utate ursuz\u0103 a Chestiei transformate ulterior \u00een instala\u021bie. Partea de sus \u00eenc\u0103 \u00ee\u015fi p\u0103strase forma ei ini\u021bial\u0103, dar partea de jos se turtise peste corp de parc\u0103 \u00eencerca s\u0103-i stoarc\u0103 orice urm\u0103 de via\u021b\u0103. \u00cemprejurul lor, imensele inele de argint se \u00eentindeau ca o ram\u0103. Priveli\u015ftea era at\u00e2t de ireal\u0103 \u00eenc\u00e2t pentru c\u00e2teva secunde nu m-am putut uita; era ca un tablou, o oper\u0103 de art\u0103 pus\u0103 \u00een scen\u0103. Era mai u\u015for de crezut c\u0103 acel corp, cu fa\u021ba acoperit\u0103, era mai degrab\u0103 un manechin din magazin dec\u00e2t un om \u00een carne \u015fi oase. Sir Richard \u00ee\u015fi drese vocea. \u2014Este mort, Shaw? \u2014Da, domnule. Am verificat deja. Nu are puls. \u2014Cine e? am \u00eentrebat, de\u015fi cred c\u0103 aveam habar cine. Nu au r\u0103spuns imediat. \u00centr-un final, Sebastian spuse, de parc\u0103 acele cuvinte \u00eei erau scoase cu cle\u015ftele: \u2014Sam, eCharles de Groot. Expresia cu care se uita la mine nu se schimbase; era precaut fa\u021b\u0103 de mine, distant, aproape ne\u00eencrez\u0103tor. Acum, c\u0103 \u00een\u021belegeam ce se \u00eent\u00e2mpl\u0103 eram chiar \u015fi mai nervoas\u0103 dec\u00e2t atunci c\u00e2nd mi-am v\u0103zut sculptura folosit\u0103 \u00een felul acela pentru a omor\u00ee un om. I-am \u00eentors spatele s\u0103 m\u0103 uit \u00eenc\u0103 o dat\u0103 la Planeta plutitoare. Pentru o clip\u0103 mi-am imaginat cum \u015fi-a zguduit lan\u021burile \u015fi a c\u0103zut cu o lovitur\u0103 mortal\u0103 de kamikaze peste Charles de Groot \u00een timp ce mergea prin centrul atriumului. Nu era at\u00e2t de greu de imaginat. \u00cen momentul acela, instala\u021bia p\u0103rea a naibii de ostil\u0103, \u00eenc\u00e2t ar fi putut face orice. \n", " 11tc \"Capitolul 11\" \u2014Bine\u00een\u021beles c\u0103 nu a fost vina mea, ce naiba! am spus nervoas\u0103, enerv\u00e2ndu-m\u0103 \u015fi mai tare la auzul tonului defensiv din vocea mea, c\u00e2nd nu aveam nimic de ap\u0103rat. Am \u015ftiut asta de la bun \u00eenceput. \u2014Cum? Am oftat. Trebuia s\u0103 explic totul am\u0103nun\u021bit \u00eenc\u0103 o dat\u0103. \u2014Am pus lan\u021bul pe instala\u021bie \u015fi l-am at\u00e2rnat chiar eu, am spus r\u0103bd\u0103toare. Pe balcon era deja un c\u00e2rlig \u00een form\u0103 de opt, de la candelabrul care at\u00e2rnase acolo, \u015fi fire\u015fte c\u0103 am testat \u00eent\u00e2i c\u00e2rligul. E ca acela de la galeria unei draperii, doar c\u0103 mai mare. R\u0103suce\u015fti lan\u021bul \u00een jurul lui \u00eentr-un model \u00een form\u0103 de opt \u015fi apoi \u00eei faci o bucl\u0103 peste v\u00e2rful c\u00e2rligului. \u2014Era singurul lucru care \u00eei sus\u021binea greutatea? \u2014Lan\u021bul? Da. Mai erau \u015fi altele opt, care s\u0103 \u00eel men\u021bin\u0103 \u00een loc, ca spi\u021bele unei ro\u021bi. Le-am fixat de marginea balustradei. Dar, odat\u0103 ce s-a desprins lan\u021bul principal, probabil c\u0103 au fost trase \u00een timpul c\u0103derii. Uite, chiar eu am asigurat lan\u021bul. Vorbeam mult mai calm acum c\u00e2nd \u015ftiam c\u0103 un poli\u021bist chiar m\u0103 ascult\u0103 f\u0103r\u0103 a avea genul \u0103la de fa\u021b\u0103 plictisit\u0103 care s\u0103 exprime ne\u00eencrederea prost mascat\u0103. \u2014Nu avea cum s\u0103 se rup\u0103 sau s\u0103 se dezlege. Ori cineva a pilit o za, ori l-a desf\u0103cut din c\u00e2rlig. Nu era nevoie de prea mult\u0103 for\u021b\u0103. M\u0103 plimbam dintr-un cap\u0103t \u00een altul al camerei, cu o sticl\u0103 de bere \u00een m\u00e2n\u0103. Hawkins, pe canapea, asculta cu aten\u021bie. \u2014Oricum, le-am spus toate astea. Oamenilor t\u0103i, vreau s\u0103 spun. Nu c\u0103 mi-ar fi dat prea mare aten\u021bie \u2013 erau prea ocupa\u021bi s\u0103-i ling\u0103 posteriorul lui Sir Richard. Dar o s\u0103 vad\u0103 c\u0103 am avut dreptate c\u00e2nd se vor uita la lan\u021b. A fost t\u0103iat undeva \u2013 sau nu vor avea nimic de v\u0103zut. Nici o urm\u0103 pe lan\u021b \u015fi c\u00e2rligul se afl\u0103 tot \u00een tavan, nici un semn c\u0103 a fost tras \u00een jos de greutatea instala\u021biei. Ceea ce \u00eenseamn\u0103 c\u0103 cineva a desf\u0103cut lan\u021bul \u015fi i-a dat drumul. Am mai luat o gur\u0103 de bere. P\u0103rea c\u0103 Hawkins vrea s\u0103 spun\u0103 ceva, dar am continuat: eram luat\u0103 de val. \u2014Oricum, ideea c\u0103 instala\u021bia a c\u0103zut din \u00eent\u00e2mplare peste Charles \u015fi i-a cr\u0103pat capul e mult prea cusut\u0103 cu a\u021b\u0103 alb\u0103. Chiar dac\u0103 Charles ar fi fost sub ea c\u00e2nd s-a desf\u0103cut lan\u021bul, ar fi auzit-o \u00een c\u0103dere. Nu era muzic\u0103 de fundal sau altceva \u00een atrium \u015fi, fiind duminic\u0103, toat\u0103 lumea era la ultimul etaj. Nu era nici un sunet care s\u0103-l distrag\u0103. S\u0103 zicem c\u0103 cineva a sl\u0103bit lan\u021bul sau l-a pilit c\u00e2nd l-a v\u0103zut pe Charles venind. El tot ar fi avut destul timp s\u0103 aud\u0103 lan\u021bul desprinz\u00e2ndu-se la nivelul balconului, s\u0103 se uite \u00een sus \u015fi s\u0103 vad\u0103 c\u0103 instala\u021bia pic\u0103 \u2013 ar fi putut lejer s\u0103 sar\u0103 \u00eentr-o parte. \u00cen cel mai r\u0103u caz l-ar fi atins foarte pu\u021bin. E u\u015foar\u0103 ca fulgul, \u015ftii\u2026 \u2014Da, m\u0103 \u00eentrebam c\u00e2nd ajungem la asta\u2026 \u2014\u2026 arat\u0103 uria\u015f\u0103 \u015fi impun\u0103toare, dar de fapt sunt doar foi sub\u021biri de aluminiu sudate \u00eempreun\u0103. Plas\u0103 de s\u00e2rm\u0103 pe deasupra \u015fi tuburi goale prinse \u00een inele \u00een jurul ei. De aia am putut s\u0103-l car p\u00e2n\u0103 sus singur\u0103. Nu c\u00e2nt\u0103rea at\u00e2t de mult. Nu ca un candelabru; ai \u021binut vreodat\u0103 \u00een m\u00e2n\u0103 un cristal din \u0103la? Sunt grele al naibii, cu sutele, toate at\u00e2rnate de o ram\u0103 lucrat\u0103 din fier. Asta ar fi produs \u015fi mai multe pagube. Uite ce mototolit\u0103 e sculptura dup\u0103 impact: s-a storcit ca o portocal\u0103. Un candelabru ar fi fost \u00eenc\u0103 \u00eentreg. Mai mult, dac\u0103 l-ar fi lovit unde trebuie, putea s\u0103-i zboare capul. M-am coco\u021bat pe bra\u021bul unui scaun. \u2014Candelabrul era \u021binut acolo de un sistem \u00eentreg de p\u00e2rghii \u015fi scripe\u021bi. Ai v\u0103zut cumva R\u0103zboiul rozelor? Dar nu avea rost s\u0103 folosesc asta pentru Planeta plutitoare, c\u00e2nt\u0103rea prea pu\u021bin, iar, pe l\u00e2ng\u0103 asta, ideea era s\u0103 at\u00e2rne acolo ca \u015fi c\u00e2nd ar fi plutit \u00een spa\u021biu. A\u015f fi aranjat cu cineva pe care-l cunosc s\u0103 fac\u0103 un scripete mult mai mic pentru el, care abia s-ar fi v\u0103zut, \u015fi urma s\u0103 \u00eel instal\u0103m \u00eentr-o lun\u0103 sau a\u015fa ceva. Dar cei de la Mowbray nu au vrut s\u0103 a\u015ftepte at\u00e2t. A\u015fa c\u0103 am folosit lan\u021bul. Nu a fost ideal \u2013 uite ce s-a \u00eent\u00e2mplat, era prea u\u015for de desf\u0103cut pentru oricine trecea pe acolo \u2013, dar ar fi meritat a\u015fteptarea c\u00e2teva s\u0103pt\u0103m\u00e2ni, \u00een condi\u021bii normale. David Stronge \u015fi-a dat acordul. \u2014Atunci vina s\u0103 cad\u0103 asupra lui. \u2014Foarte amuzant. M-am g\u00e2ndit chiar acum la altceva. De ce ar fi trecut Charles prin atrium? Corpul lui a fost g\u0103sit cu fa\u021ba spre camera de recep\u021bie sau spre sala mare de conferin\u021be, or, acolo nu e nimic care s\u0103-l intereseze. Nu, cred c\u0103 cineva i-a cr\u0103pat capul \u015fi apoi a avut ideea genial\u0103 s\u0103-l care p\u00e2n\u0103 \u00een atrium \u015fi s\u0103 dea drumul Planetei plutitoare deasupra lui ca s\u0103 fac\u0103 s\u0103 par\u0103 c\u0103 sculptura mea a fost de vin\u0103. \u201eOpera de art\u0103 o ia razna.\u201c \u201eCreatoarea nefericit\u0103 spune: \u00abDe la bun \u00eenceput a avut o personalitate puternic\u0103. Nu o puteam st\u0103p\u00e2ni \u00een nici un fel\u00bb.\u201c Aproape am scuipat pe jos de nervi. \u2014Aiurea! Am terminat berea \u015fi mi-am \u015fters buzele. \u2014Doamne, sunt extrem de enervat\u0103, am spus cu patim\u0103. Ieri toat\u0103 lumea se uita la mine cu ur\u0103, crez\u00e2nd c\u0103 sunt genul de femeiu\u015fc\u0103 proast\u0103 care nu a fost \u00een stare s\u0103-\u015fi at\u00e2rne propria sculptur\u0103 f\u0103r\u0103 ca peste o lun\u0103 s\u0103 pice \u00een capul cuiva. \u015ei nu al oricui, aten\u021bie \u2013 ci chiar al alesului viitor ginere al directorului b\u0103ncii, la viitorului de logodn\u0103. Bun\u0103 treab\u0103, Sam. Apropo de gafe \u00een societate, Sebastian a fost dr\u0103gu\u021b cu mine dup\u0103 ce \u015fi-a revenit din \u015foc. Asta a fost cea mai ur\u00e2t\u0103 parte \u2013 vorbind dintr-o perspectiv\u0103 pur egoist\u0103 \u2013, cei c\u0103rora chiar le p\u0103rea r\u0103u pentru mine. O s\u0103-\u015fi ia vorbele \u00eenapoi. \u2014Cine-i Sebastian? \u2014Nu conteaz\u0103. \u2014Te ui\u021bi la sticl\u0103 de parc\u0103 ai vrea s\u0103-i dai cuiva cu ea \u00een cap. \u2014Ba bine c\u0103 nu! Vreau s\u0103 pun m\u00e2na pe cel care a \u00eencercat s\u0103 m\u0103 fac\u0103 s\u0103 par o incompetent\u0103, dac\u0103 nu mai mult. Tot ce-ar mai lipsi acum ar fi s\u0103 fiu acuzat\u0103 de omor din culp\u0103. M-am uitat fix la el: \u2014\u015ei s\u0103 nu te aud c\u0103 faci bancuri pe seama trecutului meu s\u00e2ngeros, c\u0103 va fi r\u0103u de tine. \u015ei-a ridicat m\u00e2inile. \u2014Nu te lega de mine, OK? Ochii lui alba\u015ftri erau clari \u015fi calmi. \u2014Uite, acum, c\u0103 te-ai desc\u0103rcat, vino \u015fi stai jos pu\u021bin. Trebuie s\u0103 \u015ftii ceva. M-am urcat pe marginea unui fotoliu. \u2014Ce e? Rezultatul autopsiei? Dar au gr\u0103bit-o destul, cu Sir Richard Fine \u015fi Mowbray Steiner \u00eemping\u00e2ndu-i de la spate. S-a uitat furios la mine. De mai multe ori, eu \u015fi Hawkins ne-am certat \u00een leg\u0103tur\u0103 cu Poli\u021bia; rar ar fi admis c\u0103 ei pot fi condu\u015fi de oameni cu influen\u021b\u0103. \u2014Ai terminat cu discursul politic de partid? a spus el plin de sarcasm. \u2014Ce naiba, Hawkins! Era sculptura mea! M-ai v\u0103zut f\u0103c\u00e2nd-o, \u015ftii c\u00e2t mi-a luat! Spune-mi odat\u0103 ce dracu\u2019 s-a \u00eent\u00e2mplat cu ea. A respirat ad\u00e2nc. \u2014Ai avut cumva dreptate, a spus. Nu instala\u021bia l-a omor\u00e2t. \u2014\u015etiam eu! am \u021bipat eu triumf\u0103tor. \u2014Te-ai \u00eendoit vreodat\u0103 de asta? a \u00eentrebat curios. Nici m\u0103car o dat\u0103? Am dat din cap. \u2014\u00cen nici un caz. Niciodat\u0103. Continu\u0103. M-am aplecat ner\u0103bd\u0103toare. \u2014Sam, uneori oarba ta \u00eencredere \u00een tine\u2026 nu, \u00eenc\u0103p\u0103\u021b\u00e2nare\u2026 \u2014Hawkins! \u2014Bine. Sculptura nu l-a ucis pentru c\u0103 era deja mort. \u015ei-a ridicat m\u00e2na ca s\u0103 m\u0103 opreasc\u0103 s\u0103 vorbesc. \u2014Dar ai gre\u015fit \u00een leg\u0103tur\u0103 cu partea asta. Nu ai s-o ghice\u015fti \u00een vecii vecilor. Domnul Charles de Groot sau nu \u201edomnul\u201c, mi-ai spus c\u0103 avea un titlu obscur sau ceva de genul \u0103sta \u2013 ei, \u00een fine, Charles al nostru era dependent de droguri. Ce zici de asta? Destul\u0103 heroin\u0103 pur\u0103 \u00een s\u00e2nge \u00eenc\u00e2t s\u0103 omoare un cal. \u00cen ciuda tonului vesel, Hawkins se uita intens la mine. Probabil a v\u0103zut c\u0103 eram sincer uimit\u0103. \u2014Doamne, am murmurat. Charles de Groot, b\u0103iatul de aur, bomba blond\u0103, un toxicoman. \u2014Nu mai po\u021bi fi sigur de nimeni \u00een ziua de azi. \u2014Deci nu \u015ftiai. Era o afirma\u021bie. \u2014Bine, urm\u0103toarea \u00eentrebare. \u015etii de la cine o lua? \u2014Scute\u015fte-m\u0103, Hawkins. Nu \u021bi-a\u015f spune nici dac\u0103 a\u015f \u015fti. \u015ei nu aveam de g\u00e2nd s\u0103 \u00eei zic ce \u00eemi spusese Bill. De\u015fi avem b\u0103nuielile mele, ele r\u0103m\u00e2neau doar b\u0103nuieli; era totul mult prea \u00eencurcat. Aveam nevoie de ceva mai concret \u00eenainte s\u0103 pot vorbi despre asta cu el. Hawkins \u015ftia c\u0103 eram sceptic\u0103 \u00een a da informa\u021bii Poli\u021biei. Totu\u015fi, a f\u0103cut gre\u015feala \u015fi a spus: \u2014Uite, Sam, am pus o vorb\u0103 bun\u0103 pentru tine la Brand, OK? \u2014Dac\u0103 el e inspectorul care m-a stresat ieri dup\u0103-amiaz\u0103, poate s\u0103 \u00ee\u015fi bage undeva vorbele tale bune \u015fi s\u0103 le dea foc, am izbucnit eu. Ar trebui s\u0103 fii al dracu\u2019 de precaut s\u0103 vii aici \u015fi s\u0103 m\u0103 storci de informa\u021bii. \u015etii c\u0103 m\u0103 scoate din s\u0103rite. \u2014Nu e vina mea c\u0103 devii uneori ira\u021bional\u0103 \u00een ceea ce prive\u015fte Poli\u021bia\u2026 Am explodat, toat\u0103 furia str\u00e2ns\u0103 \u00een ultimele treizeci \u015fi \u015fase de ore pomp\u00e2ndu-mi \u00een vene ca adrenalina. \u2014A, sigur! Poli\u021bia care \u00eensceneaz\u0103 pun\u00e2nd droguri sau care fur\u0103 din ascunzi\u015furile oamenilor sau care \u00eei bate pe suspec\u021bi \u015ftiind sigur c\u0103 \u015fi dac\u0103 individul crap\u0103 nu vor pl\u0103ti pentru asta! \u015etiu eu pe cineva care a fost \u00eenchis pentru c\u0103 protesta violent \u00een timpul demonstra\u021biei privind taxa pentru votare. Doi dintre colegii t\u0103i l-au min\u021bit pe magistrat \u015fi a primit dou\u0103sprezece luni. Sau despre caftirea minerilor grevi\u015fti\u2013 ai auzit vreodat\u0103 de Peterloo, Hawkins? Nu m\u0103 face s\u0103-mi dau drumul, OK? Nu m\u0103 face! Am respirat ad\u00e2nc. \u2014Nu spun c\u0103 e\u015fti ca ei, am continuat, dar tot nu-\u021bi spun nimic din ce nu vreau s\u0103-\u021bi spun, indiferent c\u00e2te vorbe bune pui tu pentru mine, nu \u00eenainte s\u0103 m\u0103 g\u00e2ndesc eu mai bine. Bine? Am mai deschis o bere. \u2014Te ui\u021bi la mine de parc\u0103 vrei s\u0103 m\u0103 st\u00e2rne\u015fti din nou, am spus f\u0103r\u0103 nici o leg\u0103tur\u0103. Ochii t\u0103i au acum concentra\u021bia aia special\u0103 de albastru pe care o ai c\u00e2nd e\u015fti nervos. \u2014Sau c\u00e2nd fac sex. \u2014De unde \u015ftii tu asta? \u2014Tu mi-ai spus. \u015ei oricum, \u201econcentra\u021bie special\u0103 de albastru\u201c sun\u0103 ca o reclam\u0103 la detergen\u021bi. \u2014OK, nu m-am exprimat la obi\u015fnuitul meu standard metaforic. \u00cemi cer scuze. Totu\u015fi a\u015fa sunt. La ochii t\u0103i m\u0103 refer. Mai e\u015fti furios? \u2014Nu, m\u0103 \u00eentrebam dac\u0103 s\u0103 te s\u0103rut s\u0103lbatic sau nu. \u2014Cred c\u0103 ar fi o idee proast\u0103 \u00een momentul \u0103sta. \u2014De ce, e\u015fti contagioas\u0103? \u2014Doar dac\u0103 te referi la cinism. Putem s\u0103 ne \u00eentoarcem la subiectul pe care \u00eel discutam? Po\u021bi s\u0103 \u00eemi spui dac\u0103 asta a fost singura dat\u0103 sau Charles lua regulat? Adic\u0103, dac\u0103 nu i-au g\u0103sit alte semne pe m\u00e2n\u0103, s-ar putea ca cineva s\u0103-i fi injectat o doz\u0103 pur\u0103 inten\u021bionat. Asta i-a distras aten\u021bia lui Hawkins, exact a\u015fa cum sperasem. \u2014Nu, o f\u0103cea frecvent, a spus el imediat. Un set complet de urme vechi. \u2014Nu avea cum s\u0103 o fac\u0103 de prea multe ori, totu\u015fi, am obiectat. Probabil un consumator de weekend. Un fel de relaxare dup\u0103 stresul de la munc\u0103. \u00cencuviin\u021b\u0103 din cap. \u2014Asta crede \u015fi Brand. Nu avea corpul ciuruit de semne; doar c\u00e2teva pe m\u00e2n\u0103, majoritatea mai vechi. Nu b\u0103ga \u00een fiecare zi. \u2014Au g\u0103sit doar heroin\u0103? am \u00eentrebat curioas\u0103, av\u00e2nd timp s\u0103 reflectez. M\u0103 privi mai atent. \u2014De ce spui asta? \u2014Uite, l-am asigurat eu, nu \u015ftiu prea multe despre obiceiurile droga\u021bilor. Chiar nu \u015ftiu. Crede-m\u0103 pe cuv\u00e2nt. Era doar o presupunere c\u0103 ar fi putut fi doar o pastil\u01031, \u015ftii tu, amestecat\u0103 cu ceva cocain\u0103. E mai probabil ca la petrecerea propriei logodne, chiar \u00eenainte de marele anun\u021b, s\u0103 se fi fofilat s\u0103 ia a\u015fa ceva, mai degrab\u0103 dec\u00e2t heroin\u0103 simpl\u0103. Indiferent c\u00e2t de bine s-ar fi putut controla \u2013 \u015fi eu zic c\u0103 mult \u2013 ar trebui s\u0103 fii nebun s\u0103 vrei s\u0103 te faci praf \u00eenainte de a\u015fa ceva, cu fotografii de la Tatler \u015fi cu to\u021bi invita\u021bii uit\u00e2ndu-se la tine. O pastil\u0103 l-ar fi ciupit, cel mult. \u2014Ei bine, ai dreptate. M\u0103 \u00eenclin \u00een fa\u021ba cuno\u015ftin\u021belor tale superioare. Asta credea \u015fi el. Au mai g\u0103sit \u00een el \u015fi laxativ pentru copii. Probabil cineva i l-a v\u00e2ndut drept cocain\u0103. \u2014Sau i-a dat toat\u0103 chestia deja preparat\u0103. Altfel \u015fi-ar fi dat \u015fi el seama, dac\u0103 avea c\u00e2t de c\u00e2t habar de asta. Priveam fix \u00een fa\u021b\u0103. \u2014Dac\u0103 cineva voia s\u0103 \u00eel omoare, am spus eu rar, \u015fi dac\u0103 era o persoan\u0103 cu sim\u021bul economiei, nu s-ar fi deranjat s\u0103 bage cocain\u0103, nu-i a\u015fa? Curat\u0103 risip\u0103, v\u0103z\u00e2nd cum ia pe loc o supradoz\u0103. Ar fi b\u0103gat laxativ \u00een schimb, s\u0103 economiseasc\u0103 bani. \u2014Asta crezi tu? C\u0103 a fost crim\u0103? M-am uitat la Chestie, aduc\u00e2ndu-mi aminte de Planeta plutitoare, a\u015fa cum era la \u00eenceput. Sim\u021beam cum iar mi se urc\u0103 s\u00e2ngele la cap. Hawkins mi-a urm\u0103rit privirea \u015fi mi-a \u00eentins cu promptitudine o alt\u0103 sticl\u0103 cu bere \u00een speran\u021ba, am crezut eu, c\u0103-mi va tempera nervii cu alcool. B\u0103iat de\u015ftept. \u2014Nu \u015ftiu. De ce s\u0103 te mai deranjezi \u00een cazul \u0103sta s\u0103 mai arunci sculptura mea peste el? Singurul motiv la care m\u0103 pot g\u00e2ndi e c\u0103 nu a fost premeditat \u2013 a luat o supradoz\u0103 din gre\u015feal\u0103 \u015fi dealerul l-a g\u0103sit, a intrat \u00een panic\u0103 pentru c\u0103 el sau ea mai aveau \u00eenc\u0103 marf\u0103 la purt\u0103tor \u015fi a hot\u0103r\u00e2t s\u0103 distrag\u0103 aten\u021bia Poli\u021biei p\u00e2n\u0103 scap\u0103 de ea. Ai fi perchezi\u021bionat pe toat\u0103 lumea dac\u0103 ai fi \u015ftiut c\u0103 e vorba de droguri, nu-i a\u015fa? Hawkins a \u00eencuviin\u021bat din cap. \u2014Totu\u015fi, m\u0103 g\u00e2ndesc c\u0103 ea sau el ar fi putut s\u0103 le arunce \u00een vasul de toalet\u0103\u2026 Au avut noroc c\u0103 Joe nu era la biroul lui \u00een momentul \u0103la, am spus relaxat\u0103, altfel ar fi fost nevoi\u021bi s\u0103-l \u00eemping\u0103 pe Charles pe sc\u0103ri. \u2014\u00cenceteaz\u0103, Sam, \u00ee\u021bi admir loialitatea, dar \u015ftim prea bine c\u0103 prietenul t\u0103u Joe tr\u0103gea un pui de somn \u00een fa\u021ba televizorului \u00een camera din spate. Ne-a spus asta deja. \u015ei ne-a spus c\u0103 tu \u015ftiai. \u2014Presupun c\u0103 par foarte suspect\u0103, am afirmat. Nu degeaba mi-a aruncat o privire a\u015fa de amuzat\u0103 ieri. Unu la m\u00e2n\u0103: era sculptura mea. Doi: \u015ftiam c\u0103 Joe se ascunde la cap\u0103tul coridorului s\u0103 se uite la TV de fiecare dat\u0103 c\u00e2nd are ocazia. Probabil c\u0103 el credea c\u0103 nimeni nu va cobor\u00ee \u00een urm\u0103toarea or\u0103. \u2014De ce s-a dus p\u00e2n\u0103 \u00een cap\u0103tul coridorului s\u0103 se uite la televizor? m-a \u00eentrerupt Hawkins. Era portabil. De ce nu a stat pur \u015fi simplu \u00een camera de control? Ar fi fost mai pu\u021bin riscant. Dac\u0103 cineva ar fi trecut pe acolo, ar fi putut pur \u015fi simplu s\u0103 \u00eel \u00eenchid\u0103 \u015fi s\u0103 pretind\u0103 c\u0103 urm\u0103rea camerele video de paz\u0103. \u2014Ecranele camerelor video interfereaz\u0103 cu undele TV. Dumnezeule, camerele de securitate, m-am \u00eentors spre el entuziasmat\u0103. \u00cenregistr\u0103rile! Hawkins a dat din cap. \u2014Cineva a \u015fters toate casetele, a spus el. E destul de u\u015for, ca la o caset\u0103 video normal\u0103. \u2014O, Doamne, am spus aprins, \u015fi Joe mi-a ar\u0103tat chiar ieri cum func\u021bioneaz\u0103. Probabil c\u0103 sunt suspectul num\u0103rul unu \u2013 asta dac\u0103 voi chiar crede\u021bi c\u0103 a\u015f face a\u015fa ceva sculpturii mele. Am mai dat pe g\u00e2t ni\u015fte bere. \u2014Trebuie s\u0103 fi fost cineva care lucra \u00een banc\u0103, nu crezi? Nimeni din afar\u0103 nu \u015fi-ar fi asumat riscul \u2013 ar fi crezut c\u0103 Joe se poate \u00eentoarce \u00een orice moment. \u00cen schimb, dac\u0103 \u00eel cuno\u015fteai, puteai s\u0103 te duci pu\u021bin mai departe pe coridor \u015fi s\u0103 verifici dac\u0103 sfor\u0103ie \u00een fa\u021ba televizorului. Nu ar fi luat mult s\u0103 t\u00e2r\u0103\u015fti cadavrul lui Charles de-a lungul holului \u2013 a, stai a\u015fa, de unde a fost adus? \u2014Brand a conceput o teorie conform c\u0103reia se droga \u00een toaleta de jos, cea de l\u00e2ng\u0103 hol. E chiar l\u00e2ng\u0103 sc\u0103ri, foarte discret\u0103. Ceilal\u021bi erau la ultimul etaj \u2013 nimeni nu ar fi \u015ftiut unde este, cu at\u00e2t mai pu\u021bin ce face. \u2014\u00cen afar\u0103 de persoana care i-a dat marfa. Asta m-a adus \u00eenapoi de unde plecasem. Hawkins se uita \u00eengrozit la mine. \u2014Poli\u021bia porne\u015fte de la ipoteza c\u0103 a fost crim\u0103, Sam, a spus el. \u015ei e greu s\u0103 sco\u021bi ceva de la angaja\u021bii b\u0103ncii. Sir Richard vrea ca totul s\u0103 fie mu\u015famalizat, \u015fi ei \u015ftiu asta. Brand nu le poate da b\u0103t\u0103i de cap prea mari \u2013 Sir Richard sau mai degrab\u0103 banca, doneaz\u0103 \u00een mod constant o avere Partidului Conservator. \u2014Trebuie c\u0103 e unul dintre pu\u021binii care fac asta. Cu toate astea, am \u00een\u021beles punctul lui de vedere. S\u0103 o for\u021beze pe Belinda s\u0103 spun\u0103 cine fusese dealerul fostului ei iubit ar fi fost o \u00eencercare sortit\u0103 e\u015fecului \u2013 ar fi urlat dup\u0103 tati numai dac\u0103 te uitai mai ur\u00e2t la ea. \u2014Nu spun c\u0103 am s\u0103 fac orice, am zis sigur\u0103 pe mine. \u2014Oricine ar fi fost, \u021bi-a f\u0103cut sculptura praf, a punctat Hawkins, plin de tactul lui obi\u015fnuit. E zdrobit\u0103 de tot. \u2014Nu \u015ftiu, am r\u0103bufnit eu. E \u00eenc\u0103 \u00eencuiat\u0103 \u00een banc\u0103. Nu m-au l\u0103sat s\u0103 m\u0103 uit la ea. \u2014Am s\u0103 \u00eentreb c\u00e2nd o s\u0103 fie \u00een regul\u0103 s\u0103 te duc s\u0103 o vezi. F\u0103r\u0103 nici o alt\u0103 obliga\u021bie, a ad\u0103ugat pe fug\u0103. Nu te oblig\u0103 cu nimic. \u2014Sigur c\u0103 nu m\u0103 oblig\u0103. \u2014M\u0103 g\u00e2ndesc c\u0103 individul \u0103sta, Sebastian, nu \u015ftie nimic despre obiceiurile lui Charles, a spus Hawkins pe un ton exagerat de dezinteresat. Dac\u0103 nu gre\u015fesc, el e cel care a g\u0103sit cadavrul. Sebastian Shaw. T\u00e2n\u0103rul energic \u015fi pus pe treab\u0103. Conduc\u00e2nd respectuos un client a fost confruntat cu priveli\u015ftea nepl\u0103cut\u0103 din hol. S-a comportat ca la carte: a verificat dac\u0103 acea priveli\u015fte nepl\u0103cut\u0103 nu mai are suflu \u015fi a \u00eempiedicat pe oricine s\u0103 calce \u00een zon\u0103. L-a \u00eempiedicat chiar pe mai sus-numitul client s\u0103 o \u015ftearg\u0103, ceea ce pun pariu c\u0103 s-ar fi \u00eent\u00e2mplat dac\u0103 i s-ar fi dat m\u0103car o jum\u0103tate de ocazie. \u2014Nu-\u021bi scap\u0103 nimic, nu-i a\u015fa, Hawkins? \u2014Dr\u0103gu\u021b din partea ta, dar parc\u0103 spuneai c\u0103 el mi-a luat-o \u00eenainte. \u2014\u015etie cum s\u0103 se poarte cu o fat\u0103, am spus rece. Felul \u00een care \u00een\u021belege el s\u0103 fac\u0103 curte e cum nu se poate mai diferit de al t\u0103u. Sebastian e un gentleman. \u2014Sun\u0103 al dracului de plictisitor. \u2014Nu neap\u0103rat, i-am r\u0103spuns cu \u00eeng\u00e2mfare. \n", " 12tc \"Capitolul 12\" Dup\u0103 ce Hawkins a plecat, am stat \u015fi m-am g\u00e2ndit un timp. Apoi am sunat la familia Fine. A r\u0103spuns Suki. P\u0103rea obosit\u0103, \u00eens\u0103 nu zdrobit\u0103. Nu a fost nici rece cu mine c\u00e2nd i-am spus cine sunt, lucru care mi s-a p\u0103rut ciudat lu\u00e2nd \u00een considerare faptul c\u0103 ieri practic to\u021bi au presupus c\u0103 din cauza neglijen\u021bei mele murise Charles de Groot. \u00cen afar\u0103 de criminal, bine\u00een\u021beles. \u2014M-am g\u00e2ndit s\u0103 sun s\u0103 v\u0103d dac\u0103 Belinda se simte bine, i-am spus. \u2014Foarte dr\u0103gu\u021b din partea ta, Sam. Este foarte speriat\u0103, bine\u00een\u021beles, dar ar putea fi mai r\u0103u. A venit doctorul ieri \u015fi i-a dat un sedativ s\u0103 o calmeze. Este \u00een pat acum. Suki a ezitat, apoi a spus: \u2014Nu \u021bi-ar pl\u0103cea s\u0103 treci pe aici? Nu o pot l\u0103sa singur\u0103 \u00een starea asta \u015fi pu\u021bin\u0103 companie nu mi-ar strica. Sigur, dac\u0103 e\u015fti ocupat\u0103... \u2014Nu, nu, i-am spus gr\u0103bit\u0103, g\u00e2ndindu-m\u0103 \u00eenc\u0103 o dat\u0103 la c\u00e2t de dr\u0103gu\u021be trebuie s\u0103 fie fetele astea dou\u0103. Nu aveau nici un prieten pe care s\u0103 \u00eel cheme \u00een vizit\u0103? \u2014V\u0103 pot aduce ceva? Ave\u021bi nevoie s\u0103 v\u0103 iau ceva? Suki p\u0103ru chiar amuzat\u0103 la auzul acestei sugestii. \u2014Doamne, nu. Adic\u0103 putem s\u0103 comand\u0103m ceva acas\u0103 dac\u0103 avem nevoie. Avem conturi peste tot. Dar oricum, mersi, a ad\u0103ugat dup\u0103 c\u00e2teva clipe. \u2014Voi veni \u00een cel mult o jum\u0103tate de or\u0103. Asta mi-a dat timp s\u0103-mi pun ni\u015fte haine care \u015ftiu c\u0103 ar trece testul lui Suki. Nu aveam cum s\u0103 fac o prin\u021bes\u0103 Sloane s\u0103 se relaxeze \u015fi s\u0103 aib\u0103 \u00eencredere \u00een mine dac\u0103 ar\u0103tam ca Tank Girl, chiar \u015fi f\u0103r\u0103 bazooka. Mi-am tras pe mine colan\u021bii negri ca ni\u015fte pantaloni de c\u0103l\u0103rie, c\u0103ma\u015fa verde de m\u0103tase \u015fi o jachet\u0103 verde asortat\u0103 cu guler fals de \u015fin\u015fila. Suki nu avea de unde s\u0103 \u015ftie c\u0103 ultimele dou\u0103 fuseser\u0103 cump\u0103rate la m\u00e2na a doua. Botinele mele negre erau oricum la mod\u0103. Pied \u00e0 Terre. \u00cenainte s\u0103 plec de acas\u0103, mi-am amintit s\u0103 dezlipesc eticheta cu \u201ereducere\u201c de pe articole. De mult timp aveam de g\u00e2nd s\u0103 fac asta. Nu \u00eencercam s\u0103 ar\u0103t ca o Sloane \u2013 nici n-a\u015f fi avut \u015fanse \u2013, ci doar s\u0103 nu o sperii ar\u0103t\u00e2nd cu mult diferit. Se pare c\u0103 reu\u015fisem; c\u00e2nd a deschis u\u015fa nu m-a recunoscut \u015fi mi-a spus \u00eenainte s\u0103 mi-o tr\u00e2nteasc\u0103 \u00een fa\u021b\u0103: \u201e\u00cemi pare r\u0103u, nu credem \u00een poman\u0103\u201c. Vila familiei Fine era \u015fi mai impresionant\u0103 dec\u00e2t \u00eemi imaginasem: un edificiu alb imens \u00eentr-un col\u021b lini\u015ftit exact \u00een spatele str\u0103zii King. Nici m\u0103car nu am \u00eendr\u0103znit s\u0103 m\u0103 g\u00e2ndesc c\u00e2t face. Apoi mai era \u015fi costul \u00eentre\u021binerii ei care s\u0103 se adauge la nota de plat\u0103; ar\u0103ta de parc\u0103 nici nu terminaser\u0103 oamenii lucrul la un cap\u0103t, c\u0103 au \u015fi \u00eenceput cu cel\u0103lalt, precum Forth Bridge. Mi-am parcat camioneta pe aleea ce ducea c\u0103tre cas\u0103, al\u0103turi de ultimul model de jeep Toyota, care nu avea nici un strop de noroi care s\u0103-i strice aspectul vopselei mov mat. Cel mai \u00eendep\u0103rtat col\u021b de \u021bar\u0103 \u00een care fusese era Hyde Park. Suki avea o Honda decapotabil\u0103; consideram a fi de r\u00e2sul lumii s\u0103 ai jeep \u00een ora\u015f, doar dac\u0103 \u00ee\u021bi ies at\u00e2t de prost parc\u0103rile laterale \u00eenc\u00e2t ai nevoie s\u0103 fii destul de sus pentru a vedea ce faci. Holul de la intrare era zugr\u00e2vit \u00een galben ca g\u0103lbenu\u015ful \u015fi decorat ca \u00een secolul al XVIII-lea. Suki m-a condus \u00eentr-o buc\u0103t\u0103rie care era practic de m\u0103rimea atelierului meu, cu pere\u021bii picta\u021bi \u00een diferite nuan\u021be de galben, un amestec de buc\u0103t\u0103rie de \u021bar\u0103 \u015fi de restaurant \u015fic. Perdelele erau \u021bip\u0103tor colorate \u015fi de prost-gust, podeaua era din gresie lucrat\u0103 manual \u00een Toscana, iar accesoriile de o\u021bel ar\u0103tau de parc\u0103 fuseser\u0103 cump\u0103rate en gros de la magazinul Conran. La cap\u0103tul cel\u0103lalt, prin ferestrele franceze, se vedea o gr\u0103din\u0103 de m\u0103rimea terenului de cricket al Lordului, \u00eens\u0103 mai bine \u00eentre\u021binut\u0103. Am scos sunete de admira\u021bie. \u2014\u00ce\u021bi place? a \u00eentrebat Suki senin. Ah, ce m\u0103 bucur. Ai vrea s\u0103-\u021bi fac turul casei? Ce puteam s\u0103 spun? Ne-am petrecut urm\u0103toarele dou\u0103zeci de minute b\u0103t\u00e2nd \u00een sus \u015fi-n jos sc\u0103rile acoperite de carpete de culoare ocru, intr\u00e2nd \u015fi ie\u015find din aproape \u015faptesprezece dormitoare \u00eempreun\u0103 cu b\u0103ile lor (prinz\u00e2nd-o pe una dintre muncitoarele la Forth Bridge cu m\u00e2na \u00een toalet\u0103: \u201eAh, \u00eemi pare r\u0103u c\u0103 v\u0103 deranjez, doamn\u0103 Hermesetas, doar \u00eei ar\u0103tam casa unei prietene\u201c). Pot s\u0103 pun pariu c\u0103 doamna Hermesetas ne-a auzit venind \u015fi \u015fi-a b\u0103gat \u021bigara \u00een toalet\u0103 exact la timp. P\u0103rea foarte z\u0103p\u0103cit\u0103. Mai erau de \u00eenghi\u021bit apartamentele lui Suki (acestea erau v\u0103ruite predominant \u00een galben: \u201eculoarea mea preferat\u0103, este at\u00e2t de vesel\u0103\u201c), apartamentul Belindei, excluz\u00e2nd dormitorul \u00een care se odihnea (de\u015fi am presupus c\u0103 acesta era de un roz pal, pentru al se asorta cu salonul de zi \u015fi cu baia) \u015fi a lui Sir Richard (de o culoare masculin\u0103, verde \u00eenchis cu mobil\u0103 de mahon), ca s\u0103 nu mai vorbesc de restul casei (\u201ede fapt, folosim marea majoritate a parterului pentru distrac\u021bie\u201c). C\u00e2nd m-am \u00eentors \u00een buc\u0103t\u0103rie m\u0103 sim\u021beam de parc\u0103 fusesem \u00een timpul \u0103sta pe un Stairmaster1. I-am spus asta lui Suki c\u00e2t timp am stat la masa rustic\u0103 din buc\u0103t\u0103rie, sorbind Lapsang Souchong din ce\u015fti chineze\u015fti de os, galbene pal cu margine aurie (da, chiar exist\u0103 conceptul de asortare exagerat\u0103). P\u0103rea chiar surprins\u0103. \u2014Ah, nu e chiar at\u00e2t de mare, s\u0103 \u015ftii! Locuim totu\u015fi trei persoane aici. \u2014Bine\u00een\u021beles, i-am spus, uitasem asta. \u2014\u00ce\u021bi place cum este aranjat\u0103? \u2014O, da. Dar observasem c\u0103 se a\u015ftepta la mai mult. \u00cencerc\u00e2nd s\u0103-mi imaginez ce ar spune revista Country Life, m-am aventurat: \u2014Este un echilibru reu\u015fit \u00eentre rustic \u015fi modern, dac\u0103 \u00een\u021belegi ce vreau s\u0103 spun. Elegant \u015fi sobru, dar \u015fi intim. M-am uitat cu col\u021bul ochiului la ea. Era fascinat\u0103. \u2014\u00cemi place la nebunie cretonul, am ad\u0103ugat \u00eentr-un final. \u00cei d\u0103 locului o not\u0103 personal\u0103 mi se pare. Era exagerat? Se pare c\u0103 nu. \u2014Este exact ce am \u00eencercat s\u0103 ob\u021bin! Suki parc\u0103 iradia. \u2014Ah, tu ai aranjat-o? \u2014De ce? s-a uitat Suki instantaneu, destul de suspicioas\u0103, f\u0103c\u00e2ndu-\u015fi ochii mici. Cine crezi c\u0103 a f\u0103cut amenaj\u0103rile interioare? \u2014P\u0103i, \u0103\u0103\u0103, nu \u015ftiu\u2026 m-am b\u00e2lb\u00e2it. De fapt, \u00eemi imaginasem c\u0103 fusese una dintre firmele acelea din Chelsea cu nume triplu, dar sigur c\u0103 nu \u00eei puteam spune ei asta. \u2014\u00dei-a spus cumva Genevi\u00e8ve c\u0103 a decorat ea casa? a \u00eentrebat Suki cu acela\u015fi ton ostil. Nu trebuia s\u0103 spun nimic ca ea s\u0103 continue s\u0103 vorbeasc\u0103, doar s\u0103 par st\u00e2njenit\u0103. \u2014Doamne, \u015ftiam eu! Din cauza asta nu am reu\u015fit niciodat\u0103 s\u0103-mi fac o firm\u0103 de design interior \u2013 sunt sigur\u0103 c\u0103 le-a spus tuturor c\u0103 ea a aranjat casa. ceea ce e complet fals eu am f\u0103cut chiar \u015fi finis\u0103rile la zugr\u0103vit\u2013 \u015ftii, am f\u0103cut un curs, am pus \u015fi imita\u021bia de marmur\u0103 verde etrusc din baia tatei\u2026 \u2014Vini\u015foarele au ie\u015fit perfect, i-am spus lingu\u015fitor. \u2014Trebuie s\u0103 folose\u015fti pene, mi-a m\u0103rturisit Suki. \u00ce\u021bi ar\u0103t, dac\u0103 vrei. Oricum, eu am f\u0103cut-o \u015fi nu Genny. Doamne, o ur\u0103sc. Deci \u021bi-a spus c\u0103 ea a aranjat casa? \u2014P\u00e2n\u0103 la un punct. Cred c\u0103 n-o s\u0103 m\u0103 prind\u0103 cu asta \u2013 era pu\u021bin probabil ca Suki s\u0103 fi citit vreodat\u0103 Scoop. Suki \u00eenc\u0103 fierbea de furie. \u2014Nu mi-a pl\u0103cut niciodat\u0103. Nu e nici un secret, a spus cu r\u0103utate. Socializ\u0103m \u00een public, \u00eens\u0103 nu avem nici un cuv\u00e2nt bun una despre cealalt\u0103. Se spune c\u0103 l-a \u00eenc\u0103l\u021bat pe tata imediat ce mami a murit. Propriul so\u021b nu era destul de bogat pentru ea. \u2014Tat\u0103l lui Dominic? A dat din cap. \u2014Foarte la mod\u0103, \u00eens\u0103 f\u0103r\u0103 nici un ban \u2013 este fiul al doilea, \u00een\u021belegi? Alain este un scump. Chiar \u00eemi place de el. Genny a fost proast\u0103 c\u0103 l-a l\u0103sat pentru tata. Dintotdeauna am crezut asta. \u00cei place s\u0103 tr\u0103iasc\u0103 bine. Am crezut c\u0103 r\u0103utatea pe care a spus-o Suki Fine era cumva exagerat\u0103. Nici ea nu tr\u0103ia mai r\u0103u. \u2014Nu mi-ai spus c\u0103 tat\u0103l t\u0103u i-a cump\u0103rat casa de al\u0103turi? i-am spus. A dat din cap, ar\u0103t\u00e2nd gr\u0103dina. \u2014Este \u00een spatele casei noastre. Exist\u0103 o poart\u0103 prin care se intr\u0103 din gr\u0103din\u0103. Tata se duce de obicei la Genny, \u015fi nu invers. Cred c\u0103 s-a g\u00e2ndit c\u0103 ne protejeaz\u0103 de asta p\u00e2n\u0103 c\u00e2nd suntem destul de mari. Convenabil, nu-i a\u015fa? R\u0103utatea imens\u0103 cu care a spus asta m-a l\u0103sat f\u0103r\u0103 cuvinte; dar se pare c\u0103 nu a\u015ftepta vreun r\u0103spuns. \u2014Mergem sus s\u0103 o vedem pe Bells? m-a \u00eentrebat, schimb\u00e2nd subiectul. Se poate s\u0103 fie treaz\u0103 acum. Oricum, doctorul a\u015fa a zis. Am urcat sc\u0103rile \u015fi am intrat \u00een zona cu carpete roz, care delimitau teritoriul Belindei, printr-o camer\u0103 plin\u0103 de canapele moi roz. Am observat dezaprobator c\u0103 nu erau c\u0103r\u021bi, doar un televizor imens cu rafturi de casete video de o parte \u015fi de alta. Am clipit c\u00e2nd am intrat \u00een camer\u0103. Nu m-am putut ab\u021bine. Patul era \u00eenconjurat de perdele roz de m\u0103tase ag\u0103\u021bate ca un fel de baldachin de tavan, ca \u015fi scrinul. Falduri \u015fi valuri \u00eentregi din acela\u015fi material urm\u0103reau conturul mobilei, rev\u0103rs\u00e2ndu-se pe carpeta crem. Peretele din dreapta nu era altceva dec\u00e2t un \u015fifonier din filde\u015f pictat cu trandafiri, cu mul\u021bumiri pentru Suki. F\u0103cuse camera pentru sora ei? Era precum visul unei feti\u021be devenit realitate. \u00cen timp ce Belinda st\u0103tea \u00eentins\u0103 pe pat ca Frumoasa din P\u0103durea Adormit\u0103, p\u0103rul lung \u015fi blond \u00eei era \u00eempr\u0103\u015ftiat peste perne. \u00ce\u015fi d\u0103duse la o parte cuvertura; era o zi c\u0103lduroas\u0103 \u2013 sau poate doar voia s\u0103-\u015fi arate pijamalele de m\u0103tase de culoarea piersicii, \u00eempodobite cu dantel\u0103 care probabil fusese lucrat\u0103 manual, la comand\u0103, de c\u0103lug\u0103ri\u021be franceze. Fa\u021ba \u00eei era chiar mai alb\u0103 dec\u00e2t de obicei. Avea ni\u015fte cearc\u0103ne delicate \u015fi mov sub ochi. Ce inteligent din partea ei; se asortau cu camera. Singura not\u0103 discordant\u0103 o f\u0103cea respira\u021bia ei greoaie. La un b\u0103rbat ar fi fost numit\u0103 sfor\u0103it, \u00eens\u0103 prin\u021besele nici nu sfor\u0103iau, nici nu transpirau. \u2014\u00cenc\u0103 doarme, spuse Suki vorbind \u00eencet. I-am ar\u0103tat prin semne c\u0103 am \u00een\u021beles. \u2014Cred c\u0103 n-ar trebui s\u0103 o trezesc. Nu aveam s\u0103 pierd aceast\u0103 \u015fans\u0103 de aur. \u2014Aceea este poarta din gr\u0103din\u0103? am \u00eentrebat, uit\u00e2ndu-m\u0103 spre fereastr\u0103. Cred c\u0103 am auzit ceva tr\u00e2ntindu-se. Exact cum speram, Suki s-a dus imediat s\u0103 se uite \u00een gr\u0103din\u0103 \u015fi s\u0103 verifice dac\u0103 Genevi\u00e8ve \u00eei invada teritoriul. Din moment ce pentru aceasta era nevoie s\u0103 se aplece peste pernele de tafta \u015fi juc\u0103riile pufoase care umpleau scaunul de la fereastr\u0103, am avut destul timp c\u00e2t s\u0103 ridic m\u00e2neca de m\u0103tase a pijamalei Briar Rose \u015fi s\u0103 m\u0103 uit la bra\u021bul Belindei. \u00cen jurul cotului erau \u00eengr\u0103m\u0103dite mai multe semne mici de v\u00e2rf de ac, fiecare cu propria v\u00e2n\u0103taie \u00eenchis\u0103 la culoare \u00eemprejur. Mi-am dat seama c\u0103 aceasta nu putea fi opera doctorului. Am tras \u00eenapoi m\u00e2neca de la pijamaua Belindei exact c\u00e2nd Suki s-a \u00eentors. Nu a fost timp s\u0103-mi retrag m\u00e2na, a\u015fa c\u0103 m-am pref\u0103cut c\u0103 \u00eei iau pulsul. \u2014Este destul de slab, \u00eens\u0103 perfect normal pentru starea \u00een care este ea, i-am zis non\u015falant. Era cineva acolo? \u2014Nu, poate a fost o ramur\u0103 b\u0103tut\u0103 de v\u00e2nt sau ceva de genul \u0103sta. Suki m\u0103 privea. \u2014Te pricepi la puls \u015fi chestii din astea? Mi-am imaginat c\u0103 nu m-ar fi \u00eentrebat \u015fi dac\u0103 \u015ftiu s\u0103 g\u0103tesc linte. \u2014Predam c\u00e2ndva despre haltere \u00eentr-o sal\u0103 de sport, i-am r\u0103spuns, l\u0103s\u00e2ndu-i m\u00e2na Belindei jos pe cuvertur\u0103. Trebuie s\u0103 faci un curs de medicin\u0103 de baz\u0103, care s\u0103 \u015ftii ce s\u0103 faci dac\u0103 cineva are vreun atac, tot felul de chestii din astea. M-am ridicat. \u2014Chiar a\u015fa? Suki m-a condus jos. \u2014La ce sal\u0103 de sport? \u2014Sala de sport Chalk Farm Gym and Leisure Centre, l\u00e2ng\u0103 Camden.Crede-m\u0103 pe cuv\u00e2nt, i-am spus cu bl\u00e2nde\u021be. Sigur nu ai auzit de ea. \n\nAm mai stat cu Suki \u00eenc\u0103 o or\u0103, discut\u00e2nd \u00een timp ce mai beam ni\u015fte Lapsang. Din moment ce nu aveam nimic \u00een comun, ar fi fost foarte dificil dac\u0103 n-a\u015f fi stat a\u015fa de bine cu inagina\u021bia. Suki mi-a ar\u0103tat cel mai bun mod de a face ceai, demonstr\u00e2ndu-\u015fi \u00eenc\u0103 o dat\u0103 sl\u0103biciunea de a spune oamenilor cum s\u0103 fac\u0103 diferite lucruri. \u00centr-un final am reu\u015fit, vorbind despre folosirea steroizilor \u00een s\u0103lile de sport, s\u0103 aduc conversa\u021bia la droguri, \u00een general. Era clar c\u0103 Suki \u00eenc\u0103 nu auzise cum murise Charles de Groot \u2013 oficial, cel pu\u021bin \u2013, altfel ar fi men\u021bionat ceva despre asta. \u00cen schimb, profit\u00e2nd de ocazie, a spus: \u2014Am fost at\u00e2t de \u00eengrijorat\u0103 \u00een leg\u0103tur\u0103 cu Bells, nu-\u021bi pot spune. Chiar de la \u015fcoal\u0103 \u2013 ca s\u0103 fiu sincer\u0103, chiar \u00eenainte de asta, a fost de necontrolat. \u015etii, s-a l\u0103sat de \u015fcoal\u0103 la \u015faisprezece ani. De fapt, am\u00e2ndou\u0103 am f\u0103cut asta, \u00eens\u0103 eu mi-am f\u0103cut mai departe cursurile. Suki a spus acest cuv\u00e2nt cu at\u00e2ta seriozitate, de parc\u0103 vorbea despre seminare avansate de filosofie sau despre \u015fcoala intensiv\u0103 de var\u0103 de latin\u0103 \u015fi greac\u0103. Lista era u\u015for de \u021binut minte: f\u0103cuse cordon bleu, critic\u0103 de art\u0103 (mae\u015ftrii italieni), finis\u0103ri \u00een zugr\u0103vit, amenaj\u0103ri interioare (\u201eacesta era extrem de serios, am avut chiar \u015fi un arhitect care a venit la un curs\u201c), restaurare de picturi \u015fi croitorie. Se poate s\u0103 fi uitat ceva. \u2014A fost un miracol s\u0103 o aduc pe Bells la un curs de birotic\u0103, mi-a m\u0103rturisit Suki. Singurul mod \u00een care a putut tati s\u0103 o conving\u0103 a fost s\u0103-i spun\u0103 c\u0103 \u00eei va face rost de o slujb\u0103 la Mode dac\u0103 \u00eel termin\u0103. Cred c\u0103 i-ar pl\u0103cea asta, nu crezi? Iube\u015fte moda. \u2014M-am \u00eent\u00e2lnit cu Baby Thompson la petrecerea de logodn\u0103, m-am oferit s\u0103 relatez. Lucreaz\u0103 \u00een Rela\u021bii cu Publicul, mod\u0103, \u00een special. P\u0103rea c\u0103 Belinda o cunoa\u015fte destul de bine. Suki \u00ee\u015fi \u00eencrunt\u0103 spr\u00e2ncenele, f\u0103c\u00e2nd riduri pe fruntea ca de por\u021belan. \u2014Ah, Eleanor! a spus \u00eentr-un final. \u015etii, am fost la \u015fcoal\u0103 cu ea. A \u00eenceput abia apoi s\u0103-\u015fi spun\u0103 \u201eBaby\u201c. Este prostesc, nu? De fapt, nu prea i se potrive\u015fte! Din moment ce \u015fi eu credeam dintotdeauna asta, un val de simpatie pentru Suki mi-a trecut prin vene. Belinda Fine nu ar fi de aceea\u015fi p\u0103rere. \u2014Cred c\u0103 ia droguri, i-am spus, ponegrind frumosul nume al lui Baby \u00een scopul ob\u021binerii de informa\u021bii. De\u015fi poate nu era nimic def\u0103im\u0103tor \u00een asta: dac\u0103 cineva i-ar spune lui Baby c\u0103 este la mod\u0103 s\u0103 tragi o linie de heroin\u0103, ar face-o c\u00e2t ai clipi. Cum se \u015fi \u00eent\u00e2mpl\u0103, de fapt. Oricum, mersese. Suki se str\u00e2mb\u0103. \u2014Toat\u0103 lumea fumeaz\u0103 ast\u0103zi, nu-i a\u015fa? Vreau s\u0103 spun, am f\u0103cut-o \u015fi eu, ca toat\u0103 lumea. Lucrurile care te men\u021bin \u00een form\u0103 la petreceri, a ad\u0103ugat eufemistic. Dar nu\u2026 \u015ftii, nu\u2026 \u2014Cele tari? i-am spus, aleg\u00e2ndu-mi cu aten\u021bie cuvintele, ca s\u0103 nu o \u015fochez. Suki a dat a\u015fa de tare din cap, \u00eenc\u00e2t clama din carapace de \u021bestoas\u0103 era gata s\u0103-i cad\u0103 din p\u0103r. \u2014Cred c\u0103 Charles a avut toat\u0103 vina, a exclamat ea. Nu mi-a spus Bells asta, dar se putea ghici u\u015for. Sunt sigur\u0103 c\u0103 nu f\u0103cea a\u015fa ceva \u00eenainte s\u0103-l \u00eent\u00e2lneasc\u0103. \u015etii\u2026 Nu vreau s\u0103 o spun. A mimat injectarea. M-am ar\u0103tat suficient de \u00eengrozit\u0103. \u2014Vreau s\u0103 vorbesc cu Felix \u2013 doctorul familiei \u2013 despre asta, poate o b\u0103g\u0103m \u00eentr-o clinic\u0103 sau undeva. Exist\u0103 tot felul de tratamente \u00een ziua de azi. Felix va \u015fti exact unde s\u0103 o ducem. Acum, c\u0103 Charles a murit, nu va mai fi tenta\u021bie, nu-i a\u015fa? M\u0103 privi timid: \u2014Sunt at\u00e2t de fericit\u0103 c\u0103 ai venit, a recunoscut. Este a\u015fa o u\u015furare s\u0103 \u015ftiu c\u0103 am pe cineva cu care s\u0103 vorbesc. Am fost cu adev\u0103rat \u00eengrijorat\u0103 de starea lui Bells. E\u015fti at\u00e2t de dr\u0103gu\u021b\u0103 c\u0103 \u00eenc\u0103 m\u0103 ascul\u021bi. Vei mai veni pe la noi, nu? \u2014Da, desigur, i-am r\u0103spuns lini\u015ftind-o. Normal c\u0103 voi mai veni. Aveam mult mai multe s\u0103 o \u00eentreb \u2013 pe ea \u015fi pe Belinda, c\u00e2nd, \u00eentr-un final, Frumoasa din P\u0103durea Adormit\u0103 se trezi. Belinda era cea cu care trebuia s\u0103 vorbesc, de fapt; l\u0103s\u00e2nd deoparte celelalte considerente, era chiar mai pu\u021bin discret\u0103 dec\u00e2t Baby. Suki se speria mult mai repede. Era ridicol, dar, pentru un moment, uit\u00e2ndu-m\u0103 la Suki, m-am sim\u021bit ca o ipocrit\u0103, vinovat\u0103 pentru c\u0103 am \u00eencercat s\u0103 o conving s\u0103 se \u00eencread\u0103 \u00een mine: \u00een ciuda mobilei scumpe de care era \u00eenconjurat\u0103 \u015fi a hainelor de firm\u0103 cu care \u00eei era \u00eembr\u0103cat corpul bine \u00eentre\u021binut, ar\u0103ta la fel de trist\u0103 \u015fi de vulnerabil\u0103 ca un vagabond singuratic, o ilustrare a Feti\u021bei cu chibrituri. Apoi a intervenit ra\u021biunea. A cui era vina, dac\u0103 nu a ei, c\u0103 nu avea prieteni? \n", " 13tc \"Capitolul 13\" Hawkins mi-a spus a doua zi c\u0103 pot s\u0103 m\u0103 duc la Mowbray Steiner \u015fi s\u0103 v\u0103d \u00een ce stare se afl\u0103 Planeta plutitoare: inspectorul Brand sau unul dintre asisten\u021bii s\u0103i se pare c\u0103 sunase conducerea b\u0103ncii pentru a-i informa c\u0103 aveam drept de vizit\u0103. C\u00e2nd am ap\u0103rut, Joe aproape c\u0103 m-a str\u00e2ns la piept. Acum c\u0103 vestea despre cum murise cu adev\u0103rat Charles ajunsese la urechile tuturor, eram curat\u0103 ca lacrima, \u00eenc\u00e2t m-ar fi putut folosi pentru reclam\u0103 la un detergent de sp\u0103lat vasele. Mi-a trebuit ceva timp s\u0103 m\u0103 deta\u015fez de o \u00eentreag\u0103 avalan\u015f\u0103 de cuvinte despre cum el nu se g\u00e2ndise nici m\u0103car pentru o secund\u0103 c\u0103 eu fusesem neglijent\u0103 cu prinderea instala\u021biei \u015fi s\u0103 m\u0103 interesez unde era sculptura zdrobit\u0103. \u2014\u00cen sala principal\u0103 de recep\u021bii, Sam, a spus Joe dintr-odat\u0103. Numai c\u0103 nu am cheile. \u015ei-a atins cu ar\u0103t\u0103torul una dintre n\u0103ri. \u2014Totul e secret, da? Domnul Stronge mi-a spus s\u0103-l anun\u021b c\u00e2nd vii. Va veni el jos s\u0103-\u021bi deschid\u0103. \u2014Chiar trebuie s\u0103 fie \u015fi el? \u2014Din p\u0103cate, da. Sir Richard a spus c\u0103 domnul Stronge ar trebui s\u0103 \u021bin\u0103 cheia, av\u00e2nd \u00een vedere c\u0103 nu era aici duminic\u0103 \u015fi are foaia de observa\u021bie curat\u0103, dac\u0103 \u00een\u021belegi ce vreau s\u0103 spun. David Stronge a ap\u0103rut aproape de cum l-a anun\u021bat Joe. \u2014Samantha, draga mea! a exclamat. Din fericire, era de-abia dup\u0103-amiaz\u0103 \u015fi era \u00eenc\u0103 treaz. Oricum, m\u0103trea\u021ba era tot acolo. \u2014Nu te-am mai v\u0103zut de mult! M-a \u00eembr\u0103\u021bi\u015fat \u015fi m-a condus protector vizavi, c\u0103tre salonul de recep\u021bii. \u2014Sper c\u0103 nu vei fi foarte sup\u0103rat\u0103 c\u00e2nd \u00ee\u021bi vei vedea opera distrus\u0103 \u00een felul \u0103sta. \u00cen\u021beleg sentimentele unui artist pentru opera lui \u2013 sau, desigur, \u00een cazul acesta a ei, \u015fi chiar o ea fermec\u0103toare \u2013 ce spuneam? Dar, \u00een acest timp, g\u0103si cheia potrivit\u0103 \u015fi deschise u\u015fa. Presupuneam c\u0103 Planeta plutitoare fusese mutat\u0103 aici \u00eentruc\u00e2t u\u015file duble ofereau spa\u021biu suficient ca s\u0103 \u00eencap\u0103. Chiar \u015fi a\u015fa, cred c\u0103 a intrat pe o parte. Era a\u015fezat\u0103 \u00een mijlocul camerei, ar\u0103t\u00e2nd ca un extraterestru monstruos, r\u0103u, lucios, care putea \u00een orice moment s\u0103 arunce asupra noastr\u0103 raze mortale. David Stronge ar\u0103ta foarte surprins. Din p\u0103cate, \u015fi-a revenit imediat. \u2014Vrei s\u0103-\u021bi aduc ceva de la bar? m-a \u00eentrebat. Trebuie s\u0103 fie un adev\u0103rat \u015foc pentru tine. Deja se \u00eendrepta \u00eentr-acolo. \u2014Nu, mul\u021bumesc, i-am r\u0103spuns, este mult prea devreme. A\u015f dori cecul, totu\u015fi. \u2014Cecul? p\u0103rea nedumerit. \u2014A doua jum\u0103tate din plata pentru sculptur\u0103. A\u015fa cum ne-am \u00een\u021beles la instalare. O expresie de viclenie se \u00eentinse ca mucegaiul pe fa\u021ba lui f\u0103lcoas\u0103. \u2014P\u0103i, poate putem discuta despre asta la cin\u0103 disear\u0103. P\u00e2n\u0103 la urm\u0103, acum sculptura nu este instalat\u0103, nu-i a\u015fa? \u2014Ceea ce nu este din vina mea. Fapt demonstrat \u015fi de Poli\u021bie. M\u0103 s\u0103turasem de at\u00e2ta joac\u0103. \u2014Credeam c\u0103 dumneavoastr\u0103 sau Sir Richard achizi\u021biona\u021bi instala\u021bia simbolic, pentru a-i sus\u021bine pe tinerii arti\u015fti britanici, nu? Nu cred c\u0103 i-ar conveni s\u0103 vad\u0103 un articol \u00een Herald subliniind cum t\u00e2n\u0103rului artist i-ar fi fost refuza\u021bi jum\u0103tate din banii promi\u015fi, din cauz\u0103 c\u0103 Mowbray Steiner nu poate p\u0103stra operele de art\u0103 achizi\u021bionate mai mult de trei s\u0103pt\u0103m\u00e2ni f\u0103r\u0103 s\u0103 le scape \u00een capul cuiva. Crezi c\u0103 i-ar pl\u0103cea asta? Dac\u0103 nu e\u015fti sigur, putem merge \u00eempreun\u0103 s\u0103-l \u00eentreb\u0103m. Acum. Fa\u021ba lui David Stronge c\u0103p\u0103tase o nuan\u021b\u0103 de mov. Nu se potrivea cu cravata. \u2014Ah, nu va fi nevoie, a vociferat, sonorul vocii cresc\u00e2ndu-i considerabil din pricina nervozit\u0103\u021bii. \u2014S\u0103 \u015ftii c\u0103 nu va fi, c\u00e2t timp eu \u00eemi primesc cecul \u00een urm\u0103toarele zece minute. I-am z\u00e2mbit dezagreabil. \u2014Sper c\u0103 asta nu te deranjeaz\u0103, nu? \u2014Nu, deloc. Trebuie doar s\u0103 m\u0103 duc s\u0103 autorizez plata, dar sunt sigur c\u0103 asta nu este o problem\u0103\u2026 A\u015ftep\u021bi aici? mi-a spus, evident stresat la g\u00e2ndul c\u0103 poate voi ap\u0103rea s\u0103-l sfidez pe Sir Richard \u00een biroul lui. \u2014Doar zece minute. M-am uitat la ceas cu sub\u00een\u021beles. David Stronge bolborosea \u00een timp ce ie\u015fea pe u\u015f\u0103, \u00eentr-o avansat\u0103 stare de teroare indus\u0103 de mine. Poate c\u00e2nd se \u00eentoarce am s\u0103-l fac s\u0103 stea \u00een patru labe \u015fi s\u0103-mi ofere cecul \u021bin\u00e2ndu-l \u00eentre din\u021bi. \u00cen starea \u00een care se afla, nu putea fi prea greu. M\u0103 decisesem s\u0103 o imit mai des pe Joan Collins interpret\u00e2nd-o pe Alexis Colby. Gata cu doamna dr\u0103gu\u021b\u0103. Apoi am \u00eenceput s\u0103 analizez tristul \u00eenveli\u015f al Planetei plutitoare \u015fi tot entuziasmul m-a p\u0103r\u0103sit pentru a fi \u00eenlocuit de furie. Instala\u021bia mai avea o \u015fans\u0103; jum\u0103tatea de sus sc\u0103pase practic nev\u0103t\u0103mat\u0103, iar partea de jos, cu panourile, putea fi reparat\u0103 destul de u\u015for. Idem \u015fi pentru plasa de s\u00e2rm\u0103. Dar nu munca pe care aveam s\u0103 o fac m\u0103 sup\u0103ra, ci triste\u021bea c\u0103, \u00een urm\u0103 cu numai c\u00e2teva s\u0103pt\u0103m\u00e2ni, o ag\u0103\u021basem, imaculat\u0103 \u015fi perfect\u0103, iar acum trebuia s\u0103 iau \u00een considerare posibilitatea de a o dezasambla, lu\u00e2nd-o acas\u0103 \u015fi trec\u00e2nd din nou prin exact acela\u015fi proces. Unul dintre cele mai grele lucruri c\u00e2nd creezi ceva e s\u0103 \u015ftii instinctiv c\u00e2nd e gata. A cunoa\u015fte punctul \u00een care trebuie s\u0103 te opre\u015fti pentru c\u0103 orice alt adaos ar fi contraproductiv era o art\u0103 \u00een sine. Odat\u0103 ce, cu p\u0103rere de r\u0103u, terminasem o sculptur\u0103, odat\u0103 ce \u00eei d\u0103dusem drumul \u00een lume, nu mai voiam s\u0103 m\u0103 mai g\u00e2ndesc la ea. Trebuia s\u0103 repar Planeta plutitoare c\u00e2t mai repede; dac\u0103 \u00eemi l\u0103sam timp de g\u00e2ndire, aveam s\u0103 m\u0103 z\u0103p\u0103cesc. Doar s\u0103 o fac s\u0103 arate ca la \u00eenceput \u015fi s\u0103-mi cenzurez orice tentativ\u0103 de a o \u00eembun\u0103t\u0103\u021bi, acum, dup\u0103 ce v\u0103zusem cum arat\u0103 suspendat\u0103 \u00een aer\u2026 \u2014Sam? Era David Stronge, a\u015ftept\u00e2nd la u\u015f\u0103 cu un cec \u00een m\u00e2n\u0103, nervos, de parc\u0103 era un bilet de intrare. \u2014Da, desigur. Mul\u021bumesc, i-am spus, lu\u00e2ndu-i f\u0103r\u0103 amabilitate cecul din m\u00e2n\u0103 \u015fi verific\u00e2nd suma. Tipa care-mi administra contul va fi o femeie fericit\u0103, de\u015fi numai p\u00e2n\u0103 c\u00e2nd notele de plat\u0103 de la haine \u00eencep s\u0103 apar\u0103. \u2014Am terminat. Po\u021bi \u00eencuia. Poli\u021bia m\u0103 va anun\u021ba c\u00e2nd o pot lua acas\u0103 pentru repara\u021bii. Am ie\u015fit din sal\u0103 f\u0103r\u0103 s\u0103 m\u0103 uit \u00eenapoi. Asta nu m-a ajutat cu mult: sim\u021beam cum Planeta plutitoare m\u0103 prive\u015fte aspru pentru c\u0103 o abandonam \u00een aceast\u0103 stare, chiar dac\u0103 era numai temporar. David Stronge a \u00eencuiat u\u015fa servil \u00een spatele meu. \u2014Atunci \u00ee\u021bi spun la revedere, David, am zis ferm, str\u00e2ng\u00e2ndu-i de m\u00e2na, \u00eentr-un mod energic \u015fi b\u0103rb\u0103tesc. \u2014Deci nu e\u015fti liber\u0103 disear\u0103? m-a \u00eentrebat. El tot \u00eencerca, trebuia s\u0103 recunosc asta. \u2014Nu. \u015ei acum te rog s\u0103 m\u0103 scuzi. Trebuie s\u0103 m\u0103 duc la toalet\u0103. \u00cen timp ce ie\u015feam pe u\u015f\u0103, \u00een\u021belegeam de ce inspectorul Brand presupusese c\u0103 Charles venise aici s\u0103 se drogheze; ca \u00eentotdeauna, coridorul \u015fi toaletele erau goale. S\u0103 t\u00e2r\u0103\u015fti pe cineva de-a lungul holului \u015fi prin atrium n-ar dura dec\u00e2t o clip\u0103; toate podelele erau fie placate, fie din marmur\u0103, nici un covor de care s\u0103 se aga\u021be cadavrul. M-am privit \u00een oglind\u0103 \u015fi mi-am ciufulit p\u0103rul pu\u021bin, d\u00e2ndu-i timp lui David Stronge s\u0103 dispar\u0103. Nu st\u0103tea pe la u\u015fa toaletei; c\u00e2nd am ajuns \u00een atrium, am scos \u00eent\u00e2i capul s\u0103 v\u0103d dac\u0103 b\u00e2ntuia pe acolo, \u00eens\u0103 nu se vedea nic\u0103ieri. Ce u\u015furare. Cineva tocmai ie\u015fise dintr-un lift \u015fi se \u00eendrepta c\u0103tre u\u015f\u0103. Era Simon Grenville. S-a oprit la biroul lui Joe. \u2014A, Joe, ies doar pentru\u2026 pentru pr\u00e2nz. Nu \u015ftiu c\u00e2t timp voi fi plecat. Bine? Era o agita\u021bie \u00een vocea lui, exagerat\u0103 raportat la cele spuse, lucru care mi-a atras aten\u021bia. Apoi a aruncat o privire fugitiv\u0103 peste um\u0103r. Din instinct, m-am pitit pe coridor pentru c\u00e2teva secunde, \u015fi, c\u00e2nd am ie\u015fit \u00een atrium , el plecase deja. I-am spus lui Joe,curioas\u0103: \u2014Oamenii nu trebuie de obicei s\u0103 confirme c\u0103 vin sau pleac\u0103, nu? \u2014Nu, \u00eei spun lui Susie \u00eenainte s\u0103 coboare. Ea este cea care preia mesajele. Nu \u015ftiu ce tot tr\u0103nc\u0103nea domnul Grenville, dar nu m\u0103 intereseaz\u0103. Eu doar spun, \u201eda, domnule\u2026\u201c, \u201enu, domnule\u2026\u201c, \u201etrei saco\u015fe pline, domnule\u2026\u201c Dar eu deja \u00eempingeam u\u015file rotative at\u00e2tde puternic \u00eenc\u00e2t s-au \u00eenv\u00e2rtit \u00een spatele meu ca roata Sfintei Ecaterina. S\u0103 urm\u0103re\u015fti pe cineva \u00eembr\u0103cat \u00een costum bleumarin, \u00een ora\u015f, la ora pr\u00e2nzului, era o sarcin\u0103 care punea piedici \u015fi celui mai bun detectiv. Mul\u021bumesc lui Dumnezeu pentru culoarea blond\u0103 a p\u0103rului lui Simon. Am z\u0103rit pe cineva care sem\u0103na cu el disp\u0103r\u00e2nd la st\u00e2nga \u00eenspre Broadgate. Nu era timp de pierdut; m-am cufundat \u00een mul\u021bime, sper\u00e2nd c\u0103 urm\u0103resc persoana potrivit\u0103. Am dat col\u021bul pe strada Liverpool, hoarda de bancheri, de agen\u021biide asigur\u0103ri \u015fi de secretare prin care \u00eemi croiam calea m\u0103 fereau de priviri, de\u015fi cel care p\u0103rea a fi Simon nu se uita niciodat\u0103 \u00een urm\u0103. Nu m\u0103 a\u015fteptam s\u0103 fie el. Privirea pe care a aruncat-o peste um\u0103r \u00een atrium fusese mai mult un reflex dec\u00e2t frica de a fi urm\u0103rit de cineva. Tocmai c\u00e2nd a cobor\u00e2t sc\u0103rile pentru a intra \u00een sta\u021bia de la strada Liverpool i-am z\u0103rit fa\u021ba \u015fi mi-am dat seama c\u0103 urm\u0103ream persoana potrivit\u0103. Relaxat\u0103, m-am l\u0103sat dus\u0103 de mul\u021bime. Noua organizare a sta\u021biei era un labirint de drumuri, magazine, baruri, fast-fooduri \u015fi standuri unde g\u0103seai orice, de la lenjerie de m\u0103tase p\u00e2n\u0103 la fructe \u015fi flori. Mi-am \u021binut capul \u00een jos, con\u015ftient\u0103 de faptul c\u0103 ie\u015feam \u00een eviden\u021b\u0103 \u00een blugi \u015fi tricoul larg, \u00een acest loc \u00een care toat\u0103 lumea era \u00eembr\u0103cat\u0103 ca pentru business, la fel cum Suki Fine ar fi ie\u015fit \u00een eviden\u021b\u0103 merg\u00e2nd prin Pia\u021ba Camden \u00een costumul ei Chanel roz. De asemenea, l\u0103s\u00e2ndu-mi capul \u00een jos, am reu\u015fit s\u0103 nu fixez cu privirea spatele lui Simon, o tenta\u021bie mare dac\u0103 urm\u0103re\u015fti pe cineva, dar \u015fi una periculoas\u0103; dup\u0103 un timp, oamenii chiar simt c\u0103 sunt urm\u0103ri\u021bi, mai ales dac\u0103 sunt at\u00e2t de nervo\u015fi precum era Simon \u00een acel moment. Din fericire pentru mine, se \u00eendrepta c\u0103tre sta\u021bia de metrou. Av\u00e2nd abonament, \u00eemi puteam permite s\u0103 r\u0103m\u00e2n mai \u00een spate, l\u0103s\u00e2ndu-i destul timp pentru a-\u015fi cump\u0103ra bilet \u015fi a-l introduce \u00een aparat. M-am \u00eendreptat c\u0103tre aceea\u015fi intrare \u015fi mi-am introdus cartela. Ma\u015fin\u0103ria pr\u0103p\u0103dit\u0103 a scuipat-o \u00eenapoi dispre\u021buitor. Impacientat\u0103, am \u00eencercat din nou, \u00eens\u0103 cu acela\u015fi rezultat. \u00cencerc\u00e2nd s\u0103 r\u0103m\u00e2n calm\u0103, am \u00eendreptat cartela \u015fi am \u00eencercat iar\u0103\u015fi, ad\u0103ug\u00e2nd ceva \u00eenjur\u0103turi. \u00centr-un final, ma\u015fin\u0103ria s-a \u00eendurat s\u0103 m\u0103 lase s\u0103 trec. I-am dat un \u015fut s\u0103 o \u00eenv\u0103\u021b bunele maniere. Capul lui Simon disp\u0103rea \u00een fa\u021ba mea \u00een josul sc\u0103rilor. Am \u021b\u00e2\u015fnit dup\u0103 el. Culoarele sta\u021biei nu erau at\u00e2t de aglomerate ca str\u0103zile, \u00eens\u0103 erau \u00eendeajuns de multe corpuri \u00eenc\u00e2t s\u0103 m\u0103 acopere \u00een timp ce m\u0103 gr\u0103beam, uit\u00e2ndu-m\u0103 \u00een jur \u00een c\u0103utarea p\u0103rului de culoarea paiului. \u00centr-un final, am ajuns la peronul Circle Line; metroul tocmai sosea. Pentru un moment nu l-am mai v\u0103zut pe Simon \u015fi m-am speriat, dar apoi, \u00een timp ce se deschideau u\u015file, am v\u0103zut un tip blond mai \u00een josul peronului \u015fi am \u021b\u00e2\u015fnit din metrou, reu\u015find s\u0103 sar \u00een vagonul al\u0103turat lui exact \u00eenainte de a se \u00eenchide u\u015file. St\u0103team \u00een picioare \u00een vagonul ce se leg\u0103na, \u021bin\u00e2ndu-m\u0103 de bara de deasupra capului meu, sprijinindu-m\u0103 de geam pentru nu-l pierde din ochi pe Simon, a\u015fezat la jum\u0103tatea vagonului vecin \u015fi profund g\u00e2nditor. Ce naiba f\u0103ceam nu \u015ftiam nici eu; p\u00e2n\u0103 la urm\u0103, poate doar ie\u015fise pentru a face ni\u015fte comisioane de pr\u00e2nz \u015fi dac\u0103 m-ar fi v\u0103zut pe mine urm\u0103rindu-i fiecare mi\u015fcare, numai ru\u015finea \u00een sine ar fi fost enorm\u0103. Singura pist\u0103 pe care o aveam era alarma pe care mi-o d\u0103duse tonul, care ascundea ceva, pe care el vorbise cu Joe, ca s\u0103 nu mai spun de cum s-a uitat \u00een spate, nervos, \u00eenainte de a ie\u015fi din banc\u0103. Nu era mare lucru. Dar nu aveam nimic pl\u0103nuit pentru restul zilei. \u015ei asta m\u0103 f\u0103cea s\u0103 nu m\u0103 mai g\u00e2ndesc la s\u0103raca mea sculptur\u0103, plin\u0103 de v\u00e2n\u0103t\u0103i. Urma sta\u021bia Farringdon. La King\u2019s Cross, Simon era tot cu capul \u00een nori; erau mai bine de zece secunde de c\u00e2nd u\u015file erau deschise c\u00e2nd s-a uitat lini\u015ftit s\u0103 vad\u0103 unde este \u015fi a \u021b\u00e2\u015fnit din metrou. \u00cenjur\u00e2ndu-l, am \u00eempins mul\u021bimea de oameni enerva\u021bi care \u00eencercau s\u0103 intre \u015fi am stat un moment pe peron, uit\u00e2ndu-m\u0103 \u00een jurul meu. Simon era deja la cap\u0103tul cel\u0103lalt, introduc\u00e2nd biletul \u00een aparat. Am mers repede prin mul\u021bimea din sta\u021bie. M\u0103 \u00eentrebam dac\u0103 ne \u00eendreptam c\u0103tre lumea de deasupra, poate pentru a prinde un tramvai, dar nu, s-a av\u00e2ntat inten\u021bionat \u00een josul acelor sc\u0103ri; a introdus biletul \u00eentr-o alt\u0103 ma\u015fin\u0103rie \u015fi a alergat c\u0103tre sc\u0103rile rulante ce duceau spre Northern Line. L-am urmat \u015fi m-am sim\u021bit imediat descoperit\u0103. Dac\u0103 s-ar fi uitat \u00een spate pe sc\u0103ri, m-ar fi v\u0103zut imediat. M-am aplecat parc\u0103 pentru a-mi lega un \u015firet, ascunz\u00e2ndu-m\u0103 la propriu \u00een spatele fetei din fa\u021ba mea. Numai c\u0103 eram \u00eenc\u0103l\u021bat\u0103 cu botinele mele de piele, care nu aveau \u015fireturi. Dup\u0103 un timp am \u00eenceput s\u0103 m\u0103 joc cu elasticul. Oamenii care treceau pe l\u00e2ng\u0103 mine, cobor\u00e2nd, se uitau curio\u015fi la picioarele mele. P\u0103rea a fi o cobor\u00e2re interminabil\u0103. Simon alese leg\u0103tura \u00eenspre nord a Northern Line, care se \u00eendrepta c\u0103tre Camden, locul meu preferat de \u00eent\u00e2lniri. Asta u\u015fura considerabil lucrurile. Dac\u0103 m\u0103 vedea, doar a\u015f fi spus adev\u0103rul, \u00een cea mai mare parte: fusesem la banc\u0103 s\u0103-mi v\u0103d sculptura, iar acum mergeam la Sainsbury s\u0103 \u00eemi fac ni\u015fte provizii de fast-food. \u015ei ce surpriz\u0103 s\u0103 te v\u0103d pe aici, Simon! Unde mergi? Nu pari de prin p\u0103r\u021bile locului. Dar, \u00een ciuda acestui fapt, Simon p\u0103rea c\u0103 \u015ftie drumul destul de bine. Se vedea c\u0103 e un drum pe care \u00eel f\u0103cea des; nu sim\u021bea nevoia s\u0103 se uite \u00eemprejur dec\u00e2t pentru a verifica panoul cu destina\u021bii, care anun\u021ba c\u0103 primul tren mergea la Edgware \u015fi c\u0103 sosea \u00een dou\u0103 minute. Ap\u0103reau pe panou \u00eencet. Am r\u0103mas \u00een spate s\u0103 v\u0103d dac\u0103 Simon lua acest metrou sau \u00eel a\u015ftepta pe urm\u0103torul, care era pentru magistrala Mill Hill a liniei. \u00cens\u0103 s-a urcat. Am ie\u015fit din magazinul \u00een care st\u0103tusem \u015fi m-am strecurat discret \u00een vagonul al\u0103turat; din nou, l\u00e2ng\u0103 fereastr\u0103, unde puteam s\u0103-l v\u0103d \u015fi unde nu puteam fi v\u0103zut\u0103. Euston, Camden, Chalk Farm veneau \u015fi treceau, num\u0103rul pasagerilor mic\u015for\u00e2ndu-se cu fiecare oprire. Iar apoi, \u00een timp ce trenul ajungea \u00een sta\u021bia Belsize Park, Simon s-a ridicat. Inima mi-a tres\u0103rit. Cu zece minute \u00een urm\u0103 \u00eenjuram pe oricine o fi inventat sc\u0103rile rulante, \u00eens\u0103 acum \u00eemi retr\u0103geam cuvintele. Sta\u021bia Belsize Park era at\u00e2t de jos construit\u0103 sub Haverstock Hill, \u00eenc\u00e2t nu ar fi fost practic s\u0103 instaleze sc\u0103ri rulante aici \u2013 \u00een schimb aveau lifturi. Eram \u00eentre ciocan \u015fi nicoval\u0103: s\u0103 m\u0103 urc \u00een acela\u015fi lift cu Simon \u015fi s\u0103 provoc momentul recunoa\u015fterii, s\u0103 m\u0103 ofer poate s\u0103 \u00eel \u015fi conduc p\u00e2n\u0103 la destina\u021bie, sau s\u0103 a\u015ftept s\u0103 vin\u0103 cel\u0103lalt lift, de\u015fi cu riscul s\u0103-i pierd urma. S\u0103 alerg pe sc\u0103ri ie\u015fea din discu\u021bie; ar dura prea mult. Ale naibii, erau cu sutele. Chiar dac\u0103 ajungeam sus la timp nu a\u015f mai fi fost \u00een stare dec\u00e2t s\u0103 m\u0103 pr\u0103bu\u015fesc g\u00e2f\u00e2ind. Instinctul \u00eemi spunea s\u0103 nu recurg la varianta cea mai imoral\u0103, dar, \u00een orice caz, decizia era deja luat\u0103. Numai o m\u00e2n\u0103 de oameni se adunaser\u0103, iar eu trebuia s\u0103 stau \u00een spatele lor ca s\u0103 evit ca Simon s\u0103 m\u0103 vad\u0103. P\u00e2n\u0103 c\u00e2nd am ajuns la intrarea \u00een lift, el era deja \u00eentr-unul \u015fi plecase. Mi-am \u021binut degetele \u00eencruci\u015fate \u015fi m-am rugat ca \u015fi cel\u0103lalt lift s\u0103 mearg\u0103 ast\u0103zi; dac\u0103 trebuia s\u0103 a\u015ftept liftul lui Simon s\u0103 se umple cu oameni \u015fi s\u0103 coboare din nou la subsol, el ar fi de mult plecat c\u00e2nd eu voi z\u0103ri \u00eentr-un final lumina soarelui. Becule\u021bul pentru cel de-al doilea lift era aprins, ar\u0103t\u00e2nd astfel c\u0103 era deja \u00een drum spre noi, \u00eens\u0103 oricine mai c\u0103l\u0103torise cu mijloacele de transport londoneze, ca s\u0103 nu mai vorbim de Northern Line, \u015ftia c\u0103 asta nu este o garan\u021bie. Dar exact atunci u\u015file liftului s-au deschis larg. Am intrat, cuprins\u0103 de u\u015furare. Urcatul parc\u0103 dura o ve\u015fnicie. La ie\u015firea de la metrou, nu era nimeni care s\u0103 verifice biletele, ceea ce m\u0103 enerva \u00eentotdeauna, \u00eens\u0103 era unu \u015fi jum\u0103tate \u00eentr-o dup\u0103-amiaz\u0103 \u00eensorit\u0103 \u015fi controlorul cu siguran\u021b\u0103 era un pic mai \u00eencolo, st\u00e2nd pe terasa unui pub cu m\u00e2necile suflecate \u015fi cu chelia cojindu-i-se. Nenorocitul! M-am gr\u0103bit afar\u0103 \u015fi m-am uitat \u00een jurul meu ca o nebun\u0103. Pentru un moment ce a \u021binut o ve\u015fnicie, nu l-am mai v\u0103zut pe Simon. Toate barurile \u015fi cafenelele \u00ee\u015fi aranjaser\u0103 mesele afar\u0103, iar copacii erau de\u015fi de-a lungul trotuarelor largi, arunc\u00e2nd umbre \u00een\u015fel\u0103toare asupra trec\u0103torilor; una din dou\u0103 persoane p\u0103rea a avea p\u0103rul blond sau poate asta era doar reflexia soarelui printre frunze. Dar, \u00eentr-un final, de partea cealalt\u0103 a Haverstock Hill \u015fi continu\u00e2nd s\u0103 mearg\u0103 \u00een josul dealului, i-am v\u0103zut binecuv\u00e2ntatul costum bleumarin. Nu se putea s\u0103 nu ias\u0103 \u00een eviden\u021b\u0103 \u00een aceste bine cunoscute cartiere artistice \u2013 p\u00e2n\u0103 la urm\u0103 eram aproape de Hampstead \u015fi singurele costume pe care le-a fi putut vedea pe aici erau cele nonconformiste de la Comme des Gar\u00e7ons sau copii ieftine ale acestora, \u00een nici un caz \u00eembr\u0103c\u0103minte de birou bleumarin \u00een dungi. M-am trezit peste drum, la semafor, f\u0103r\u0103 s\u0103 a\u015ftept verdele, ci f\u0103c\u00e2nd semne de scuz\u0103 \u015foferilor care claxonau, \u015fi am alergat u\u015for \u00een josul dealului, dup\u0103 po\u015ft\u0103, magazinul alimentar \u015fi dup\u0103 aprozar, p\u00e2n\u0103 la intersec\u021bia cu Belsize Grove. Am trecut tiptil de col\u021b. Simon mergea pe trotuar, mai departe de mine, iar \u00een timp ce \u00eel urm\u0103ream a f\u0103cut st\u00e2nga \u00een Primrose Gardens. M-am strecurat p\u00e2n\u0103 la col\u021bul str\u0103zii \u015fi m-am oprit, repet\u00e2nd povestea cu furi\u015fatul. \u00cencepeam s\u0103 m\u0103 simt ca la antrenamentele pentru alerg\u0103tori, c\u00e2nd \u00eenve\u021bi s\u0103 sprintezi, s\u0103 alergi \u015fi s\u0103 mergi la intervale de timp neregulate. Cred c\u0103 se nume\u015fte fartlek, dar nu trebuie s\u0103 le spui oamenilor asta \u00een timp ce o faci. La jum\u0103tatea drumului prin Primrose Gardens, Simon s-a oprit pentru un moment, uit\u00e2ndu-se la ceas, apoi a urcat c\u00e2teva sc\u0103ri c\u0103tre o u\u015f\u0103 vopsit\u0103 portocaliu \u00eenchis. A sunat la sonerie, a vorbit la interfon \u015fi i s-a dat drumul. P\u0103rea a fi a\u015fteptat. Am stat pu\u021bin dup\u0103 col\u021b, g\u00e2ndindu-m\u0103 c\u0103 poate ia ceva (poate droguri? Lui Hawkins i-ar pl\u0103cea asta) \u015fi se \u00eentorcea imediat. \u00cens\u0103 au trecut zece minute \u015fi el era \u00eenc\u0103 \u00een\u0103untru, de\u015fi o femeie ie\u015fise la scurt timp dup\u0103 ce el intrase. Trecuse de mine, merg\u00e2nd \u00een josul str\u0103zii, dar nu am putut s\u0103-i v\u0103d fa\u021ba. M\u0103 g\u00e2ndeam c\u0103 nu trebuia neap\u0103rat s\u0103 aib\u0103 leg\u0103tur\u0103 cu Simon; judec\u00e2nd dup\u0103 num\u0103rul butoanelor de interfon, casa era \u00eemp\u0103r\u021bit\u0103 \u00een apartamente. M-am uitat la ceas \u015fi mi-am analizat op\u021biunile. Nu puteam risca s\u0103 urc p\u00e2n\u0103 la u\u015f\u0103, \u00eens\u0103 nici nu mai puteam sta l\u00e2ng\u0103 col\u021b mult timp. Primrose Gardens era o strad\u0103 mic\u0103, extrem de dr\u0103gu\u021b\u0103, cu un oval mare de iarb\u0103 \u00een mijloc, cu pomi, b\u0103nci \u015fi un loc mic pentru copii, ca un parc \u00een miniatur\u0103, \u00een jurul c\u0103ruia strada \u00eengust\u0103 se desp\u0103r\u021bea \u015fi se unea din nou la cel\u0103lalt cap\u0103t, precum un r\u00e2u \u00een jurul unei insule. Casele din jur erau \u00eenalte \u015fi \u00eenguste; ma\u015finile erau blocate pe ambele p\u0103r\u021bi ale str\u0103zii, str\u00e2nse mai tare ca blugii pe fundul unui zidar. Era timpul s\u0103 ac\u021bionez. Lini\u015ftit\u0103, am hoin\u0103rit \u00een josul str\u0103zii \u015fi am intrat \u00een gr\u0103dini. Copacii \u015fi tufi\u015furile aveau un frunzi\u015f bogat \u015fi protector. Am ales o banc\u0103 a\u015fezat\u0103 cu spatele c\u0103tre cas\u0103 \u015fi m-am a\u015fezat. Aici era lini\u015fte, chiar dac\u0103 eram foarte aproape de strada principal\u0103; dac\u0103 cineva ar fi ie\u015fit din apartamentele din spate a\u015f fi auzit. Trecuser\u0103 \u00eenc\u0103 zece minute \u015fi nimeni nici nu ie\u015fise, nici nu intrase \u00een cas\u0103. M\u0103 plictisisem \u015fi m\u0103 uitam prea des la ceas, ceea ce f\u0103cea ca timpul s\u0103 treac\u0103 \u015fi mai greu. Nu a\u015f avea niciodat\u0103 r\u0103bdarea s\u0103 fac asta pe post de slujb\u0103. \u00cemi \u015fi d\u0103dusem seama c\u0103 \u00een graba mea de-a lungul dealului nu m\u0103 uitasem s\u0103 v\u0103d dac\u0103 t\u00e2n\u0103rul care sem\u0103na cu Robert Mitchum mai lucra la aprozar. Poate fusese mai bine a\u015fa; dac\u0103 l-a\u015f fi v\u0103zut, gr\u0103bit\u0103 cum eram, m-a\u015f fi \u00eempiedicat de o piatr\u0103 \u015fi a\u015f fi c\u0103zut. \u015ei asta mi-a dat motiv s\u0103 m\u0103 uit la \u00eentoarcere. \u00cencepusem s\u0103 recit toate poezioarele umoristice absurde care \u00eemi treceau prin cap, ceea ce m-a \u021binut ocupat\u0103 o vreme. Apoi am auzit pe cineva pe strad\u0103. M-am aplecat \u00een fa\u021b\u0103 \u015fi am tras cu ochiul prin tufi\u015furi. \u2014Tom? am spus ne\u00eencrez\u0103toare. Ce faci aici? Tom s-a oprit din drum, p\u0103r\u00e2nd la fel de surprins s\u0103 m\u0103 vad\u0103 precum eram \u015fi eu s\u0103-l v\u0103d. \u2014Locuiesc pe urm\u0103toarea strad\u0103, mi-a r\u0103spuns. Dar tu ce faci pe aici? Comunici cu natura? \u2014Nu chiar. Eram \u00eenc\u00e2ntat\u0103 s\u0103-l v\u0103d pe Tom \u015fi nu numai pentru c\u0103 prezen\u021ba lui \u00eemi oferea ceea ce \u00een romanele de spionaj se numea acoperire. \u00cent\u00e2lnirile \u00eent\u00e2mpl\u0103toare sunt mereu bine-venite c\u00e2nd te-ai certat; \u00eei scot din \u00eencurc\u0103tur\u0103 pe am\u00e2ndoi, deoarece nici unul nu a trebuit s\u0103 se chinuie s\u0103 aranjeze \u00eent\u00e2lnirea. Am b\u0103tut cu palma locul de l\u00e2ng\u0103 mine. \u2014E\u015fti gr\u0103bit? Ia loc. \u2014De ce vorbe\u015fti \u00een \u015foapt\u0103? m-a \u00eentrebat Tom suspicios. De-abia te pot auzi. Dar a p\u0103\u015fit prin poart\u0103 \u00een micul parc \u015fi a r\u0103mas uit\u00e2ndu-se \u00een jurul s\u0103u. \u2014Dr\u0103gu\u021b aici, nu? Am ie\u015fit doar s\u0103 iau ziarul. \u2014Unde este Alice? i-am spus, \u00eencerc\u00e2nd s\u0103 fac conversa\u021bie. Tom mi-a aruncat o privire plin\u0103 de ne\u00eencredere. \u2014La serviciu. \u2014Chiar a\u015fa? Cu ce se ocup\u0103? \u2014Este asistent social. N-am schi\u021bat nimic. Nimeni nu putea spune c\u0103 nu m\u0103 str\u0103duiesc. Muream de ner\u0103bdare s\u0103-l \u00eentreb dac\u0103 f\u0103cuser\u0103 deja sex, dar m-am ab\u021binut cu t\u0103rie. Apoi am observat c\u0103 Tom purta un pulover nou. Timp de mul\u021bi ani \u00eel v\u0103zusem numai cu un Aran alb \u015fi al naibii de vechi ori cu unul la fel de vechi, bleumarin: acum purta un hanorac larg, parc\u0103 lucrat manual \u00een umbre variate \u015fi murdare de maro \u015fi verde, cu fire at\u00e2rn\u00e2nd la \u00eent\u00e2mplare. \u015etiam cu siguran\u021b\u0103 cine era responsabil de aceast\u0103 atrocitate, \u00eens\u0103 eram prea \u015fireat\u0103 ca s\u0103 i-o spun \u00een fa\u021b\u0103. \u00cen schimb, i-am spus cu viclenie, subtil: \u2014Nu \u021bi-e cald cu puloverul \u0103sta? Z\u00e2mbi m\u00e2ndru. \u2014\u00cemi place s\u0103-l port. Alice mi l-a cump\u0103rat. O doamn\u0103 din Wales le face, din p\u0103r de capr\u0103. Se pare c\u0103 toate ies diferit. Este dr\u0103gu\u021b, nu? \u2014Mhm. Lucrurile erau mai serioase dec\u00e2t credeam. Tom se scufunda \u00eentr-o mocirl\u0103 hippie. De aici p\u00e2n\u0103 la sandalele de piele lucrate manual mai era doar un pas. O u\u015f\u0103 se auzi \u00een spatele meu. M-am uitat repede \u00eemprejur, dar nu era Simon. Tom nu observase; se uita m\u00e2ndru \u00een jos la hanorac. Burta p\u0103rea c\u0103 \u00eei mai sc\u0103zuse. \u00cei duceam cumva dorul. \u2014Sper din tot sufletul ca tu \u015fi Alice s\u0103 v\u0103 \u00een\u021belege\u021bi, Sam, a spus el cu seriozitate. Ave\u021bi at\u00e2tea \u00een comun. Pentru Dumnezeu, oare ce, \u00een afar\u0103 de sexul feminin? \u2014Alice chiar \u021bine la oameni, a continuat Tom. Este at\u00e2t de inimoas\u0103. Din moment ce, dup\u0103 Tom, aveam toat\u0103 bl\u00e2nde\u021bea \u015fi feminitatea Ecaterinei cea Mare \u00een tonul unei izbucniri nervoase, nu \u00een\u021belegeam de ce m\u0103 asem\u0103na cu ea. Pe l\u00e2ng\u0103 asta, dac\u0103 \u021binea at\u00e2t de mult la el, nu l-ar l\u0103sa s\u0103 ias\u0103 din cas\u0103 \u00eembr\u0103cat a\u015fa. Copiii ar putea s\u0103 arunce cu pietre \u00een el. \u2014Cum \u00ee\u021bi merge slujba? i-am spus, \u00eentrerup\u00e2nd acest imn de recuno\u015ftin\u021b\u0103 \u00eenainte s\u0103 aud c\u0103 Alice avea s\u0103 fie \u00een cur\u00e2nd sanctificat\u0103. Un z\u00e2mbet i s-a z\u0103rit \u00een locurile de pe fa\u021b\u0103 care \u00eenc\u0103 nu c\u0103zuser\u0103 prad\u0103 sentimentalismului. \u2014Extraordinar! a spus. Am \u00eenceput s\u0103 scriu ni\u015fte sonete. Nu este nimic mai frumos dec\u00e2t a fi \u00eendr\u0103gostit, Sam. Ar trebui s\u0103 \u00eencerci. S-a uitat la mine comp\u0103timitor. \u2014Adev\u0103rata comunicare ce poate exista \u00eentre dou\u0103 persoane care se unesc cu mintea, cu sufletul... \u2014Dar cum r\u0103m\u00e2ne cu trupurile? am bolborosit. S-au \u00eent\u00e2lnit deja? Dar, din fericire, Tom nu a auzit. \u2014Uite, duminic\u0103 mergem la un fel de club, zise el, pe aleea cu m\u0103slini. Ni\u015fte persoane pe care le cunoa\u015fte Alice sunt patroni. De ce nu vii cu noi? Este \u00een Highbury. \u2014Cum se nume\u015fte? \u2014Chill Out. Se spune c\u0103 este o atmosfer\u0103 foarte relaxant\u0103. \u00ce\u015fi \u00eencepe programul la patru \u015fi vom fi acolo de la \u00eenceput. Alice a promis s\u0103 ajute cu aranjarea saltelelor. M-am uitat \u00een gol. \u2014Sigur, i-am spus. \u2014Este \u00een biserica aceea convertit\u0103 din spatele garajului Toyota. Vii, nu-i a\u015fa? Pentru un moment, o imagine a vechiului Tom mi-a ap\u0103rut \u00een minte \u015fi m\u0103 \u00eentrebam dac\u0103 nu cumva cerea sprijin la acest eveniment fioros, f\u0103r\u0103 s\u0103 aib\u0103 curajul s\u0103 mi-o spun\u0103 \u00een fa\u021b\u0103. \u2014Bine\u00een\u021beles c\u0103 voi veni, i-am spus \u015fi am fost r\u0103spl\u0103tit\u0103 cu o \u00eembr\u0103\u021bi\u015fare. \u00cen partea de sus, puloverul lui zg\u00e2ria precum o c\u0103ma\u015f\u0103 din c\u00e2nep\u0103 \u2013 Tom f\u0103cea peniten\u021b\u0103 pentru c\u0103 era cu Alice. \u2014Trebuie s\u0103 plec acum, Sammy, a spus. Sunt la jum\u0103tatea unui sonet \u015fi parc\u0103 simt cum \u00eemi vine inspira\u021bia. Ne vedem duminic\u0103, da? \u015ei \u00ee\u015fi lu\u0103 zborul. M-am uitat dup\u0103 el, mintea elabor\u00e2ndu-mi planuri de salvare, uit\u00e2nd complet de Simon Grenville \u015fi de \u00eent\u00e2lnirea lui misterioas\u0103. \u00cen spatele meu s-a \u00eenchis o u\u015f\u0103. M-am uitat pe furi\u015f, cu aten\u021bie, printr-un tufi\u015f. Simon cobora u\u015for sc\u0103rile, l\u0103s\u00e2ndu-mi destul timp s\u0103 \u00eei analizez bine chipul. Nu mai era preocupat, ci u\u015furat, eliberat de griji, de parc\u0103 primise ni\u015fte ve\u015fti nemaipomenite; p\u0103rea mai fericit dec\u00e2t \u00eel v\u0103zusem eu vreodat\u0103. M-am uitat la ceas. St\u0103tuse acolo mai pu\u021bin de o or\u0103. A luat-o \u00eenapoi pe Primrose Gardens, merg\u00e2nd pe drumul pe care venise. M-am g\u00e2ndit dac\u0103 s\u0103 \u00eel urm\u0103resc, dar am renun\u021bat la idee. Instinctul mi-a spus c\u0103 se \u00eendreapt\u0103 c\u0103tre serviciu; acest drum i-ar fi luat mai mult de dou\u0103 ore de la plecare p\u00e2n\u0103 la destina\u021bie, iar felul \u00een care a plecat pe furi\u015f din banc\u0103 ar\u0103ta c\u0103 nu \u00ee\u015fi acoperise urmele pref\u0103c\u00e2ndu-se c\u0103 se \u00eent\u00e2lne\u015fte cu un client. Trebuia s\u0103 ajung\u0103 la birou c\u00e2t de repede putea. A\u015fa c\u0103 am preferat s\u0103 a\u015ftept \u015fi s\u0103 v\u0103d cine mai ie\u015fea din acea cas\u0103. O alt\u0103 femeie a sunat la interfon \u015fi a intrat la scurt timp dup\u0103 ce Simon plecase; nu v\u0103zusem pe ce buton ap\u0103sase Simon, a\u015fa c\u0103 nu \u015ftiam dac\u0103 \u015fi acea tip\u0103 se ducea la aceea\u015fi persoan\u0103. Travers\u00e2nd strada, am urcat sc\u0103rile \u015fi m-am uitat la numele de pe cele patru butoane: B. Macpherson, Dr Daniel Goldman, Alan \u015fi Jody Lloyd, Henry Smith. Nu \u015ftiam nici unul dintre aceste nume. Cum Simon era plecat, \u00eemi puteam permite s\u0103 fiu mai pu\u021bin precaut\u0103. Retr\u0103g\u00e2ndu-m\u0103 pe o banc\u0103 de unde puteam vedea casa, mi-am \u00eencruci\u015fat degetele \u015fi am admirat cerul. Dup\u0103 \u00eenc\u0103 o jum\u0103tate de or\u0103, u\u015fa portocalie din fa\u021b\u0103 s-a deschis \u015fi un t\u00e2n\u0103r foarte chipe\u015f a ie\u015fit, \u00eembr\u0103cat \u00eentr-un tricou f\u0103r\u0103 m\u00e2neci ce \u00eei scotea \u00een eviden\u021b\u0103 corpul lucrat la sal\u0103 \u015fi o pereche de blugi str\u00e2m\u021bi, care conturau la fel de ar\u0103toasa parte de jos. Plin de energie, a tr\u00e2ntit u\u015fa \u00een spatele s\u0103u \u015fi a \u021bop\u0103it pe sc\u0103ri, cu o geant\u0103 sport at\u00e2rn\u00e2ndu-i pe um\u0103r. Ochii lui str\u0103lucitori au trecut pe l\u00e2ng\u0103 mine indiferen\u021bi \u00een timp ce \u00eenchidea poarta cu z\u0103vorul \u015fi o lua \u00een josul str\u0103zii. L-am privit cu interes \u00een timp ce se \u00eendep\u0103rta, \u015fi nu numai pentru imaginea dr\u0103gu\u021b\u0103 pe care o ofereau mu\u015fchii fesieri \u00een timp ce mergea. P\u0103rea genul de b\u0103rbat la fel de interesat de fete precum Alice ar fi fost de noul num\u0103r al revistei Vogue. \u015ei un pr\u00e2nz petrecut cu el ar face pe oricine s\u0103 plece z\u00e2mbind. Era extrem de senzual, dar a\u015f fi dat orice s\u0103 \u015ftiu dac\u0103 el fusese cel care adusese acel z\u00e2mbet de pl\u0103cere pe fa\u021ba lui Simon Grenville. \n", " 14tc \"Capitolul 14\" Sebastian \u015fi cu mine ne \u00eent\u00e2lneam mai rar zilele astea, cel pu\u021bin \u00eentr-un anume sens. \u015ei asta nu pentru a da timp min\u021bilor noastre s\u0103 se \u00eent\u00e2lneasc\u0103 la un nivel mai \u00eenalt; Sebastian era foarte stresat, fiind ocupat cu aranjarea unei complicate licita\u021bii de propor\u021bii, pentru un client care fusese la petrecerea de logodn\u0103. Petrecea pu\u021binul timp liber \u00een pat, dormind. Am \u00eenceput s\u0103 \u00een\u021beleg cum \u00ee\u015fi c\u00e2\u015ftiga banii. Dac\u0103 a\u015f fi fost o persoan\u0103 grijulie, i-a\u015f fi g\u0103tit cina \u015fi i-a\u015f fi \u015fters fruntea de sudoare. A\u015fa cum \u015fi f\u0103ceam: m\u0103 duceam des s\u0103-l ajut s\u0103 m\u0103n\u00e2nce o mul\u021bime de bun\u0103t\u0103\u021bi la pachet. Marea varietate de m\u00e2ncare de calitate pe care oamenii erau dispu\u015fi s\u0103 \u021bi-o livreze acas\u0103 \u2013 cu condi\u021bia s\u0103 locuie\u015fti \u00een zona lor de acoperire \u2013 m\u0103 uluia. Nu era ieftin, dar nici cartea de credit a lui Sebastian nu avea limite. Nu \u00eei spusesem c\u0103 \u00eel urm\u0103risem pe Simon, de\u015fi am avut c\u00e2teva tentative s\u0103 vorbesc despre via\u021ba lui sexual\u0103. Sebastian a respins categoric ideea c\u0103 Simon ar putea fi homosexual pe baza faptului c\u0103, la \u015fcoal\u0103, nu p\u0103ruse a fi interesat de genul acesta de lucruri, dar, din moment ce, la tipul de \u015fcoal\u0103 la care a \u00eenv\u0103\u021bat Sebastian, cei mai mul\u021bi dintre cei care erau interesa\u021bi aveau s\u0103-\u015fi petreac\u0103 restul vie\u021bii neg\u00e2nd c\u0103 au tendin\u021be homosexuale, nu era un argument. \u00cen principal, a\u015fteptam o ocazie s\u0103 vorbesc cu surorile Fine \u2013 \u00een special cu Belinda \u2013 \u015fi ocazia a ap\u0103rut \u00een cur\u00e2nd la \u00eenmorm\u00e2ntarea lui Charles, care a avut loc c\u00e2teva zile mai t\u00e2rziu. Era o treab\u0103 f\u0103cut\u0103 cu at\u00e2ta elegan\u021b\u0103, \u00eenc\u00e2t m\u0103 a\u015fteptam s\u0103-l v\u0103d pe fotograful de la Tatler poz\u00e2ndu-i pe to\u021bi \u00een timp ce intrau \u00een curtea bisericii: se pare c\u0103 fusese o adev\u0103rat\u0103 b\u0103t\u0103lie pe p\u0103l\u0103riile negre \u015fic de la Harvey Nichols. Eu am avut o p\u0103l\u0103rie neagr\u0103 de paie cu pene de stru\u021b prinse \u00eentr-o parte, cump\u0103rat\u0103 acum trei ani. Era pentru prima dat\u0103 c\u00e2nd o purtam. Nu aruncam niciodat\u0103 \u00eembr\u0103c\u0103mintea; mai devreme sau mai t\u00e2rziu, se ivea momentul potrivit. Bine\u00een\u021beles c\u0103 atmosfera era sumbr\u0103, lucru pe care \u00eel puneam pe seama bunelor maniere \u015fi nu a suferin\u021bei. Se pare c\u0103 Charles nu avea rude apropiate, doar ni\u015fte veri \u00een Olanda care nu veniser\u0103 la \u00eenmorm\u00e2ntare, a\u015fa c\u0103 Belinda nu era nevoit\u0103 s\u0103 le consoleze pe rudele \u00eendurerate. Ea purta o p\u0103l\u0103rie neagr\u0103 imens\u0103 \u015fi o rochie lung\u0103, \u00eengust\u0103 \u015fi neagr\u0103, \u00een care ar\u0103ta ca amanta unui magnat lu\u00e2ndu-\u015fi r\u0103mas-bun. Asem\u0103narea dintre gemene era accentuat\u0103 de hainele formale. Puteau fi chiar clone. Sir Richard a \u021binut-o p\u0103rinte\u015fte cu un bra\u021b pe Belinda pe parcursul \u00eentregii slujbe, cu Suki de cealalt\u0103 parte a ei, de\u015fi nu-mi p\u0103rea c\u0103 avea nevoie de foarte mult\u0103 sus\u021binere, moral\u0103 sau fizic\u0103. Nu o mai v\u0103zusem treaz\u0103 de la petrecerea de logodn\u0103, \u015fi fie o injectaser\u0103 cu at\u00e2tea calmante \u00eenc\u00e2t nu mai \u015ftia unde-i era capul, fie nu \u00eei era greu s\u0103 \u00ee\u015fi controleze durerea provocat\u0103 de moartea lui Charles. Din c\u00e2nd \u00een c\u00e2nd, se \u015ftergea la ochi cu o batist\u0103 cu bordur\u0103 neagr\u0103, dar asta p\u0103rea a fi mai mult de efect dec\u00e2t de nevoie. Dominic, ca de obicei, se a\u015fezase \u00een spatele familiei, costumul lui negru \u015fi ochii g\u00e2nditori f\u0103c\u00e2ndu-l s\u0103 aib\u0103 aerul lui Heathcliff. Probabil se \u00eentreba c\u00e2t timp va mai trece p\u00e2n\u0103 c\u00e2nd va putea fuma o \u021bigar\u0103, \u00eens\u0103 cumva chipul lui p\u0103rea s\u0103 intre \u00eentotdeauna \u00een tiparul unui erou de roman gotic. Slujba a fost aproape perfect\u0103, p\u00e2n\u0103 la ghirlandele de flori foarte scumpe \u015fi cortegiul de limuzine negre pentru familia Fine. Genevi\u00e8ve saluta pe toat\u0103 lumea \u015fi se plimba discret, primind condolean\u021be \u015fi murmur\u00e2nd \u00eenapoi vorbe care sigur nu erau dec\u00e2t r\u0103spunsurile corecte \u015fi conven\u021bionale. Nu \u015ftiam c\u0103 eticheta cere s\u0103 existe \u015fi o gazd\u0103 la \u00eenmorm\u00e2nt\u0103ri, \u00eens\u0103 acesta era un rol potrivit pentru Genevi\u00e8ve, din moment ce Suki se ag\u0103\u021base de cel\u0103lalt bra\u021b al tat\u0103lui s\u0103u, la fel ca Belinda. Genevi\u00e8ve, \u00een loc s\u0103 intre \u00een competi\u021bie cu Suki pentru locul de l\u00e2ng\u0103 Sir Richard, se retr\u0103sese \u00eencet, purt\u00e2ndu-se \u00eentr-un mod care cu siguran\u021b\u0103 o enerva \u015fi mai tare pe Suki. \u201eC\u00e2t de bine \u021bine situa\u021bia sub control\u201c, m\u0103 g\u00e2ndeam, urm\u0103rindu-i mi\u015fc\u0103rile printre diversele grupuri de oameni, cu o comportare distins\u0103 \u015fi retras\u0103, \u00eens\u0103 cu o u\u015foar\u0103 umbr\u0103 de deta\u015fare ce ar\u0103ta clar c\u0103 \u00een\u021belegea c\u0103 nimeni nu \u00eel pl\u00e2ngea de fapt pe Charles de Groot. Era ceva inuman \u00een abilitatea ei de a face fa\u021b\u0103 situa\u021biilor dificile. Nu aveam \u00eencredere \u00een asta. Dup\u0103 cobor\u00e2rea sicriului, Sebastian \u015fi cu mine am mers s\u0103 ne exprim\u0103m condolean\u021bele \u015fi am fost imediat ruga\u021bi s\u0103 mergem la casa familiei Fine pentru o gustare. Nimeni nu folosea cuv\u00e2ntul \u201eparastas\u201c. Poate era considerat vulgar. Am fost surprins\u0103 s\u0103 v\u0103d c\u0103, \u00een afar\u0103 de doctorul familiei \u015fi so\u021bia sa, eram singurii invita\u021bi. Acesta era tiparul familiei Fine: o mul\u021bime de cuno\u015ftin\u021be, dar nici un prieten apropiat. Dominic \u015fi Sebastian vorbeau cu voci cobor\u00e2te despre cricket, \u00een timp ce Suki ne strecura pe mine \u015fi pe Belinda \u00een gr\u0103din\u0103. P\u0103s\u0103rile c\u00e2ntau \u00een copaci, iar mirosul \u00eembietor de trandafiri r\u0103m\u0103sese \u00een aer ca un parfum. Belinda s-a a\u015fezat pe o mas\u0103 micu\u021b\u0103 de sub m\u0103r \u015fi \u015fi-a scos p\u0103l\u0103ria, privirea r\u0103t\u0103cindu-se undeva pe zidul gr\u0103dinii \u015fi pe casa alb\u0103 \u015fi mare a familiei Planchet din spatele acestuia. \u2014Doamne, ce cald este! a spus. Ce bine c\u0103 nu mi-am cump\u0103rat cealalt\u0103 p\u0103l\u0103rie, Sukes. Ar fi fost mult prea grea. \u015ei-a \u00eenv\u00e2rtit imensa p\u0103l\u0103rie de paie pe un deget. \u2014Cum te sim\u021bi? am \u00eentrebat-o. S-a uitat la mine pierdut\u0103. \u2014A, bine. Apoi, v\u0103z\u00e2ndu-mi expresia fe\u021bei, \u015fi-a dat seama c\u0103 era nevoie s\u0103 dezvolte. \u2014\u015etii, mi-a r\u0103spuns mai degrab\u0103 vag, cu c\u00e2t m\u0103 g\u00e2ndesc mai mult la asta, cu at\u00e2t parc\u0103 \u00eemi pare a fi un vis \u2013 Charles, toat\u0103 povestea asta... totul s-a petrecut at\u00e2t de repede... adic\u0103, bine\u00een\u021beles c\u0103 \u00eemi este dor de el, dar \u00eenc\u0103 nu-mi vine s\u0103 cred... \u2014De c\u00e2t timp era\u021bi \u00eempreun\u0103? \u2014Ah, nu de mult, mi-a spus vesel\u0103. Ne-am distrat, bine\u00een\u021beles, \u015fi ar\u0103ta at\u00e2t de bine, \u00eens\u0103 niciodat\u0103 nu am sim\u021bit c\u0103 \u00eel cunosc cu adev\u0103rat, dac\u0103 \u00een\u021belegi ce vreau s\u0103 spun. M-am trezit ieri \u015fi m-am g\u00e2ndit: cine era el de fapt? Cine era acea persoan\u0103? zise, c\u0103z\u00e2nd pe g\u00e2nduri cu nostalgie. De\u015fi ar fi fost dr\u0103gu\u021b s\u0103 fi fost c\u0103s\u0103tori\u021bi. Chiar le-am \u00eencercat pe toate \u00een rest. A\u015f fi fost o Griffon \u2013 Grafin, cum s-o fi spun\u00e2nd. \u015ei m\u0103 sim\u021beam at\u00e2t de bine g\u00e2ndindu-m\u0103 la un model de rochie de mireas\u0103... P\u0103rea mult mai trist\u0103 de pierderea rochiei dec\u00e2t fusese c\u00e2nd privise sicriul lui Charles cobor\u00e2t \u00een groap\u0103. Doctorul Jones a diagnosticat asta ca fiind un caz de schimbare de priorit\u0103\u021bi. \u2014Suki? strig\u0103 Sir Richard din cas\u0103. Vrei s\u0103 vii pu\u021bin, drag\u0103? Este o problem\u0103 cu florile. \u2014Vrei s\u0103 \u00ee\u021bi aduc ceva de b\u0103ut c\u00e2nd m\u0103 \u00eentorc, Bells? a \u00eentrebat Suki binevoitoare. \u2014Doamne, nu, sunt bine. Mul\u021bumesc, drag\u0103! \u2014Dac\u0103 e\u015fti sigur\u0103 de asta... \u2014Of, nu te mai agita! zise Belinda, dar cu a\u015fa un z\u00e2mbet, \u00eenc\u00e2t cuvintele \u015fi-au mai pierdut din asprime. \u2014Suki! \u021bip\u0103 Sir Richard. Suki se \u00eentoarse \u015fi intr\u0103 \u00een cas\u0103. \u2014Uneori este exact ca o clo\u015fc\u0103, \u00eemi m\u0103rturisi Belinda. \u015etii, sunt sora mai mic\u0103. Am fost pu\u021bin mai sub\u021biric\u0103 \u015fi boln\u0103vicioas\u0103 c\u00e2nd am fost mic\u0103 \u015fi se pare c\u0103 Sukes era cea care m\u0103 \u00eengrijea. Exagereaz\u0103 uneori, f\u0103c\u00e2nd pe sora mai mare. C\u0103sc\u0103 larg. \u2014Doamne, acele calmante pe care mi le-a dat Felix chiar \u00ee\u015fi fac efectul. Cad din picioare de somn. Felix era un b\u0103rbat pl\u0103cut, cu p\u0103rul cenu\u015fie, cu o so\u021bie blond\u0103 cu dou\u0103zeci de ani mai t\u00e2n\u0103r\u0103 dec\u00e2t el. Ca \u015fi \u00eenmorm\u00e2ntarea, p\u0103rea a fi tipul perfect de doctor de societate, prea perfect pentru a fi adev\u0103rat. \u2014M-au \u00eendesat cu tot felul de treburi pentru \u00eenmorm\u00e2ntare, a m\u0103rturisit Belinda. Ca s\u0103-mi distrag\u0103 aten\u021bia de la altele. \u015ei mi-a f\u0103cut cu ochiul conspirativ. \u2014Prostioare. Vor s\u0103 m\u0103 determine s\u0103 m\u0103 las, el \u015fi Suki. At\u00e2t de plictisitori. Nu \u015ftiam dac\u0103 Belinda era deja dependent\u0103 sau dac\u0103 lua numai ocazional. Cu Charles mort r\u0103m\u0103sese f\u0103r\u0103 furnizor, dar c\u00e2t de mult conta asta pentru ea? \u2014Tu\u2026 nu m\u0103 puteam g\u00e2ndi la alt mod de a o \u00eentreba. Tu chiar sim\u021bi nevoia? era cel mai elegant mod \u00een care o puteam spune. Aproape c\u0103 nu schi\u021b\u0103 nimic. \u2014Nu, nu \u00een sensul \u0103sta. M\u0103 distrez, at\u00e2ta tot. Aceast\u0103 indiferen\u021b\u0103 cu care mi-a r\u0103spuns m-a \u00eencurajat s\u0103 continui. \u2014Charles este acum mort. Suki mi-a spus c\u0103 el era furnizorul t\u0103u\u2026 \u2014S\u0103racul Charles, a spus Belinda calm\u0103. Pot s\u0103 spun c\u0103 eu sunt singura c\u0103reia \u00eei pare r\u0103u c\u0103 este mort. \u2014Nu se prea \u00een\u021belegea cu oamenii? A r\u00e2s. \u2014Po\u021bi s\u0103 spui \u015fi a\u015fa. \u2014De ce? \u00cens\u0103 Belinda se g\u00e2ndea la altele acum. Parc\u0103 nici nu a\u015f fi fost acolo, \u00eemi lua cuvintele mai mult ca pretexte pentru a r\u0103t\u0103ci prin propriile-i g\u00e2nduri. Belinda Fine era cea mai singuratic\u0103 persoan\u0103 din c\u00e2te cuno\u015fteam; ceilal\u021bi oameni erau pentru ea doar imagini pe care s\u0103 le actualizeze dup\u0103 bunul plac \u2013 ba chiar sau, mai bine spus, \u00een special Suki, care \u00ee\u015fi f\u0103cea prea multe griji pentru ea. \u015ei-a \u00eentins bra\u021bele, m\u00e2necile \u00eenguste ale rochiei sale desf\u0103c\u00e2ndu-se \u00een clopot peste m\u00e2inile ei sub\u021biri, \u015fi \u00ee\u015fi privi unghiile un moment. \u2014M\u0103 \u00eentreb dac\u0103 voi primi banii lui Charles, a spus medit\u00e2nd. Dac\u0103 am fi fost c\u0103s\u0103tori\u021bi, i-a\u015f fi luat. Nu c\u0103 ar conta cu adev\u0103rat. \u2014Nu \u015ftiam c\u0103 are ceva bani. \u2014Nu chiar. Vreau s\u0103 spun c\u0103 nimic serios. \u00cens\u0103 contul lui din banc\u0103 era destul de frumu\u015fel. \u015etii, Charles \u00ee\u015fi avea metodele proprii. \u2014Vrei s\u0103 spui c\u0103 se ocupa cu droguri? am \u00eentrebat f\u0103r\u0103 ocoli\u015furi. Nu avea rost s\u0103 m\u0103 \u00eenv\u00e2rt \u00een jurul cozii cu ea \u00een starea aceasta, \u015fi, \u00eentr-adev\u0103r, Belinda doar a deschis larg ochii alba\u015ftri \u015fi a dat din cap \u00een semn c\u0103 nu. A fost un gest slab schi\u021bat \u015fi \u00een loc de negare ar fi putut \u00eensemna c\u0103 nu ar trebui s\u0103 pun astfel de \u00eentreb\u0103ri. O mi\u015fcare a u\u015filor de sticl\u0103 dinspre gr\u0103din\u0103 \u00eemi atrase aten\u021bia; Suki se \u00eentorcea. \u2014\u015ei totu\u015fi, de unde f\u0103cea rost de bani? am \u00eentrebat, sim\u021bind c\u0103 nu mai aveam ce pierde. Suki mergea \u00eenspre noi pe iarb\u0103. Belinda se uita fix la ea \u00een loc s\u0103 se uite la mine \u015fi credeam c\u0103 i-am pierdut aten\u021bia, dar exact c\u00e2nd Suki a ajuns la noi mi-a spus, cu o voce critic\u0103: \u2014Nu ar trebui s\u0103 te intereseze secretele altora, iar apoi a \u00eenceput s\u0103 r\u00e2d\u0103. \u015ei-a pus degetul la gur\u0103. \u2014Sssh! Sssh! Secrete! Iritarea s-a ivit \u00eenl\u0103untrul meu ca un r\u0103spuns, dar a fost redus\u0103 la t\u0103cere de o alt\u0103 senza\u021bie. M-am uitat la Suki. O privea pe Belinda \u00een timp ce ea chicotea, \u00eendesat\u0103 pe jum\u0103tate cu tranchilizante \u015fi Dumnezeu mai \u015ftie ce, \u015fi expresia de pe fa\u021ba ei era de nedescifrat. Era ceva nes\u0103n\u0103tos \u00een obsesia Belindei pentru propria persoan\u0103; n-ar fi o exagerare s\u0103 o numesc narcisism. M\u0103 \u00eentrebam dac\u0103 la asta se g\u00e2ndea \u015fi Suki, dac\u0103 era speriat\u0103 pentru Belinda sau chiar pentru ea \u00eens\u0103\u015fi. Deoarece cineva pentru care lumea exista numai ca o reflectare a propriei persoane ar putea fi capabil de orice \u00een momentul \u00een care nu i-ar pl\u0103cea ce vede \u00een oglind\u0103: de absolut orice. \n\nGenevi\u00e8ve Planchet m-a abordat de \u00eendat\u0103 ce am intrat pe u\u015file din sticl\u0103. \u2014Cum se simte? m-a \u00eentrebat, p\u0103r\u00e2nd pu\u021bin \u00eengrijorat\u0103. F\u0103r\u0103 a se preface, s-a \u00eentors \u00eencet \u00eentr-o parte, retr\u0103g\u00e2ndu-se \u00eentr-un col\u021b departe de centrul camerei pentru pu\u021bin\u0103 intimitate. I-am admirat metoda. \u2014Este \u00eentr-o dispozi\u021bie stranie, i-am spus precaut\u0103, dar asta se poate datora calmantelor. \u2014Cui? Oh! S-a \u00eencruntat. \u2014Credeai c\u0103 vorbesc de Belinda. Din nou ap\u0103ru acea vag\u0103 mi\u015fcare a umerilor \u00een sus \u015fi jos, care numai ridicat din umeri nu era. \u2014Belinda\u2026 e ea \u00eens\u0103\u015fi. De fapt, vorbeam despre Suki. Sunt mai degrab\u0103 \u00eengrijorat\u0103 \u00een leg\u0103tur\u0103 cu ea. A stat tot timpul l\u00e2ng\u0103 Belinda \u00een ultima s\u0103pt\u0103m\u00e2n\u0103. Are prea multe griji pe cap. Asta era ceva a\u015fa de diferit de ceea ce \u00eemi spusese Suki Fine despre Genevi\u00e8ve \u00eenc\u00e2t nu \u015ftiam ce s\u0103 \u00eei spun. Partea cea mai ciudat\u0103 este c\u0103 am crezut-o atunci pe Suki \u015fi acum o credeam pe Genevi\u00e8ve; vedeam c\u0103 grija pentru Suki e destul de real\u0103, cu at\u00e2t mai mult cu c\u00e2t nu se pref\u0103cea c\u0103 i-ar p\u0103sa de rebela ei sor\u0103. \u2014P\u0103rea tensionat\u0103? m-a \u00eentrebat Genevi\u00e8ve. \u2014Cam da, i-am r\u0103spuns. Genevi\u00e8ve a dat din cap \u00een semn de dezacord. \u00centorc\u00e2ndu-\u015fi capul, i-a f\u0103cut semn lui Sir Richard, care a venit la noi obedient. \u2014Richard, sunt \u00eengrijorat\u0103 pentru Suki, i-a spus deodat\u0103. Are nevoie de o pauz\u0103. Nu face nimic altceva dec\u00e2t s\u0103 aib\u0103 grij\u0103 de Belinda. Richard Fine se uita buimac. \u2014\u00cen\u021beleg asta, Genny, dar ce pot face eu \u00een leg\u0103tur\u0103 cu asta? E? Suki este o persoan\u0103 matur\u0103. \u2014Poate are nevoie de propriul apartament, spuse Genevi\u00e8ve. \u015ei Belinda la fel. \u2014Le-am oferit propriile apartamente cu mul\u021bi ani \u00een urm\u0103! i-a r\u0103spuns Sir Richard. Belinda a spus c\u0103 ar fi prea mare deranjul, iar Suki a spus c\u0103 vrea s\u0103 stea aici. A zis c\u0103 am nevoie de cineva care s\u0103 aib\u0103 grij\u0103 de cas\u0103. \u015ei trebuie s\u0103 recunosc, se pricepe la asta de minune. S\u0103 \u015ftii c\u0103 a aranjat acest loc de una singur\u0103, mi-a spus. Ea a ales totul. Are un ochi al naibii de bun. M-am uitat la Genevi\u00e8ve. \u00cel aproba. Nu \u00eemi puteam scoate din minte furia lui Suki c\u00e2nd a crezut c\u0103 Genevi\u00e8ve \u015fi-ar fi atribuit meritul pentru decora\u021biunile interioare. Dac\u0103 ce spunea familia asta nu se potrivea nici la cel mai insignifiant detaliu, ce s-ar \u00eent\u00e2mpla c\u00e2nd ceva important era \u00een joc? \u2014Totu\u015fi, spuse Genevi\u00e8ve, nu pot s\u0103 cred c\u0103 nu poate fi f\u0103cut\u2026 \u2014M\u0103rit-o cu Dominic, a propus Sir Richard. Nu \u00een\u021beleg de ce nu au f\u0103cut-o cu ani \u00een urm\u0103. Aranjeaz\u0103 asta \u015fi toat\u0103 lumea va fi fericit\u0103. Spune-i lui s\u0103 se gr\u0103beasc\u0103, draga mea. Genevi\u00e8ve s-a uitat pe furi\u015f la Dominic, care se tol\u0103nea \u00eentr-un fotoliu, fum\u00e2nd o \u021bigar\u0103, p\u0103r\u00e2nd pe deplin lipsit de griji. \u2014Ar fi bine \u015fi pentru el, a comentat ea. Pu\u021bin\u0103 responsabilitate. Vaga urm\u0103 de accent fran\u021buzesc, felul \u00een care graseia erau \u00eenc\u00e2nt\u0103toare. Mi-a spus dintr-odat\u0103: \u2014Dar suntem lipsi\u021bi de maniere, Sam, vorbim numai despre grijile noastre. \u00cemi pare at\u00e2t de r\u0103u. Ar trebui s\u0103 \u00eentreb\u0103m \u00een ce stare este sculptura ta. Am r\u0103mas uimit\u0103. \u2014O pot repara, i-am r\u0103spuns. \u00cemi va lua ceva timp, dar va fi ca nou\u0103. Doar c\u0103 nu prea am chef s\u0103 o g\u00e2ndesc din nou. \u2014Nota de plat\u0103 va fi consistent\u0103, a spus Sir Richard pe loc. F\u0103 o estimare \u015fi d\u0103-mi-o c\u00e2nd vrei. Nu este nevoie s\u0103 te zg\u00e2rce\u015fti. A scos un sunet g\u00e2j\u00e2it. \u2014S\u0103 \u015ftii c\u0103 a fost foarte ru\u015finos pentru banc\u0103 s\u0103 se \u00eent\u00e2mple a\u015fa ceva. Cu c\u00e2t este mai repede pus\u0103 la loc \u015fi noi ne relu\u0103m via\u021ba, cu at\u00e2t mai bine. Ca s\u0103 mergem mai departe. \u2014Dar cum r\u0103m\u00e2ne cu ancheta Poli\u021biei? le-am spus. Cu siguran\u021b\u0103 \u00eenc\u0103\u2026 Sir Richard m-a \u00eentrerupt, iar tonul vocii sale mi-a dat de \u00een\u021beles c\u0103 nu \u00eei f\u0103ceau deloc pl\u0103cere astfel de \u00eentreb\u0103ri. \u2014\u00cen ceea ce m\u0103 prive\u015fte, a spus, acel t\u00e2n\u0103r nu era bun de nimic, iar fiica mea, din fericire, a reu\u015fit s\u0103 scape de el. Punct. Din nefericire, desigur, asta a implicat \u015fi sculptura ta, draga mea, a ad\u0103ugat ca un g\u00e2nd de final. Dar va ie\u015fi totul la iveal\u0103, nu? \u2014Deci nu \u015ftia\u021bi c\u0103 Charles consuma droguri, i-am spus nevinovat\u0103. \u2014Habar nu aveam. Absolut \u00eengrozitor! spuse r\u0103spicat, fa\u021ba f\u0103c\u00e2ndu-i-se tare ca piatra. \u00cen afar\u0103 de petrecerea de logodn\u0103, genul acela de lucruri nu se prea \u00eent\u00e2mpl\u0103. Dac\u0103 \u00eemi prind vreunul dintre angaja\u021bi f\u0103c\u00e2nd asta, va fi dat afar\u0103 \u00eenainte s\u0103 apuce s\u0103 numere p\u00e2n\u0103 la zece! Sebastian se al\u0103turase micului nostru grup la timp s\u0103 aud\u0103 ultimul schimb de replici. Pentru un moment p\u0103rea, \u00eentr-un mod comic, at\u00e2t de vinovat, \u00eenc\u00e2t mi-a fost greu s\u0103 m\u0103 ab\u021bin din r\u00e2s. V\u0103z\u00e2ndu-l, Sir Richard s-a mai calmat. Era clar c\u0103 Sebastian era unul dintre prefera\u021bii s\u0103i. \u2014Gata cu discu\u021biile pe subiectul acesta. Ce se mai \u00eent\u00e2mpl\u0103 la cricket, Shaw? \n", " 15tc \"Capitolul 15\" \u00cen noaptea aceea am visat-o pe Belinda Fine. St\u0103tea \u00een gr\u0103din\u0103, purt\u00e2nd p\u0103l\u0103ria ei neagr\u0103, de\u015fi acum avea un v\u0103l negru l\u0103sat peste fa\u021b\u0103, prin care nu se vedea foarte clar. Prin voaleta neagr\u0103 care \u00eei umbrea chipul, ochii alba\u015ftri ardeau ca fl\u0103c\u0103ra de gaz, iar privirea era viclean\u0103 \u015fi de om nebun. Cu degetul pe buze, \u00eemi \u015foptea: \u201eSecrete! Ssst! Secrete!\u201c \u015fi apoi chicotea. Chicotelile erau din ce \u00een ce mai nebune\u015fti, cu ritmul regulat \u015fi tare, p\u00e2n\u0103 c\u00e2nd, \u00een sf\u00e2r\u015fit, ochii mei s-au deschis brusc \u015fi am realizat c\u0103 zgomotul venea de fapt de la alarma ceasului. Visul a fost ca un semn c\u0103 solu\u021bia asupra c\u0103reia am tot meditat asear\u0103 era cea bun\u0103. Nu voiam neap\u0103rat s\u0103 recurg la ea, dar nu era alt\u0103 cale; nu aveam alte solu\u021bii la fel de bune de luat \u00een calcul. M-am dus jos \u015fi am sunat la banc\u0103. Simon mi-a preluat apelul, dar p\u0103rea mai precaut ca niciodat\u0103. L-am \u00eentrebat dac\u0103 e liber la pr\u00e2nz, spun\u00e2ndu-i c\u0103 vreau s\u0103 vorbim despre Charles, dar mi-a r\u0103spuns imediat c\u0103 este extrem de ocupat. Am sugerat s\u0103 bem ceva dup\u0103 slujb\u0103, dar am primit acela\u015fi r\u0103spuns. Mi-a spus c\u0103 de fapt nu \u015ftie c\u00e2nd va fi liber. P\u0103rea c\u0103 mai are pu\u021bin \u015fi-mi \u00eenchide. Eram la fel de bine-venit\u0103 ca o halc\u0103 de miel la cina unui vegetarian. M\u0103 \u00eentrebam dac\u0103 \u0103sta e rezultatul dictaturii lui Richard Fine: f\u0103r\u0103 \u00eendoial\u0103 c\u0103 a f\u0103cut cunoscut angaja\u021bilor b\u0103ncii, a\u015fa cum \u00eemi f\u0103cuse \u015fi mie, c\u0103 odat\u0103 Charles \u00eengropat, misterul mor\u021bii lui ar trebui s\u0103 aib\u0103 aceea\u015fi soart\u0103. F\u0103r\u0103 s\u0103 vreau, am spus: \u2014Simon, \u015ftiu despre Primrose Gardens. Am \u00eenjurat \u00een g\u00e2nd. A ie\u015fit mult mai direct dec\u00e2t am inten\u021bionat. R\u0103spunsul a fost o t\u0103cere de morm\u00e2nt. \u2014Simon? am avut eu o tentativ\u0103. Numele lui c\u0103zu \u00een neant \u015fi disp\u0103ru. Nu mai \u015ftiam ce altceva a\u015f fi putut spune. M\u0103 a\u015fteptam s\u0103 aud un clic scurt, care mi-ar fi dat de \u00een\u021beles c\u0103 mi-a \u00eenchis telefonul \u00een nas. Dar, \u00eentr-un final, a vorbit, iar vocea lui p\u0103rea extrem de obosit\u0103, aproape ca a unui b\u0103tr\u00e2n. \u2014\u015etii pubul The Queen\u2019s Head, \u00een spatele sta\u021biei Farringdon? Ne vedem acolo la unu. Acum chiar mi-a \u00eenchis. Am pus telefonul jos, dezgustat\u0103 de mine, sim\u021bindu-m\u0103 ca un \u015fantajist de ultim\u0103 spe\u021b\u0103. Din spatele v\u0103lului negru, mi s-a p\u0103rut c\u0103 ochii Belindei Fine r\u00e2deau de mine. \n\nPubul era \u00eentr-o curte interioar\u0103 pe ni\u015fte str\u0103zi \u00eenguste, fa\u021bada nu promitea multe, iar interiorul la fel de soios era mai r\u0103u dec\u00e2t p\u0103rea. Simon era deja acolo, \u00eentr-un separeu din spate, unde clien\u021bii nu puteau fi v\u0103zu\u021bi dec\u00e2t dac\u0103 str\u0103b\u0103teai jum\u0103tate de pub. Era un loc potrivit pentru o \u00eent\u00e2lnire cu cineva cu care nu vrei s\u0103 fii v\u0103zut. Ar\u0103ta la fel de obosit pe c\u00e2t p\u0103rea la telefon, cu umerii c\u0103zu\u021bi, cu col\u021burile gurii trase \u00een jos. Cu un sentiment fulger\u0103tor de vinov\u0103\u021bie mi-am adus aminte expresia fe\u021bei lui c\u00e2nd p\u0103r\u0103sise casa din Primrose Gardens, izbucnirea de speran\u021b\u0103 \u015fi energie, de bucurie de a tr\u0103i, care se citeau pe chipul s\u0103u. Contrastul \u00eentre atunci \u015fi acum mi se datora. Nu m\u0103 bucura g\u00e2ndul. Alunec\u00e2nd \u00een scaunul din fa\u021ba lui, am zis dintr-odat\u0103, \u00eenainte s\u0103 spun\u0103 el ceva: \u2014Nu am vrut s\u0103 m\u0103 \u00een\u021belegi gre\u015fit. Ce am spus la telefon a fost ca s\u0103 te fac s\u0103 te \u00eent\u00e2lne\u015fti cu mine, dar se termin\u0103 aici \u015fi acum. Nu sunt Charles de Groot. Ceva s-a aprins \u00een ochi lui, de\u015fi mu\u015fchii fe\u021bei nu s-au mi\u015fcat. Ar\u0103ta stors de vlag\u0103, ca o sticl\u0103 golit\u0103 de tot vinul din\u0103untru, \u00een care au mai r\u0103mas doar resturile depuse. Am continuat. Nimic din ce spuneam nu putea s\u0103 \u00eenr\u0103ut\u0103\u021beasc\u0103 situa\u021bia. Probabil c\u0103 doar nevoia de autojustificare m-a f\u0103cut s\u0103 sper c\u0103 vorbind cu mine se va ajuta pe el. \u2014Charles te \u015fantaja, nu? am \u00eentrebat. Simon \u015fi-a ridicat privirea. A dat u\u015for din cap. \u2014Am crezut c\u0103 ai vrut s\u0103 spui\u2026 c\u0103 ai de g\u00e2nd s\u0103\u2026 Mi-a \u00eent\u00e2lnit privirea pentru prima dat\u0103 \u015fi a v\u0103zut \u00een ochii mei ceva care i-a \u00eenl\u0103turat anxietatea; corpul lui a \u00eenceput s\u0103 se relaxeze, chipul i s-a destins. \u2014Cum \u021bi-ai dat seama? m-a \u00eentrebat. \u2014Despre Charles? Ceva ce a spus Belinda. \u015etiam c\u0103 se petrece un fel de \u015fantaj \u00een banc\u0103, \u015fi ce a spus ea l-a indicat exact pe Charles. Apoi mi-am adus aminte un comentariu pe care l-ai f\u0103cut despre venitul lui. Credeam atunci c\u0103 \u00eemi dai un indiciu. \u2014Da, a fost prostesc din partea mea. Am regretat imediat dup\u0103. Doar c\u0103 el p\u0103stra foarte bine aparen\u021bele. Uneori, nu puteam s\u0103 m\u0103 ab\u021bin s\u0103 nu i le stric pu\u021bin. Prostesc din partea mea, totu\u015fi. Atmosfera deja se schimbase. Era ca la sf\u00e2r\u015fitul unui interogatoriu, c\u00e2nd, pentru prima oar\u0103, anchetatul \u015fi anchetatorul se pot relaxa; informa\u021bia fusese aflat\u0103, dificultatea de a o purta de unul singur disp\u0103ruse. Ca \u015fi c\u00e2nd ar fi vrut s\u0103 semnaleze asta, Simon a aprins o \u021bigar\u0103, \u00eentinz\u00e2ndu-mi pachetul. Am refuzat d\u00e2nd din cap. \u2014Charles mi-a dat \u00eent\u00e2lnire aici acum aproape un an, a \u00eenceput el. Cred c\u0103 \u015fi atunci b\u0103nuiam ceva, din moment ce nu l-am \u00eentrebat de ce. Pur \u015fi simplu am venit. Mi-a ar\u0103tat ni\u015fte fotografii cu mine ie\u015find de la Dan. Nu c\u0103 ar fi dovedit ceva cu ele, dar erau ca un simbol. El \u015ftia asta. Mi-a fost suficient doar s\u0103 le v\u0103d. S-a uitat la mine. \u2014\u015etiu c\u0103 e absurd s\u0103 m\u0103 simt vinovat pentru asta. Chiar nu m\u0103 simt. Sau cel pu\u021bin cred c\u0103 nu. Dar probabil c\u0103 totu\u015fi m\u0103 simt, nu? Altfel i-a\u015f fi zis c\u0103 n-are dec\u00e2t s\u0103 se \u015fi sp\u00e2nzure, c\u0103 tot n-am s\u0103 fiu de acord s\u0103 pl\u0103tesc c\u00e2t voia. A tras un fum lung din \u021bigar\u0103. \u2014E ceva ce nu se face \u2013 acolo de unde vin eu, cel pu\u021bin. Probabil mi-a\u015f fi pierdut slujba. Ar fi crezut c\u0103 sunt instabil. E ridicol, nu-i a\u015fa? Dan a fost cel mai bun lucru care mi s-a \u00eent\u00e2mplat vreodat\u0103. M-a ajutat s\u0103 devin ceea ce sunt. \u015ei pentru asta a\u015f putea fi pus pe liber de la banc\u0103. A oftat. \u2014Nu-mi venea s\u0103 cred c\u0103 aveai de g\u00e2nd s\u0103 continui de unde o l\u0103sase Charles. A fost un \u015foc. Credeam c\u0103 a r\u0103mas totul \u00een urm\u0103, c\u0103 sunt \u00een siguran\u021b\u0103 acum. \u2014Cum reu\u015fea s\u0103 fac\u0103 asta? \u2014A, p\u0103i totul era foarte finu\u021b lucrat, a spus Simon, a pl\u0103nuit totul dinainte. Avea un document pe care s\u0103 \u00eel semnez eu \u00een care scria c\u0103 \u00eemi \u00eemprumutase o sum\u0103 de bani, pentru care trebuia s\u0103 pl\u0103tesc dob\u00e2nd\u0103. Urma s\u0103 fie renegociat peste cinci ani. Depozit direct \u00een contul lui de la Coutts. Oricum, nimic dubios \u00een aparen\u021b\u0103. Am fluierat. \u2014Cu c\u00e2t \u00eel pl\u0103teai? A ezitat. \u2014\u00cen jur de cinci mii de lire pe an. \u2014Dumnezeule, Simon, \u00ee\u021bi dai seama c\u0103 f\u0103cea asta \u015fi cu al\u021bi oameni. \u2014Oh, da, Simon \u00ee\u015fi stinse \u021bigara. F\u0103r\u0103 \u00eendoial\u0103. \u2014Unul dintre ei era Bill. \u2014Bill? Te referi la paznicul care a avut atacul de cord? Am \u00eencuviin\u021bat. \u2014\u00cenainte s\u0103 moar\u0103, a \u00eencercat s\u0103 \u00eemi spun\u0103 ceva. Se uita la Charles. Trebuie s\u0103 fi fost el. Simon m\u0103 fix\u0103 cu privirea. \u2014\u015ei ce \u021bi-a spus mai exact? \u2014Mie mi-a spus \u201eNu mai pot s\u0103 continui a\u015fa, chiar dac\u0103 o s\u0103 le zic\u0103\u201c. Apoi c\u0103tre Charles a spus: \u201eNu vreau s\u0103\u201c \u015fi ceva care suna a \u201e\u015fantajist\u201c. Ignor\u00e2nd ultima parte, Simon a repetat \u00eeng\u00e2ndurat: \u2014Deci a spus \u201es\u0103 o fac\u201c? \u2014Exact, \u201es\u0103 o fac\u201c, nu \u201es\u0103-l pl\u0103tesc\u201c. Nu pot s\u0103 cred c\u0103 Charles voia bani de la Bill \u2013 ar fi fost o nimica toat\u0103 pentru el. Dar oportunit\u0103\u021bile care derivau din a avea un paznic la m\u00e2na ta erau nemaipomenite. S-ar fi putut furi\u015fa c\u00e2nd ar fi fost pu\u021bini oameni acolo \u015fi s\u0103-l pun\u0103 pe Bill s\u0103-l aten\u021bioneze dac\u0103 urca cineva. Bill patrula noaptea \u015fi \u00een restul timpului se uita la camerele de supravegheat. Putea chiar s\u0103 le \u00eenchid\u0103 dac\u0103 Charles voia s\u0103 se duc\u0103 undeva unde nu ar fi avut voie, zic\u00e2nd c\u0103 s-au stricat. Posibilit\u0103\u021bile sunt nelimitate. \u2014\u015ei cu ce crezi c\u0103-l avea la m\u00e2n\u0103 Charles pe Bill? \u2014Nu \u015ftiu. Probabil ceva m\u0103runt \u015fi trist care nu ar fi contat poate dec\u00e2t pentru Bill. Charles i-a dat lui Bill un bilet \u00een seara aceea, amenin\u021b\u00e2ndu-l \u00een caz c\u0103 ar fi refuzat s\u0103 mai coopereze. L-a \u00eempins prea departe. Simon d\u0103dea \u00eencet din cap. \u2014Deci, mai \u015ftii pe cine \u015fantaja Charles? am insistat eu. \u2014Nu, a r\u0103spuns el categoric. \u2014Nu te cred. \u2014\tDe ce te intereseaz\u0103 at\u00e2t de mult, p\u00e2n\u0103 la urm\u0103? Simon era acum nervos. Poate \u00ee\u015fi amintea cum l-am f\u0103cut s\u0103 se \u00eent\u00e2lneasc\u0103 cu mine. \u2014Ce-\u021bi iese \u021bie dac\u0103 un \u015fantajist m\u00e2r\u015fav este dat \u00een g\u00e2t de unul dintre oamenii pe care \u00eei seca de bani? Tocmai ai spus c\u0103 el a cauzat atacul de cord al lui Bill! Charles era un gunoi! De ce \u00ee\u021bi pas\u0103 cum a murit? \u2014Cel care a f\u0103cut-o a folosit sculptura mea, am replicat t\u0103ios. Toat\u0103 lumea pare destul de fericit\u0103 s\u0103 uite de asta. Richard Fine mi-a zis ieri practic s\u0103 fac o evaluare a pagubelor \u015fi s\u0103 \u00eei trimit factura \u2013 \u015fi nu-mi spune c\u0103 nu a fost o modalitate de a m\u0103 face s\u0103-mi \u021bin gura. A\u015f fi putut fi \u00eentr-o mare \u00eencurc\u0103tur\u0103, realizezi asta? A\u015f fi putut fi \u021bapul isp\u0103\u015fitor ideal. Dac\u0103 s-ar fi str\u0103duit mai mult, a\u015f fi fost acuzat\u0103 de omucidere! \u015ei poate \u00eenc\u0103 a\u015f fi dac\u0103 nu a\u015f\u2026 \u2014Dac\u0103 nu ai, ce? \u2014Nu conteaz\u0103. Nu era momentul s\u0103 m\u0103 laud cu leg\u0103tura mea neortodox\u0103 cu for\u021bele Poli\u021biei. L-am fixat cu cea mai p\u0103trunz\u0103toare privire a mea \u015fi am insistat: \u2014Nu zic mai departe. \u015ei cu siguran\u021b\u0103 nu am s\u0103 zic poli\u021biei. Dar trebuie s\u0103-mi spui pe cine mai \u015fantaja Charles. Simon privi \u00een alt\u0103 parte. Dup\u0103 o vreme, a spus jenat: \u2014Nu e problema c\u0103 nu te cred. Dar m\u0103 pui \u00eentr-o situa\u021bie foarte dificil\u0103\u2026 nu pot s\u0103-\u021bi spun asta. \u2014Dar tu \u015ftii. Ob\u021binusem deja mai mult dec\u00e2t m\u0103 a\u015fteptasem. A\u015fa c\u0103 puteam plusa: \u2014Ce ar fi s\u0103-mi spui cum ai aflat? Era a doua oar\u0103 de c\u00e2nd \u00eel cuno\u015fteam, c\u00e2nd ceva ce spusesem l-a f\u0103cut s\u0103 o ia la s\u0103n\u0103toasa. A ie\u015fit rapid din separeu \u015fi s-a \u00eendreptat spre ie\u015fire at\u00e2t de urgent de parc\u0103 eu chiar aveam de g\u00e2nd s\u0103 continui de unde o l\u0103sase Charles. \n\nNu m-am dus dup\u0103 el. Nu ar fi avut nici un rost. \u00cen schimb, am mai stat pu\u021bin \u00een separeu, \u00eeng\u00e2ndurat\u0103. Simon uitase, \u00een graba lui, pachetul de \u021big\u0103ri pe mas\u0103 \u015fi am fumat una, f\u0103r\u0103 s\u0103 m\u0103 bucur de ea, pentru c\u0103 niciodat\u0103 nu f\u0103ceam asta, dar m\u0103 foloseam de ritmul lent \u2013 inspir\u0103, expir\u0103, inspir\u0103, expir\u0103, scutur\u0103 scrumul \u2013 ca s\u0103-mi pun ordine \u00een g\u00e2nduri. Se pare c\u0103 ajunsesem \u00een alt punct mort, dar cel pu\u021bin f\u0103cusem un pas \u00eenainte; de\u015fi m\u0103 sim\u021beam ca o ma\u015fin\u0103 hurducat\u0103, care ba se oprea, ba pornea, ba iar se oprea, cel pu\u021bin \u00eenaintam, chiar dac\u0103 foarte lent. M-am g\u00e2ndit la posibilit\u0103\u021bile pe care le aveam. Nu vedeam cum a\u015f fi putut ob\u021bine mai multe informa\u021bii de la Simon f\u0103r\u0103 s\u0103-l amenin\u021b, \u015fi nu aveam de g\u00e2nd s\u0103 fac asta. Poate ar fi trebuit s\u0103 \u00eencerc s\u0103 vorbesc din nou cu Belinda Fine. Am alungat \u00eens\u0103 aceast\u0103 idee. Nu voiam ca familia Fine s\u0103 \u015ftie c\u00e2t de mult sunt interesat\u0103 de moartea lui Charles, \u015fi era foarte posibil ca ea s\u0103-i anun\u021be pe to\u021bi \u00een timpul cinei. Probabil deja ajunsesem prea departe cu ea. Nici nu m\u0103 \u00eentrebam de ce vreau s\u0103 \u015ftiu cine l-a omor\u00e2t pe Charles. Cui d\u0103duse drumul sculpturii mele \u00een capul lui nu \u00eei p\u0103sase dac\u0103 voi fi sau nu tras\u0103 la r\u0103spundere pentru dezastru sau mai r\u0103u, sperase s\u0103 m\u0103 scoat\u0103 pe mine vinovat\u0103. Asta \u00eemi facea s\u00e2ngele s\u0103 fiarb\u0103. \u015ei odat\u0103 ce prind ceva cu din\u021bii nu \u00eei dau drumul p\u00e2n\u0103 nu \u00eel fac buc\u0103\u021bi. Hawkins m-a comparat odat\u0103 cu un buldog, a\u015fa a reu\u015fit s\u0103 se culce cu mine \u2013 cu dulceg\u0103rii. \u00deigara se terminase. Am stins-o \u015fi m-am ridicat, trec\u00e2nd \u00een drumul meu spre u\u015f\u0103 pe l\u00e2ng\u0103 colec\u021bia variat\u0103 de b\u0103utori de la ora pr\u00e2nzului, care \u00ee\u015fi croiau drum spre fundul paharelor. Afar\u0103 soarele era puternic \u015fi mi-am pus ochelarii fumurii. Nu aveam nici cea mai vag\u0103 idee cum reu\u015feam s\u0103 m\u0103 aflu cu regularitate \u00een ora\u015f sau prin \u00eemprejurimi la ora aglomera\u021biei de la pr\u00e2nz. Probabil incompeten\u021b\u0103. Chiar \u015fi str\u0103zile l\u0103turalnice dintre Farringdon \u015fi Clerkenwell erau \u00eemp\u00e2nzite cu func\u021bionari \u015fi baruri cu sendvi\u015furi de v\u00e2nzare. Cel pu\u021bin eram aproape de urm\u0103toarea mea destina\u021bie. M-am \u00eendreptat c\u0103tre birourile de la Herald, medit\u00e2nd asupra unei c\u0103i s\u0103 aflu pe cine mai \u015fantaja Charles de Groot. N-avea nici un rost s\u0103 \u00eel \u00eentreb pe Hawkins. Dac\u0103 i-a\u015f fi spus de ce, ar fi putut s\u0103 o fac\u0103 sau mai degrab\u0103 i-ar fi zis lui Brand; dar nu voiam s\u0103-l expun pe Simon la asemenea investiga\u021bii, ca s\u0103 nu mai vorbesc de celelalte victime pe care ar putea s\u0103 le fi avut Charles. \u015ei trebuia s\u0103 m\u0103 dau bine pe l\u00e2ng\u0103 Hawkins doar pentru o list\u0103 cu nume, ceea ce nu inten\u021bionam s\u0103 fac. Nici nu aveam de g\u00e2nd s\u0103 aplic aceea\u015fi tactic\u0103 \u00een ceea ce-l prive\u015fte pe Tim; nu fac promisiuni pe care nu le respect. Dar m-am g\u00e2ndit la un alt mod de r\u0103splat\u0103, cel pu\u021bin la fel de tentant. Poate chiar mai mult. \n\nHerald era aproape ca o camer\u0103 imens\u0103, ocup\u00e2nd un etaj \u00eentreg dintr-o cl\u0103dire uria\u015f\u0103 de birouri; numai redactorul-\u015fef avea un birou al lui. Era ora pr\u00e2nzului, locul era practic pustiu; majoritatea computerelor aveau screensaverele activate, afi\u015f\u00e2nd mesaje t\u00e2mpite \u00een culori fosforescente, care succedau la \u00eent\u00e2mplare pe ecran, sau gazoane care se \u00ee\u015fi taie singure iarba pe pilot automat. Tim, totu\u015fi, era la computerul lui, \u00een c\u0103ma\u015f\u0103, b\u0103t\u00e2nd la tastatur\u0103 f\u0103r\u0103 chef. De cum m-a v\u0103zut, s-a \u00eentors spre mine cu scaunul. \u2014Sam, ce mai faci? \u00cendrept\u00e2ndu-se de spate, s-a ridicat \u015fi m-a pupat. \u2014Credeam c\u0103 idiotul de la poart\u0103 a gre\u015fit numele. Ce am f\u0103cut s\u0103 merit o asemenea vizit\u0103? M-am a\u015fezat la biroul de l\u00e2ng\u0103 el, acum neocupat. Proprietarul avea acel gen de scaun ergonomic \u00een care pe jum\u0103tate stai, pe jum\u0103tate \u00eengenunchezi. M-am sim\u021bit foarte ciudat. Pe ecranul computerului zburau toastere urm\u0103rind felii de p\u00e2ine. M-am uitat mai atent. Erau clar toastere zbur\u0103toare, cu aripile argintii \u015fi c\u0103ptu\u015fite precum cele purtate de \u00eengera\u015fii gra\u015fi din fresce. \u2014De fapt, e \u00een interes de serviciu, am spus cu inten\u021bia de a-l dezumfla repede. S-a str\u00e2mbat. \u2014Ei bine, nu mi-am \u00eenchipuit c\u0103 e de dragul companiei mele. Fie. De a cui munc\u0103 vorbim aici, de a mea sau de a ta? \u2014S\u0103 sper\u0103m c\u0103 de-a am\u00e2ndurora. \u2014Serios? C\u00e2t timp va dura? Tonul lui devenea din ce \u00een ce mai profesional, mai distant. \u2014Pentru c\u0103 trebuie s\u0103 \u00eendosariez chestia asta p\u00e2n\u0103 la dou\u0103 \u015fi jum\u0103tate, trei maximum. \u2014Zece minute. Cincisprezece cel mult. \u2014OK, s\u0103 \u00eencepem. \u2014Cum, aici? am \u00eentrebat ne\u00eencrez\u0103toare. \u2014Cel mai bun loc \u00een momentul \u0103sta \u2013 e lini\u015ftit \u015fi gol. Majoritatea sunt pleca\u021bi \u00eenc\u0103 cel pu\u021bin jum\u0103tate de or\u0103. \u00cen orice pub de-aici te-a\u015f duce vom fi \u00eenconjura\u021bi de jurnali\u015fti. St\u00e2nd jos, a \u00eenc\u0103lecat scaunul \u015fi \u015fi-a sprijinit b\u0103rbia pe sp\u0103tar \u00eentr-o pozi\u021bie \u00e0 la Christine Keeler. Scaunul era \u00eenalt \u015fi moale, dar Tim era destul de \u00eenalt c\u00e2t s\u0103 nu arate caraghios. \u2014\tD\u0103-i drumul, a spus, pe un ton de afaceri. Parc\u0103 \u00eel vedeam pentru prima oar\u0103. Eram impresionat\u0103 de transformarea asta de tip Clark Kent, din admirator \u00een v\u00e2n\u0103tor de informa\u021bii noi \u00een doar jum\u0103tate de minut, \u015fi f\u0103r\u0103 s\u0103 aib\u0103 nevoie de o cabin\u0103 telefonic\u0103. Mi se p\u0103rea o ironie c\u0103 Tim e mai atr\u0103g\u0103tor \u00een postura dur\u0103 de lucru dec\u00e2t \u00een cea de \u00eendr\u0103gostit lulea. Perversitatea mea era nelimitat\u0103. \u2014E un fel de schimb de favoruri, i-am spus. Am s\u0103-\u021bi spun ceva \u015fi, \u00een schimb, dac\u0103 po\u021bi, a\u015f vrea s\u0103 afli ni\u015fte informa\u021bii pentru mine. \u2014Cu clauza aferent\u0103 de salvgardare, a spus. Habar nu aveam ce a spus, dar, judec\u00e2nd dup\u0103 expresia fe\u021bei, era evident c\u0103 nu are vreun sens s\u0103 comentez. \u00cen schimb, i-am f\u0103cut un rezumat scurt al evenimentelor de la petrecerea de logodn\u0103 a lui Charles \u015fi a Belindei. Fluier\u0103 lent. \u2014E cam de scandal pentru noi, dar redactorul-\u015fef ne-a b\u0103tut mereu la cap c\u0103 nu avem prea mare priz\u0103 la public. S-ar putea s\u0103 fie exact ceea ce caut\u0103. \u015ei mai e \u015fi o list\u0103 impresionant\u0103 de oameni tot unul \u015fi unul. \u2014Au fotografiat la petrecere pentru Tatler, am sugerat. Poate reu\u015fe\u015fti s\u0103 iei ni\u015fte copii. A dat din cap. \u2014Am auzit despre asta, dar am crezut c\u0103 nu e mare scofal\u0103. Cei de la rela\u021bii cu publicul de la Mowbray au ticluit-o c\u00e2t mai bine. Po\u021bi s\u0103 faci o poveste s\u0103 sune at\u00e2t de plictisitoare \u00eenc\u00e2t nimeni s\u0103 nu fie interesat de ea. Dar, odat\u0103 ce \u015ftii c\u0103 a fost o petrecere de logodn\u0103 \u2013 logodnicul zdrobit mortal de o sculptur\u0103 \u00een c\u0103dere \u2013 asta da, \u00eemi place. \u2014A\u015fteapt\u0103. Nu \u021bi-am spus cel mai interesant am\u0103nunt. El nu a murit din cauza sculpturii mele care a c\u0103zut pe el. Cineva i-a dat drumul, ca s\u0103 mu\u015famalizeze faptul c\u0103 era deja mort. Supradoz\u0103 de cocain\u0103. Tim se despinse de spatele scaunului, \u00eel roti ca s\u0103 stea la biroul lui \u015fi \u00eencepu s\u0103 m\u00e2zg\u0103leasc\u0103. \u2014E genial, at\u00e2ta timp c\u00e2t nu ne d\u0103 nimeni \u00een judecat\u0103. Tre\u2019 s\u0103 verific asta. Va fi o apari\u021bie grozav\u0103 pentru edi\u021bia de s\u00e2mb\u0103t\u0103. \u2014De ce s\u00e2mb\u0103t\u0103? \u2014Mai mult spa\u021biu. Poate s\u0103 \u00eel pun \u00een sec\u021biunea a doua, s\u0103 \u00eei dedic dou\u0103 pagini, multe poze dr\u0103gu\u021be... \u015etii cine a investigat, nu? I-am dat numele lui Brand. \u2014Dar tu? A\u015f putea s\u0103 te folosesc, nu? Artist\u0103 t\u00e2n\u0103r\u0103 \u015fi talentat\u0103, prima ei comand\u0103\u2026 \u2014A doua. \u2014Nu conteaz\u0103, prima sun\u0103 mai bine. Aini\u015fte poze cu sculptura sau cu tine, sau ambele? \u2014Vorbe\u015fte cu agentul meu. Ar trebui s\u0103 le aib\u0103. Dar, pentru numele lui Dumnezeu, nu spune c\u0103 ai vreo leg\u0103tur\u0103 cu mine sau ceva de genul \u0103sta c\u00e2nd vorbe\u015fti cu cei de la banc\u0103. Spune c\u0103 ai auzit de la Anne-Marie sau de la cine vrei tu. De la fata aia, Jordan. \u2014Am priceput. De\u015fi evident c\u0103 cei de la departamentul de \u015ftiri economice or s\u0103 m\u0103 lin\u015feze c\u0103 le-am suflat asta. Cum \u00eel cheam\u0103 pe agentul t\u0103u? I-am dat numele lui Duggie, g\u00e2ndindu-m\u0103 c\u0103 ar trebui s\u0103 m\u0103 duc pe la galerie s\u0103 v\u0103d \u015fi eu fotografiile. Ar fi o distragere bine-venit\u0103. Tim a continuat s\u0103 ia noti\u021be timp de un minut, apoi a spus peste um\u0103r: \u2014OK, Sam, ce vrei \u00een schimb? \u2014Trebuie s\u0103-mi promi\u021bi c\u0103 r\u0103m\u00e2ne strict confiden\u021bial. \u2014Are de-a face cu asta? Am \u00eencuviin\u021bat din cap. \u2014Deci o pot folosi \u015fi eu mai t\u00e2rziu? \u2014Sigur, am spus. Puteam s\u0103 speculez p\u00e2n\u0103 \u00een p\u00e2nzele albe, nu m\u0103 obligam cu nimic. \u2014\u00cen regul\u0103, promit. \u00centre timp, c\u00e2\u021biva oameni se \u00eenfiin\u021baser\u0103 \u00eenapoi la munc\u0103. Pe un ton sc\u0103zut, i-am spus c\u0103 vreau extrasul de cont al lui Charles. \u2014Pe ultimii trei ani, s\u0103 zicem. Ce m\u0103 intereseaz\u0103 \u00een mod special sunt datele despre depunerile directe \u00een contul lui, care e la Coutts, dar nu \u015ftiu filiala sau num\u0103rul de cont. Am nevoie de numele persoanelor care fac depozit acolo \u015fi sumele. M-am g\u00e2ndit c\u0103 \u015ftii vreun expert \u00een computere care ar putea s\u0103-\u021bi fac\u0103 rost de informa\u021biile astea, am ad\u0103ugat \u00eencrez\u0103toare. \u2014Pentru ce sunt toate astea? a \u00eentrebat Tim imediat, mirosind o nou\u0103 pist\u0103. Era dealer? Fii atent\u0103, nu \u00ee\u021bi pl\u0103te\u015fti drogurile direct furnizorului? \u2014Nu pot s\u0103-\u021bi spun acum. Dar \u015ftii pe cineva care s\u0103 poat\u0103 face asta? S-a uitat la mine \u00eendelung. Apoi s-a ridicat \u015fi \u015fi-a luat haina de pe marginea biroului. \u2014Vino, a spus. Mergem la o plimbare. \n\nM-a dus la o cabin\u0103 telefonic\u0103 pe Mount Pleasant \u015fi m-a l\u0103sat s\u0103 a\u015ftept la ceva distan\u021b\u0103, sun\u00e2nd pe cineva. Conversa\u021bia a durat cam cinci minute, timp \u00een care Tim ar\u0103ta ner\u0103bd\u0103tor \u015fi continua s\u0103 scoat\u0103 interjec\u021bii pe care persoana cu care vorbea p\u0103rea c\u0103 le ignor\u0103. Dup\u0103 asta a \u00eenchis, a venit la mine \u015fi mi-a zis: \u2014OK, o s\u0103 am extrasele m\u00e2ine diminea\u021b\u0103. O s\u0103 \u021bi le trimit printr-un curier. Am s\u0103 le trec la cheltuielile pentru articol, le strecor eu pe undeva. \u2014Vrei s\u0103 spui c\u0103 nu o s\u0103 le trimit\u0103 prin e-mail? am \u00eentrebat surprins\u0103. \u2014Tipul \u0103sta tr\u0103ie\u015fte din spargerea computerelor altora. \u015etie c\u00e2t de u\u015for e; nu \u00eel va folosi pe al lui s\u0103 trimit\u0103 chestii ilegale dec\u00e2t dac\u0103 e musai. Mai ales unui jurnalist. R\u00e2nji. \u2014Probabil are dreptate. Oricum, insist\u0103 s\u0103 \u00eel sun de la un telefon public. De aia l-am ales pe \u0103sta \u2013 \u015ftie c\u0103 nu sun de la birou pentru c\u0103 aude traficul din jur. Am notat pentru mine: proiect, trebuie s\u0103 cunosc eu \u00eens\u0103mi contactele lui Tim. Oricine poate face rost de o astfel de informa\u021bie valoreaz\u0103 c\u00e2t greutatea lui \u00een aur. \n", " 16tc \"Capitolul 16\" A doua diminea\u021b\u0103 am trecut pe la galerie s\u0103 m\u0103 uit la fotografii. Adrian m-a lingu\u015fit de cum am intrat \u2013 de\u015fi cred c\u0103 nu e cuv\u00e2ntul potrivit, pentru c\u0103 asta implic\u0103 ceva mic \u015fi bl\u00e2nd cu ochi mari \u015fi atr\u0103g\u0103tori, preferabil nu \u00eembr\u0103cat cu o c\u0103ma\u015f\u0103 portocalie mulat\u0103 \u015fi str\u0103lucitoare cu revere exagerate \u015fi cu o pereche de pantaloni albi din in str\u00e2m\u021bi pe fese. Adrian era la fel de atr\u0103g\u0103tor precum un criminal \u00een serie dintr-un butic Jean Paul Gaultier. Duggie era afar\u0103, din fericire, c\u0103ci nu avem chef s\u0103 vorbesc\u2013 sau s\u0103 mi se vorbeasc\u0103. Adrian a \u00eempr\u0103\u015ftiat pozele pe biroul lui Duggie \u015fi acum \u00eemi r\u0103sufla \u00een ceaf\u0103, gudur\u00e2ndu-se pe l\u00e2ng\u0103 mine, p\u00e2n\u0103 l-am trimis la plimbare. Tony Muldoon s-a dovedit a fi \u00eentr-adev\u0103r un bun fotograf. M-a a\u015fezat a\u015fa \u00eenc\u00e2t totul a ie\u015fit la locul lui; nasul meu p\u0103rea tras cu linia. Era o variant\u0103 ideal\u0103 a mea, cum a\u015f fi ar\u0103tat dac\u0103 a\u015f fi fost perfect fotogenic\u0103. Am tors \u00een sinea mea, cu un fel de satisfac\u021bie personal\u0103 egoist\u0103. Desprinz\u00e2ndu-m\u0103 cu greu de imaginea unui eu perfect, le-am privit pe cele cu sculptura. Erau la fel de bune. Planeta plutitoare plana \u00een fundal ca o comet\u0103. A surprins lumina str\u0103lucind pe lan\u021buri, eterat\u0103, sculptura p\u0103r\u00e2nd c\u0103 plute\u015fte \u00een aer, un efect magic. Am observat c\u0103 \u00een cele c\u00e2teva fotografii f\u0103cute din balcon a prins \u015fi c\u00e2rligul \u00een jurul c\u0103ruia era \u00eenf\u0103\u015furat lan\u021bul, ar\u0103t\u00e2nd c\u00e2t de bine e prins. Asta ar putea fi de folos. Am lipit un postit pe foaia de deasupra, pentru Duggie, indic\u00e2nd num\u0103rul de fotografii pe care le vreau \u015fi am plecat acas\u0103 mai pu\u021bin fericit\u0103 dec\u00e2t speram s\u0103 fiu. V\u0103z\u00e2nd Planeta plutitoare glorificat\u0103 de Tony Muldoon eram ner\u0103bd\u0103toare ca Poli\u021bia s\u0103 o elibereze ca s\u0103 o pot repara. Pentru asta l-am sunat pe Hawkins c\u00e2nd m-am \u00eentors la atelier, dar nu era la sec\u021bie. Am l\u0103sat un mesaj s\u0103 m\u0103 sune \u00eenapoi. Curierul pe biciclet\u0103 promis de Tim nu ap\u0103ruse \u00eenc\u0103. Am \u00eenceput s\u0103 merg prin camer\u0103, \u00eencerc\u00e2nd s\u0103 rezist dorin\u021bei de a-l suna: nu avea nici un sens. Dac\u0103 Tim a spus c\u0103 o s\u0103-mi trimit\u0103 o copie imediat dup\u0103 ce o prime\u015fte, a\u015fa va fi. O or\u0103 mai t\u00e2rziu a sosit \u015fi curierul, c\u0103r\u00e2nd un plic mare din h\u00e2rtie groas\u0103 bej. Am semnat pentru el, i-am mul\u021bumit \u015fi practic i-am tr\u00e2ntit u\u015fa \u00een nas, sf\u00e2\u015fiind plicul. \u00cen\u0103untru era un bilet cu complimente de la Tim \u015fi o foaie scoas\u0103 la imprimant\u0103. Cinci nume, \u00een ordine alfabetic\u0103, iar al\u0103turi o list\u0103 de sume. Ochii mei s-au n\u0103pustit asupra lor. Apoi m-am dus la masa din buc\u0103t\u0103rie, am desf\u0103cut lista \u015fi am recitit-o: Simon Grenville Patricia Makamoto James Rattray-Potter Henrik Claes Smith Nicola Walters. Absen\u021ba numelui lui Bill din lista de depuneri directe mergea m\u00e2n\u0103 \u00een m\u00e2n\u0103 cu teoria mea c\u0103 Charles nu \u00eel \u015fantajase pentru bani, ci pentru avantajele pozi\u021biei lui \u00een banc\u0103. Am umplut filtrul \u015fi mi-am f\u0103cut o can\u0103 de cafea, \u00een timp ce ideile mi se \u00eenghesuiau \u00een cap. Ideal, ca s\u0103 pot verifica informa\u021bia, aveam nevoie de lista invita\u021bilor care fuseser\u0103 la petrecere. Hawkins putea face rost de ea pentru mine. Sau i-a\u015f putea cere s\u0103 verifice el numele. \u00cenc\u0103 un g\u00e2nd \u00eemi trecu prin cap; am mers p\u00e2n\u0103 la canapea \u015fi am ridicat receptorul, form\u00e2nd num\u0103rul direct al lui Sebastian. A r\u0103spuns dintr-odat\u0103, prins cu treaba: \u2014Sunt Sam, am spus. \u2014Hei, bun\u0103! Vocea lui s-a \u00eenmuiat. \u2014Uite, nu prea pot s\u0103 vorbesc, sunt p\u00e2n\u0103 peste cap \u00een chestia asta. \u2014\u00cen regul\u0103. Voiam doar s\u0103 te \u00eentreb ceva. \u2014D\u0103-i drumul. \u2014Cardurile de securitate cu care intra\u021bi voi \u00een banc\u0103 func\u021bioneaz\u0103 pentru u\u015fa principal\u0103 \u00een afara orelor obi\u015fnuite \u015fi pentru alte c\u00e2teva u\u015fi din interior, nu? Poate oricine s\u0103 intre \u015fi s\u0103 ias\u0103 c\u00e2nd are chef? \u2014Nu, fiecare are propria sa arie de acces. Exist\u0103 un fel de zid chinezesc \u00een banc\u0103, pentru ca cei de la departamentul de comer\u021b \u015fi cei de la investi\u021bii s\u0103 nu poat\u0103 face schimb de informa\u021bii, ca s\u0103 se evite schimburile interne. Oricum, cam asta e ideea. \u015ei dac\u0103 trebuie s\u0103 munce\u015fti p\u00e2n\u0103 dup\u0103 program sau \u00een weekenduri, anun\u021bi \u015fi prime\u015fti permis special. Al meu expir\u0103 la dou\u0103sprezece noaptea, de obicei, dar am f\u0103cut o prelungire din cauza licita\u021biei la care lucr\u0103m. E mereu un gardian de noapte pe tur\u0103, pentru c\u0103 avem pe unii care lucreaz\u0103 la computer 24 de ore \u015fi vin \u015fi cei de la cur\u0103\u021benie. Cineva trebuie s\u0103 fie acolo s\u0103 le dea drumul, \u00een afar\u0103 de cei de la paz\u0103. Am adus \u00een discu\u021bie ceea ce m\u0103 interesa pe mine. \u2014Un director ar avea automat acces 24 de ore? \u2014Ar putea. Nu \u015ftiu. Depinde dac\u0103 munca lui cere asta. \u2014\u015ei cui trebuie s\u0103 ceri permisul special? \u2014Lui David, a r\u0103spuns Sebastian. \u2014David Stronge? \u2014Mda, \u021bi-am spus c\u0103 a\u015fa \u00ee\u015fi justific\u0103 David existen\u021ba aici \u2013 el se ocup\u0103 de chestiile anoste \u015fi minu\u021bioase ce \u021bin de administra\u021bie, cu care nimeni altcineva nu se deranjeaz\u0103. Uite ce e, draga mea, chiar trebuie s\u0103 \u00eenchid. Dumnezeu \u015ftie de ce ai vrut s\u0103 \u015ftii chestiile astea. \u00cemi spui tu c\u00e2ndva. Sper s\u0103 ne vedem s\u00e2mb\u0103t\u0103 seara. Te sun eu m\u00e2ine. A \u00eenchis. Filtrul fierbea. Mi-am turnat cafeaua \u015fi m-am g\u00e2ndit la informa\u021biile pe care mi le d\u0103duse Sebastian. Dup\u0103 ce mi-am terminat cafeaua, eram surescitat\u0103 de la cofein\u0103 \u015fi specula\u021bii; am decis s\u0103 m\u0103 duc la sal\u0103, c\u0103ci, dac\u0103 a\u015f fi stat s\u0103 a\u015ftept telefonul lui Hawkins, m-a\u015f fi urcat pe pere\u021bi. Am l\u0103sat un mesaj pe telefon spun\u00e2nd c\u00e2nd am s\u0103 m\u0103 \u00eentorc. Trei ore mai t\u00e2rziu, \u00eenviorat\u0103, curat\u0103, tonifiat\u0103, detensionat\u0103 \u015fi cu dou\u0103 saco\u015fe de plastic de la Sainsbury, pline cu m\u00e2ncare destul de s\u0103n\u0103toas\u0103, aveam s\u0103 descop\u0103r c\u0103 Hawkins tot nu sunase, tic\u0103losul. O f\u0103cuse Tim, \u00eens\u0103. L-am sunat \u00eenapoi. \u2014Merge bine, a spus cu un fel de emo\u021bie controlat\u0103. Editorul e \u00een al nou\u0103lea cer. Nici nu are de ce s\u0103 se pl\u00e2ng\u0103 dac\u0103 banca va face scandal \u2013 tot se v\u0103ita c\u0103 sectorul bancar e slab reprezentat \u00een ziarul nostru \u00een ultimii doi ani. \u2014Nu mi-ai folosit numele c\u00e2nd ai vorbit cu el, nu? am \u00eentrebat ner\u0103bd\u0103toare. \u2014Nu, stai lini\u015ftit\u0103. Se \u015ftie dintr-o surs\u0103 sigur\u0103. Acum Jordan a f\u0103cut o criz\u0103. Spunea c\u0103 lucra la un articol \u015fi c\u0103 eu am stricat tot. Am ridicat din spr\u00e2ncean\u0103. \u2014Despre Mowbray Steiner? \u2014Presupun c\u0103 da, dar tace ca pe\u015ftele \u2013 nu vrea s\u0103-mi spun\u0103 despre ce e vorba. A fost agitat\u0103 toat\u0103 dup\u0103-amiaza \u015fi acum a disp\u0103rut ca s\u0103 stea \u00eembufnat\u0103 pe undeva. \u2014Dar Anne-Marie \u015ftie despre ce e vorba? \u2014Se pare c\u0103 nu. Adic\u0103, nu vor s\u0103-\u015fi arate atuurile, dar cred c\u0103 A-M mi-ar spune despre ce e vorba. \u2014Sunt convins\u0103, am spus sec. Tare a\u015f vrea s\u0103 \u015ftiu ce a aflat Jordan. \u2014Am avertizat-o c\u0103, dac\u0103 are ceva \u00eempotriva articolului meu, ar face bine s\u0103 spun\u0103. Al meu va intra \u00een edi\u021bia de s\u00e2mb\u0103t\u0103, titlu important \u00een sec\u021biunea a doua \u2013 trebuie c\u0103 e mai important dec\u00e2t ce ar fi avut ea. Dac\u0103 saboteaz\u0103 articolul, va avea necazuri. \u2014C\u00e2nd apare? S\u00e2mb\u0103ta viitoare? \u2014Exact. Mi-a trecut prin minte c\u0103 trebuie neap\u0103rat s\u0103 fac estimarea pentru refacerea Planetei plutitoare c\u00e2t de cur\u00e2nd; vreau s\u0103 validez cecul \u00eenainte s\u0103 se enerveze cei de la banc\u0103. \u00cencerc s\u0103 m\u0103 g\u00e2ndesc la toate. \n\nA doua zi diminea\u021b\u0103 am primit, \u00een sf\u00e2r\u015fit, telefon de la Hawkins. P\u0103rea la fel de ner\u0103bd\u0103tor ca \u00eentotdeauna (\u201eNu pot s\u0103 continui cu chestiile astea, am un morman de dosare pe birou care a\u015fteapt\u0103\u201c). C\u00e2nd l-am rugat s\u0103 verifice dac\u0103 Patricia Makamoto, Nicola Walters sau Henrik Claes Smith au fost la petrecere c\u00e2nd s-a \u00eent\u00e2mplat evenimentul, a devenit extrem de furios. Dar le-a notat numele. \u2014O s\u0103 v\u0103d ce pot s\u0103 fac. Dumnezeule, e\u015fti o adev\u0103rat\u0103 pacoste. Trebuie s\u0103 fug. Te sun eu c\u00e2nd am timp. \u2014Stai a\u015fa. Mai e ceva. Echipa ta a c\u0103utat \u00een apartamentul lui \u015fi \u00een ma\u015fin\u0103, nu? Au g\u0103sit ceva suspect? \u2014Dac\u0103 te referi la droguri, nu. Nimic care s\u0103 arate c\u0103 era dealer, nimic care s\u0103 trimit\u0103 la asta. \u2014Nu, voiam s\u0103 spun h\u00e2rtii de orice fel. Ceva despre bani \u00eemprumuta\u021bi altora\u2026 \u2014\u00cemprumuturi? Nu prea cred. O s\u0103 \u00eentreb. Uite, chiar trebuie s\u0103 plec, bine? To\u021bi b\u0103rba\u021bii pe care \u00eei cuno\u015fteam p\u0103reau a fi mult prea ocupa\u021bi cu munca lor ca s\u0103 stea de vorb\u0103 cu mine. Am stat \u00eembufnat\u0103 pentru o vreme. Dup\u0103 care am aprins televizorul, consol\u00e2ndu-m\u0103 cu g\u00e2ndul c\u0103, dac\u0103 sunt at\u00e2t de ocupa\u021bi, nu au ocazia s\u0103 se bucure de pl\u0103cerea hedonist\u0103 de a privi emisiunile de dup\u0103-amiaz\u0103. A\u015fa le trebuie dac\u0103 sunt ni\u015fte adul\u021bi idio\u021bi. M-am f\u0103cut comod\u0103 pe canapea \u015fi m-am l\u0103sat prad\u0103 pl\u0103cerilor m\u0103runte. \n\nNu uitasem de \u00eent\u00e2lnirea cu Tom de duminic\u0103, de\u015fi nu pot s\u0103 spun c\u0103 eram ner\u0103bd\u0103toare. Sebastian a fost mult prea ocupat ca s\u0103 ne \u00eent\u00e2lnim cu o sear\u0103 \u00eenainte, a\u015fa c\u0103 m-am culcat la o or\u0103 rezonabil\u0103, trezindu-m\u0103 la zece \u015fi urc\u00e2nd pe acoperi\u015ful atelierului ca s\u0103 cur\u0103\u021b geamurile mansardei. Nu mai f\u0103cusem asta de vreo \u015fase luni \u015fi erau pline de g\u0103ina\u021b \u015fi de toate reziduurile Londrei. Era o vreme superb\u0103 \u00eenc\u00e2t era p\u0103cat s\u0103 nu o v\u0103d \u015fi prin geamul de deasupra capului. Am c\u0103rat sus o g\u0103leat\u0103 cu ap\u0103 cald\u0103 \u015fi o sfoar\u0103 \u015fi am cur\u0103\u021bat jegul str\u00e2ns, d\u00e2nd la sf\u00e2r\u015fit pe geamuri cu spray ecologic contra insectelor. Lui Janey, care avea \u015fi ea alergie la g\u0103ina\u021b, i-l recomandase proprietarul. Nu \u015ftiam dac\u0103 o s\u0103 dea rezultate, dar m\u0103car aveam impresia c\u0103 fac ceva. Soarele m\u0103 b\u0103tea \u00een cap, apa era cald\u0103 \u015fi aveam m\u00e2inile pline de spum\u0103; mi-am suflecat m\u00e2necile tricoului peste umeri, \u00een stilul celor de la sala de fitness, \u015fi am privit vesel\u0103 c\u0103tre soare. Era ceva pervers de satisf\u0103c\u0103tor \u00een faptul c\u0103 apa devenea din ce \u00een ce mai murdar\u0103. De partea cealalt\u0103 a acoperi\u015fului se t\u00e2ra \u00een sil\u0103 Shirley cea gras\u0103, pisica gardianului care p\u0103zea depozitul de l\u00e2ng\u0103 mine. Cu siguran\u021b\u0103 credea c\u0103 e la v\u00e2n\u0103toare, dar porumbeii nu cred c\u0103 s-ar fi sinchisit s\u0103 zboare c\u00e2nd o vedeau venind. Nici o pisic\u0103 domestic\u0103, nici m\u0103car cele care \u021bineau la siluet\u0103 \u015fi f\u0103ceau zilnic exerci\u021bii de cobor\u00e2re \u015fi urcare a hornului de la \u015femineu, nu s-ar da la un porumbel londonez. Ei erau o dovad\u0103 practic\u0103 a felului \u00een care supravie\u021buiesc cei care sunt \u00een form\u0103 \u2013 \u015fobolani supraponderali \u015fi bolnavi. \u00cenc\u0103 nu m\u00e2ncau carne de om, din c\u00e2te \u015ftiam, dar cam \u0103sta era cel mai bun lucru care se putea spune despre ei. Burta lui Shirley cea gras\u0103 se b\u0103l\u0103ng\u0103nea maiestuos dintr-o parte \u00een alta, iar c\u00e2nd am luat-o \u00een bra\u021be s-a \u00eenmuiat precum untul \u00een m\u00e2inile mele. A \u00eenceput s\u0103 toarc\u0103, cu un huruit lung \u015fi lent ca al unui sistem de \u00eenc\u0103lzire care se aprinde. Am m\u00e2ng\u00e2iat-o dup\u0103 urechi o vreme, sporind huruitul, \u015fi apoi am l\u0103sat-o jos; s-a \u00eentins pe acoperi\u015f \u015fi a adormit instantaneu, mole\u015fit\u0103 de c\u0103ldur\u0103. C\u00e2nd am mutat g\u0103leata, zgomotul a trezit-o \u015fi a deschis un ochi, surprins\u0103, m-a privit ofensat\u0103 pentru un moment \u015fi l-a \u00eenchis la loc. Dup\u0103 ce am terminat \u015fi cel de-al treilea geam, am golit g\u0103leata \u00een spatele cl\u0103dirii \u015fi, l\u0103s\u00e2nd-o pe Shirley dormind bu\u015ftean, am cobor\u00e2t pe geam direct \u00een dormitor, cu g\u0103leata pe m\u00e2n\u0103 ca o replic\u0103 a pie\u021bei Camden la gen\u021bile de m\u00e2n\u0103 Kelly. Eram \u00eenc\u0103lzit\u0103 de la soare \u015fi fericit\u0103, inundat\u0103 de virtute \u015fi raze UV. Era \u00eenc\u0103 prea devreme s\u0103 m\u0103 \u00eent\u00e2lnesc cu Tom, dar sim\u021beam nevoia s\u0103 ies; am tras pe mine o fust\u0103 mini \u015fi un tricou str\u00e2mt, sandalele mele roz-aprins cu tocuri groase \u015fi o pereche de ochelari \u00e0 la John Lennon \u015fi am ie\u015fit s\u0103 m\u0103 plimb prin Islington. \n\nAm cobor\u00e2t din autobuz la Highbury Corner imediat dup\u0103 ora patru \u015fi jum\u0103tate. F\u0103cusem cump\u0103r\u0103turi \u00een Islington: plasa de vinil de pe um\u0103rul meu con\u021binea dou\u0103 CD-uri \u015fi o rochie de cocteil \u00een stilul anilor cincizeci de la un second-hand, care nu era acolo c\u00e2nd trecusem eu de diminea\u021b\u0103. Mi-am promis c\u0103 m\u00e2ine o s\u0103 fac estimarea pe care s\u0103 i-o prezint lui Richard Fine \u2013 cine \u015ftie c\u00e2nd o s\u0103 fie urm\u0103toarea mea v\u00e2nzare. Biserica era la c\u00e2teva minute de mers pe jos. Am g\u0103sit intrarea pe lateral. Nici o matahal\u0103 la intrare, doar un b\u0103iat care purta cu m\u00e2ndrie un tricou vopsit cu pete, o pereche de blugi evaza\u021bi \u015fi o pereche de pupile inexistente. Am spus c\u0103 m\u0103 aflu acolo ca s\u0103 m\u0103 v\u0103d cu Tom \u015fi Alice \u015fi s\u0103-i ajut s\u0103 instaleze decorul. I-au lucit ochii. I-am vorbit ferm: oi fi venit eu aici s\u0103 \u00eel v\u0103d pe Tom din pur\u0103 prietenie, dar p\u00e2n\u0103 aici merge bun\u0103voin\u021ba mea. Cu siguran\u021b\u0103 nu aveam de g\u00e2nd s\u0103 pl\u0103tesc \u015fapte lire pentru acest privilegiu. \u00centr-un final, m-a l\u0103sat s\u0103 intru pe gratis \u015fi mi-a pus pe m\u00e2n\u0103 o \u015ftampil\u0103 \u00een form\u0103 de floare. Bine, nici nu m\u0103 a\u015fteptam s\u0103 fie un cap de mort cu oase \u00eencruci\u015fate sub el. \u00cen\u0103untru era un coridor lung, cu ecou, pavat cu dale, ceea ce m-a dus imediat cu g\u00e2ndul la o \u015fcoal\u0103 de mod\u0103 veche; ce lipsea era \u015firul de cuiere pe o parte \u015fi o banc\u0103 sub ele unde s\u0103 te \u00eencal\u021bi cu pantofii pentru sport. A, da, \u015fi mirosul. \u00cen cap\u0103tul \u00eendep\u0103rtat erau dou\u0103 u\u015fi care d\u0103deau \u00eentr-o sal\u0103 de m\u0103rimea unei s\u0103li de sport, cu un balcon care o \u00eenconjura pe trei laturi. Am clipit, obi\u015fnuindu-mi ochii cu semi\u00eentunericul. Ferestrele din tavan erau acoperite cu h\u00e2rtie neagr\u0103. Era o diferen\u021b\u0103 fa\u021b\u0103 de g\u0103ina\u021bul porumbeilor. Fascicole de lumini colorate str\u0103luceau de-a lungul balconului, dar principala surs\u0103 de lumin\u0103 era o bucat\u0103 de material ag\u0103\u021bat\u0103 de cel de-al patrulea perete al camerei, pe care erau proiectate o serie de imagini fascinante \u015fi halucinante: forme geometrice nesf\u00e2r\u015fite \u00een culori aprinse care se amestecau, spirale care se \u00eenv\u00e2rteau \u00eencerc\u00e2nd s\u0103-\u015fi m\u0103n\u00e2nce propria coad\u0103, hr\u0103nindu-se ame\u021bitor una pe cealalt\u0103 \u00eentr-o serie de mi\u015fc\u0103ri neregulate a c\u0103ror unic\u0103 regul\u0103 era continua schimbare. Pe podea era ceva ce ar\u0103ta ca o adun\u0103tur\u0103 de saltele, d\u00e2nd impresia unei gigantice suprafe\u021be de stat pe jos, pe care deja erau \u00eentin\u015fi c\u00e2\u021biva oameni. De-a lungul marginilor camerei erau a\u015fezate canapele jerpelite, c\u00e2teva dintre ele ocupate. O muzic\u0103 de visare, ambiental\u0103, inunda sala \u00een surdin\u0103, ca o maree. M-am plimbat pu\u021bin \u00een jurul forma\u021biunii din saltele, uit\u00e2ndu-m\u0103 dup\u0103 Tom \u015fi Alice \u015fi sim\u021bindu-m\u0103 \u00een plus; nu era genul meu. Clientela era o amestec\u0103tur\u0103 de New Age \u015fi tipi care atunci picaser\u0103 dup\u0103 o noapte de dans. De\u015fi cei din urm\u0103 erau mai cura\u021bi dec\u00e2t primii, cu to\u021bii purtau haine largi \u015fi \u00eenc\u0103l\u021b\u0103minte u\u015foar\u0103, teni\u015fi sau sandale \u2013 c\u00e2nd am spus \u201eu\u015foar\u0103\u201c nu m\u0103 refeream la sandale roz cu toc. La cap\u0103tul camerei cu saltele era o u\u015f\u0103 care ducea la alt coridor al cl\u0103dirii \u015fi spre ni\u015fte sc\u0103ri. Am ales \u00eent\u00e2i coridorul. La cap\u0103tul lui era o camer\u0103 mare, inundat\u0103 de lumina zilei, care era aranjat\u0103 ca o cafenea, plin\u0103 de scaune \u015fi mese din plastic, ce creau aceea\u015fi atmosfer\u0103 de institu\u021bie ca \u015fi coridoarele, unde g\u0103seai m\u00e2ncare g\u0103tit\u0103 \u00een oale mari \u015fi t\u0103iat\u0103 \u00een buc\u0103\u021bi greu de digerat \u00eemp\u0103nate cu m\u00fcsli sau linte. M-am g\u00e2ndit c\u0103 mai bine nu. I-a m \u00eentors spatele z\u00e2mbind buc\u0103tarului cu \u015for\u021b \u015fi cozi \u00eempletite, m-am \u00eentors la coridorul \u00een care se sim\u021bea curentul \u015fi am urcat pe sc\u0103ri. La jum\u0103tatea lor era un semn care-mi ar\u0103ta c\u0103 sunt \u00een direc\u021bia cea bun\u0103 c\u0103tre bar. Era man\u0103 cereasc\u0103. Am m\u0103rit pasul \u015fi am ajuns sus. \u00cen dreapta mea era \u00eenc\u0103 o camer\u0103 spa\u021bioas\u0103 plin\u0103 \u015fi ea cu scaune \u015fi mese din plastic, cu postere pe pere\u021bi \u015fi cu mese improvizate la cap\u0103tul ei. Ar\u0103ta ca o cantin\u0103 a unui club s\u0103rac pentru tineri. \u00c3sta trebuia s\u0103 fie barul. Mul\u021bumesc lui Dumnezeu. Muream dup\u0103 o bere. \u2014Sam, aici, \u00eemi f\u0103cea Tom semne de la o mas\u0103 de l\u00e2ng\u0103 fereastr\u0103. Purta puloverul \u015fleamp\u0103t. Cred c\u0103 era inevitabil. Alice care era l\u00e2ng\u0103 el, ar\u0103t\u00e2nd mai fragil\u0103 ca niciodat\u0103, un flutura\u015f b\u0103t\u00e2ndu-se cu furtunile cumplite ale vie\u021bii; avea pe ea un fel de sac pictat cu vopsea \u015fi cear\u0103, cu petice pe piept. Gianni Versace, bag\u0103-\u021bi unghia \u00een g\u00e2t. Am luat un scaun \u015fi m-am a\u015fezat. Cealalt\u0103 persoan\u0103 de la mas\u0103 a fost prezentat\u0103 drept Saul. P\u0103rul lui lung \u015fi negru era str\u00e2ns la spate \u00eentr-o coad\u0103, iar tricoul f\u0103cea reclam\u0103 unei forma\u021bii de care nu am auzit niciodat\u0103 \u015fi al c\u0103rei nume era compus din cifre. \u2014Cum \u021bi se pare? m-a \u00eentrebat Tom, o \u00eentrebare idioat\u0103, de altfel, pe care nu mi-ar fi pus-o dac\u0103 nu ar fi fost stresat. Comport\u00e2ndu-m\u0103 ca la carte, am z\u00e2mbit dulce \u00een loc s\u0103 fiu sarcastic\u0103 \u015fi am spus c\u0103 arat\u0103 foarte interesant, unul dintre acele cuvinte de efect, care aveau sensul pe care voiai tu s\u0103-l dai. \u2014Ai v\u0103zut b\u0103ncile pentru cor? m-a \u00eentrebat Alice plin\u0103 de entuziasm. \u2014\tNu, doar cafeneaua de jos. \u2014\tOh, va trebui s\u0103-\u021bi facem turul, nu-i a\u015fa, Tom? \u2014De ce nu o duci tu s\u0103 le vad\u0103? suger\u0103 Tom, consider\u00e2nd c\u0103 e o ocazie ca eu \u015fi Alice s\u0103 ne cunoa\u015ftem mai bine. \u2014A\u015f vrea s\u0103 beau ceva mai \u00eent\u00e2i, am spus cu hot\u0103r\u00e2re. Urma s\u0103 fiu t\u00e2r\u00e2t\u0103 printr-o petrecere \u015fcol\u0103reasc\u0103 New Age, \u015fi cu o cutie de bere \u00een m\u00e2n\u0103 mi-ar fi fost mai u\u015for s\u0103 \u00eendur oroarea. \u2014Bine\u00een\u021beles, ceai sau suc? zise Alice entuziast. M-am uitat \u00een gol la ea. \u2014Ei bine, m\u0103 g\u00e2ndeam mai degrab\u0103 la\u2026 \u2014\tSunt \u015fi o gr\u0103mad\u0103 de b\u0103uturi energizante, m-a \u00eentrerupt Tom. \u2014\t...o bere, am terminat accentu\u00e2nd cuv\u00e2ntul. \u2014Vai, dar nu se vinde nici un fel de alcool din principiu, zise Alice, pierindu-i z\u00e2mbetul. A pus acela\u015fi accent pe cuv\u00e2ntul \u201ealcool\u201c pe care eu l-a\u015f pune pe \u201epornografie cu copii\u201c. \u2014Deloc? Mi-a sc\u0103pat cu \u00eent\u00e2rziere. Am surprins privirile lui Saul; se uita, sau a\u015fa mi se p\u0103rea mie, cu \u00een\u021belegere. \u2014Or s\u0103 vin\u0103 consumatorii de Ecstasy, iar hipio\u021bilor nu le place, a spus scurt. \u2014Presupun c\u0103 e destul\u0103 iarb\u0103 aici c\u00e2t s\u0103 dea gata o armat\u0103, am bolborosit. Alice era \u00een picioare. \u2014Mergem? a \u00eentrebat. M-am ridicat f\u0103r\u0103 chef de pe scaun, l\u0103s\u00e2ndu-mi geanta cu b\u0103ie\u021bii, \u015fi am urmat-o afar\u0103 pe o u\u015f\u0103 spre balcon. Era \u00eemp\u0103r\u021bit \u00een standuri, l\u0103s\u00e2nd doar c\u00e2\u021biva centimetri liberi \u00eentre r\u00e2nduri ca s\u0103 poat\u0103 trece lumea. \u00centunericul a cobor\u00e2t din nou p\u00e2n\u0103 c\u00e2nd ochii mei s-au obi\u015fnuit. Unele standuri vindeau zorzoane care str\u0103lucesc \u00een \u00eentuneric pentru cluburi: brichete, insigne, bijuterii pictate cu vopsea UV \u00een mov fosforescent, citron, portocaliu \u015fi verde. Altele vindeau tricouri, \u00ee\u021bi citeau \u00een palm\u0103, \u00ee\u021bi \u00eempleteau p\u0103rul \u015fi ofereau casete piratate cu concerte. Singurul ie\u015fit din comun avea doar o banc\u0103 lat\u0103, goal\u0103, acoperit\u0103 cu o p\u00e2nz\u0103 alb\u0103 pe care puteai s\u0103 te \u00eentinzi \u00een timp ce primeai un masaj complet. M-am uitat \u00een jos peste balustrad\u0103. Saltelele erau pline acum, majoritatea ocupan\u021bilor fiind \u00eentin\u015fi de-a binelea sau sprijini\u021bi unii de al\u021bii, fum\u00e2nd jointuri; fumul at\u00e2rna deasupra ca un nor \u00een form\u0103 de ciuperc\u0103. \u00cen anii \u015faptezeci, toate astea ar fi fost o orgie; \u00eemi amintea de filmul acela cu Clint Eastwood, Coogan\u2019s Bluff. E acolo o scen\u0103 faimoas\u0103 \u00eentr-un club de dimensiunea unui teren de fotbal, to\u021bi \u00eembr\u0103ca\u021bi mortal \u2013 mai ales \u00een lucruri cro\u015fetate \u2013, droga\u021bi p\u00e2n\u0103-n m\u0103duva oaselor \u015fi t\u0103v\u0103lindu-se pe podea. Dar acum eram \u00een nou\u0103zeci \u015fi nu mai f\u0103ceam asta; lu\u0103m droguri ca s\u0103 ne iubim vecinii, nu ca s\u0103 ne culc\u0103m cu ei. Muzica era tare acolo sus, cu ritmuri nesf\u00e2r\u015fit de schimb\u0103toare, precum imaginile proiectate pe ecran, rev\u0103rs\u00e2ndu-se asupra noastr\u0103 \u00eentr-o c\u0103dere liber\u0103 f\u0103r\u0103 sf\u00e2r\u015fit, o c\u0103l\u0103torie psihedelic\u0103 \u00een care timpul se dilata ca o caramel\u0103 \u021binut\u0103 \u00een m\u00e2ini. Alice \u00eemi spunea ceva, ar\u0103t\u00e2nd c\u0103tre un stand care vindea pulovere similare cu cel pe care \u00eel purta Tom, dar eram \u00een dreptul boxelor \u015fi nu o puteam auzi. Cu toate astea, m-a scos din reverie. Gesticul\u00e2nd c\u0103 ar trebui s\u0103 ne \u00eendep\u0103rt\u0103m de zgomot, m-a condus \u00een casa sc\u0103rilor \u015fi mi-a spus pe un ton serios: \u2014Ea era femeia care i-a f\u0103cut puloverul lui Tom. E din fir natural de p\u0103r de capr\u0103, s\u0103 \u015ftii. \u015ei chiar ea prepar\u0103 vopseaua din plante de mare. Pot s\u0103 \u00eei zic s\u0103-\u021bi fac\u0103 unul, dac\u0103 vrei. Era o ofert\u0103 sau \u00eencerca \u00eentr-un stil pervers s\u0103-mi saboteze \u00eentreaga imagine? Am \u00eenlemnit. \u2014Sunt adorabile, am spus cu grij\u0103, dar e mult prea cald ca s\u0103 m\u0103 g\u00e2ndesc la pulovere \u00een momentul \u0103sta. Poate la toamn\u0103. \u201eAsta dac\u0103 mai e\u015fti cu Tom p\u00e2n\u0103 atunci\u201c, m\u0103 g\u00e2ndeam eu, \u201ecare va fi oricum pierdut pentru mine, a\u015fa c\u0103 am s\u0103 \u00ee\u021bi pot spune exact c\u00e2nd am s\u0103 m\u0103 \u00eembrac la sugestia ta cu ceva vopsit cu alge\u201c. Ne-am \u00eentors \u00een a\u015fa-zisul bar. Tom \u015fi Saul erau \u00eenc\u0103 la mas\u0103, cufunda\u021bi \u00een discu\u021bii. Alice s-a dus dup\u0103 ceva f\u0103cut din ierburi \u015fi eu m-am al\u0103turat b\u0103ie\u021bilor. Beau suc de portocale din pahare de plastic. Saul a umplut unul \u015fi l-a \u00eempins \u00een direc\u021bia mea. Din polite\u021be, am luat o \u00eenghi\u021bitur\u0103. Apoi am luat una \u015fi mai mare ca s\u0103 confirm ceea ce descoperisem din prima: era o por\u021bie mai mult dec\u00e2t decent\u0103 de vodc\u0103 \u00een pahar. M-am uitat la ei. Tom p\u0103rea plouat, iar Saul mi-a f\u0103cut cu ochiul. \u2014Tom mi-a povestit c\u0103 e\u015fti un fel de detectiv amator, mi-a spus. Mi-am dat ochii peste cap \u015fi am mai luat o gur\u0103 din cocteilul cu vodc\u0103. \u2014Doar nu te iei dup\u0103 be\u021bivul \u0103sta, am r\u0103spuns. \u2014Apropo, s\u0103 nu-i spui lui Alice, a zis Tom tem\u0103tor. Nu o s\u0103 m\u0103 simt\u0103. \u2014\u015ei dac\u0103 bea \u015fi ea? A dat din cap. \u2014Are prea mul\u021bi aditivi ca s\u0103 se ating\u0103 de a\u015fa ceva. \u2014Se pare c\u0103 ai rezolvat problema. Inima mi-a venit la loc. Mai era o mic\u0103 parte din Tom pe care Alice nu reu\u015fise s\u0103 o corup\u0103. \u2014Saul era ner\u0103bd\u0103tor s\u0103 te cunoasc\u0103, a spus el schimb\u00e2nd subiectul. Ast\u0103zi a venit doar pentru c\u0103 i-am spus c\u0103 vei fi aici. Saul a aruncat o privire de \u201emai \u021bine-\u021bi gura\u201c lui Tom. Inima a crescut \u015fi mai mult \u00een mine; oare t\u00e2n\u0103rul acesta atr\u0103g\u0103tor era vreun admirator secret? \u015ei i-am z\u00e2mbit lui Saul \u00eencurajator. \u2014Da, petrecerea asta nu e chiar genul meu, a spus ru\u015finat, f\u0103c\u00e2nd un gest care indic\u0103 \u00eentreaga \u00eenc\u0103pere. Dar, uite, e adev\u0103rat ce \u00eemi spune Tom despre tine? C\u0103 ai aflat cine \u021bi-a ucis un prieten care era \u015fantajat \u00een leg\u0103tur\u0103 cu ni\u015fte scrisori? Am ridicat din umeri, cumva jenat\u0103. Nu era apropierea la care m\u0103 a\u015fteptam; m\u0103 a\u015fteptam la un set complet de complimente despre opera sau frumuse\u021bea mea. Sau, de ce nu, am\u00e2ndou\u0103. \u2014E probabil un s\u00e2mbure de adev\u0103r care plute\u015fte pe undeva. Dar eu sunt artist\u0103, am ad\u0103ugat cu fermitate, fac sculpturi. Instala\u021bii. Am f\u0103cut una pentru o banc\u0103 de investi\u021bii. \u2014Da, Mowbray Steiner. Am auzit despre asta. Privirile fixe ale lui Saul nu m-au sl\u0103bit nici o clip\u0103 c\u00e2t timp am vorbit, ca \u015fi cum \u00eencerca s\u0103 m\u0103 citeasc\u0103. Curiozitatea mea fusese a\u021b\u00e2\u021bat\u0103. I-am \u00eentors privirea, citind \u00eengrijorare \u00een ochii s\u0103i. Era serios. Avea o fa\u021b\u0103 dr\u0103g\u0103la\u015f\u0103, puternic\u0103, f\u0103r\u0103 s\u0103 fie frumoas\u0103; ochii lui c\u0103prui erau demni de \u00eencredere. \u2014Nu acolo a fost ucis tipul \u0103la? a spus. Cercetezi ceva? \u2014S-ar putea. Cineva s-a folosit de sculptura mea ca s\u0103 scape cu fa\u021ba curat\u0103. Nu m-ar deranja s\u0103-l prind pe tic\u0103losul care a f\u0103cut asta. \u2014Am auzit c\u0103 cel care a cr\u0103pat era o persoan\u0103 controversat\u0103, a spus. \u2014Serios? Unde ai auzit asta? am \u00eentrebat plin\u0103 de interes. \u2014Saul lucreaz\u0103 la o tipografie din centrul financiar, s-a oferit Tom s\u0103 r\u0103spund\u0103. \u2014Unul dintre acelea non-stop, unde totul trebuie trecut printr-un grilaj de fier? Sebastian \u00eemi povestise despre ele. \u2014B\u0103ncile astea exagereaz\u0103 cu sistemul de securitate, a spus Saul. Nu le po\u021bi \u00eenvinui. Scoatem documente despre v\u00e2nz\u0103ri \u015fi cump\u0103r\u0103ri de companii care valoreaz\u0103 mii de lire. Tonul lui era obi\u015fnuit, dar ochii lui s-au \u00eendep\u0103rtat de mine pentru prima oar\u0103. \u2014Dar cine \u021bi-a spus despre tipul care a fost omor\u00e2t? am insistat. \u2014B\u00e2rf\u0103. E mult\u0103 pe-acolo. P\u0103rea c\u0103 vrea s\u0103 m\u0103 \u00eentrebe altceva, dar Alice a revenit la mas\u0103 \u015fi a sugerat s\u0103 mergem cu to\u021bii jos, \u015fi s-a dus momentul. A trecut jum\u0103tate de or\u0103 p\u00e2n\u0103 ne-am g\u0103sit un loc pe saltele \u2013 or fi hippie \u015fi membrii New Age, dar s\u0103 \u00eempart\u0103 bunurile comune era un principiu pe care nu-l respectau. \u00centr-un final, unii dintre ei au plecat, iar noi am dat buzna ner\u0103bd\u0103tori pe salteaua vacant\u0103, \u00een ciuda faptului c\u0103 au l\u0103sat \u00een urma lor un miros de \u021b\u0103ran. Probabil de la puloverele din capr\u0103 ecologic\u0103. Muzica era coloana sonor\u0103 perfect\u0103 pentru imaginile de pe ecran, pl\u0103cut\u0103 dac\u0103 nu erai atent la ea \u015fi o l\u0103sai s\u0103 vin\u0103 \u00eenspre tine. Tom\u015fi Saul s-au rostogolit \u015fi ei pe saltea \u015fi ne-am croit drum spre fundul sticlei cu suc de portocale, ame\u021bindu-ne treptat \u015fi mai tare, proiec\u021biile, care p\u00e2n\u0103 acum erau ni\u015fte fantezii generate pe computer, \u00een care figurine argintii s\u0103reau \u015fi se \u00eempr\u0103\u015ftiau \u00een mijlocul peisajelor postapocaliptice, au \u00eenceput s\u0103 se lege pentru mine \u015fi nu mai eram \u00een stare s\u0103 \u00eentreb nici o chestie mai complicat\u0103 dec\u00e2t c\u00e2nd pleac\u0103 ultimul metrou de la Highbury \u015fi Islington. \n", " 17tc \"Capitolul 17\" A doua zi m-a trezit telefonul care, din moment ce nu \u00eel pusesem pe robot, suna \u00eentruna, \u021bip\u00e2nd la mine ca un disc zg\u00e2riat cu o sopran\u0103 proast\u0103 de coloratur\u0103, p\u00e2n\u0103 c\u00e2nd, bomb\u0103nind, m-am \u00eembr\u0103cat \u00een chimono \u015fi am cobor\u00e2t sc\u0103rile s\u0103 r\u0103spund. Luasem hot\u0103r\u00e2rea, pentru a mia oar\u0103, s\u0103 cump\u0103r un prelungitor. Acum chiar \u00eemi permiteam s\u0103 fac asta. Nu mai aveam nici o scuz\u0103. La telefon era o femeie pe care nu o cuno\u015fteam. P\u0103rea emo\u021bionat\u0103, dar hot\u0103r\u00e2t\u0103. \u2014A\u015f putea... Sam Jones la telefon? a \u00eentrebat. \u2014Da. Am tras chimonoul \u00eemprejur \u015fi l-am prins cu \u015fnurul. \u2014Voiam s\u0103 vorbesc cu dumneavoastr\u0103 \u2013 mi-a dat cineva numele dumneavoastr\u0103 \u2013 despre moartea de la Mowbray. Am \u00een\u021beles c\u0103 \u00eencerca\u021bi s\u0103 afla\u021bi ce s-a \u00eent\u00e2mplat de fapt. \u2014\u00cemi \u015fti\u021bi numele, \u00eens\u0103 eu nu-l \u015ftiu pe al dumneavoastr\u0103. \u2014A... Sunt... M\u0103 numesc Nicola White. Asta era cea mai proast\u0103 \u00eencercare de a g\u0103si un pseudonim pe care o auzisem vreodat\u0103. Dar poate nu \u015ftia c\u0103 am o list\u0103 cu numele ei scris pe ea. Nu i-am spus-o pentru a nu o speria. Apoi a spus: \u2014A\u015f putea s\u0103 trec pe la dumneavoastr\u0103? \u2014C\u00e2nd? \u2014Cam \u00eentr-o or\u0103? Am sim\u021bit cum spr\u00e2ncenele mi s-au ridicat singure. \u2014Bine, i-am r\u0103spuns. Pun de o cafea. Am stat p\u00e2n\u0103 a \u00eenchis ea; apoi am a\u015fteptat tonul \u015fi l-am sunat pe Hawkins. Nu era, \u00eens\u0103 \u00eemi l\u0103sase un mesaj la WPC Gilbert. Mi-au f\u0103cut leg\u0103tura cu ea. \u2014Domni\u015foara Jones? m-a \u00eentrebat suspicioas\u0103. V\u0103 voi citi noti\u021bele pe care mi le-a l\u0103sat, ad litteram. Cred c\u0103 a\u015fa este mai bine. \u2014Da\u021bi-i drumul! \u2014Hmm... p\u0103i spune a\u015fa: \u201eNicola Walters este pe lista angaja\u021bilor, dar nu a fost la petrecere. Makamoto \u015fi Claes Smith nu-mi sun\u0103 cunoscu\u021bi. \u015ei Brand nu a g\u0103sit nimic legat de ce ai spus tu. Nimic ciudat. Nimic care s\u0103 semene a rambursare de \u00eemprumut. Doar obi\u015fnuitele scrisori, formulare bancare\u201c. WPC Gilbert f\u0103cu o pauz\u0103. \u2014Sper c\u0103 a\u021bi \u00een\u021beles ce a vrut s\u0103 spun\u0103, zise f\u0103r\u0103 chef. \u2014Chiar mult prea mult. Mul\u021bumesc. A, tocmai mi-a venit o idee. A\u021bi putea s\u0103-mi face\u021bi leg\u0103tura cu inspectorul Brand? Nu mi s-a acordat o conversa\u021bie cu el \u00een persoan\u0103, dar altcineva a r\u0103spuns politicos, \u201eBiroul de Investigare a Crimelor\u201c \u015fi, dup\u0103 ce a auzit dorin\u021ba mea de a lua acas\u0103 Planeta plutitoare pentru repara\u021bii, a pus m\u00e2na pe receptor \u015fi apoi a \u021bipat at\u00e2t de tare \u00eenc\u00e2t nu trebuia s\u0103 se mai deranjeze s\u0103-l acopere de la bun \u00eenceput. \u2014Domnule, este sculptori\u021ba aia, prieten\u0103 cu Hawkins. Vrea s\u0103 \u015ftie dac\u0103 \u00ee\u015fi poate lua chestia, instala\u021bia, acas\u0103 pentru a o repara. A fost o pauz\u0103, iar apoi a luat m\u00e2na \u015fi mi-a spus: \u2014Mda, inspectorul spune c\u0103 este \u00een regul\u0103. Din moment ce nu este arma crimei. Avem tot ce ne trebuie despre ea. Am \u00eenceput s\u0103-i mul\u021bumesc, \u00eens\u0103 pusese deja receptorul \u00een furc\u0103, a\u015fa c\u0103 am f\u0103cut \u015fi eu la fel, fix\u00e2nd peretele cu privirea. \u00cen momentul acesta, Nicola Walters probabil lua un taxi sau ie\u015fea de la metrou, sus\u021bin\u00e2nd c\u0103 are o \u00eent\u00e2lnire cu un client. Am mai dat un telefon scurt \u015fi apoi am \u00eenceput s\u0103 m\u0103 schimb. Nu cred c\u0103 a\u015f fi impresionat-o prea mult pe Nicola \u00een chimono. Neav\u00e2nd un halat \u015fi o pip\u0103 \u00een m\u00e2n\u0103, ar fi fost mai bine s\u0103 port pantalonii negri \u015fi c\u0103ma\u015fa verde de m\u0103tase care func\u021bionaser\u0103 at\u00e2t de bine la Suki Fine \u00eenc\u00e2t o f\u0103cuser\u0103 s\u0103 se \u00eencread\u0103 \u00een mine. Nu atribuiam acest succes exclusiv hainelor, dar nu se poate s\u0103 ignori importan\u021ba aparen\u021belor. Nicola Walters luase un taxi. L-am auzit sosind \u015fi m-am \u00eentrebat dac\u0103 l-o fi pun\u00e2nd pe nota de plat\u0103 a b\u0103ncii. Era de \u00een\u0103l\u021bime medie, cu ochi c\u0103prui, cu b\u0103rbia p\u0103tr\u0103\u021boas\u0103 \u015fi p\u0103r \u00eentins \u015fi negru tuns scurt, f\u0103r\u0103 s\u0103 mai descriu \u015fi costumul, la fel de irepro\u015fabil precum tunsoarea. Trecusem pe l\u00e2ng\u0103 sute de oameni la fel ca ea prin fa\u021ba b\u0103ncii la pr\u00e2nz, \u00een drum spre sal\u0103 sau bar. Singurul lucru care nu promitea eficien\u021b\u0103 era starea ei de spirit. A \u00eentins elegant m\u00e2na pentru a o str\u00e2nge pe a mea, privindu-m\u0103 \u00een ochi \u00eentr-un mod care-mi spunea \u201eputem face afaceri \u00eempreun\u0103\u201c, \u00eens\u0103 degetele nu erau at\u00e2t de calme pe c\u00e2t ar fi trebuit s\u0103 fie, iar ochii s\u0103i inspirau aceea\u015fi \u00eencredere \u00een sine ca ai unui escroc ratat. \u2014Intr\u0103, i-am spus, conduc\u00e2nd-o la canapea. Nici nu a privit bine \u00een jur, ceea ce era destul de ciudat pentru un musafir; nici o privire \u00een sus c\u0103tre Chestie sau \u00een jos la instala\u021biile electrice din mijlocul podelei. Era la fel de g\u00e2tuit\u0103 precum un pian dezacordat. S-a a\u015fezat sau mai degrab\u0103 s-a coco\u021bat pe marginea canapelei, \u00een a\u015fa fel \u00eenc\u00e2t s\u0103 nu i se ridice fusta, cu picioarele a\u015fezate unul l\u00e2ng\u0103 altul, cu degetele str\u00e2nse \u00een poal\u0103. Eu m-am instalat pe fotoliul \u015fi am a\u015fteptat. Ea trebuia s\u0103 vorbeasc\u0103. Pot s\u0103 pun pariu c\u0103 exersase un discurs \u00een taxi. \u2014Am venit la tine deoarece... a \u00eenceput, dar i-a pierit vocea. Apoi a continuat, rec\u0103p\u0103t\u00e2ndu-\u015fi-o: \u2014...deoarece am auzit c\u0103 ai putea s\u0103 m\u0103 aju\u021bi cu o problem\u0103. Mi s-a spus c\u0103 ai mai avut de-a face cu a\u015fa ceva \u00eenainte \u015fi c\u0103 \u021bi-a ie\u015fit foarte bine. \u2014Ce tip de probleme? am \u00eentrebat-o. \u015eantaj? S-a uitat la mine. Buzele i se mi\u015fcau, \u00eens\u0103 nu rosti nimic. \u2014Nu e\u015fti singura, i-am m\u0103rturisit, Charles avea la m\u00e2n\u0103 multe persoane. A \u00eenghi\u021bit. \u2014A\u015f putea s\u0103 te angajez? m-a \u00eentrebat, lu\u00e2ndu-\u015fi geanta. \u00ce\u021bi pot da chiar acum un avans. \u2014S\u0103 m\u0103 angajezi pentru? Ochii i-au lic\u0103rit. \u2014S\u0103 le recuperezi... noti\u021bele lui... \u2014Ascult\u0103... M-am aplecat \u00eenainte, \u00eenmuindu-mi vocea. \u2014Nicola, pe mine m\u0103 intereseaz\u0103 ce s-a \u00eent\u00e2mplat cu Charles de Groot din motive personale. Nu sunt detectiv particular \u015fi dac\u0103 fratele t\u0103u a\u015fa \u021bi-a spus, \u00eenseamn\u0103 c\u0103 nu a prins bine firul pove\u015ftii. Doamne, ce m\u00e2ndr\u0103 eram de mine. Era tare; a rezistat bine la \u015foc. Ochii ei c\u0103prui s-au dilatat u\u015for, iar mu\u015fchii gambei i s-au \u00eencordat, dar doar asta era ce vedeam eu. Mi-am dat seama c\u0103 era obi\u015fnuit\u0103 cu surprize nepl\u0103cute. P\u00e2n\u0103 la urm\u0103, era pl\u0103tit\u0103 destul de mult pentru a-\u015fi asuma riscuri. \u2014Nu-l \u00eenvinov\u0103\u021bi pe Saul, i-am spus, \u00eencerc\u00e2nd s\u0103 nu par \u00eencrezut\u0103. Nu mi-a spus nimic. \u00cen afar\u0103 c\u0103 a folosit cuv\u00e2ntul \u201e\u015fantaj\u201c. Asta m\u0103 f\u0103cuse curioas\u0103 atunci \u015fi, de \u00eendat\u0103 ce Nicola m-a sunat, mi-am verificat prin Tom b\u0103nuiala c\u0103 ar putea fi vreo leg\u0103tur\u0103 \u00eentre ei. Acum \u00een\u021belegeam de ce Saul a vrut at\u00e2t de mult s\u0103 m\u0103 cunoasc\u0103. Asta ar trebui s\u0103 m\u0103-nve\u021be minte s\u0103 nu m\u0103 mai cred at\u00e2t de irezistibil\u0103. \u2014Am pus totul cap la cap dup\u0103 ce m-ai sunat \u015fi l-am rugat pe un prieten s\u0103 afle care era numele de familie al lui Saul. Deja \u015ftiam c\u0103 nu te nume\u015fti White \u015fi c\u0103 lucrezi la banc\u0103. Pe l\u00e2ng\u0103 toate astea, sem\u0103na\u021bi foarte bine. Oricum a\u015f fi putut ghici. L-ai pus s\u0103 m\u0103 verifice, nu? S\u0103 vezi dac\u0103 sunt genul de persoan\u0103 \u00een care po\u021bi s\u0103 ai \u00eencredere? \u2014De fapt a fost ideea lui Saul. \u00cel cunoa\u015fte pe Tom de o via\u021b\u0103, iar Tom \u00eei spusese deja de tine. Cineva \u00ee\u021bi omor\u00e2se un prieten \u015fi tu ai \u00eencercat s\u0103 descoperi criminalul. A murit, nu? \u2014Nu vorbesc despre asta. Niciodat\u0103. Vocea mea a fost at\u00e2t de dur\u0103, \u00eenc\u00e2t m-a \u015focat \u015fi pe mine, ce s\u0103 mai spun de Nicola Walters, care s-a dat \u00eenapoi din instinct, ridic\u00e2ndu-\u015fi din reflex m\u00e2inile ca pentru a se ap\u0103ra. \u2014\u00cemi pare r\u0103u, a zis. Nu am vrut s\u0103 te jignesc. Ochii \u00eei erau fixa\u021bi pe fa\u021ba mea \u00een exact acela\u015fi mod \u00een care o f\u0103cuse \u015fi fratele ei ieri, cu toat\u0103 seriozitatea unui fizionomist din secolul al XIX-lea, care \u00eemi citea caracterul dup\u0103 forma frun\u021bii sau dup\u0103 pozi\u021bia ochilor. \u00centr-un final, a continuat: \u2014Cred c\u0103 pot s\u0103 am \u00eencredere \u00een tine. \u00ce\u021bi voi spune totul. Saul mi-a spus c\u0103 a auzit c\u0103 e\u015fti de \u00eencredere. A f\u0103cut o mic\u0103 pauz\u0103, de parc\u0103 \u00ee\u015fi f\u0103cea ordine \u00een idei. \u2014Nu vreau s\u0103 \u00ee\u021bi fie mil\u0103 de mine, mi-a spus, dar sunt doar a treia femeie care e pe postul \u0103sta la Mowbray. Lucrez la departamentul de comer\u021b, dup\u0103 cum probabil \u015ftii, \u015fi a fost un iad p\u00e2n\u0103 am reu\u015fit s\u0103 intru acolo. Numai un sfert dintre noii angaja\u021bi sunt femei, iar marea majoritate renun\u021b\u0103 apoi. Te pun s\u0103 faci unele dintre cele mai de jos \u015fi mai plictisitoare slujbe, iar programul este infernal, mai ales dac\u0103 vrei s\u0103 ai \u015fi o rela\u021bie. B\u0103rba\u021bii nu accept\u0103 at\u00e2tea lucruri precum femeile \u015fi nu suport\u0103 s\u0103 c\u00e2\u015ftigi mai mul\u021bi bani ca ei. A trebuit s\u0103 m\u0103 zbat \u015fi s\u0103 trag tot felul de sfori ca s\u0103 fiu promovat\u0103 \u00een slujba pe care o am \u015fi \u015ftiu c\u0103 promovarea pe motive obiective e doar o minciun\u0103. Nu voi reu\u015fi niciodat\u0103 s\u0103 fiu \u015fef de departament. Niciodat\u0103 nu voi putea ajunge \u00eentr-o postur\u0103 de conducere. Aproximativ zece la sut\u0103 dintre asistentele directorilor sunt femei, iar toate sunt tipul Oxbridge. Eu nu sunt. Am muncit din greu s\u0103 am acest accent. Vorbea bine. Probabil acesta era discursul preg\u0103tit \u00een taxi. Dar nu era at\u00e2t de simplu s\u0103 o comp\u0103timesc, numai pe baza solidarit\u0103\u021bii dintre surori, pe aceast\u0103 femeie care muta ac\u021biuni din sau \u00een fondurile de pensii \u015fi re\u021bin\u00e2ndu-\u015fi un anumit procent pentru deranj; ca s\u0103 g\u0103se\u015fti o slujb\u0103 mai pu\u021bin folositoare societ\u0103\u021bii ar trebui s\u0103 te strecori prin vreo organiza\u021bie guvernamental\u0103 independent\u0103. Nu am spus nimic, doar m-am uitat la ea. Avea o calitate ce putea fi admirat\u0103: de a sta nemi\u015fcat\u0103 \u015fi de a se concentra numai asupra a ceea ce spunea. \u2014Oricum, mi-a zis, \u015fi acum \u00een\u021belegeam cum ajunsese unde era; avea o hot\u0103r\u00e2re \u00een privire care nu putea dec\u00e2t s\u0103 impresioneze, aceea\u015fi hot\u0103r\u00e2re care cu siguran\u021b\u0103 o ajutase s\u0103-\u015fi piard\u0103 accentul vag de Essex pe care \u00eel avea fratele s\u0103u, \u00eenlocuindu-l cu pronun\u021bia literar\u0103 care ar fi fost mult mai pe placul angajatorilor ei. \u2014Probabil c\u0103 pe tine nici nu te intereseaz\u0103 asta. Dar voiam s\u0103-\u021bi explic de ce am f\u0103cut-o. Sunt supus\u0103 unei presiuni imense ca s\u0103 reu\u015fesc, mult mai mare dec\u00e2t aceea la care sunt supu\u015fi b\u0103rba\u021bii. Ei au mult mai multe la dispozi\u021bie, li se \u00eeng\u0103duie mai multe dec\u00e2t mie: dac\u0103 am o sc\u0103pare, tot etajul afl\u0103 \u015fi cu siguran\u021b\u0103 m-ar m\u00e2nca de vie. Aveam nevoie de un mic avantaj ca s\u0103 egalez scorul. \u2014Nu-mi spune, i-am zis, l-ai pus pe Saul s\u0103-\u021bi dea c\u00e2t mai multe informa\u021bii despre ce a v\u0103zut \u00een tipografie. Era o simpl\u0103 presupunere, dar se pare c\u0103 ast\u0103zi era ziua mea norocoas\u0103. \u2014Cum de ai \u015ftiut? a spus repede. Presupun c\u0103 ai dosarul lui Charles. \u2014Dosar? am r\u0103spuns repede. Ce dosar? A oftat lung, f\u0103r\u0103 a mai rezista. \u2014Totul este \u00een acel dosar \u2013 actul de \u00eemprumut pe care l-am semnat \u015fi lista care o f\u0103cuse el, o copie, afaceri la care lucra biroul de investi\u021bii al b\u0103ncii \u015fi, \u00een acela\u015fi timp, tranzac\u021bii pe care le-am f\u0103cut. Fiecare putea fi o coinciden\u021b\u0103, dar, c\u00e2nd le pui pe toate cap la cap... ei bine, nu era concludent, dar ar fi dus la concedierea mea dac\u0103 s-ar fi \u015ftiut c\u0103 fratele meu lucreaz\u0103 la tipografie. \u2014\u015ei ac\u021bionat\u0103 \u00een instan\u021b\u0103? \u2014Nu. Nu erau at\u00e2t de multe dovezi. Oricum, au mu\u015famalizat aceste lucruri din principiu. Dar cariera mea ar fi fost ruinat\u0103. Distrus\u0103 la dou\u0103zeci \u015fi cinci de ani. \u015ei mai este \u015fi Saul. S-a uitat direct la mine, cu acei ochi pe care mi-i aminteam de ieri, ochii fratelui s\u0103u, aceia pe care \u00eei credeam demni de \u00eencredere. \u2014El nu a vrut. A fost ideea mea \u2013 eu l-am obligat, m-am \u021binut de capul lui luni \u00eentregi ca s\u0103-mi spun\u0103 ceva. \u00cen general, l-am pus s\u0103 fie atent la actele de la Mowbray, deoarece credeam c\u0103 dac\u0103 s-ar fi aflat ar fi fost b\u0103nuit cineva din F \u015fi A \u2013 sunt aceia cu fuziunile \u015fi achizi\u021biile \u2013 c\u0103 \u00eemi d\u0103 informa\u021bii, nu ar fi f\u0103cut leg\u0103tura cu Saul. \u00cencercam s\u0103 \u00eel protejez. \u015etiu c\u0103 sun\u0103 patetic, dar este adev\u0103rat. Genunchii de sub fust\u0103 erau la locul lor ca la \u00eenceput, m\u00e2inile nemi\u015fcate. Se vedea c\u0103 era obi\u015fnuit\u0103 cu \u00eent\u00e2lnirile, cu nevoia de a-\u015fi expune punctul de vedere, conving\u00e2ndu-i pe \u015fefii \u00eenc\u0103p\u0103\u021b\u00e2na\u021bi c\u0103 are dreptare. Nu era prea bun\u0103 \u00een a t\u0103inui lucruri, dar, c\u00e2nd erau \u015ftiute de to\u021bi, \u021bi le-ar fi v\u00e2ndut privindu-te \u00een ochi \u00een acela\u015fi timp. \u2014L-ai ucis pe Charles de Groot? am \u00eentrebat-o, \u00eentr-un mod familiar. \u2014Nu. Nici m\u0103car nu eram acolo. R\u0103spunsul a sosit prompt, dar nu at\u00e2t de repede \u00eenc\u00e2t s\u0103 fiu suspicioas\u0103. Trecuse testul. A\u015fa cum era. \u2014Cartela de intrare este valabil\u0103 \u015fi la sf\u00e2r\u015fit de s\u0103pt\u0103m\u00e2n\u0103? \u2014Nu. Po\u021bi s\u0103 verifici dac\u0103 vrei. \u2014Cine crezi c\u0103 l-a ucis pe Charles? \u2014Nu \u015ftiu. Chiar nu \u015ftiu. Dar sigur a fost altcineva pe care \u00eel \u015fantaja. \u2014De unde \u015ftii c\u0103 mai sunt \u015fi alte persoane pe care le \u015fantaja? \u2014\u00cen primul r\u00e2nd, pentru c\u0103 tocmai mi-ai spus tu. \u00cen al doilea r\u00e2nd, pentru c\u0103 aranjase o afacere a\u015fa de curat\u0103 \u2013 un document prin care spunea c\u0103 \u00eemi \u00eemprumut\u0103 banii, un aranjament de debit direct \u2013 \u00eenc\u00e2t sigur o mai f\u0103cuse \u015fi \u00eenainte. \u015ei, \u00een al treilea r\u00e2nd, pentru c\u0103 sigur m\u0103 urm\u0103rea. Vreau s\u0103 spun, de-abia \u00eel cuno\u015fteam. Nu mi-a spus cum a aflat c\u0103 Saul este fratele meu, dar a c\u0103utat pe calculator \u015fi a alc\u0103tuit o list\u0103 de afaceri importante pe care le-am \u00eencheiat eu, doar pentru a vedea dac\u0103 se potrivesc cu cele de la departamentul de finan\u021be. Era destul de munc\u0103, dar era gata s\u0103 o fac\u0103. Probabil \u015ftia deja ce bonusuri grase po\u021bi lua dac\u0103 de\u021bii informa\u021biile potrivite. Am dat din cap \u00eencet. \u2014Destul de corect. Ai idee pe cine mai \u015fantaja? Nu te \u00eentreb ca s\u0103 acuz pe cineva, am ad\u0103ugat, doar s\u0103 mai limpezim pu\u021bin lucrurile. S-a uitat \u00een alt\u0103 parte pentru un moment. \u2014Asta este groaznic, mi-a spus. \u00ce\u021bi voi spune asta pentru c\u0103 nu \u00eel plac. \u2014James Rattray-Potter, i-am zis, trec\u00e2nd iar \u00een avantaj. Asta a fost u\u015for. \u2014Eu \u021bi-am spus p\u00e2n\u0103 acum ceva nou? m-a \u00eentrebat Nicola f\u0103r\u0103 s\u0103 vrea. \u015etii cine l-a omor\u00e2t pe Charles? \u2014Putem s\u0103 r\u0103m\u00e2nem la James pentru un moment? De ce crezi c\u0103 Charles \u00eel \u015fantaja? \u2014Nimic important. Dup\u0103 cum l-am v\u0103zut de c\u00e2teva ori c\u0103 se uita la Charles, din cealalt\u0103 parte a camerei. De parc\u0103 ar fi putut s\u0103-l omoare \u2013 am folosit asta ca pe o expresie, a clarificat repede. \u015ei l-am auzit odat\u0103 pe Charles spun\u00e2ndu-i ceva despre prietena lui. Prietena lui James, vreau s\u0103 spun. A fost ciudat, de parc\u0103 avea un \u00een\u021beles ascuns. \u00cel nec\u0103jea, \u00eens\u0103 nu \u00eentr-un mod prietenesc \u2013 mai mult de parc\u0103 r\u0103sucea cu\u021bitul \u00een ran\u0103. Ar fi putut \u00eensemna orice. \u2014Asta a fost recent? Nu \u015ftiam c\u0103 James are o prieten\u0103. \u2014Acum c\u00e2teva luni. \u2014Dar ce anume i-a spus? Nicola s-a \u00eencruntat f\u0103c\u00e2nd efortul de a-\u015fi aminti. \u2014P\u0103i, eram \u00een Dornford, crama de mai jos de banc\u0103, \u00eentr-o vineri. Toat\u0103 lumea era \u00eenc\u0103 tensionat\u0103 de la munc\u0103. Cei doi avuseser\u0103 o ceart\u0103 \u00een acea diminea\u021b\u0103. Unul dintre ei blocase ma\u015fina celuilalt \u015fi toat\u0103 lumea se amuza din cauza asta, iar Charles i-a spus lui James ceva de genul: \u201eAr trebui s\u0103 afle prietena ta, nu?\u201c. Eu tocmai aduceam b\u0103uturile \u015fi s-a \u00eent\u00e2mplat s\u0103 fiu exact \u00een spatele lor \u2013 vorbea foarte \u00eencet \u2013, c\u0103ci altfel nu a\u015f fi auzit nimic. Asta nu \u00eensemna nimic pentru mine. \u2014Ce ai de g\u00e2nd s\u0103 faci? m-a \u00eentrebat Nicola. Vreau s\u0103 spun, \u015ftii unde este dosarul lui Charles? zise, fix\u00e2ndu-m\u0103 din nou cu aceea\u015fi privire de om de afaceri. Am vorbit serios \u00een leg\u0103tur\u0103 cu plata. Te voi pl\u0103ti, dac\u0103 \u00eel g\u0103se\u015fti. Ca s\u0103-\u021bi mul\u021bumesc. \u2014Dac\u0103 \u00eel g\u0103sesc, este al t\u0103u. Cel pu\u021bin partea care te intereseaz\u0103. F\u0103r\u0103 bani. \u2014Mai degrab\u0103 cu, a spus hot\u0103r\u00e2t\u0103. \u2014Nu a\u015f accepta. Ochii ni s-au \u00eent\u00e2lnit \u015fi au r\u0103mas a\u015fa. \u2014Vom vedea, mi-a zis, nevr\u00e2nd s\u0103 renun\u021be. S-a uitat la ceas. \u2014\u00cemi pare r\u0103u, dar te superi dac\u0103 sun de la tine la taxi? Mobilul meu a r\u0103mas f\u0103r\u0103 baterie. Nu am mai meditat la ceea ce \u00eemi spusese Nicola Walters pentru a m\u0103 g\u00e2ndi la repara\u021biile pentru Planeta plutitoare. Vocea interioar\u0103 era clar\u0103; am recurs la metoda de a te g\u00e2ndi la un num\u0103r pe care apoi \u00eel dublezi. Instinctul mi-a spus s\u0103 nu fac economie. Apoi l-am sunat pe Sebastian \u015fi l-am anun\u021bat c\u0103 a) eram \u00eenc\u0103 \u00een via\u021b\u0103, b) c\u0103 m\u0103 voi duce la Mowbray s\u0103 iau instala\u021bia \u015fi c) c\u0103 a\u015fadar eram disponibil\u0103 pentru cin\u0103 dup\u0103 aceea dac\u0103 \u00ee\u015fi mai amintea cum ar\u0103t. \u2014Chiar am foarte mult de munc\u0103, mi-a r\u0103spuns ca s\u0103 se scuze. \u00cemi pare r\u0103u. Dar f\u0103r\u0103 \u00eendoial\u0103 fac eu cina \u00een seara asta. Sun\u0103 la interfon c\u00e2nd ajungi. \u2014Un mic test \u00eenainte. Ce culoare au ochii mei? \u2014C\u0103prui. \u2014P\u0103rul? \u2014\u015eaten. Cu bucle. Sam\u2026 \u2014Vreun semn distinctiv? \u2014Nu pot s\u0103 spun asta la telefon. Rezerv chiar acum o mas\u0103 la restaurant, bine? Mul\u021bumit\u0103? \u2014Po\u021bi \u015fi numai s\u0103 m\u0103 duci acas\u0103 \u015fi s\u0103 rupi hainele de pe mine. Urm\u0103 o pauz\u0103. Apoi a spus prudent: \u2014Cu siguran\u021b\u0103 voi lua \u00een calcul aceast\u0103 posibilitate. \u2014Trecea cineva pe l\u00e2ng\u0103 biroul t\u0103u? \u2014Da, a\u015fa este. \u2014Iei tu fri\u015fca sau eu? \u2014Abia a\u015ftept s\u0103 discut\u0103m asta la momentul potrivit. Este o sugestie interesant\u0103, dar momentan nu pot s\u0103-i acord aten\u021bia cuvenit\u0103. Am f\u0103cut un zgomot cu limba \u015fi i-am \u00eenchis telefonul. \n\nAm ajuns la banc\u0103 mai t\u00e2rziu \u00een acea dup\u0103-amiaz\u0103, parc\u00e2ndu-mi dubi\u021ba pe trotuarul din fa\u021b\u0103. A\u015f fi trecut pe nota de plat\u0103 a b\u0103ncii \u015fi posibilele amenzi. Joe citea ziarul \u00een biroul s\u0103u. P\u0103rea \u00eenc\u00e2ntat c\u0103 m\u0103 vede. Dar asta nu dur\u0103 prea mult, \u015fi nu doar pentru c\u0103 l-am pus s\u0103 m\u0103 ajute s\u0103 scot sculptura pe u\u015file din fa\u021b\u0103 p\u00e2n\u0103 \u00een spatele dubi\u021bei mele, unde, mul\u021bumit\u0103 celor care au aruncat-o \u015fi au zdrobit-o, intra perfect. Ar fi trebuit s\u0103 le fiu recunosc\u0103toare, dar nu eram deloc. Joe s-a dus s\u0103 pun\u0103 ceainicul la foc c\u00e2t timp eu am dus camioneta mai jos, \u00een parcare. Paznicul de acolo m\u0103 cuno\u015ftea destul de bine, dar, de\u015fi un simplu angajat, s-a \u00eempotrivit s\u0103 las dubi\u021ba acolo, p\u00e2n\u0103 c\u00e2nd i-am sugerat s\u0103 sune la biroul lui Sir Richard Fine. Apoi, f\u0103r\u0103 nici o ezitare, mi-a \u00eenm\u00e2nat cheile. Aceasta era pentru el o schimbare de atitudine a\u015fa de radical\u0103, admi\u021b\u00e2nd c\u0103 a gre\u015fit, la fel de mare ca ideea de a cobor\u00ee de pe Everest f\u0103r\u0103 un ghid din Tibet. Apoi m-am \u00eentors \u015fi l-am g\u0103sit pe Joe f\u0103c\u00e2nd ceaiul \u00een camera amenjat\u0103 special. Chiar atunci a sunat telefonul de pe biroul lui Joe \u015fi c\u00e2t se poate de repede a alergat \u00een cealalt\u0103 parte a coridorului s\u0103 r\u0103spund\u0103, enervat c\u0103 oamenii vor crede din nou c\u0103 a a\u021bipit. \u2014Este domnul Shaw, mi-a spus. Dore\u015fte s\u0103 \u015ftie dac\u0103 a\u021bi ajuns deja. M-am dus la telefon. \u2014Sam? zise Sebastian. Ai nevoie de o m\u00e2n\u0103 de ajutor acolo? \u2014Nu, mul\u021bumesc. Deja am terminat. \u2014La mine mai dureaz\u0103 cam o jum\u0103tate de or\u0103. \u2014Este \u00een regul\u0103. Am ceva ce trebuie s\u0103-i las lui Sir Richard. \u2014Chiar a\u015fa? zise cu o voce plin\u0103 de interes. \u2014Nimic interesant pentru altcineva dec\u00e2t pentru mine. Ne vedem aici c\u00e2nd termini. Joe vorbea cu un curier pe biciclet\u0103 \u00een ni\u015fte colan\u021bi de lycra, care tocmai venise s\u0103 ia un pachet. Am urcat cu liftul p\u00e2n\u0103 la etajul doi unde, \u00een spatele biroului de la recep\u021bie, st\u0103tea Susie, dr\u0103gu\u021ba, blonda, ochioasa Susie, m\u00e2ndra proprietar\u0103 a unor bucle sub care nu era nici pic de creier. Tot ce trebuia s\u0103 fac\u0103 era s\u0103 stea\u00een spatele biroului f\u0103r\u0103 s\u0103 cad\u0103 de pe scaun. Era ocupat\u0103 cu aranjatul p\u0103rului, cu unghiile ei recent f\u0103cute, arunc\u00e2ndu-\u015fi privirea cu genele pline de rimel albastru c\u0103tre James Rattray-Potter, care se sprijinea de birou, suav, poz\u00e2nd \u00een cel-mai-tare-b\u0103rbat-din-lume, cu gleznele \u00eencruci\u015fate. Era un erou tip Mills \u015fi Boon \u00een compara\u021bie cu Dominic Planchet, un adev\u0103rat domn Darcy, dar se putea vedea cu u\u015furin\u021b\u0103 c\u0103 felul lui de a fi atr\u0103gea numai secretare \u015fi fete c\u0103rora le lipsea \u00eencrederea. \u2014A, bun\u0103 ziua, domni\u015foar\u0103 Jones, a ciripit Susie. M\u0103 bucur c\u0103 a\u021bi venit s\u0103 m\u0103 salva\u021bi. Domnul Rattray este foarte nebunatic. James \u00eencuviin\u021b\u0103 scurt din cap \u00eenspre mine \u015fi se aplec\u0103 peste birou, \u015foptindu-i ceva la ureche lui Susie. Ea a chicotit, obrajii ei lu\u00e2nd o tent\u0103 de roz, \u015fi i-a spus aproape pe \u015foptite: \u2014N-a\u015f putea spune... p\u0103i, poate... bine, r\u0103m\u00e2ne vineri atunci. James a mai morm\u0103it ceva, s-a uitat la ceas \u015fi s-a \u00eendreptat c\u0103tre hol. Susie a chicotit din nou \u015fi a continuat cu asta p\u00e2n\u0103 i-am spus politicos: \u2014Po\u021bi, te rog, s\u0103 suni la biroul lui Sir Richard Fine \u015fi s\u0103 anun\u021bi c\u0103 am sosit s\u0103 las o factur\u0103? \u2014Imediat. A ridicat receptorul \u015fi a \u00eenceput s\u0103 formeze num\u0103rul de interior cu v\u00e2rful unui pix, ca s\u0103 nu-\u015fi strice unghiile. \u2014Este unic, nu? Despre domnul Rattray vorbesc. Se tot \u021bine de mine s\u0103 ies cu el de o vecie. Nu accept\u0103 s\u0103 fie refuzat. Oh, alo, Phillipa la telefon? Domni\u015foara Jones dore\u015fte s\u0103 vorbeasc\u0103 cu Sir Richard... Bine, o trimit... A pus telefonul \u00een furc\u0103. \u2014Obraznic, nu-i a\u015fa? Pentru un moment am crezut c\u0103 vorbe\u015fte despre Sir Richard. Nu mi-l puteam imagina a\u015fa. \n\nC\u00e2nd am ajuns la birourile directorului, Phillipa, secretara lui Sir Richard Fine, mi-a spus s\u0103 intru. Familiar\u0103 \u015fi eficient\u0103, era exact opusul lui Susie; m-am consolat cu ideea c\u0103 ultima poate st\u0103 la recep\u021bie \u015fi flirteaz\u0103 cu to\u021bi, dar Phillipa c\u00e2\u015ftiga probabil de trei ori mai mult dec\u00e2t Susie. Era ceva dreptate \u00een lume. Sir Richard Fine s-a ridicat s\u0103 m\u0103 \u00eent\u00e2mpine \u00een timp ce intram. Biroul era pe m\u0103sura sa, o imensitate de mahon, un birou al vechilor parteneri, f\u0103cut \u00een urm\u0103 cu un secol, la care s\u0103 lucreze dou\u0103 persoane, fiind nu numai o dovad\u0103 a succesului, ci \u015fi pe m\u0103sura afacerii pe care o conducea. Imensele ferestre din spatele lui p\u0103reau mari c\u00e2t ora\u015ful \u015fi cerul de deasupra lui, f\u0103r\u0103 nori \u015fi de un albastru Wedgwood, o priveli\u015fte uimitoare. Probabil c\u0103 el era obi\u015fnuit cu priveli\u015ftea, dar dac\u0103 a\u015f fi avut eu un birou ca acesta a\u015f fi petrecut prima s\u0103pt\u0103m\u00e2n\u0103 aici nef\u0103c\u00e2nd nimic altceva dec\u00e2t s\u0103 stau l\u00e2ng\u0103 fereastr\u0103, privindu-i pe trec\u0103torii. \u2014Sam, draga mea! a spus, ocolind biroul pentru a m\u0103 s\u0103ruta pe obraz. Cu ce te pot ajuta? Era \u00eentr-o dispozi\u021bie mult mai bun\u0103 dec\u00e2t de obicei; m-a\u015f fi a\u015fteptat exact la contrariu \u00een timpul orelor de munc\u0103 \u015fi m\u0103 \u00eentrebam de ce se str\u0103duie\u015fte s\u0103 fie dr\u0103gu\u021b cu mine. \u2014De fapt, am venit doar s\u0103 las chitan\u021ba pentru repara\u021biile sculpturii. Nu am vrut s\u0103 v\u0103 deranjez. \u00cemi era pu\u021bin jen\u0103, crez\u00e2nd c\u0103 i-o voi l\u0103sa Phillipei \u015fi c\u0103 o s\u0103 dispar discret pe culoarele cu covoare moi. \u2014A\u015fa mi-a\u021bi spus dup\u0103 \u00eenmorm\u00e2ntare... \u2014Bine\u00een\u021beles. Mi-a f\u0103cut semn cu m\u00e2na c\u0103 nu mai trebuie s\u0103 explic. \u2014Unde este? Am scos chitan\u021ba din geant\u0103. Sir Richard deja o suna pe Phillipa. \u2014Phill, drag\u0103, adu-mi carnetul de cecuri, te rog. Repejor. A scos capacul stiloului. Phillipa a intrat, a pus carnetul de cecuri pe birou \u015fi s-a retras. \u2014S\u0103 vedem desp\u0103gubirile. Oh \u2013 ce vorbe ur\u00e2te, nu? Ia s\u0103 vedem. Desf\u0103cu chitan\u021ba. M-am f\u0103cut mic\u0103, amintindu-mi ce sum\u0103 scrisesem, dar Sir Richard nici m\u0103car nu a clipit. M-am g\u00e2ndit c\u0103 a\u015f fi putut s\u0103 o \u015fi dublez. A scris cecul, a f\u0103cut o semn\u0103tur\u0103 \u00eenflorit\u0103, a suflat peste \u015fi mi l-a \u00eenm\u00e2nat. \u2014Mul\u021bumesc, i-am spus cu sfial\u0103. \u2014Pentru nimic! S\u0103 sper\u0103m c\u0103 acum putem uita toate acestea. \u2014V-a mai anun\u021bat ceva Poli\u021bia? am \u00eendr\u0103znit. Chipul s\u0103u lu\u0103 o vag\u0103 nuan\u021b\u0103 vine\u021bie. \u2014Ei nici nu \u015ftiu cum \u00eei cheam\u0103. \u00ce\u021bi vine s\u0103 crezi c\u0103 au vrut s\u0103 r\u0103scoleasc\u0103 \u00eentreaga banc\u0103? \u00cen cur\u00e2nd se va termina. G\u00e2nde\u015fte-te la c\u00e2te afaceri ar fi dat peste cap. O idee ridicol\u0103. Tot ce s-a \u00eent\u00e2mplat a fost c\u0103 s-a \u00eendopat cu porc\u0103rii din acelea \u015fi a murit. Apoi cine o fi fost cu el nu a avut ce face \u015fi a \u00eencercat s\u0103 o fac\u0103 s\u0103 par\u0103 un accident. De asemenea, o idee foarte proast\u0103. \u2014A\u015fadar, nu v\u0103 \u00eengrijora\u021bi c\u0103 asta ar putea avea vreo leg\u0103tur\u0103 cu banca? \u2014Deloc, chiar deloc. Mai degrab\u0103 ar trebui s\u0103 se g\u00e2ndeasc\u0103 la adun\u0103tura de droga\u021bi care era pe aici \u00een acea zi, prieteni de-ai lui \u015fi de-ai Belindei. Sper c\u0103 \u00eei va veni mintea la cap \u015fi nu se va mai \u00eent\u00e2lni cu ei. Altfel, sigur va ajunge ca ei. Ai v\u0103zut-o pe fata aceea punk? Un metru optzeci \u00een\u0103l\u021bime \u015fi tot at\u00e2ta carne pe ea ca pe un african \u00eenfometat. M-am g\u00e2ndit c\u0103 asta a fost un pic cam nedrept fa\u021b\u0103 de Baby, lu\u00e2nd \u00een considerare c\u0103 Belinda \u00eens\u0103\u015fi ar\u0103ta de parc\u0103 ai fi putut s\u0103 \u00eei rupi o m\u00e2n\u0103 numai dac\u0103 o ciupeai. \u2014Oricum, gata cu aceast\u0103 discu\u021bie, da? S\u0103 sper\u0103m c\u0103 vor veni \u015fi momente mai frumoase. M\u0103 conducea spre u\u015f\u0103. \u2014Sper c\u0103 ne vedem duminic\u0103? Mergem pe Tamisa cu un vapor de ziua lui Marcus. Doar munc\u0103, f\u0103r\u0103 nici un pic de distrac\u021bie, \u015ftii? S\u0103 sper\u0103m c\u0103 vremea va \u021bine cu noi. Shaw \u00ee\u021bi va da mai multe detalii. Este un b\u0103rbat umblat. M-a b\u0103tut pe um\u0103r. \u2014De-abia a\u015ftept s\u0103 ne vedem acolo. \u015ei cu sculptura la locul ei. O oper\u0103 uimitoare. Nu \u00ee\u021bi mai bate capul, draga mea. A trecut acum. M-am trezit \u00een anticamera Phillipei, pu\u021bin z\u0103p\u0103cit\u0103, dar cu un cec \u00een buzunar, completat cu o sum\u0103 suficient de consistent\u0103. F\u0103ceam eu cinste \u00een seara asta cu cina. \u00centorc\u00e2ndu-m\u0103 la recep\u021bie nu puteam dec\u00e2t s\u0103 m\u0103 \u00eentreb \u00een ce stare de spirit va fi Sir Richard duminic\u0103, dup\u0103 ce va ie\u015fi num\u0103rul din Herald; culoarea fe\u021bei i se va schimba \u00eenspre aceea a unei prune. P\u0103i, azi era luni: p\u00e2n\u0103 duminic\u0103 \u00eemi voi fi ridicat banii de pe cec. Trebuie s\u0103 prive\u015fti \u00een perspectiv\u0103. Speram doar c\u0103 nu va face leg\u0103tura dintre mine \u015fi Tim. Altfel, cadavrul meu va fi g\u0103sit plutind duminic\u0103 sear\u0103 pe r\u00e2u, dup\u0103 croazier\u0103, o Ofelia \u00een ape poluate. \n", " 18tc \"Capitolul 18\" Nu mai fusesem \u00een barul acesta de ceva timp, \u015fi \u00een absen\u021ba mea \u00eel redecoraser\u0103 at\u00e2t de diferit \u00eenc\u00e2t, dac\u0103 nu ar fi fost la fel pozi\u021bionate tejgheaua \u015fi sc\u0103rile, a\u015f fi crezut c\u0103 intru \u00een alt loc, dar pe aceea\u015fi u\u015f\u0103, ca \u00eentr-un episod fascinant din The Avengers. \u00centotdeauna mi-a pl\u0103cut s\u0103 fiu Emma Peel. Anul trecut fusese aranjat \u00een culori pastel \u015fi fier forjat, cu un aer de spa\u021biu pentru luat ceaiul \u00een gr\u0103din\u0103. Acum, pere\u021bii erau stacojii \u015fi mesele negre, al c\u0103ror finisaj era la fel de lucios precum lacul: opium \u00een budoar. O schimbare de imagine la fel de \u015focant\u0103 precum Kylie Minogue de la feti\u021ba cuminte la prin\u021besa de cartier, de\u015fi mult mai plauzibil\u0103. Totu\u015fi, clientela era din fericire aceea\u015fi, o selec\u021bie a celor mai dr\u0103gu\u021bi b\u0103ie\u021bi heterosexuali din Londra, din care marea majoritate aveau gene \u015fi picioare mai frumoase dec\u00e2t ale mele. Erau \u015fi ni\u015fte fete, at\u00e2t lesbiene, c\u00e2t \u015fi heterosexuale; \u00een urm\u0103 cu c\u00e2\u021biva ani, o blond\u0103 frumoas\u0103 a \u00eencercat s\u0103 m\u0103 aga\u021be aici \u015fi de c\u00e2te ori revin aici m\u0103 g\u00e2ndesc dac\u0103 o voi mai \u00eent\u00e2lni vreodat\u0103. Eram prea treaz\u0103 ca s\u0103 cedez; dar spun, \u00een ap\u0103rarea mea, c\u0103 era \u00een plin\u0103 dup\u0103-amiaz\u0103. C\u00e2ntau Pet Shop Boys, ceea ce \u00eentotdeauna era un semn bun. Am o teorie c\u0103 Neil Tennant este nepotul ilegitim al lui Cole Porter. Janey era deja acolo, a\u015fezat\u0103 pe unul dintre cele mai \u00eenalte scaune de bar, l\u00e2ng\u0103 fereastr\u0103, cu spa\u021biosul ei rucsac a\u015fezat pe un altul pentru a-l rezerva. C\u00e2nd m-a v\u0103zut, l-a ridicat \u015fi l-a l\u0103sat jos; era greu, fiind ca de obicei plin de scenarii, Filofax-ul ei, \u015fi Dumnezeu mai \u015ftie ce altceva. C\u00e2t timp \u00eel purta dup\u0103 ea toat\u0103 ziua, nu avea nevoie s\u0103 \u00ee\u015fi lucreze la sal\u0103 partea de sus a corpului. \u2014Bun\u0103, i-am spus, pup\u00e2nd-o. Ce bei? \u2014Vin alb. M-am uitat \u00een jurul meu. \u2014Credeam c\u0103 vine \u015fi Helen. Ochii lui Janey au r\u0103mas la fel de mari ca de obicei, \u00eens\u0103 buzele i se str\u00e2nser\u0103 a enervare. \u2014S-a dus jos c\u00e2nd am venit, s\u0103 vad\u0103 dac\u0103 este vreun cunoscut de-al ei. Asta era acum dou\u0103zeci de minute. \u2014\u00cen\u021beleg. M-am \u00eendreptat c\u0103tre bar \u015fi am comandat b\u0103uturile de la splendida crea\u021bie a naturii, de sex nedefinit, din spatele barului, g\u00e2ndindu-m\u0103 c\u0103 Helen nu pierdea nici o ocazie. Era prins\u0103 \u00een re\u021beaua de prieteni media mai r\u0103u ca un corset purtat timp de optsprezece ore. \u00cenc\u0103 nu ap\u0103ruse c\u00e2nd m-am \u00eentors cu b\u0103uturile, lucru pentru care-i eram recunosc\u0103toare, \u00eens\u0103 Janey era mai pu\u021bin. Era \u015fi normal s\u0103 fie \u00eengrijorat\u0103. Helen cu siguran\u021b\u0103 g\u0103sise pe cineva de la o revist\u0103 sau pe cineva care scrisese episoadele unei telenovele, iar \u00een momentul de fa\u021b\u0103 se apleca cu ochii ei verzi fixa\u021bi pe \u021bint\u0103, promi\u021b\u00e2nd Dumnezeu \u015ftie ce pentru o scurt\u0103 men\u021bionare a numelui ei \u00een direct sau m\u0103car pentru ceva scris despre ea. Am reu\u015fit s\u0103-i distrag cu succes aten\u021bia lui Janey cu faptul c\u0103 momentan aveam o rela\u021bie cu un bancher. \u2014Nu pot s\u0103 cred! mi-a spus, toate g\u00e2ndurile despre Helen fiind uitate. Uit\u00e2ndu-se la mine, \u015fi-a aranjat dou\u0103 e\u015farfe sub\u021biri ca de voal, care at\u00e2rnau libere \u015fi alunecau. Felul lui Janey de a se \u00eembr\u0103ca nu prea se schimba \u00een func\u021bie de anotimp; vara \u00een straturi pale plutitoare de m\u0103tase \u015fi bumbac \u00een loc de l\u00e2n\u0103, dar e\u015farfele, colierele, br\u0103\u021b\u0103rile \u015fi cerceii erau mereu acolo. \u2014Ce vezi la el? \u2014Este foarte bun la pat, i-am spus pentru a m\u0103 scuza. \u015ei este foarte chipe\u015f, chiar dac\u0103 poart\u0103 numai costume \u2013 vreau s\u0103 spun costume frumoase, nu cele negre, japoneze. Mergem la cin\u0103 la restaurante elegante \u015fi ne \u00eentoarcem cu taxiul. Are un BMW. Este ca o u\u015f\u0103 c\u0103tre alt\u0103 lume. Puteam s\u0103 \u00eei spun toate astea lui Janey f\u0103r\u0103 s\u0103 fiu prost \u00een\u021beleas\u0103; m\u0103 cuno\u015ftea mult prea bine ca s\u0103 cread\u0103 c\u0103 motivele mele erau pur materiale. \u2014Star de televiziune? m-a \u00eentrebat t\u0103ios. \u2014Brad Pitt \u00een Interviu cu un vampir. Doar c\u0103 are p\u0103rul scurt. \u2014Nota la pat? \u2014Mmm, 8,5. Janey a trecut peste aceast\u0103 not\u0103 mare cu o fluturare de m\u00e2n\u0103. \u2014Bine-bine, mi-a r\u0103spuns irascibil, dar despre ce anume vorbi\u021bi? \u2014Nu prea facem asta acum. Este ocupat s\u0103 aranjeze o foarte important\u0103 licita\u021bie. Janey s-a str\u00e2mbat \u00een semn de dezacord. \u2014Nu \u00een\u021beleg de ce nu te \u00eent\u00e2lne\u015fti cu Tim. Este un dulce \u015fi ave\u021bi at\u00e2tea \u00een comun. A\u021bi fi potrivi\u021bi unul pentru cel\u0103lalt. \u2014Exact. \u2014Ei bine, a zis Janey, Dumnezeu \u015ftie c\u0103 nu sunt \u00een m\u0103sur\u0103 s\u0103 dau sfaturi legate de rela\u021bii. S-a uitat g\u00e2nditoare c\u0103tre cap\u0103tul sc\u0103rilor, de unde Helen nu d\u0103dea nici un semn c\u0103 ar sosi, \u015fi a continuat cu al doilea pahar de vin alb. \u2014Presupun c\u0103 acest b\u0103rbat lucreaz\u0103 la banca unde \u021bi-a fost cump\u0103rat\u0103 sculptura. Nu \u00eel suspectezi \u00een leg\u0103tur\u0103 cu crima, nu? \u2014Nu. \u00cens\u0103 el a fost cauza, \u00eentr-un fel \u2013 dac\u0103 nu m-a\u015f fi \u00eent\u00e2lnit cu el, nu a\u015f fi fost acolo atunci c\u00e2nd s-a \u00eent\u00e2mplat. \u015ei, dac\u0103 nu a\u015f fi purtat acea rochie, m-am g\u00e2ndit, James nu ar fi pus pariu cu Sebastian s\u0103 m\u0103 scoat\u0103 \u00een ora\u015f, f\u0103r\u0103 de care nu ar fi avut curajul s\u0103 o fac\u0103. A\u015fa c\u0103 ar trebui s\u0103 \u00eenvinuiesc magazinul din care o cump\u0103rasem sau pe creator? Sau am\u00e2ndou\u0103? \u2014Este un lucru extraordinar, spunea Janey. Un mod impresionant de a muri. \u2014Exact, i-am zis. Ar fi nevoie de o persoan\u0103 foarte special\u0103 ca s\u0103 omoare pe cineva \u00een felul acela. \u2014Ce vrei s\u0103 spui? Mi-am \u00eencre\u021bit nasul. \u2014Cele dou\u0103 variante nu prea se potrivesc, am l\u0103murit-o. A-i da lui Charles o supradoz\u0103 era un lucru \u015firet \u015fi greu de urm\u0103rit p\u00e2n\u0103 la surs\u0103. Nimeni nu a reu\u015fit s\u0103 afle de unde avea Charles drogurile. Era la fel de discret cu asta ca \u015fi cu celelalte lucruri \u2013 nu ajungi nic\u0103ieri a\u015fa. Dar s\u0103-l t\u00e2r\u0103\u015fti p\u00e2n\u0103 \u00een mijlocul holului principal \u015fi s\u0103 arunci sculptura mea peste el era mult mai riscant. Faptul c\u0103 mi-a folosit sculptura a fost un lucru menit s\u0103 atrag\u0103 aten\u021bia. Nu prea se leag\u0103. \u00cenc\u0103. \u2014\u00cenc\u0103, a repetat Janey. Mi-a aruncat o privire. \u2014Nu are rost s\u0103-\u021bi spun s\u0103 fii prudent\u0103, nu? Cum poate cineva curios ca tine s\u0103 nu \u00ee\u015fi bage nasul \u00eentr-o crim\u0103, dac\u0103 se \u00eent\u00e2mpl\u0103 sub ochii t\u0103i? \u2014Nu-mi bag nasul, am ripostat. Este o curiozitate metafizic\u0103. R\u0103spunsul sarcastic al lui Janey a fost mascat de \u00eentoarcerea lui Helen, \u00eembr\u0103cat\u0103 \u00eentr-o rochie lung\u0103, neagr\u0103 \u015fi str\u00e2mt\u0103, care m-a ciugulit de obraz cu buzele ei ca un plisc. Avea tr\u0103s\u0103turi mici \u015fi \u00eenguste care se potriveau fotografiilor, cu toate planurile \u015fi unghiurile iar, \u015fi ochii verzi, calcula\u021bi. \u2014Cu cine ai r\u0103mas s\u0103 vorbe\u015fti? a \u00eentrebat-o Janey. \u2014Oh, doar cu adun\u0103tura obi\u015fnuit\u0103, nimeni special. Am discutat despre psihanali\u015ftii lor. Helen era sub terapie de c\u00e2\u021biva ani. Singurul efect pe care \u00eel avusese era s\u0103 o fac\u0103 \u015fi mai egoist\u0103 dec\u00e2t era \u00eenainte. \u2014Le-am spus c\u00e2t de minunat este al meu \u015fi au insistat s\u0103 se \u00eent\u00e2lneasc\u0103 cu el, a continuat Helen. Dar chiar simt c\u0103 m\u0103 ajut\u0103 s\u0103 rezolv ni\u015fte conflicte fundamentale. S\u0103 m\u0103 duc la o femeie ar fi ca o \u00eentoarcere \u00een p\u00e2ntecele mamei, prea confortabil\u0103, prea mult\u0103 axare pe probleme sexuale. I-am spus \u015fi lui asta \u015fi a fost extrem de \u00een\u021beleg\u0103tor. \u00cen ce o privea pe Helen, procesul de transfer pozitiv \u00eensemna c\u0103 f\u0103cea tot ce-i st\u0103tea \u00een putin\u021b\u0103 ca psihanalistul ei s\u0103 se \u00eendr\u0103gosteasc\u0103 de ea, \u00een loc s\u0103 fie invers. Pot s\u0103 pun pariu c\u0103 s-a \u00eentins pe canapeaua aceea numai ca s\u0103-\u015fi etaleze atuurile. C\u00e2te erau. \u2014Cum a mers reclama ta la br\u00e2nz\u0103? am \u00eentrebat. Nici m\u0103car nu merita s\u0103 fac \u00een a\u015fa fel \u00eenc\u00e2t s\u0103 par\u0103 o \u00eentrebare ingenioas\u0103; Helen avea o minte brici. M-a privit aspru. \u2014Oh, extraordinar, mi-a r\u0103spuns gra\u021bios. A fost ca o vacan\u021b\u0103 gratuit\u0103. Am mers \u00een Sco\u021bia. Ne-au cazat \u00eentr-un hotel grozav, de patru stele, toate ca la carte. \u2014Era una dintre acele m\u0103rci de br\u00e2nz\u0103 care se v\u00e2nd la triunghiuri, \u00een folie? am \u00eentrebat din nou, nevr\u00e2nd s\u0103 o las s\u0103 scape a\u015fa de u\u015for. A trebuit s\u0103 le desfaci \u00een fa\u021ba camerei? Mereu banda aceea mic\u0103 ro\u015fie se rupe prea repede \u015fi ajungi p\u00e2n\u0103 la urm\u0103 s\u0103 rupi ambalajul cu unghiile. Acum se uita Janey ur\u00e2t la mine. \u2014Helen are o audi\u021bie foarte interesant\u0103, a spus cu hot\u0103r\u00e2re. BBC are \u00een proiect o adaptare a c\u0103r\u021bii Crim\u0103 \u015fi pedeaps\u0103. M-am g\u00e2ndit la ce roluri ar putea avea Helen, nelu\u00e2nd \u00een considerare r\u0103spunsul: \u201eHelen, vei fi perfect\u0103 \u00een rolul unei prostituate ratate\u201c. \u00cen schimb, am spus bucuroas\u0103, sub privirea insistent\u0103 a lui Janey: \u2014Sun\u0103 extraordinar, succes! \u015fi am fost r\u0103spl\u0103tit\u0103 cu un z\u00e2mbet \u00een locul acelei priviri. De ce to\u021bi prietenii mei aveau prietene \u00eenfrico\u015f\u0103toare? Cu siguran\u021b\u0103 c\u0103 eram blestemat\u0103. \u2014To\u021bi prietenii mei ies cu tipe \u00eengrozitoare, i-am spus posomor\u00e2t\u0103 lui Sebastian \u00een seara aceea. Oricum, era distras, fiind ocupat s\u0103 scoat\u0103 ni\u015fte tutun dintr-o \u021bigar\u0103 Silk Cut f\u0103r\u0103 s\u0103 rup\u0103 h\u00e2rtia, \u015fi nu mi-a r\u0103spuns. C\u00e2nd tutunul de pe oglind\u0103 form\u0103 o gr\u0103m\u0103joar\u0103, \u00eencepu s\u0103 trag\u0103 din \u021bigar\u0103 pu\u021bin\u0103 cocain\u0103 pentru a-l \u00eenlocui. Deja tr\u0103sese fiecare c\u00e2te dou\u0103 linii \u015fi nu mai sim\u021beam nici o durere. \u2014Cum merge cu munca? am \u00eentrebat \u00een \u00eencercarea de a juca rolul prietenei grijulii. \u2014Nici nu m\u0103 \u00eentreba. \u2014Bine, atunci nu o voi face. Oricum fusese o idee proast\u0103; m\u0103car f\u0103ceam pe sensibila \u00eenainte de a exploda. Ca de obicei, st\u0103team \u00een apartamentul lui Sebastian, lucru care \u00eemi convenea de minune. \u00cen afar\u0103 de nivelul mult mai \u00eenalt de pl\u0103ceri lume\u015fti (nu numai c\u0103 erau aparate care te salvau de la munc\u0103, dar chiar mergeau), eram lini\u015ftit\u0103 \u015ftiind c\u0103 Hawkins nu putea s\u0103 apar\u0103 pe nea\u015fteptate \u015fi s\u0103 creeze o situa\u021bie jenant\u0103 ca \u00een romanele lui Feydeau1. Nu c\u0103 ar fi fost multe u\u015fi \u00een atelierul meu prin care s\u0103 intre sau s\u0103 ias\u0103. Ferestrele camerei de zi erau deschise noaptea \u015fi o briz\u0103 u\u015foar\u0103, cald\u0103 sufla peste noi. Asta nu era la fel de senzual pe c\u00e2t p\u0103rea; Sebastian a f\u0103cut un du\u015f imediat cum ne-am \u00eentors \u015fi a respins multiplele mele tentative de a m\u0103 al\u0103tura, sus\u021bin\u00e2nd c\u0103 este extenuat fizic \u015fi psihic. Vom vedea mai t\u00e2rziu dac\u0103 este adev\u0103rat. Doar nu se a\u015ftepta s\u0103 umble prin cas\u0103 \u00eembr\u0103cat doar \u00eentr-o pereche de boxeri din m\u0103tase, flutur\u00e2nd un abdomen at\u00e2t de plat c\u0103 puteai pune o cutie de bere pe el \u015fi s\u0103 r\u0103m\u00e2n\u0103 nemolestat pentru mult timp. \u2014Ce \u015ftii \u00een leg\u0103tur\u0103 cu o croazier\u0103 pe Tamisa duminic\u0103? l-am \u00eentrebat, lu\u00e2ndu-mi privirea de la coapsele sale. Nu era acesta momentul s\u0103-l seduc. Ar trebui s\u0103-l las s\u0103-\u015fi adune for\u021bele mai \u00eent\u00e2i. Sebastian a scos filtrul de la Silk Cut \u015fi l-a \u00eenlocuit cu un cap\u0103t de \u021bigar\u0103 de marijuana f\u0103cut\u0103 anterior, cu mi\u015fc\u0103ri precise \u015fi experimentate. Era ca \u015fi cum urm\u0103ream un prezentator la Blue Peter construind un obiect, except\u00e2nd sticla de la s\u0103punul lichid cu partea de sus t\u0103iat\u0103 \u015fi cu interior de sul de h\u00e2rtie igienic\u0103. P\u00e2n\u0103 acum, cei de la Blue Peter \u00eencercaser\u0103 a\u015fa de intensiv s\u0103 fie trendy, \u00eenc\u00e2t probabil c\u0103 acum \u00eei \u00eenva\u021b\u0103 pe copii s\u0103-\u015fi ruleze singuri \u021big\u0103rile. Sebastian a aprins \u021bigara \u015fi a tras un fum. \u2014Of, la naiba. Nu vrei s\u0103 vii, nu? Mi-a pasat-o mie. Am f\u0103cut la fel. Capul mi se \u00eenv\u00e2rti. \u2014De ce? Ai invitat pe altcineva? \u2014Nu a\u015f pune nici o femeie inocent\u0103 s\u0103 stea cel pu\u021bin trei ore blocat\u0103 pe o barc\u0103 mic\u0103 cu o adun\u0103tur\u0103 de economi\u015fti \u00eemb\u0103t\u00e2ndu-se crunt. Dumnezeu \u015ftie ce se poate \u00eent\u00e2mpla. \u2014Dar eu nu sunt inocent\u0103, i-am atras aten\u021bia, tr\u0103g\u00e2nd \u00eenc\u0103 un fum. Cre\u015ftetul capului parc\u0103 mi se deschidea. I-am \u00eenapoiat \u021bigara. \u2014Ai dreptate aici. \u2014Sir Richard mi-a spus de asta, i-am r\u0103spuns cu accentul surorilor Fine. Se pare c\u0103 se a\u015fteapt\u0103 s\u0103 mergem. \u2014A, a\u015fa deci, se a\u015fteapt\u0103? La naiba, zise Sebastian, oferindu-mi restul de \u021bigar\u0103. Am tras un ultim fum, iar o minunat\u0103 ame\u021beal\u0103 mi-a cuprins trupul. Toropit\u0103, am spus: \u2014Spunea c\u0103 e\u015fti un t\u00e2n\u0103r care promite. \u2014Da? Sebastian, care era p\u00e2n\u0103 acum \u00eentins pe canapea, s-a ridicat. \u2014Ce a spus mai exact? \u2014Asta. \u2014Aha. Sebastian p\u0103rea mul\u021bumit de sine. Am b\u0103ut ni\u015fte bere s\u0103 m\u0103 stabilizez \u015fi am ad\u0103ugat: \u2014Presupun c\u0103 se referea la talentele tale la sex oral. \u2014Foarte amuzant. P\u0103i, mi-a r\u0103spuns, desf\u0103c\u00e2nd \u00eenc\u0103 o sticl\u0103 cu bere \u015fi \u00eentinz\u00e2ndu-se la loc pe perne, atunci cred c\u0103 vom merge. \u2014Bine. \u2014De ce \u021bii la asta at\u00e2t de mult? \u2014M\u0103 g\u00e2ndeam c\u0103 ar fi interesant. Din c\u00e2te spunea, toat\u0103 lumea va fi prezent\u0103\u2026 \u015etii c\u0103 este convins c\u0103 moartea lui Charles nu are nici o leg\u0103tur\u0103 cu banca? \u2014A fost foarte ferm c\u00e2nd a interzis s\u0103 se vorbeasc\u0103 despre asta. \u2014Am auzit c\u0103 Charles era un tip infect. \u2014P\u0103i, dac\u0103 nu cumva i-a injectat altcineva heroin\u0103, ceea ce pare pu\u021bin probabil, cred c\u0103 \u00eei putem crede pe cuv\u00e2nt. \u2014Nu, nu era vorba de droguri. Era ceva cu totul diferit. Sebastian s-a \u00eentors s\u0103 m\u0103 priveasc\u0103. \u2014Sam, despre ce vorbe\u015fti? \u2014Nu \u015ftiu exact. Doar ce am auzit, c\u0103 avea ni\u015fte surse de venit foarte ciudate. Sebastian m-a privit lung \u015fi ad\u00e2nc. \u2014Asta nu m\u0103 surprinde deloc, mi-a recunoscut. Niciodat\u0103 nu l-am pl\u0103cut. Dar cu cine ai tot vorbit? Am ridicat din umeri. \u2014Cu diferite persoane. \u2014Sam, ai grij\u0103. \u2014Ce vrei s\u0103 spui cu asta? Sebastian b\u0103u pu\u021bin\u0103 bere. \u2014P\u00e2n\u0103 la urm\u0103, cineva l-a ucis pe Charles. Sau era destul de disperat \u00eenc\u00e2t s\u0103-i camufleze moartea. \u2014Ce crezi c\u0103 a fost de fapt? \u2014Nu \u015ftiu. \u015ei nici \u015feful meu nu vrea s\u0103 \u015ftie. A\u015fa c\u0103 nu m\u0103 voi mai g\u00e2ndi la asta. Acum nu se mai uita la mine. \u2014Este adev\u0103rat c\u0103 unele documente ale lui Charles au disp\u0103rut? l-am \u00eentrebat. \u2014Ce fel de documente? Lucruri legate de serviciu? Despre ce anume vorbe\u015fti? \u2014Dac\u0103 a\u015f \u015fti, \u021bi-a\u015f spune, l-am min\u021bit. Sebastian s-a \u00eentors cu fa\u021ba la mine. \u2014Uite, Sam, nu \u015ftiu ce ai tu de g\u00e2nd, dar las-o a\u015fa cum este, da? Las\u0103 Poli\u021bia s\u0103-\u015fi fac\u0103 treaba. \u2014Este u\u015for pentru tine s\u0103 spui asta. Nu era sculptura ta, i-am atras aten\u021bia. \u015etii ceva mai mult \u015fi nu-mi spui? Ochii lui de un albastru-gri s-au uitat fix prin mine, \u015fuvi\u021ba desf\u0103c\u00e2ndu-i-se de o parte \u015fi de alta a frun\u021bii. \u2014Nu, nu \u015ftiu, mi-a spus scurt. Era o impresionant\u0103 afi\u015fare a sincerit\u0103\u021bii, ca s\u0103 nu spun a \u015fuvi\u021bei. Dar de ce sim\u021beam c\u0103 pe parcursul acestei conversa\u021bii nu numai eu spusesem minciuni? I-am r\u0103spuns cu aceea\u015fi privire. \u2014P\u0103i, asta este, i-am zis. Punct. \u2014Sper, mi-a r\u0103spuns. \u2014Spune-mi, i-am zis, amintindu-mi ceva, James are prieten\u0103? Sebastian a r\u00e2s. \u2014Cred c\u0103 glume\u015fti. Este ocupat cu s\u0103direa a c\u00e2t mai multor semin\u021be s\u0103lbatice \u00een c\u00e2t mai multe secretare temporare. \u2014Vorbea cu Susie zilele trecute. \u2014P\u0103i, uite. Fetele de genul \u0103sta \u00eel plac pe James, doar Dumnezeu \u015ftie de ce. Nu spuneai mai \u00eenainte ceva despre prietenele prietenilor t\u0103i? \u2014Cele mai otr\u0103vitoare femei din c\u00e2te exist\u0103. \u2014Nu m-ai prezentat nici unuia dintre prietenii t\u0103i, a remarcat Sebastian pe un ton voit nep\u0103s\u0103tor. M-am uitat fix la el. \u2014Vrei s\u0103 \u00eei cuno\u015fti? \u2014Ei bine... \u015ei a b\u0103ut ni\u015fte bere. \u2014Tu \u00eei \u015ftii pe ai mei... Adic\u0103 \u015ftiu c\u0103 nu sunt exact tipul de b\u0103rbat cu care ai ie\u015fi de obicei, dar s\u0103 \u015ftii c\u0103 sunt capabil s\u0103 port o conversa\u021bie cu indivizi artistici. Chiar dac\u0103 lucrez \u00eentr-o banc\u0103. \u2014Este un \u00eendemn subtil ca eu s\u0103 organizez o petrecere la care s\u0103 fii prezentat unor persoane mai importante din cercul meu, \u015fi astfel s\u0103 ar\u0103t\u0103m c\u0103 ceea ce este \u00eentre noi pare a fi, cum era numit\u0103 \u00een anii \u201990, o rela\u021bie stabil\u0103? l-am \u00eentrebat sper\u00e2nd c\u0103, dac\u0103 am spus-o cu voce tare, ar fi for\u021bat s\u0103 r\u00e2d\u0103. \u00cen schimb i-a pl\u0103cut ideea. O mare gre\u015feal\u0103 de tactic\u0103 din partea mea. \u2014Am putea organiza totul aici, mi-a zis ner\u0103bd\u0103tor. Bine\u00een\u021beles, c\u00e2nd o s\u0103 am mai mult timp liber. A\u015f putea s\u0103 g\u0103tesc ton cu sos de fasole neagr\u0103, ca prima dat\u0103 c\u00e2nd ai venit la mine. Mi-a fugit g\u00e2ndul la Tom \u015fi Alice, Janey \u015fi Helen st\u00e2nd \u00eemprejurul mesei clasice a lui Sebastian, av\u00e2nd o conversa\u021bie politicoas\u0103. Alice probabil nu ar m\u00e2nca nimic altceva dec\u00eet alge \u015fi cereale neg\u0103tite, Helen ar flirta cu Sebastian, de altfel enerv\u00e2nd-o pe Janey, Tom, neput\u00e2nd s\u0103 bea sub ochii reprobatori ai lui Alice, ar deveni din ce \u00een ce mai ar\u021b\u0103gos \u00een timp ce seara ar \u00eenainta, \u015fi eu, \u00eempov\u0103rat\u0103 de aspectul \u00eengrozitor al \u00eentregii scene, a\u015f avea fie o c\u0103dere nervoas\u0103, fie a\u015f vizita des toaleta pentru a priza droguri. \u2014Nu cred c\u0103 este o idee at\u00e2t de bun\u0103, i-am r\u0103spuns \u00eentr-un mod diplomatic. \u2014De ce nu? \u2014Eu nu fac lucruri de genul acesta. Prietenii ar crede c\u0103 am luat-o razna. \u00cen afar\u0103 de asta, toate prietenele lor sunt \u00eengrozitoare. Doar \u021bi-am spus asta. Ar fi \u201eCina din Iad\u201c. Sebastian s-a bosumflat. St\u0103ruin\u021ba pentru acea idee nepotrivit\u0103 \u00eencepea s\u0103 m\u0103 \u00eengrijoreze. Totu\u015fi, ar\u0103ta \u00eenc\u0103 dr\u0103gu\u021b. M-am aplecat \u015fi l-am s\u0103rutat pe buzele ie\u015fite \u00een afar\u0103 mai mult dec\u00e2t de obicei, par\u021bial pentru c\u0103 voiam \u015fi par\u021bial pentru a-l distrage de la acest subiect. A cedat pentru un moment, dar apoi m-a \u00eendep\u0103rtat. \u2014Ce este? am \u00eentrebat. A morm\u0103it ceva ce n-am \u00een\u021beles. Nu aveam de g\u00e2nd s\u0103-l las s\u0103 scape at\u00e2t de u\u015for. L-am s\u0103rutat din nou, mu\u015fc\u00e2ndu-l de buze, tachin\u00e2ndu-l cu atingeri scurte \u015fi cu mu\u015fc\u0103turi, p\u00e2n\u0103 c\u00e2nd, cu un oftat, m-a l\u0103sat \u00een gura lui. M-am aruncat peste el pe canapea, capul scufund\u00e2ndu-i-se \u00eentre perne, cu ochii \u00eenchi\u015fi, genele lungi ating\u00e2ndu-i delicat obrajii, buzele roz \u015fi umflate, frumos \u015fi aproape complet dezbr\u0103cat, pornografic \u00een acela\u015fi timp. \u201eDac\u0103 am putea fi a\u015fa mereu\u201c, m-am g\u00e2ndit, lu\u00e2ndu-i capul \u00een m\u00e2ini \u015fi s\u0103rut\u00e2ndu-l, \u00eencet, s\u0103ruturi siropoase, continu\u00e2ndu-le pe g\u00e2t, pe bustul gol, pe linia mu\u015fchilor de la abdomen. A gemut \u015fi \u015fi-a \u00eentins picioarele, cu o pozi\u021bie de total\u0103 abandonare, cu m\u00e2inile pe l\u00e2ng\u0103 corp. Pielea era la fel de fin\u0103 ca a unui bebelu\u015f, \u00eentins\u0103 ca satinul peste mu\u015fchii lui lungi, ceva mai sub\u021bire pe coapse \u015fi, \u00een timp ce \u00eel m\u00e2ng\u00e2iam, m\u0103 sim\u021beam de parc\u0103 \u00eengrijeam o sculptur\u0103, lucioas\u0103 ca marmura. Nu l-a\u015f fi l\u0103sat s\u0103 se mi\u015fte; am luat ce am vrut \u015fi i-am \u00eempins m\u00e2inile c\u00e2nd a \u00eencercat s\u0103 m\u0103 trag\u0103 \u00een sus s\u0103 m\u0103 s\u0103rute, sim\u021bindu-m\u0103 parc\u0103 \u00eemb\u0103tat\u0103 de puterea pe care asta mi-o oferea \u015fi de frumuse\u021bea lui, \u015fi c\u00e2nd a \u021bipat, apuc\u00e2nd cu m\u00e2inile marginea canapelei, cu \u00eencheieturile albe din cauza str\u00e2nsorii puternice, \u015fi apoi i-a dat drumul, m-am sim\u021bit ca \u015fi cum c\u00e2\u015ftigasem o b\u0103t\u0103lie. Dup\u0103 aceea, mi-a spus c\u0103 are impresia c\u0103 s-a \u00eendr\u0103gostit de mine. \n", " 19tc \"Capitolul 19\" Deveneam din ce \u00een ce mai nedumerit\u0103 de faptul c\u0103 Poli\u021bia nu reu\u015fise s\u0103 g\u0103seasc\u0103, \u00een apartamentul lui Charles sau \u00een biroul lui de la munc\u0103, nici o dovad\u0103 a activit\u0103\u021bilor lui financiare extracurriculare. De\u015fi m\u0103 g\u00e2ndisem c\u0103 Charles era mult prea \u015firet pentru a l\u0103sa ceva incriminator pe undeva \u2013 ca de exemplu copia pe care i-a ar\u0103tat-o Nicolei Walters sau fotografia lui Simon \u2013, era greu de crezut c\u0103 nu a p\u0103strat documentele de debit semnate de ei, cel pu\u021bin printre celelalte acte ale sale. P\u00e2n\u0103 la urm\u0103, s-a chinuit mult prea mult pentru a le face s\u0103 par\u0103 legale. Mi se pare normal s\u0103 \u00eencerce s\u0103 ascund\u0103 dovezile de \u015fantaj \u00eentr-un seif la banc\u0103, dar de ce s\u0103 fac\u0103 la fel \u015fi cu documentele care p\u0103reau legale? Era o b\u0103nuial\u0103, dar m\u0103 \u00eentrebam dac\u0103 fusese altcineva \u2013 poate una dintre victimele sale? \u2013 care pusese m\u00e2na pe dosarul lui Charles \u00eenaintea Poli\u021biei. Asta nu indica neap\u0103rat c\u0103 o persoan\u0103 fusese \u00een banc\u0103 \u00een momentul \u00een care Charles a fost ucis. Dac\u0103 acel cineva \u015ftia c\u0103 el va fi la petrecerea de logodn\u0103, se poate s\u0103 se fi folosit de asta pentru a-i umbla \u00een apartament. Preferam s\u0103 cred c\u0103 documentele sunt acas\u0103, din moment ce nu aveam nici o \u015fans\u0103 s\u0103 examinez ce l\u0103sase Charles \u00een urm\u0103 la serviciu. Zilele trecute m\u0103 g\u00e2ndeam c\u0103 poate l-a\u015f ruga pe Sebastian s\u0103 caute printre obiectele lui Charles de la banc\u0103, dar atitudinea lui de asear\u0103 mi-a dat clar de \u00een\u021beles c\u0103 aveam tot at\u00e2tea \u015fanse cu asta c\u00e2te avea Michael Jackson de a se vindeca de boala rar\u0103 de piele care \u00eel f\u0103cuse alb \u015fi \u00eei d\u0103duse nasul lui Julie Andrews. A\u015fa c\u0103, dac\u0103 nu erau \u00een apartament, nu aveam nici o \u015fans\u0103. Merita s\u0103 \u00eencerc, de\u015fi pu\u021bin\u0103 viclenie era necesar\u0103 pentru a reu\u015fi s\u0103 intru. Mi-am luat pe mine costumul de in albastru, care era la fel de confortabil ca \u00eentotdeauna; m-am hot\u0103r\u00e2t s\u0103 m\u0103 duc mai des la sal\u0103. Am ad\u0103ugat o pereche de pantofi negri cu toc, un colier de perle \u015fi de trei ori mai mult machiaj dec\u00e2t port de obicei, mi-am ridicat p\u0103rul \u00eentr-un coc \u015fi m-am analizat bine \u00een oglind\u0103. Era nemaipomenit ce efecte po\u021bi ob\u021bine dac\u0103 pui al\u0103turi obiecte de \u00eembr\u0103c\u0103minte pe care nu te-ai g\u00e2ndit niciodat\u0103 s\u0103 le combini. Ar\u0103tam mai doamn\u0103 dec\u00e2t \u00eens\u0103\u015fi Suki Fine. \n\nAm avut grij\u0103 s\u0103-mi parchez dubi\u021ba destul de departe de blocul unde avea Charles apartamentul; nu se prea potrivea cu imaginea mea. Am un sim\u021b foarte fin privind ceea ce se cade. Credeam c\u0103 o adres\u0103 at\u00e2t de central\u0103 precum a lui avea un valet sau un portar inclus \u00een pachet, \u015fi a\u015fa \u015fi era. De \u00eendat\u0103 ce u\u015fa de geam \u015fi fier forjat s-a deschis, o persoan\u0103 ascuns\u0103 \u00een spatele unui birou de mahon la cel\u0103lalt cap\u0103t al holului mi-a spus cu cea mai mare polite\u021be: \u2014V\u0103 pot ajuta cu ceva, doamn\u0103? \u2014Da, mul\u021bumesc, i-am r\u0103spuns \u00eencerc\u00e2nd cea mai bun\u0103 imita\u021bie a tonului lui Suki Fine, sco\u021b\u00e2ndu-mi ochelarii de soare. Doamne, este chiar \u00eentuneric aici, nu? \u2014Este o zi foarte \u00eensorit\u0103, doamn\u0103. Dar \u00eendr\u0103znesc s\u0103 v\u0103 spun c\u0103 dup\u0103 un timp ochii vi se vor obi\u015fnui cu \u00eentunericul. Am clipit, \u015fi nu din cauza semi\u00eentunericului. Cine era aceast\u0103 persoan\u0103, fratele geam\u0103n al lui Jeeves? \u2014Spune\u021bi-mi, sunte\u021bi cumva persoana care este de serviciu de obicei? l-am \u00eentrebat, apropiindu-m\u0103 de birou pe covorul verde, care traversa podeaua cu gresie. Este foarte greu s\u0103 mergi cu tocuri cui pe o carpet\u0103, mai ales dac\u0103 por\u021bi o fust\u0103 str\u00e2mt\u0103. Totu\u015fi asta m\u0103 f\u0103cea s\u0103 par o doamn\u0103; era total imposibil s\u0103 faci pa\u015fi mari \u00een ea. \u2014Da, doamn\u0103. \u2014\u015ei seara sunte\u021bi tot dumneavoastr\u0103 de serviciu? l-am \u00eentrebat, f\u0103c\u00e2nd din asta o exprimare precis\u0103 \u015fi sper\u00e2nd s\u0103 am dreptate. \u015ei-a \u00eenclinat capul. \u2014De obicei plec la \u015fapte, doar dac\u0103 nu este nevoie de mine aici pentru ceva anume. Eram deja l\u00e2ng\u0103 biroul lui \u015fi \u00eel puteam vedea mai bine; un b\u0103rbat de v\u00e2rst\u0103 mijlocie, cu p\u0103rul grizonant piept\u0103nat pe spate, cu o fa\u021b\u0103 lipsit\u0103 de expresie \u015fi o gur\u0103 aproape \u00eenchis\u0103 c\u00e2nd vorbea, parc\u0103 pentru a indica o capacitate fantastic\u0103 de discre\u021bie. Purta o uniform\u0103 stacojie brodat\u0103 cu aur, ca un lacheu ie\u015fit din Prizonierul din Zenda. \u00cen spatele lui, un dulap de mahon ale c\u0103rui rafturi de sus erau formate din mai multe casete cu nume pe ele, con\u021bin\u00e2nd ceva ce p\u0103reau a fi scrisori pentru diferi\u021bii locatari ai apartamentelor. \u2014Deci, nu, a\u015fa credeam \u015fi eu, i-am spus. Nu te-am mai v\u0103zut p\u00e2n\u0103 acum, am ezitat un pic, g\u00e2ndindu-m\u0103 parc\u0103 la ce ar trebui s\u0103 spun. Obi\u015fnuiam s\u0103 vin din c\u00e2nd \u00een c\u00e2nd pe aici pentru a-l vizita pe domnul Charles de Groot la apartamentul 3c. Am tu\u015fit. \u2014Mai t\u00e2rziu de ora \u015fapte. Fa\u021ba i-a r\u0103mas neschimbat\u0103, dar a \u00eenclinat capul \u00eentr-o parte, ca un semn c\u0103 ar trebui s\u0103 continui. \u2014Sunt \u00eentr-o situa\u021bie destul de jenant\u0103, i-am zis, cobor\u00e2ndu-mi vocea. Domnul de Groot din p\u0103cate, cum probabil \u015fti\u021bi, a murit. \u2014Mi-a p\u0103rut r\u0103u s\u0103 aflu asta, doamn\u0103. Un domn foarte amabil, domnul de Groot. \u2014A fost o mare pierdere pentru mine. \u00cencepusem s\u0103 \u00eei g\u0103sesc modul de a vorbi chiar contagios. \u2014Domnul de Groot \u015fi cu mine eram foarte buni prieteni, am zis, tu\u015find iar. Vorbesc at\u00e2t de sincer cu dumneavoastr\u0103 deoarece, dup\u0103 cum am spus, m\u0103 aflu acum \u00eentr-o situa\u021bie cu adev\u0103rat, hmm, delicat\u0103. Nu am alt\u0103 op\u021biune dec\u00e2t s\u0103 m\u0103 \u00eencred \u00een dumneavoastr\u0103. \u00cen timpul prieteniei mele cu domnul de Groot i-am scris ni\u015fte scrisori care se vor dovedi a fi foarte... problematice dac\u0103 le-ar vedea cineva. Privirea \u00eei era plin\u0103 de \u00een\u021belegere. \u2014Dar presupun, doamn\u0103, mi-a spus, \u00eenc\u0103lc\u00e2nd limita dintre a-\u015fi \u021bine vocea joas\u0103 \u015fi a vorbi \u00een \u015foapt\u0103, c\u0103 \u015fti\u021bi c\u0103 Poli\u021bia deja a perchezi\u021bionat apartamentul domnului de Groot. Cred c\u0103, dac\u0103 aceste scrisori ar fi fost g\u0103site, p\u00e2n\u0103 acum v-ar fi contactat s\u0103 v\u0103 interogheze despre, hmm, prietenia dumneavoastr\u0103 cu domnul de Groot. \u2014Charles nu era at\u00e2t de prost, i-am r\u0103spuns, \u00een vocea mea insinu\u00e2ndu-se arogan\u021ba. Am motive s\u0103 cred c\u0103 a avut grij\u0103 s\u0103 le ascund\u0103 bine. Ca s\u0103 fiu sincer\u0103, nu prea am \u00eencredere \u00een capacitatea unor poli\u021bi\u015fti analfabe\u021bi \u00eenc\u0103l\u021ba\u021bi cu cizme date de la serviciu s\u0103 g\u0103seasc\u0103 ceva pe care Charles a vrut s\u0103-l \u021bin\u0103 ascuns. Gura i s-a sucit \u00eentr-un z\u00e2mbet subtil \u015fi a scos un sunet care presupun c\u0103 denota amuzament. \u00cei atinsesem coarda sensibil\u0103. M\u0103 rugam numai ca Hawkins s\u0103 nu afle de aceast\u0103 convorbire. \u2014Trebuie s\u0103 recunosc c\u0103 \u00een leg\u0103tur\u0103 cu acest subiect sunt de acord cu dumneavoastr\u0103, doamn\u0103, a spus. Domnul de Groot era o persoan\u0103 foarte inteligent\u0103. Iar poli\u021bi\u015ftii care au venit s\u0103 perchezi\u021bioneze apartamentul nu m-au impresionat foarte mult. Erau arogan\u021bi la extrem. A tu\u015fit u\u015for. Ajungeam la momentul critic acum. \u2014Din p\u0103cate, am zis, anticip\u00e2nd ceea ce avea s\u0103 m\u0103 \u00eentrebe, nu am cheia de la apartament. Charles a vrut s\u0103-mi dea una, dar nu a avut timp, \u00eenainte... Am \u00eenghi\u021bit \u015fi am continuat curajoas\u0103: \u2014M\u0103 \u00eentreb dac\u0103 a\u021bi fi at\u00e2t de amabil... \u015ftiu c\u0103 profit de bun\u0103tatea dumneavoastr\u0103 \u015fi a\u015f fi foarte fericit\u0103 s\u0103 v\u0103 pot r\u0103spl\u0103ti... am strecurat o h\u00e2rtie mototolit\u0103 de dou\u0103zeci de lire din geanta mea \u00een m\u00e2na lui, pe care, suprinz\u0103tor a primit-o. A disp\u0103rut ca \u00eentr-un truc de magie; o secund\u0103 mai t\u00e2rziu m\u00e2na, acum goal\u0103, desf\u0103cea o pereche de chei dintr-un inel mare luat dintr-un sertar al dulapului. \u2014Bine\u00een\u021beles c\u0103 aceste chei sunt \u00eencuiate noaptea, mi-a atras aten\u021bia, urm\u0103rindu-mi privirea. Ve\u021bi g\u0103si apartamentul a\u015fa cum \u00eel \u015ftia\u021bi, de\u015fi nu v\u0103 pot garanta nimic dup\u0103 ravagiile pe care prietenii no\u015ftri le-ar fi putut face. Acel sunet din buze s-a auzit din nou. \u2014Chiria domnului de Groot a fost pl\u0103tit\u0103 p\u00e2n\u0103 la sf\u00e2r\u015fitul anului. Presupun c\u0103 poli\u021bi\u015ftii \u00eencearc\u0103 s\u0103 ia leg\u0103tura cu rudele sale, dar cum acestea locuiesc \u00een str\u0103in\u0103tate, asta s-ar putea s\u0103 le ia un timp mai \u00eendelungat. A a\u015fezat cele dou\u0103 chei pe birou. Le-am luat discret. \u2014B\u0103nuiesc c\u0103 doamna \u015ftie deja drumul, a zis, cu o certitudine sugestiv\u0103 \u00een privire, pe care m-am g\u00e2ndit c\u0103 mai bine o ignor. \u2014V\u0103 mul\u021bumesc at\u00e2t de mult, i-am spus \u015fi m-am \u00eendreptat c\u0103tre liftul de la cap\u0103tul holului, de fier forjat, la fel de vechi precum manierele portarului. A trebuit s\u0103 trag cu for\u021b\u0103 u\u015file pentru a le deschide c\u00e2nd a sosit liftul, nefiind obi\u015fnuit\u0103, \u015fi l-am sim\u021bit l\u00e2ng\u0103 cotul meu, \u00eencerc\u00e2nd s\u0103 m\u0103 ajute. \u2014Multe dintre doamnele noastre se pl\u00e2ng \u00een leg\u0103tur\u0103 cu liftul, a men\u021bionat. Este pu\u021bin greoi. Am scos un r\u00e2set \u00eenalt, sper\u00e2nd ca st\u00e2ng\u0103cia mea s\u0103 nu-l fac\u0103 s\u0103 cread\u0103 c\u0103 aceasta era pentru prima dat\u0103 c\u00e2nd mergeam cu liftul \u0103sta pr\u0103p\u0103dit. \u2014Charles \u00eemi deschidea u\u015file mereu, am zis, sper\u00e2nd c\u0103 nu-\u015fi va aminti c\u0103 am spus c\u0103 \u00eel vizitam la ore t\u00e2rzii \u00een noapte. \u00cen timp ce liftul urca \u00eencet \u015fi cu mult zgomot, m-am uitat \u00een jos \u015fi l-am v\u0103zut st\u00e2nd \u00een hol urm\u0103rindu-mi urcu\u015ful. Expresia fe\u021bei sale era \u00eentr-adev\u0103r foarte ciudat\u0103. \n\nApartamentul lui Charles de Groot nu era deloc spa\u021bios; at\u00e2t pentru spa\u021biu, c\u00e2t \u015fi pentru loca\u021bie, ar fi trebuit s\u0103-\u015fi dubleze num\u0103rul persoanelor pe care le \u015fantaja. \u00cen mod sigur la asta lucra. Nu era cine \u015ftie c\u00e2t de aranjat, dar cele c\u00e2teva piese de mobil\u0103 pe care le avea erau clasic-moderne, precum scaunul Le Corbusier Barcelona; m\u0103 \u00eendoiam c\u0103 e original, dar aveam impresia c\u0103 acum se fabricau copii \u00een edi\u021bii limitate, care nu ar fi fost nici ele ieftine. P\u0103rerea mea este c\u0103 Charles nu voia dec\u00e2t ce era mai bun \u015fi era preg\u0103tit s\u0103 a\u015ftepte p\u00e2n\u0103 c\u00e2nd \u00ee\u015fi putea permite. Pe podelele cu parchet, erau c\u00e2teva covoare rare de un ro\u015fu trandafiriu, pe care le-am dat la o parte pentru a vedea dac\u0103 exista vreo trap\u0103. Nu speram s\u0103 ob\u021bin prea multe prin aceast\u0103 c\u0103utare; poli\u021bi\u015ftii care veniser\u0103 aici \u015ftiau c\u0103 Charles murise din cauza unei supradoze \u015fi probabil perchezi\u021bionaser\u0103 \u00eentreg locul pentru a g\u0103si droguri. Mul\u021bumesc lui Dumnezeu, nu ajunseser\u0103 p\u00e2n\u0103 acolo \u00eenc\u00e2t s\u0103 desfac\u0103 scaunul Barcelona. Ar fi fost un sacrilegiu. Timp de dou\u0103 ore am c\u0103utat peste tot, desf\u0103c\u00e2nd orice carte sau revist\u0103, \u00eencerc\u00e2nd s\u0103 ridic orice plac\u0103 de pardoseal\u0103 \u015fi c\u0103r\u0103mid\u0103 din buc\u0103t\u0103rie, dar f\u0103r\u0103 nici un succes. Erau de apreciat serviciile de cur\u0103\u021benie, c\u0103ci nu m-am murd\u0103rit deloc pe m\u00e2ini c\u00e2t timp am tot c\u0103utat. B\u0103team ab\u0103tut\u0103 \u00een pernele \u00eempr\u0103\u015ftiate pe patul lui Charles, c\u00e2nd un sunet ce venea dinspre u\u015f\u0103 m-a f\u0103cut s\u0103 m\u0103 \u00eentorc. Era portarul. Reu\u015fise s\u0103 mearg\u0103 pe podeaua camerei de zi f\u0103r\u0103 a scoate nici un sunet. \u2014S\u0103 \u00een\u021beleg c\u0103 doamna nu a reu\u015fit s\u0103 g\u0103seasc\u0103 scrisorile, mi-a spus, iar acum vocea \u00eei era plin\u0103 de insinuare, cu toate c\u0103 nu \u00ee\u015fi d\u0103duse seama, am observat cu u\u015furare, c\u0103 eu c\u0103utam cu totul altceva. Se pare c\u0103 \u00eemi \u00eenghi\u021bise minciuna mult prea bine. \u2014Din p\u0103cate nu, am r\u0103spuns, l\u0103s\u00e2nd perna jos. Sper numai ca Charles s\u0103 le fi distrus. \u00cel tot implorasem s\u0103 o fac\u0103. \u015ei-a \u00eencre\u021bit pu\u021bin buzele, ochii fiindu-i plini de satisfac\u021bie. \u2014Dup\u0103 ce doamna a urcat, mi-am dat seama c\u0103 poate exista o alt\u0103 rezolvare a misterului scrisorilor. A tu\u015fit. \u2014Nu vreau s\u0103 fiu indiscret, a zis, uit\u00e2ndu-se \u00een jos aparent cu modestie, dac\u0103 tonul vocii lui nu ar fi fost destul de sugestiv. Mi-a luat o secund\u0103 s\u0103-mi dau seama. \u00cendr\u0103znesc s\u0103 spun c\u0103 cineva obi\u015fnuit cu servitorii ar fi fost mai rapid. \u2014Poate asta ajut\u0103, i-am zis lu\u00e2nd \u00eenc\u0103 o bancnot\u0103 de dou\u0103zeci de lire din geant\u0103 pentru a-i da. A disp\u0103rut la fel de repede ca cealalt\u0103. Norocul meu c\u0103 trecusem pe la bancomat \u00een drum spre apartament. \u2014Avea\u021bi la cuno\u015ftin\u021b\u0103 c\u0103 domnul de Groot\u2026 mai bine s\u0103 o spun altfel. Cred c\u0103 \u015ftia\u021bi c\u0103 domnul de Groot era pe punctul de a se c\u0103s\u0103tori, de\u015fi probabil a fost foarte atent ca aceasta s\u0103 nu intervin\u0103 \u00een... prieteniile lui. \u2014\u015etiu c\u0103 Charles era logodit, am r\u0103spuns, ridic\u00e2ndu-mi b\u0103rbia m\u00e2ndr\u0103. Cu Belinda Fine. Nu aveam secrete. \u2014Foarte bine. Nu a\u015f fi vrut s\u0103 fiu purt\u0103torul unor ve\u015fti proaste. Z\u00e2mbi vag. \u2014Bine\u00een\u021beles c\u0103 domni\u015foara Fine ne-a vizitat s\u0103pt\u0103m\u00e2na trecut\u0103 pentru a-\u015fi lua lucrurile l\u0103sate aici, \u00een apartamentul domnului de Groot. Este posibil ca domni\u015foara Fine, \u00een timp ce f\u0103cea asta, s\u0103 fi dat peste scrisorile doamnei. M-am uitat la el, tot felul de g\u00e2nduri trec\u00e2ndu-mi prin minte. \u2014O \u015fti\u021bi pe domni\u015foara Fine din vedere, presupun, am zis. A aprobat. \u2014\u015ei a\u021bi v\u0103zut-o venind \u00een acea zi. \u2014A\u015fa este. Se \u00een\u021belege c\u0103 domni\u015foara Fine era \u00een doliu, mi-a r\u0103spuns mai degrab\u0103 deranjat. P\u0103rea c\u0103 \u00eei e greu s\u0103 fac\u0103 asta. Bine\u00een\u021beles, a ad\u0103ugat, sup\u0103rarea ei putea fi cauzat\u0103 de faptul c\u0103 g\u0103sise scrisorile doamnei. La ie\u015fire, \u015fi-a \u021binut capul \u00een jos \u015fi nici nu mi-a vorbit. Aceasta ar fi fost logic dac\u0103 f\u0103cuse o descoperire nepl\u0103cut\u0103. L-am aprobat. \u2014Mul\u021bumesc, i-am zis. Asta mi-a dat cu siguran\u021b\u0103 de g\u00e2ndit. Presupun c\u0103 v\u0103 pot l\u0103sa s\u0103 \u00eencuia\u021bi dumneavoastr\u0103. I-am dat cheile \u015fi am \u00eencercat s\u0103 trec \u00een camera de zi, dar el mi-a blocat drumul. M-am uitat la el surprins\u0103. Limba lui, sub\u021bire \u015fi \u00eencovoiat\u0103, a alunecat afar\u0103 \u015fi a trasat liniile gurii sale \u00eentr-un mod foarte nepl\u0103cut. \u2014M\u0103 pute\u021bi l\u0103sa s\u0103 trec, v\u0103 rog frumos? i-am spus cu arogan\u021b\u0103. Nu s-a dat la o parte. \u00cen schimb, s-a lipit de mine, o m\u00e2n\u0103 de-a lui alunec\u00e2ndu-mi pe a mea \u015fi \u021bin\u00e2nd-o \u00eentr-un mod nea\u015fteptat de ferm. Ochii \u00eei luceau \u015fi erau parc\u0103 ie\u015fiti din orbite. \u2014Oh, am \u00eencuiat u\u015fa dup\u0103 mine, mi-a r\u0103spuns acum cu o voce excitat\u0103, cu un ton din ce \u00een ce mai ridicat la fiecare cuv\u00e2nt. Acum este mort, probabil c\u0103 \u00ee\u021bi cau\u021bi distrac\u021bia \u00een alt\u0103 parte, nu-i a\u015fa? Le \u015ftiu pe cele de teapa ta, sunte\u021bi toate la fel. Nu-\u021bi face griji, \u015ftiu ce vrei, iar acum o vei primi, \u00eeng\u00e2mfat\u0103 mic\u0103... \u2014Cred c\u0103 ar trebui s\u0103 v\u0103 opri\u021bi aici, nu? i-am spus. \u015ei ce s-a \u00eent\u00e2mplat cu vocabularul sofisticat? \u00cencepi cu fiecare secund\u0103 s\u0103 semeni din ce \u00een ce mai pu\u021bin cu Jeeves \u015fi din ce \u00een ce mai mult cu un personaj din The Bill. Asta l-a dat total peste cap. M\u00e2na i-a \u00eenghe\u021bat \u00een aer, iar gura i-a r\u0103mas pe jum\u0103tate deschis\u0103. Sunetul limbii zb\u0103t\u00e2ndu-i-se \u00een gur\u0103 era at\u00e2t de sc\u00e2rbos, \u00eenc\u00e2t l-am c\u0103lcat cu tocul cui pe un picior, ap\u0103s\u00e2nd p\u00e2n\u0103 a \u021bipat. C\u00e2t timp era \u00eenc\u0103 \u00een \u015foc l-am tras de testicule at\u00e2t de tare \u00eenc\u00e2t le-ar trebui o hart\u0103 s\u0103-\u015fi g\u0103seasc\u0103 locul ini\u021bial. S-a aplecat. I-am pus ambele m\u00e2ini pe cap, dep\u0103\u015find sentimentul de repulsie c\u0103 m-a\u015f putea murd\u0103ri de briantina cu care \u00ee\u015fi d\u0103duse pe p\u0103r, \u015fi am ap\u0103sat \u00een a\u015fa fel \u00eenc\u00e2t fa\u021ba s\u0103-i vin\u0103 \u00een contact cu genunchiul meu ridicat. Sper c\u0103 i-am rupt nasul. Cred c\u0103 am auzit ceva cartilaginos rup\u00e2ndu-se. Acum eram chit. \u00cemi rupsesem fusta \u00een timp ce-mi ridicasem genunchiul, \u015fi uram s\u0103 cos. Uit\u00e2ndu-m\u0103 \u00een jurul meu, am v\u0103zut o frumoas\u0103 vaz\u0103 de Murano, roz pal, pe noptier\u0103. \u00cengenunchease de durere, p\u0103mp\u0103l\u0103ul. Am luat vasul \u015fi i l-am tr\u00e2ntit \u00een cap. Nu s-a spart; fac sticl\u0103 tare pe insula aia. S-a chircit pe covor \u015fi st\u0103tea acolo, incon\u015ftient. Am pus la loc vasul. Cheile \u00eei picaser\u0103 din m\u00e2n\u0103; le-am ridicat \u015fi am c\u0103lcat peste el cu dispre\u021b, pentru a ie\u015fi din dormitor. Gr\u0103mada lui de chei era \u00een u\u015f\u0103. Am scos-o \u015fi am \u00eencuiat pe dinafar\u0103, l\u0103s\u00e2ndu-l \u00eentr-o situa\u021bie de neinvidiat; nu ar putea s\u0103 ias\u0103 f\u0103r\u0103 s\u0103 cear\u0103 ajutor. Nevr\u00e2nd s\u0103 m\u0103 \u00eencred \u00een acel lift, am luat-o pe sc\u0103ri, mi\u015fc\u00e2ndu-m\u0103 mai bine din cauza fustei rupte, \u00eentreb\u00e2ndu-m\u0103 ce poveste va inventa pentru a se justifica. \u00cen hol, am pus la loc pe inel cheile de la apartamentul lui Charles \u015fi gr\u0103mada de chei \u00eenapoi \u00een dulap, unde \u00eei era locul. Afar\u0103 era \u00eenc\u0103 lumin\u0103. Mi-am scos u\u015furat\u0103 ochelarii de soare \u015fi m\u00e2nu\u015file mici \u015fi negre \u2013 era prea cald pentru a le purta, chiar \u015fi pentru o doamn\u0103 ca mine. M-am \u00eentors la dubi\u021b\u0103, fluier\u00e2nd pentru a m\u0103 calma. Imediat cum ajungeam acas\u0103, aveam s\u0103 beau ceva tare. \u00c3sta a fost unul dintre cele mai nasoale lucruri care mi s-au \u00eent\u00e2mplat \u00een ultimul timp. Individul \u0103sta \u00eel f\u0103cea pe David Stronge s\u0103 par\u0103 Bambi. Dar orice poveste ar fi inventat, nu ar fi putut duce vreodat\u0103 la mine. Nimeni nu m\u0103 v\u0103zuse, \u00een afar\u0103 de el, \u015fi nu era nici o dovad\u0103 c\u0103 fusesem acolo; c\u00e2nd o s\u0103 se g\u00e2ndeasc\u0103 mai bine, o s\u0103-\u015fi dea seama c\u0103 nu l\u0103sasem nici amprente. Eram complet \u00een siguran\u021b\u0103. \n\u2014Mi-am dat seama c\u0103 tu ai fost imediat cum am auzit descrierea, mi-a spus Hawkins furios. \u00dei-ai ie\u015fit din min\u021bi? Ai putea fi re\u021binut\u0103 pentru atac, ca s\u0103 nu mai spun de sustragere de dovezi. \u2014Nu fi prost, Hawkins. Nu era nici o dovad\u0103 pe care s\u0103 o sustrag. \u015ei nu cred c\u0103 poate fi numit atac dac\u0103 te aperi \u00eempotriva unui viol. \u2014Ce? Hawkins s-a uitat la mine \u015focat, v\u0103z\u00e2nd c\u0103 vorbeam serios. \u2014 Nenorocitul! M-a luat de umeri. \u2014Sam, e\u015fti bine? \u00dei-a f\u0103cut ceva? Doamne, de ce te-ai dus singur\u0103 acolo? \u00cel bag eu la r\u0103coare pentru ceva. Uite, stai jos. M-a condus la canapea, cu o m\u00e2n\u0103 \u00een jurul taliei ca s\u0103 m\u0103 sus\u021bin\u0103, uit\u00e2ndu-se la mine cu at\u00e2ta grij\u0103 de parc\u0103 tocmai avusesem o criz\u0103 de tuberculoz\u0103. M\u0103 sim\u021beam ca Greta Garbo \u00een Camille. Hawkins era un Robert Taylor \u015fi mai pu\u021bin credibil. \u2014Draga mea, mi-a zis, pun\u00e2ndu-m\u0103 s\u0103 stau jos. M-am a\u015fezat. \u2014E\u015fti bine, deci? S-a ghemuit \u00een fa\u021ba mea de parc\u0103 eram un copil, str\u00e2ng\u00e2ndu-mi m\u00e2inile ca s\u0103 se asigure c\u0103 sunt bine. \u2014Te-a r\u0103nit cumva? Expresia fe\u021bei lui era \u00eentr-adev\u0103r dulce. \u2014Po\u021bi s\u0103-mi spui? \u00ce\u021bi este prea greu? \u015etiu, te duc la consilierul nostru, am auzit c\u0103 este cu adev\u0103rat bun\u0103. Vrei s\u0103 vorbe\u015fti mai bine cu o femeie? \u2014M\u0103 la\u015fi s\u0103 spun \u015fi eu ceva? aproape c\u0103 am \u021bipat. A tres\u0103rit. \u2014Hawkins, de-abia dac\u0103 m-a atins, da? Nici nu mi-a spus bine ce avea de g\u00e2nd c\u0103 l-am \u015fi apucat de testicule \u015fi l-am pocnit \u00een fa\u021b\u0103. El ar trebui s\u0103 se duc\u0103 la un psiholog. Din toate punctele de vedere. Sunt bine. \u2014Totu\u015fi, trebuie s\u0103 fi fost foarte nepl\u0103cut. B\u0103rbia p\u0103tr\u0103\u021boas\u0103 a lui Hawkins era nemi\u015fcat\u0103, cu ochii alba\u015ftri plini de \u00een\u021belegere \u015fi cu dorin\u021ba de a r\u0103zbuna orice r\u0103u care mi-a fost f\u0103cut. Acum era Gary Cooper. Nu am putut s\u0103 nu savurez ironia; acum un minut m\u0103 mustra pentru insensibilitate \u015fi cruzime, iar imediat dup\u0103 m\u0103 proteja de parc\u0103 eram la fel de delicat\u0103 ca una dintre fetele din reclamele Ana\u00efs Ana\u00efs. \u2014S-a terminat destul de repede, l-am asigurat. Principalul lucru este s\u0103 le vii de hac \u00eenainte s\u0103-\u021bi vin\u0103 ei. A\u015fa ai avantajul c\u0103 \u00eei iei prin surprindere. \u2014A mai trebuit s\u0103 faci vreodat\u0103 a\u015fa ceva? m-a \u00eentrebat oripilat, \u00eenainte s\u0103-\u015fi aminteasc\u0103 de trecutul meu obscen. Oh, da. Mi-a dat drumul la m\u00e2ini. Nu puteam s\u0103-l acuz. Am ucis pe cineva odat\u0103. Nu am vrut s\u0103-l ucid, dar totu\u015fi a murit. Nu am avut proces; judec\u0103torul le-a cerut jura\u021bilor s\u0103 considere c\u0103 a fost legitim\u0103 ap\u0103rare, \u015fi din privirile lor cred c\u0103 oricum ar fi f\u0103cut asta, chiar \u015fi f\u0103r\u0103 interven\u021bia lui. Dar mi-a anulat total orice preten\u021bie pe care a\u015f fi putut-o avea de a fi tratat\u0103 ca o floare fragil\u0103. \u2014Ar fi totu\u015fi interesant de v\u0103zut cazierul tipului, i-am sugerat. Uit\u0103-te dac\u0103 are antecedente. A\u015fa se spune, nu? M-am tot uitat la The Bill. \u2014\u015ei ce emisiune ar trebui s\u0103 urm\u0103resc pentru a \u00eenv\u0103\u021ba s\u0103 vorbesc ca tine, Sam? mi-a spus sarcastic. Eforturile mele de a-i distrage aten\u021bia \u00eemi reu\u015fiser\u0103 cu succes; se purta din nou normal. \u2014Poate Wildlife Special? i-am sugerat. S-a str\u00e2mbat \u015fi s-a ridicat, \u00eentinz\u00e2ndu-\u015fi picioarele. \u2014Apropo, cum ai aflat? l-am \u00eentrebat. Nu pot s\u0103 cred c\u0103 a f\u0103cut pl\u00e2ngere. \u2014Agen\u021bii imobiliari au f\u0103cut-o. Unul dintre ei a trebuit s\u0103 vin\u0103 s\u0103-i dea drumul \u2013 doar l-ai \u00eenchis \u00een\u0103untru, nu? \u2013 \u015fi i-a spus ceva cum c\u0103 a fost p\u0103c\u0103lit s\u0103 te lase s\u0103 intri \u00een apartament \u015fi c\u0103 apoi l-ai b\u0103tut. Partea amuzant\u0103 a fost c\u0103 s-a sim\u021bit obligat s\u0103 spun\u0103 adev\u0103rul \u00een leg\u0103tur\u0103 cu descrierea ta \u2013 tocuri \u00eenalte, fust\u0103 scurt\u0103 \u015fi perle, nu-i a\u015fa? \u2014Astfel f\u0103c\u00e2nd \u00eentreaga poveste la fel de plauzibil\u0103 ca \u015fi cum ar fi spus c\u0103 a fost atacat de Lady Di. Cred c\u0103 era at\u00e2t de nervos pe mine \u00eenc\u00e2t nu \u015fi-a dat seama c\u00e2t de idiot \u00eel f\u0103cea s\u0103 par\u0103 faptul c\u0103 fusese b\u0103tut de o fat\u0103 \u00eentr-un costum de in \u015fi cu tocuri. \u2014P\u0103i, tocmai. P\u0103rerea mea este c\u0103 de aceea agen\u021bii imobiliari au insistat s\u0103 fac\u0103 pl\u00e2ngere; voiau ca el s\u0103 fie verificat. Se uita fix la mine cu una dintre privirile sale p\u0103trunz\u0103toare. \u2014M\u0103car ai g\u0103sit ceea ce c\u0103utai \u00een apartament? \u2014Nu c\u0103utam ceva anume, i-am spus. \u00cei \u015ftiam capcanele lui Hawkins mult prea bine ca s\u0103 cad \u00een ele; dar era bun, era foarte bun la asta. \u2014\u015ei nu am g\u0103sit nimic. Se pare c\u0103 oamenii t\u0103i au f\u0103cut o treab\u0103 minunat\u0103. M-am g\u00e2ndit totu\u015fi s\u0103 \u00eencerc. \u2014A\u015fa deci, a spus Hawkins, f\u0103r\u0103 s\u0103 se chinuie s\u0103-\u015fi ascund\u0103 ne\u00eencrederea. Vrei s\u0103 spui c\u0103 ai trecut prin chinul de a te \u00eempopo\u021bona \u015fi te-ai dus p\u00e2n\u0103 acolo s\u0103 \u00eel ame\u021be\u015fti pe portar ca s\u0103 te lase \u00een apartamentul lui de Groot doar pentru o mic\u0103 \u015fans\u0103 de a g\u0103si un indiciu vital? Las-o balt\u0103, Sam. Hai s\u0103 vorbim despre acele nume pe care mi le-ai dat. \u2014Cei care se poate s\u0103 fi fost la petrecere? Erau doar nume pe care le spusese Charles. \u2014\u00cen ce context? \u2014De prietenie. Vreau s\u0103 spun, de parc\u0103 erau destul de apropia\u021bi de el. M\u0103 \u00eentrebam doar dac\u0103 fuseser\u0103 acolo c\u00e2nd a murit. \u2014Hmm\u2026 Vedeam bine c\u0103 Hawkins tot nu m\u0103 credea. \u2014Dar ce po\u021bi s\u0103-mi spui despre doamna Walters? Ce leg\u0103tur\u0103 are ea? Nu-mi spune c\u0103 era prieten\u0103 cu el \u2013 se pare c\u0103 nici m\u0103car nu-\u015fi vorbeau. \u2014L-am auzit vorbind cu Belinda odat\u0103 despre persoanele de la banc\u0103, cele care \u00eel enervau cel mai mult, i-am zis iute. M\u0103 g\u00e2ndeam c\u0103 poate are vreo leg\u0103tur\u0103. \u00cen afar\u0103 de asta, Nicola Walters nici nu a fost la petrecere. Nu cred c\u0103 acele cartele de intrare func\u021bioneaz\u0103 \u015fi la sf\u00e2r\u015fit de s\u0103pt\u0103m\u00e2n\u0103 sau func\u021bioneaz\u0103? \u2014Te-ai informat bine. Sebastian \u0103sta al t\u0103u te \u021bine la curent, nu? M-am f\u0103cut c\u0103 nu am auzit. Mi-a aruncat o privire \u015fi a continuat, v\u0103z\u00e2nd c\u0103 nu eram topit\u0103 dup\u0103 acest subiect. \u2014Am s\u0103rit peste numele... Doamne, ce complicate sunt numele astea. Oricum, poate fi mult mai r\u0103u. Un coleg de-al meu a fost implicat recent \u00eentr-o anchet\u0103 despre furtul unui camion de c\u0103tre un grup de tamili. Aveau to\u021bi nume de familie de c\u00e2te \u015fapte silabe. Te poate \u00eennebuni. \u2014Pun pariu c\u0103 \u015fi Poli\u021bia din Sri Lanka se confrunta cu aceea\u015fi problem\u0103 cu turi\u015ftii englezi cu nume care nu se puteau pronun\u021ba, care poart\u0103 pe cap pantaloni scur\u021bi cu steagul Marii Britanii. \u2014Da, a\u015fa este. Ce spuneam? Am zis de celelalte dou\u0103 nume pe care mi le-ai dat... \u2014Patricia Makamoto \u015fi Henry Claes Smith. \u2014... mul\u021bumesc, lui Brand, din moment ce acesta nici m\u0103car nu este cazul meu, \u015fi unuia dintre sclipitorii lui tineri asisten\u021bi, care \u015fi-au dat seama c\u0103 au v\u0103zut numele lui Makamoto \u00een agenda FT sau ceva de genul \u0103sta. S-au dus s\u0103 afle mai multe. Auzi tu, s\u0103 cite\u015fti Financial Times! Cine se crede asta, comisarul-adjunct? Ea a crezut c\u0103 e un scandal minor, nimic important. Dar poate avea leg\u0103tur\u0103 cu munca lui de Groot, niciodat\u0103 nu se \u015ftie. Mai ales c\u0103 spui c\u0103 o cuno\u015ftea \u2013 vreau s\u0103 spun, pe Makamoto. \u2014Unde spui c\u0103 ai v\u0103zut c\u0103 era men\u021bionat\u0103? l-am interogat, f\u0103c\u00e2nd leg\u0103tura \u00een g\u00e2nd cu ceva. \u2014La rubrica \u201eAgenda\u201c. \u015etii, au mici b\u00e2rfe \u015fi lucruri din astea, unii care sun\u0103 \u015fi arunc\u0103 \u015fi ei cu noroi \u00een colegi, chestii de genul \u0103sta. \u2014Hawkins, c\u00e2t este ceasul? i-am spus imperios. S-a uitat \u00een jos la ceas. \u2014Apoape trei. De ce? \u2014Acum mi-am amintit c\u0103 ar trebui s\u0103 fiu \u00een alt\u0103 parte. \u00cemi pare r\u0103u, m\u0103 gr\u0103besc. S\u0103rind, mi-am \u00een\u015ff\u0103cat geanta \u015fi m-am gr\u0103bit \u00eenspre u\u015f\u0103, cu Hawkins \u00een spatele meu. Am \u00eenchis \u015fi am \u00eencuiat \u00een urma noastr\u0103. \u2014Te pot duce undeva? \u2014Nu, mul\u021bumesc. \u015ei-a\u015fa e destul de r\u0103u c\u0103 vii la mine \u00eentr-o ma\u015fin\u0103 de poli\u021bie, dar\u0103mite s\u0103 mai \u015fi merg cu una. Nu po\u021bi veni data viitoare cu o ma\u015fin\u0103 ne\u00eenmatriculat\u0103 la poli\u021bie? \u2014Dac\u0103 a\u015f sta mai mult, a\u015f veni cu propria mea ma\u015fin\u0103, dar este \u00een service acum, mi-a zis, arunc\u00e2ndu-mi o privire plin\u0103 de \u00een\u021beles. C\u00e2nd spui \u201edata viitoare\u201c, la ce anume te g\u00e2nde\u015fti? St\u0103team fa\u021b\u0103 \u00een fa\u021b\u0103 pe sc\u0103ri, at\u00e2t de aproape \u00eenc\u00e2t \u00eei puteam sim\u021bi respira\u021bia. \u2014Cred c\u0103 atunci c\u00e2nd vei mai veni s\u0103 m\u0103 acuzi de atac! \u2014Sam, \u015ftii c\u0103 nu la asta m\u0103 refeream. Mi-a urm\u0103rit linia b\u0103rbiei cu ar\u0103t\u0103torul, cu o privire bl\u00e2nd\u0103. \u2014Eu m\u0103 g\u00e2ndeam la altceva... I-am \u00eendep\u0103rtat m\u00e2na. \u2014Doamne, Hawkins, este destul de grav numai c\u0103 ai venit \u00een ma\u015fina aceea, dar s\u0103 m\u0103 \u015fi atingi pe sc\u0103ri, am \u015fuierat. Chiar trebuie s\u0103 plec. M-am gr\u0103bit la dubi\u021b\u0103 \u015fi m-am urcat \u00eenainte ca el s\u0103 mai insiste. \u201eB\u0103rba\u021bii \u0103\u015ftia\u201c, m\u0103 g\u00e2ndeam \u00een timp ce m\u0103 \u00eendep\u0103rtam. Tipic. C\u00e2nd te au, se pl\u00e2ng c\u0103 lucrurile sunt foarte dificile, \u015fi c\u00e2nd nu te au, s-ar da \u015fi peste cap s\u0103 te aduc\u0103 \u00eenapoi pentru ca apoi s\u0103 se pl\u00e2ng\u0103 din nou de c\u00e2t de greu este totul. \u015ei mai spun c\u0103 noi suntem sexul lipsit de logic\u0103. \n", " 20tc \"Capitolul 20\" Portarul de serviciu de la Herald m-a l\u0103sat s\u0103 intru imediat ce am completat un permis de trecere, nici m\u0103car nu s-a deranjat s\u0103 sune s\u0103 vad\u0103 dac\u0103 sunt a\u015fteptat\u0103. \u015emecheria era, ca \u00eentotdeauna, ca fa\u021ba ta s\u0103 arate c\u0103 \u015ftii exact ce faci. Am luat liftul p\u00e2n\u0103 la ultimul etaj \u00eempreun\u0103 cu o mul\u021bime de in\u015fi care ofereau servicii de publicitate, \u00eembr\u0103ca\u021bi \u00een costume elegante, vorbind pe tonul cel mai ridicat cu putin\u021b\u0103. Tipii din publicitate sunt la fel peste tot \u00een lume: g\u0103l\u0103gio\u015fi \u015fi insuportabili, indiferent de ce v\u00e2nd. \u00cen timp ce liftul urca, m\u0103 g\u00e2ndeam la tacticile pe care aveam s\u0103 le folosesc. Cred c\u0103 cel mai bine ar fi un \u015foc scurt \u015fi t\u0103ios. Voiam s\u0103 o iau complet prin surprindere \u015fi nu avea s\u0103 aib\u0103 nici o b\u0103nuial\u0103 c\u0103 e suspectat\u0103. A fost o mare baft\u0103 c\u0103 mi se \u00eent\u00e2mplase asta. Dac\u0103 nu ar fi fost acel comentariu pe care Charles l-a f\u0103cut fa\u021b\u0103 de James \u2013 \u201euite ceva care merit\u0103 spus prietenei tale\u201c \u2013 pe care l-a auzit Nicola Walters, al\u0103turi de men\u021bionarea \u00eent\u00e2mpl\u0103toare de c\u0103tre Hawkins a \u201eAgendei\u201c de la F.T., nu a\u015f fi f\u0103cut niciodat\u0103 leg\u0103tura. Jordan terminase de vorbit la telefon p\u00e2n\u0103 am ajuns eu la biroul ei. S-a uitat la mine curioas\u0103, dar f\u0103r\u0103 s\u0103 m\u0103 recunoasc\u0103 la \u00eenceput; apoi \u015fi-a dat seama cine sunt \u015fi s-a schimbat imediat. S-a aplecat peste o gr\u0103mad\u0103 de rapoarte ale unor companii \u00een \u00eencercarea de a p\u0103rea ocupat\u0103. \u00cen fa\u021ba ei, calculatorul intrase \u00een stand-by. Nu alesese toasterele zbur\u0103toare, ci un program de \u00eembobocire a florilor, care \u00eenfloreau \u015fi disp\u0103reau \u00een c\u00e2teva secunde. Presupun c\u0103 era mai feminin. \u2014Jordan? i-am spus politicos. Ne-am \u00eent\u00e2lnit \u00eentr-o sear\u0103 la Capacul \u015fi Butoiul. Crezi c\u0103 am putea vorbi \u00eentre patru ochi? \u2014M\u0103 tem c\u0103 nu, mi-a spus, ar\u0103t\u00e2nd c\u0103tre rapoartele companiei. Ecranul calculatorului se umplu de trandafiri ro\u015fii, larg deschi\u015fi, iar apoi petalele au \u00eenceput s\u0103 le cad\u0103 \u00een spa\u021biul negru. \u2014Sunt foarte ocupat\u0103 acum. M-am proptit de birou, uit\u00e2ndu-m\u0103 \u00een jos spre ea. Trandafirii au fost apoi \u00eenlocui\u021bi de narcise. Am evitat ecranul; m\u0103 distr\u0103gea. \u2014Este vorba despre Mowbray Steiner \u015fi articolul pe care \u00eel scrie Tim despre moartea lui Charles de Groot. Mi-a spus c\u0103 lucrezi la o tem\u0103 legat\u0103 de banc\u0103. \u2014Chiar nu pot s\u0103 spun nimic despre asta. \u00cemi pare r\u0103u, este confiden\u021bial. \u2014Vrei s\u0103 spui c\u0103 sursa ta este confiden\u021bial\u0103? \u2014P\u0103i, da. Se str\u0103dui s\u0103 \u00ee\u015fi aranjeze gulerul bluzei. \u2014Dar dac\u0103 \u015ftiu cine este, atunci nu mai este un secret, nu? Mi-a aruncat o privire cu un col\u021b al ochiului. \u2014Mi-e team\u0103 c\u0103 nu \u015ftiu despre ce vorbe\u015fti. \u2014James Rattray-Potter, i-am spus. \u00dei-a tot furnizat detalii pentru b\u00e2rfele de la \u201eAgend\u0103\u201c, nu-i a\u015fa? S-a \u00eenro\u015fit. \u2014Nu este nimic \u00een neregul\u0103 cu asta! a exclamat. De cealalt\u0103 parte a biroului, Anne-Marie \u015fi-a ridicat ochii din calculator \u015fi s-a \u00eencruntat. Jordan \u015fi-a cobor\u00e2t vocea din nou. \u2014Vreau s\u0103 spun c\u0103 fiecare agend\u0103 depinde de lucrurile pe care \u021bi le spun al\u021bii. Bine\u00een\u021beles c\u0103 le verific mereu \u00eenainte de a le publica. \u2014Oh, da, nu spun c\u0103 ai f\u0103cut ceva gre\u015fit. Dar James a f\u0103cut \u2013 cel pu\u021bin din punctul de vedere al lui Sir Richard Fine. I se pare foarte important s\u0103 \u021bin\u0103 secret lucrurile care privesc banca. Dac\u0103 ar \u015fti ce tot pune James la cale, l-ar da afar\u0103 imediat. Fa\u021bada lui Jordan de discre\u021bie profesional\u0103 s-a n\u0103ruit deodat\u0103. \u2014Nu m\u0103 vei spune, nu? m-a rugat. L-ar distruge pe James. Nu l-ar mai angaja nimeni niciodat\u0103. Mi-am analizat unghiile ostentativ \u015fi am refuzat s\u0103 vorbesc. Panica lui Jordan s-a amplificat. \u2014Uite, mi-a spus, ridic\u00e2ndu-se, birourile de acolo sunt goale acum. Putem vorbi \u00eentre patru ochi. M-a condus pe coridorul central \u015fi am trecut de lift, spre cealalt\u0103 parte a etajului. Aici, f\u0103r\u0103 huruitul calculatoarelor \u015fi f\u0103r\u0103 voci, lini\u015ftea era aproape sinistr\u0103. O serie de prize, cu forma decupat\u0103 \u00een covorul gri, se \u00eentindeau de-a lungul podelei la intervale egale; \u00eentreaga podea fusese ridicat\u0103 artificial pentru a ad\u0103posti re\u021beaua electric\u0103 de dedesubt. De-a lungul peretelui, fuseser\u0103 construite mai multe birouri cu pere\u021bi de sticl\u0103 prin care golul p\u0103rea mai mare. Jordan s-a \u00eendreptat c\u0103tre fereastra mai \u00eendep\u0103rtat\u0103, care privea spre Clerkenwell, \u015fi st\u0103tea acolo nehot\u0103r\u00e2t\u0103, a\u015ftept\u00e2ndu-m\u0103 s\u0103 o urmez. Purta un costum crem cu centur\u0103 \u015fi pantofi la mod\u0103 cu tocuri joase, p\u0103rul ei drept \u015fi sub\u021bire, \u015faten deschis, fiind \u021binut de o benti\u021b\u0103 de catifea neagr\u0103, cu cercei de aur care se asortau cu nasturii de pe costumul s\u0103u. Era genul de \u00eembr\u0103c\u0103minte care necesit\u0103 \u00eencredere de sine ca s\u0103-l por\u021bi, altfel ai p\u0103rea c\u0103 vrei s\u0103-\u021bi dep\u0103\u015fe\u015fti pozi\u021bia social\u0103, ca o secretar\u0103 care-\u015fi imit\u0103 \u015fefa. \u015ei exact \u00een acel moment Jordan a f\u0103cut o fa\u021b\u0103 amar\u0103, postura \u00eenvinsului, expresia ei mizerabil\u0103 fiind \u00een a\u015fa o contradic\u021bie cu elegan\u021ba hainelor sale \u00eenc\u00e2t nu puteam s\u0103 nu o comp\u0103timesc. M-am g\u00e2ndit c\u0103 Anne-Marie ar putea fi una dintre acele femei care, detest\u00e2nd concuren\u021ba, \u015fi-a ales inten\u021bionat un subaltern care nu ar putea niciodat\u0103 s\u0103 se ridice la standardele \u015fi atitudinea ei, dar\u0103mite s\u0103 rivalizeze cu ea, \u015fi c\u0103 Jordan, \u015ftiind asta, era \u00een continu\u0103 nesiguran\u021b\u0103. \u2014Nu-l vei spune pe James, nu? m-a \u00eentrebat Jordan cu \u00eensufle\u021bire, rup\u00e2nd t\u0103cerea, vocea ei sun\u00e2nd cu un ecou straniu \u00een camera goal\u0103. Ar fi at\u00e2t de groaznic. Nu ar mai vorbi niciodat\u0103 cu mine. \u2014Cum a \u00eenceput? am \u00eentrebat-o, inten\u021bionat f\u0103r\u0103 s\u0103 \u00eei r\u0103spund. \u2014L-am cunoscut la o petrecere, mi-a r\u0103spuns, ascunz\u00e2ndu-\u015fi capul. Era organizat\u0103 de o prieten\u0103 de-a mea de la \u015fcoal\u0103 \u015fi de fratele ei. Este agent de burs\u0103 la Hauptmann. Frances \u00eei spusese lui James ce f\u0103ceam \u2013 de-abia \u00eencepusem atunci cu Herald \u2013 \u015fi a venit la mine. Era at\u00e2t de dr\u0103gu\u021b, a ad\u0103ugat cu nostalgie. M-a \u00eentrebat totul despre asta. \u015ei, mai t\u00e2rziu, a zis \u00een glum\u0103 c\u0103 dac\u0103 va auzi de vreo b\u00e2rf\u0103 interesant\u0103 o s\u0103 m\u0103 sune, \u015fi i-am spus c\u0103 sigur c\u0103 da. Uit\u00e2ndu-m\u0103 la ochii c\u0103prui ai lui Jordan, mari ca ai unei vaci, era u\u015for de \u00een\u021beles c\u0103 fusese mai interesat\u0103 de persoana lui James dec\u00e2t de vreo b\u00e2rf\u0103 pe care ar fi putut s\u0103 i-o furnizeze. \u2014Chiar nu credeam c\u0103 o va face. Adic\u0103 era at\u00e2t de chipe\u015f \u015fi \u00eencrez\u0103tor, spunea Jordan naiv\u0103. Dar totu\u015fi a f\u0103cut-o c\u00e2teva s\u0103pt\u0103m\u00e2ni mai t\u00e2rziu. Mi-a spus ceva amuzant despre o recep\u021bie de la banc\u0103, c\u00e2nd unul dintre parteneri s-a \u00eemb\u0103tat \u015fi s-a dat la so\u021bia unui colaborator indian, \u015fi s-a dovedit a fi adev\u0103rat, a\u015fa c\u0103 am scris despre asta. Dup\u0103 aceea, m-a tot sunat, din c\u00e2nd \u00een c\u00e2nd. Uneori m\u0103 scotea la cin\u0103 sau la un suc. Cheltuiala f\u0103cut\u0103 pentru a o educa pe Jordan mi se p\u0103rea c\u0103 ar fi fost mai mare dec\u00e2t orice sum\u0103 \u00eencasat\u0103 de James pentru contribu\u021biile lui la agenda ziarului. Totu\u015fi, m\u0103 g\u00e2ndeam c\u0103 fusese mai pu\u021bin interesat de remunera\u021biile financiare dec\u00e2t s\u0103 vad\u0103 publicate c\u00e2teva b\u00e2rfe spuse de el despre persoane pe care nu le pl\u0103cea. \u015etiam din proprie experien\u021b\u0103 c\u0103 James avea o parte mali\u021bioas\u0103. S-ar t\u00e2r\u00ee \u00een public \u00een fa\u021ba \u015fefilor s\u0103i \u015fi i-ar \u00eenjunghia pe la spate \u2013 mai degrab\u0103 cu stiloul dec\u00e2t cu sabia\u2013 dac\u0103 ar \u015fti c\u0103 poate sc\u0103pa basma curat\u0103. \u2014\u015ei cum a aflat Charles de Groot despre leg\u0103tura ta cu James? am \u00eentrebat. Fusese doar o \u00eencercare, dar lovisem din plin. M\u00e2inile lui Jordan i-au acoperit fa\u021ba de parc\u0103 ap\u0103rau o tabl\u0103 pentru aruncat la \u021bint\u0103. Am observat c\u0103 degetele \u00eei erau durdulii, dar unghiile aveau o manichiur\u0103 perfect\u0103, un bej spre roz care se asorta cu costumul. \u00cen spatele m\u00e2inilor se auzeau sunete \u00eenfundate de nefericire. \u2014Jordan? i-am zis mai cu bl\u00e2nde\u021be. \u2014A fost numai vina mea\u2026 a morm\u0103it, \u00eenc\u0103 acoperindu-\u015fi fa\u021ba. A \u00eenghi\u021bit. \u2014Doar vina mea. Nu ar fi trebuit s\u0103-i spun\u2026 Mi-am c\u0103utat \u00een geant\u0103. Cu o \u015fans\u0103 de unu la o mie, aveam un pachet de \u015ferve\u021bele \u00eendoit, pe jum\u0103tate plin, la fundul gen\u021bii. Sco\u021b\u00e2ndu-l, am luat unul dintre \u015ferve\u021bele \u015fi i-am f\u0103cut semn p\u00e2n\u0103 c\u00e2nd l-a luat cu o m\u00e2n\u0103. \u2014Mul\u021bumesc, mi-a spus imediat, \u015fterg\u00e2ndu-\u015fi fa\u021ba. Era ro\u015fie \u015fi \u015fifonat\u0103 precum a unui bebelu\u015f, de\u015fi nu v\u0103rsase chiar at\u00e2tea lacrimi. P\u0103rea complet distrus\u0103. \u2014Uite, Jordan, i-am spus cu \u00een\u021belegere, cred c\u0103 ar trebui s\u0103-mi spui despre ce este vorba. S\u0103 sper\u0103m c\u0103, dac\u0103 o vei face, nu va ajunge mai departe. \u00cenc\u0103 tampon\u00e2ndu-\u015fi ochii de parc\u0103 era atent\u0103 s\u0103 nu-\u015fi ia pielea, nu mi-a spus nimic. Am ad\u0103ugat cu p\u0103rere de r\u0103u: \u2014Dar altfel voi fi nevoit\u0103 s\u0103 implic Poli\u021bia. \u015eerve\u021belul s-a desprins de degetele ei \u015fi a c\u0103zut \u00eencet, leg\u0103n\u00e2ndu-se \u00eentr-o briz\u0103 de aer condi\u021bionat, pe carpet\u0103. S-a uitat la mine, \u00eengrozit\u0103. La un moment dat, i-am v\u0103zut privirea. \u2014Nu ai face asta, mi-a spus, dar f\u0103r\u0103 convingere. Am continuat s\u0103 m\u0103 uit la ea. Dup\u0103 pu\u021bin timp, mi-a r\u0103spuns cu o voce posomor\u00e2t\u0103: \u2014Bine. Dar s\u0103 nu-i spui lui James c\u0103 eu \u021bi-am spus. \u2014Nu o voi face. \u00ce\u021bi promit. \u2014A\u015fa a fost\u2026 Charles l-a auzit pe James vorbind cu mine la telefon. Aranjam unde s\u0103 ne \u00eent\u00e2lnim \u2013 nu-mi spusese niciodat\u0103 nimic concret la telefon pentru c\u0103 la banc\u0103 se \u00eenregistreaz\u0103 convorbirile, pot imprima lista de numere la care ai sunat, totul. Dar mi-a spus numele \u2013 doar prenumele, ceea ce a fost de ajuns, deoarece Charles l-a auzit \u015fi probabil c\u0103 a ghicit cine sunt. Numele \u00eemi apare pe prima pagin\u0103, a ad\u0103ugat cu m\u00e2ndrie. Dup\u0103 aceea, James s-a g\u00e2ndit c\u0103 poate Charles citise unele \u015ftiri pe care mi le d\u0103duse el \u015fi pusese cap la cap totul c\u00e2nd a auzit c\u0103 James vorbea cu mine. \u2014A fost o gre\u015feal\u0103 din partea lui s\u0103 te sune de la serviciu, am zis, \u00een timp ce m\u0103 g\u00e2ndeam c\u0103 era exact \u00een stilul lui James. Fusese prea \u00eencrezut \u00eenc\u00e2t s\u0103 ia \u00een serios ideea c\u0103 ar putea fi prins. M-a aprobat. \u2014Oricum, ne-am \u00eent\u00e2lnit \u00een cram\u0103 \u015fi, dup\u0103 zece minute sau ceva de genul acesta, Charles a intrat \u015fi a venit direct la noi \u015fi ne-a salutat. Mi-a str\u00e2ns m\u00e2na \u015fi mi-a zis: \u201eM\u0103 numesc Charles de Groot, \u00eemi pare bine,\u201c \u015fi, f\u0103r\u0103 s\u0103 m\u0103 g\u00e2ndesc, i-am r\u0103spuns: \u201eJordan Haslett\u201c. A fost din reflex. Apoi l-am v\u0103zut pe James uit\u00e2ndu-se la mine \u015fi mi-am dat seama ce f\u0103cusem. Charles p\u0103rea s\u0103 nu-\u015fi fi dat seama de nimic \u015fi a plecat aproape imediat dup\u0103 aceea din cram\u0103. James i-a \u015fi oferit un pahar, dar a refuzat. Iar James \u2013 credea c\u0103 totul este \u00eenc\u0103 \u00een ordine. Doar c\u0103 \u00een ziua urm\u0103toare l-a luat deoparte pe James \u015fi i-a zis c\u0103 ar avea probleme mari dac\u0103 ar mai afla altcineva despre asta \u015fi\u2026 \u015fi\u2026 \u2014\u015ei i-a sugerat lui James c\u0103 ar trebui s\u0103-i pl\u0103teasc\u0103 o sum\u0103 de bani \u00een fiecare lun\u0103 prin debit direct ca s\u0103 nu spun\u0103 nimic, i-am terminat eu fraza. Jordan p\u0103rea \u00eengrozit\u0103. \u2014\u00cen fiecare lun\u0103? a \u00eentrebat. Nu \u015ftiam c\u0103 o f\u0103cea\u2026 o f\u0103cea at\u00e2t de des. Oh, probabil c\u0103 James m\u0103 ur\u0103\u015fte. Ar\u0103ta de parc\u0103 era pe punctul de a \u00eencepe s\u0103 pl\u00e2ng\u0103 din nou. \u2014El \u2013 Charles \u2013 str\u00e2nsese majoritatea articolelor de la \u201eAgend\u0103\u201c \u015fi i le-a ar\u0103tat lui James. Spunea c\u0103 era evident c\u0103 eu am o surs\u0103 \u00een banc\u0103 \u015fi c\u0103 dac\u0103 ar urm\u0103ri apelurile lui James \u015fi-ar fi putut da seama cine \u00eemi furniza informa\u021bii. James nu a avut de ales. \u2014Iar apoi, foarte convenabil, a murit Charles. \u2014Da, a r\u0103spuns cu o voce tem\u0103toare. A fost ca un miracol\u2026 Vocea \u00eei pieri c\u00e2nd \u00eemi v\u0103zu expresia fe\u021bei. \u2014Nu crezi c\u0103\u2026 nu po\u021bi s\u0103 crezi c\u0103\u2026 \u2014Dar tu, Jordan? Tu ce crezi? \u2014Nu \u015ftiu! s-a sc\u0103pat. Chiar nu \u015ftiu! \u00cenghi\u021bi \u00een sec \u015fi credeam c\u0103 fa\u021ba va \u00eencepe s\u0103 i se bo\u021beasc\u0103 iar. Dar, \u00een schimb, \u015fi-a \u00eendreptat sfid\u0103tor spatele, \u00eenghi\u021bindu-\u015fi lacrimile. \u2014\u015ei nici nu-mi pas\u0103, a ad\u0103ugat, g\u0103sindu-\u015fi curaj pe m\u0103sur\u0103 ce \u00ee\u015fi auzea propriile cuvinte. Nu-mi pas\u0103. Era un \u015fantajist. \u015etiam c\u0103 Poli\u021bia o las\u0103 mai moale dac\u0103 afl\u0103 c\u0103 acela pe care l-ai ucis te \u015fantaja. \u015etiu c\u0103 parc\u0103 a\u015fa am auzit. \u015ei oricum, nu a\u015f spune niciodat\u0103 Poli\u021biei ceea ce tocmai \u021bi-am spus \u021bie. Asta este. Astea fiind spuse, \u015fi-a ridicat capul \u015fi s-a \u00eendep\u0103rtat de mine spre cealalt\u0103 parte a camerei, f\u0103r\u0103 s\u0103 se mai uite \u00eenapoi. Am privit-o f\u0103r\u0103 voie cu admira\u021bie amestecat\u0103 cu mil\u0103 cum se \u00eendep\u0103rta. James nu-i va ajunge niciodat\u0103 la nas, fiind tipul de b\u0103rbat care prefera femei vesele \u015fi f\u0103r\u0103 pic de creier \u00een locul unora serioase, care l-ar iubi f\u0103r\u0103 s\u0103 \u00eel critice. Chiar dac\u0103 s-ar fi c\u0103s\u0103torit cu Jordan \u2013 ceea ce nu avea s\u0103 se \u00eent\u00e2mple \u2013 ar fi \u00een\u015felat-o f\u0103r\u0103 mil\u0103. Ea era sortit\u0103 cel pu\u021bin decep\u021biilor. Iar cel mult \u2013 p\u0103i, mai bine s\u0103 nu ne g\u00e2ndim la asta. Ar putea fi \u00eentr-un adev\u0103rat pericol dac\u0103 James fusese cel care \u00eel omor\u00e2se pe Charles; James ar putea chiar s\u0103 cread\u0103 c\u0103 Jordan \u015ftia prea multe ca el s\u0103 poat\u0103 sta lini\u015ftit. Dar r\u0103m\u00e2nea \u00eenc\u0103 un semn de \u00eentrebare. Nu mi-l puteam imagina pe Charles de Groot lu\u00e2nd heroin\u0103 de la James. \n", " 21tc \"Capitolul 21\" \u2014Ce zi minunat\u0103, zise Suki Fine. Avea p\u0103rul desf\u0103cut \u015fi briza dinspre fluviu i-l flutura, ca un steag galben ridicat \u00een aer \u00een spatele ei. Vaporul mergea \u00eencet de-a lungul apei; \u00een afar\u0103 de zgomotele g\u00e2j\u00e2ite obi\u015fnuite ale ora\u015fului, singurele sunete pe care le puteam auzi erau ale vaporului \u015fi ale pesc\u0103ru\u015filor care zburau pe deasupra noastr\u0103, amintind de mare \u015fi de ap\u0103 s\u0103rat\u0103, venindu-\u021bi greu s\u0103 crezi c\u0103 suntem \u00een mijlocul Londrei. \u2014M\u0103 bucur mult c\u0103 am venit, a ad\u0103ugat. Nu voiam s\u0103 vin, dar tata chiar a insistat. Ar trebui s\u0103-mi dau cu mai mult\u0103 lo\u021biune. \u015etii, pielea se deterioreaz\u0103 cel mai mult din cauza soarelui, mai mult chiar dec\u00e2t din cauza polu\u0103rii. Po\u021bi s\u0103-\u021bi dai cu crema mea dac\u0103 vrei. \u2014Ce mai face Belinda? am \u00eentrebat-o, uit\u00e2ndu-m\u0103 la cap\u0103tul cel\u0103lalt al pun\u021bii unde \u00eei z\u0103ream silueta sub\u021bire, \u00eembr\u0103cat\u0103 \u00een verde ment\u0103, \u00eentre\u021bin\u00e2nd conversa\u021bia. \u2014Pare a fi mult mai bine. Suki purta ochelari de soare \u00eenchi\u015fi la culoare \u015fi oricum lumina soarelui pe fe\u021bele noastre era orbitoare; a\u015fa c\u0103 nu-i puteam citi expresia fe\u021bei. Dar p\u0103rea a fi relaxat\u0103, cu bra\u021bele \u00eentinse \u00een spatele s\u0103u de-a lungul barei albe, cu capul u\u015for \u00eentins pe spate pentru a o prinde soarele. \u2014Oricum, Felix este mul\u021bumit, a ad\u0103ugat. \u2014Vorbe\u015fte vreodat\u0103 despre Charles? \u2014Deloc. Suki p\u0103rea pu\u021bin \u00eengrijorat\u0103. \u2014\u015ei-a revenit destul de repede, dac\u0103 te g\u00e2nde\u015fti la toate c\u00e2te au fost, am subliniat. \u2014P\u0103i, da, dar p\u00e2n\u0103 au publicat acel articol \u2013 l-ai v\u0103zut? Noi nu cump\u0103r\u0103m Herald. Un prieten de-al lui Genny ne-a sunat \u015fi ne-a spus. Tata este foarte sup\u0103rat. \u2014Nu sunt surprins\u0103. Tim f\u0103cuse o treab\u0103 bun\u0103 cu el, un articol \u00eentins pe trei pagini, cu multe fotografii, chiar \u015fi una de mai demult cu Suki \u015fi Belinda, pe c\u00e2nd erau rebele, pe un podium la o petrecere de caritate, \u00eembr\u0103cate mortal \u00een rochi\u021be asortate, de nepurtat. \u2014O s\u0103 organizeze o anchet\u0103 pentru a afla cine a fost, a continuat Suki. Pentru c\u0103 se pare c\u0103 toate informa\u021biile sunt mult prea exacte pentru a-i da \u00een judecat\u0103 sau cel pu\u021bin s\u0103 aib\u0103 \u015fansa s\u0103 c\u00e2\u015ftige \u015fi, \u00een plus, nu mai vrea nici un fel de publicitate. \u015ei-a \u00eentors capul spre mine. \u2014Au luat cumva leg\u0103tura cu tine? \u2014Nu, i-am zis cu sinceritate. Dar mi-au sunat agentul. \u2014Poza ta a ie\u015fit al naibii de bine, a comentat Suki. Belinda mi-a m\u0103rturisit c\u0103 iubitul prietenei a fost ei cel care a f\u0103cut poza. O \u015ftii, Baby. Este aici. \u2014\u015etiu. Aproape c\u0103 o puteam auzi, de\u015fi era pe cealalt\u0103 parte a ambarca\u021biunii \u2013 era la pror\u0103 sau la pup\u0103? \u2013 \u00eentr-o bluz\u0103 scurt\u0103 tricotat\u0103 care nu numai c\u0103 \u00eei eviden\u021bia abdomenul, ci \u015fi o parte din piept, r\u00e2z\u00e2nd cu sughi\u021buri de ceva ce Belinda tocmai spusese. S\u0103 stai \u00eentr-o barc\u0103 trei ore cu Baby. Nu a\u015f fi insistat s\u0103 venim dac\u0103 a\u015f fi \u015ftiut. \u2014Belinda a sunat-o c\u00e2nd tata a spus c\u0103 trebuie s\u0103 mergem neap\u0103rat, continu\u0103 Suki. \u2014Dar de ce neap\u0103rat? \u2014Nu \u015ftiu. Poate voia s\u0103 aib\u0103 companie. \u2014Nu, am \u00eentrebat de ce trebuia neap\u0103rat s\u0103 veni\u021bi voi am\u00e2ndou\u0103? \u2014Din solidaritate, mi-a r\u0103spuns Suki, parc\u0103 recit\u00e2nd. Mai ales dup\u0103 ce a ie\u015fit articolul. Pentru a face s\u0103 par\u0103 c\u0103 totul este \u00een ordine. Tata se pricepe de minune la asta. Este marea lui calitate. Era o am\u0103r\u0103ciune \u00een acel comentariu care p\u0103rea nejustificat\u0103 doar de dorin\u021ba de a face o plimbare pe Tamisa. M\u0103 \u00eentrebam de ce. \u2014Bine\u00een\u021beles c\u0103 Dominic nu s-a agitat, continu\u0103 ea acid\u0103. \u00cen aparen\u021b\u0103, ar face orice i-ar cere tata. \u015etie c\u00e2nd este pe o pist\u0103 gre\u015fit\u0103. \u2014Voi doi ave\u021bi de g\u00e2nd s\u0103 v\u0103 c\u0103s\u0103tori\u021bi? S-a \u00eentors brusc spre mine. Chiar \u015fi din spatele ochelarilor de soare \u00eei sim\u021beam privirea t\u0103ioas\u0103. \u2014Cine \u021bi-a spus asta? m-a \u00eentrebat pe un ton aspru. \u2014Tat\u0103l t\u0103u. \u015ei Genevi\u00e8ve, am ad\u0103ugat, d\u00e2ndu-i fetei motiv s\u0103 fie de-a dreptul agitat\u0103. P\u0103reau c\u0103 \u021bin mult la asta. \u2014Oh, da, a\u015fa este. \u00dein foarte mult. Dumnezeule! Nu-mi vine s\u0103 cred c\u0103 vorbesc despre asta cu toat\u0103 lumea. \u2014Dar care este problema? Nu vrei s\u0103 te m\u0103ri\u021bi cu Dominic? Mi-am amintit expresia de pe fa\u021ba ei din acea sear\u0103 \u00een timp ce se uita la Dominic, \u00een noaptea \u00een care Belinda \u015fi Charles \u015fi-au anun\u021bat logodna. \u00cen acel moment aveam impresia c\u0103 se teme c\u0103 nu o s\u0103 \u00eei cear\u0103 \u015fi el m\u00e2na. \u2014Ba da \u2013 ba nu \u2013 ba da. Nu pot s\u0103-\u021bi explic. Ba da, vreau. Doar c\u0103\u2026 Se opri. \u2014Trebuie s\u0103 m\u0103 duc s\u0103 m\u0103 mai dau cu lo\u021biune. Te rog, scuz\u0103-m\u0103, mi-a zis \u015fi s-a \u00eendreptat spre puntea de jos. M-am uitat dup\u0103 ea z\u0103p\u0103cit\u0103. \u2014Suki pare pu\u021bin \u00eencordat\u0103, observ\u0103 Dominic Planchet \u00een spatele meu. M-am \u00eentors, luat\u0103 prin surprindere; nu-l auzisem venind. Un alt atribut al eroului romantic este c\u0103 se mi\u015fc\u0103 la fel de u\u015for ca o pisic\u0103, dac\u0103 \u00eemi aminteam bine cele citite \u00een copil\u0103rie. Se apleca peste bar\u0103, purt\u00e2nd ni\u015fte pantaloni albi, o c\u0103ma\u015f\u0103 alb\u0103 cu m\u00e2necile suflecate \u015fi ochelari de soare cu ram\u0103 aurie. Mi-a z\u00e2mbit. \u2014Este sup\u0103rat\u0103 din cauza articolului de ieri din Herald, i-am spus neutru. \u2014Oh, da, articolul. Nu crezi c\u0103 a fost o lectur\u0103 fascinant\u0103? Foarte pl\u0103cut\u0103. \u015ei at\u00e2t de surprinz\u0103toare. Se uita atent la mine. \u2014Bine\u00een\u021beles c\u0103 \u015fi o publicitate excelent\u0103 pentru tine. M\u0103 surprinde c\u0103 nu au luat leg\u0103tura cu tine ca s\u0103-\u021bi cear\u0103 vreo declara\u021bie. \u2014Agentul meu nu le-a dat num\u0103rul meu de telefon, i-am zis. \u015ei chiar dac\u0103 ar fi f\u0103cut-o, Sir Richard a spus clar c\u0103 nu vrea s\u0103 se vorbeasc\u0103 despre asta. \u2014\u015ei \u00ee\u021bi cuno\u015fti nteresul. \u2014De ce nu? i-am \u00eentors-o. Tu nu \u021bi-l cuno\u015fti? Dominic r\u00e2se \u00eentr-un mod foarte pl\u0103cut, sincer amuzat, ar\u0103t\u00e2ndu-\u015fi din\u021bii albi. \u2014Normal c\u0103 aici ai dreptate, a recunoscut. \u015ei eu mi-l cunosc. A\u015fa cum ar trebui s\u0103 ni-l cunoa\u015ftem cu to\u021bii. M\u0103 scuzi dac\u0103 te-am jignit. \u2014Dar deloc. \u2014Chiar \u00eemi place c\u00e2nd lumea \u00eemi \u021bine piept, a spus. Altfel am tendin\u021ba de a intimida. \u2014Asta este valabil \u015fi pentru angaja\u021bii t\u0103i? l-am \u00eentrebat. \u2014Angaja\u021bii mei? \u2014De la restaurante. Dominic a z\u00e2mbit. \u2014Personalul meu, a r\u0103spuns u\u015for, face ceea ce i se spune. Altfel r\u0103m\u00e2n f\u0103r\u0103 slujb\u0103. Presupun c\u0103 la asta sunt pe sistemul vechi. \u2014Pur medieval. F\u0103r\u0103 a fi deloc jignit, s-a uitat la mine cu admira\u021bie sincer\u0103. \u2014Sebastian este un b\u0103rbat norocos, a spus. Prin asta nu vreau s\u0103 insinuez c\u0103 apar\u021bii cuiva. Sunt chiar sigur c\u0103 nu. Capacitatea lui de a exprima admira\u021bia, evit\u00e2nd totodat\u0103 s\u0103 fie at\u00e2t lingu\u015fitor, c\u00e2t \u015fi a-l face pe cel admirat s\u0103 se simt\u0103 obligat \u00een vreun fel, era impresionant\u0103. M-am uitat \u00eenapoi la el cu aceea\u015fi lips\u0103 de pref\u0103c\u0103torie cu care se uita \u015fi el la mine, soarele b\u0103t\u00e2ndu-ne \u00een cap. Puteai s\u0103 spui c\u0103 ne \u00eentrebam am\u00e2ndoi cum ar fi cel\u0103lalt \u00een pat. \u2014Dominic? \u00eel strig\u0103 mama lui de pe culoarul de trecere. A r\u0103mas destul de mult timp fix\u00e2ndu-m\u0103 cu ochii lui negri pentru ca eu s\u0103 m\u0103 \u00eentreb dac\u0103 o auzise. Apoi mi-a z\u00e2mbit. \u2014Te rog frumos s\u0103 m\u0103 scuzi, mi-a spus, \u015fi a cobor\u00e2t sc\u0103rile. L-am urm\u0103rit cum pleca, sorbind din Pimms, care p\u00e2n\u0103 acum se \u00eenc\u0103lzise, iar ghea\u021ba se topise. Numai de nu ar pune buc\u0103\u021bele de castravete \u00een el; nu \u015ftiam niciodat\u0103 ce s\u0103 fac cu ele dup\u0103 ce b\u0103utura se termina. Cel pu\u021bin faptul c\u0103 eram la bordul unei ambarca\u021biuni rezolva pentru moment problema. Am aruncat resturile \u00een ap\u0103 \u015fi m-am dus \u00een salon s\u0103 mai fac rost de unul. Era plin de b\u0103rba\u021bi \u00een costume de var\u0103 \u015fi c\u00e2teva femei, majoritatea etal\u00e2nd ceea ce Laura Ashley considera a fi potrivit pentru o petrecere de var\u0103. Personal, nu cred c\u0103 cineva peste \u015fapte ani ar trebui s\u0103 poarte acele gulere marin\u0103re\u015fti. M-am luptat s\u0103 trec prin mul\u021bimea zgomotoas\u0103 c\u0103tre bolul cu punch, uit\u00e2ndu-m\u0103 dup\u0103 Baby, pe care o evitam, \u015fi dup\u0103 James Rattray-Potter, cu care voiam s\u0103 vorbesc. Vineri, dup\u0103 discu\u021bia mea cu Jordan, m-am dus acas\u0103 \u015fi, din instinct, m-am uitat din nou peste foile cu cifre \u015fi la datele asociate numelor de pe lista pe care Tim mi-o trimisese. \u00cenainte le d\u0103dusem pu\u021bin\u0103 aten\u021bie, fiind mai preocupat\u0103 de identitatea oamenilor pe care Charles \u00eei \u015fantaja \u015fi de suma pl\u0103\u021bilor lunare. Totu\u015fi, de data aceasta am descoperit c\u0103 ultima plat\u0103 a lui James \u00een contul lui Charles fusese cu aproape dou\u0103 luni \u00eenainte ca acela s\u0103 moar\u0103, ceea ce \u00eensemna c\u0103 ultima plat\u0103 nu fusese f\u0103cut\u0103. Se putea ca James s\u0103 nu fi avut destui bani \u00een cont pentru a acoperi plata la timp, de\u015fi era greu de crezut c\u0103 cineva precum Charles nu ar fi observat asta \u015fi nu l-ar fi obligat s\u0103 pl\u0103teasc\u0103. Bine\u00een\u021beles, mai putea fi o explica\u021bie: c\u0103 James pl\u0103nuise deja s\u0103-l ucid\u0103 pe Charles \u015fi nu a vrut s\u0103 piard\u0103 banii pe \u00eenc\u0103 o lun\u0103 \u00een contul unui b\u0103rbat care urma s\u0103 moar\u0103. Ar fi fost \u00eens\u0103 cu b\u0103taie prea scurt\u0103, pun\u00e2ndu-l pe Charles imediat \u00een gard\u0103; \u015fi cu siguran\u021b\u0103 persoana care f\u0103cea ce ar fi f\u0103cut James avea un instinct animalic care ar fi \u00eempiedicat-o s\u0103 fac\u0103 o gre\u015feal\u0103 at\u00e2t de mare. Cu ce \u015ftiam de la Jordan, ar trebui s\u0103 am destule informa\u021bii c\u00e2t s\u0103-i smulg lui James o explica\u021bie. \u015ei \u00eemi pl\u0103cea ideea s\u0103 fac asta aici, pe vas, cu \u015fefii s\u0103i pe aproape, prezen\u021ba lor amintindu-i ce ar fi putut pierde dac\u0103 le-a\u015f fi spus ce \u015ftiam. Ar trebui numai s\u0103 fiu atent\u0103 pentru c\u0103 era lume \u00een jur. Aveam sentimentul c\u0103 James era reac\u021biona ca un taur furios c\u00e2nd este enervat \u015fi nu a\u015f exclude s\u0103 vrea s\u0103 m\u0103 arunce peste bord f\u0103r\u0103 vesta de salvare. \u2014Draga mea. Ni\u015fte m\u00e2ini m-au \u00eencercuit pe la spate. Am tres\u0103rit, chiar dac\u0103 i-am recunoscut vocea lui Sebastian. \u2014Ce este? mi-a rostit Sebastian \u00een ureche. Te-am speriat? \u2014Nu, normal c\u0103 nu. M-am \u00eentors \u00een timp ce m\u0103 \u021binea \u00een bra\u021be. Se uita \u00een jos la mine cu drag, cu ochii de culoarea metalului, dar mult mai ginga\u015fi. M-am ridicat pe v\u00e2rfuri \u015fi i-am dat p\u0103rul pe spate. S-a aplecat \u015fi m-a s\u0103rutat u\u015for pe buze. Vasul s-a leg\u0103nat sub picioarele noastre. \u2014Ar trebui s\u0103 fie miezul nop\u021bii, a spus, nu patru dup\u0103-amiaza. \u015ei ar trebui s\u0103 fim singuri. \u2014Nimic nu este perfect. Aten\u021bia mi-a fost atras\u0103 de un b\u0103rbat extrem de dezordonat de la bufet. A t\u0103iat o bucat\u0103 mare de br\u00e2nz\u0103 cu mucegai, a a\u015fezat-o pe un cu\u021bit, \u015fi-a \u00eendesat-o \u00een gur\u0103 \u015fi a plecat, \u00eenc\u0103 mestec\u00e2nd. O bucat\u0103 de br\u00e2nz\u0103 i-a c\u0103zut pe rever. M-am uitat dup\u0103 el. Una dintre m\u00e2neci p\u0103rea a fi rupt\u0103 de restul jachetei; avea o gaur\u0103 de vreo doi centimetri, din care at\u00e2rnau fire. \u2014Este directorul nostru de investi\u021bii, a spus Sebastian, cu m\u00e2inile \u00eenc\u0103 \u00een jurul meu. A ap\u0103rut a\u015fa la o \u015fedin\u021b\u0103 pe care am avut-o cu cineva de la ambasada german\u0103 \u015fi cu directorul unei firme germane care produce o\u021bel. Era destul de important\u0103; din partea noastr\u0103 eram eu, un vicepre\u015fedinte \u015fi unul dintre directorii sindicatului. Francis a ap\u0103rut o or\u0103 mai t\u00e2rziu, \u015fi el trebuia s\u0103 aduc\u0103 prezentarea. De necrezut. \u2014Dar nu-i spune nimeni s\u0103 se aranjeze? A dat din cap. \u2014C\u00e2t\u0103 vreme costumul este \u00een ordine, \u00eel po\u021bi purta \u015fi \u00een morm\u00e2nt. De fapt, este inversul snobismului, ca \u015fi cum ai spune c\u0103 \u201eMi-am cheltuit bonusul repar\u00e2nd acoperi\u015ful casei mele vechi\u201c sau \u201eAm avut mul\u021bi bani la Lloyd\u201c. \u2014Cum adic\u0103, dac\u0103 e \u00een ordine costumul? C\u0103 trebuie s\u0103 fie \u00een dunguli\u021be? Sebastian \u015fi-a tras r\u0103suflarea brusc. \u2014Te rog, \u00een dungi late. Dunguli\u021bele sunt pentru b\u0103ie\u021bii \u015fmecheri. Costume cu un singur r\u00e2nd de nasturi, c\u0103m\u0103\u015fi simple. Bretele \u00eenguste, dar trebuie s\u0103 fie sobre. Eram biruit\u0103 de o emo\u021bie pe care nu m\u0103 a\u015fteptam s\u0103 o simt vreodat\u0103 \u2013 o mare mil\u0103 pentru ace\u015fti bie\u021bi b\u0103rba\u021bi. Cum puteau ei s\u0103-\u015fi exprime personalitatea? \u2014D\u0103-i drumul acelei domni\u015foare, Shaw, tun\u0103 Sir Richard, apropiindu-se de noi. O pereche de porumbei, nu-i a\u015fa, Genny? Suki nu-l d\u0103duse pe tat\u0103l ei deloc cu lo\u021biune; fa\u021ba lui era destul de ro\u015fie de la soare. Totu\u015fi, era mai bine dec\u00e2t David Stronge de l\u00e2ng\u0103 el, a c\u0103rui chelie \u00eencepuse s\u0103 se cojeasc\u0103, ad\u0103ug\u00e2ndu-se la m\u0103trea\u021ba deja existent\u0103. Era \u00eenso\u021bit de so\u021bia lui, o femeie dolofan\u0103 \u00eentr-o rochie ca un sac cu imprimeu floral, cu o talie l\u0103sat\u0103 care s\u0103 se asorteze cu a ei. Cei doi b\u0103rba\u021bi, \u00een costume de var\u0103 gri deschis, transpirau extraordinar de mult, am\u00e2ndoi fiind supraponderali \u015fi obi\u015fnui\u021bi cu aerul condi\u021bionat. Nu era o priveli\u015fte frumoas\u0103. \u2014Tinerii unul \u00een bra\u021bele celuilalt, a spus David Stronge cu duio\u015fie, ca s\u0103-i fac\u0103 pl\u0103cere so\u021biei sale. \u2014\u00dei-am v\u0103zut ieri poza \u00een ziar, a remarcat ea. Era m\u0103gulitoare. \u2014Vrei s\u0103 spui c\u0103 e\u015fti dezam\u0103git\u0103 de mine \u00een carne \u015fi oase? am \u00eentrebat, aduc\u00e2nd-o pe doamna Stronge \u00eentr-o agita\u021bie la extrem. \u2014Nu, deloc, nu voiam s\u0103 insinuez... Genevi\u00e8ve a zis calm: \u2014De fapt, Richard ar prefera s\u0103 nu discut\u0103m despre articol. Sunt sigur\u0103 c\u0103 \u00een\u021belegi, Sylvia. \u2014Este doar o zdrean\u021b\u0103 de st\u00e2nga, a ad\u0103ugat David Stronge. \u00cendr\u0103znesc s\u0103 spun c\u0103 aproape nimeni dintre cei pe care \u00eei \u015ftim nu l-a citit. \u2014Am primit ieri vreo dou\u0103sprezece telefoane, a exclamat Sir Richard. Apoi am pus \u00een func\u021biune robotul \u015fi s-au mai adunat vreo sut\u0103. \u015etii, este suficient s\u0103 fie unul. Apoi to\u021bi \u00ee\u015fi sun\u0103 prietenii \u015fi le spun s\u0103 se duc\u0103 s\u0103 \u00ee\u015fi ia \u015fi ei ziarul. David Stronge a tu\u015fit discret, parc\u0103 pentru a cere o schimbare de subiect. \u2014Va fi \u00een cur\u00e2nd uitat, a spus Genevi\u00e8ve pentru a-l consola. \u015ei haide\u021bi s\u0103 nu l\u0103s\u0103m asta s\u0103 ne strice aceast\u0103 zi minunat\u0103, da? \u015ei-a terminat b\u0103utura \u015fi s-a uitat \u00eemprejur dup\u0103 un chelner. Mi-am dat seama c\u0103 aceasta era prima ie\u015fire \u00een societate care era g\u0103zduit\u0103 de Richard Fine \u015fi unde s\u0103 nu v\u0103d un chelner ap\u0103r\u00e2nd din cinci \u00een cinci minute pentru a-mi umple paharul cu \u015fampanie. Foarte dezam\u0103gitor. \u2014M\u0103 duc s\u0103-mi mai iau \u00eenc\u0103 un pahar de Pimms, a zis \u015fi a disp\u0103rut \u00een direc\u021bia bolului cu punch. \u2014Vremea este perfect\u0103, a remarcat Sebastian. Sper c\u0103 Marcus se distreaz\u0103. \u2014Este ziua b\u0103iatului? O merit\u0103. Lui Sir Richard \u00eei reveni imediat sim\u021bul umorului. \u2014A avut un an excelent p\u00e2n\u0103 acum. Un an excelent. \u00ce\u015fi b\u0103tu nasul cu degetul. \u2014\u015etii, aceste lucruri se observ\u0103 mereu. \u2014Absolut, Sir Richard, i-a zis David Stronge lingu\u015fitor. Richard Fine i-a aruncat o privire care nu era deloc prietenoas\u0103. David Stronge se men\u021binea \u00een banc\u0103 deoarece era preg\u0103tit s\u0103 \u00eendeplineasc\u0103 o serie de sarcini administrative pe care orice alt director administrativ le-ar fi considerat prea umilitoare, dar asta nu \u00eensemna c\u0103 nu putea fi u\u015for \u00eenlocuit. Dup\u0103 cum sus\u021bineau at\u00e2t Sebastian, c\u00e2t \u015fi Simon Grenville, aproape orice le era permis angaja\u021bilor care f\u0103ceau bani serio\u015fi pentru banc\u0103. M\u0103 \u00eendoiam c\u0103 acela\u015fi lucru se aplica \u015fi \u00een cazul lui David Stronge. \n\nM-am strecurat de acolo exact c\u00e2nd Sir Richard \u015fi Sebastian \u00ee\u015fi \u00eencepuser\u0103 una dintre discu\u021biile lor interminabile despre cricket. Chiar am \u00een\u021beles c\u0103 trebuie s\u0103 faci anumite lucruri pentru a ob\u021bine promovarea, dar subiectul p\u0103rea a fi, \u00een acest caz, la fel de interesant precum o discu\u021bie despre fizica cuantic\u0103 \u015fi aproape la fel de complicat. Baby era \u00eenc\u0103 afar\u0103 pe punte, iar pe James nu-l vedeam nic\u0103ieri, dar, \u00eentr-un col\u021b de fereastr\u0103 de cealalt\u0103 parte a salonului, cu o b\u0103utur\u0103 \u00een m\u00e2n\u0103, privind panorama Londrei, era Simon Grenville. Nu \u015ftiam dac\u0103 se va bucura de compania mea sau nu, dar m-am dus la el. \u2014Scuz\u0103-m\u0103, acest scaun este ocupat? S-a uitat \u00een sus, cu g\u00e2ndul \u00een alt\u0103 parte, de parc\u0103 era ad\u00e2ncit \u00eentr-o reverie. \u2014Sam, zise el. Nu era un salut foarte binevoitor, dar nici nu a fost spus, de exemplu, cu resemnarea cu care o \u00eent\u00e2mpinam eu de obicei pe Baby. \u00cen aceste circumstan\u021be, asta a \u021binut loc de \u201ebun venit\u201c. M-am a\u015fezat l\u00e2ng\u0103 el. \u2014Ce mai faci, Simon? \u2014Am avut \u015fi momente mai bune. \u2014Ce s-a \u00eent\u00e2mplat? \u2014Of\u2026 F\u0103cu un mic gest cu m\u00e2inile, de parc\u0103 alunga ceva. Un fir de scrum de la \u021bigara lui s-a \u00eempr\u0103\u015ftiat pe mas\u0103, u\u015for, ca ni\u015fte pene mici \u015fi gri. Simon p\u0103rea mai palid \u015fi mai sub\u021bire dec\u00e2t de obicei; chiar \u015fi blondul deschis al p\u0103rului p\u0103rea c\u0103 se decolorase p\u00e2n\u0103 la culoarea paiului uscat. \u015ei era retras, distant, put\u00e2nd povara cuiva care s-a \u00eenchis \u00een sine \u015fi pentru care lumea exterioar\u0103 pare irelevant\u0103, cel pu\u021bin pentru moment. \u2014O s\u0103-\u021bi spun o anecdod\u0103, vrei? Uit\u0103-te la individul de colo, zise, ar\u0103t\u00e2nd \u00eenspre un b\u0103rbat g\u0103l\u0103gios, chel, \u00een costum gri, care ie\u015fea \u00een eviden\u021b\u0103 din mul\u021bime. Lucreaz\u0103 la departamentul de negocieri. S-a certat cu un alt tip, pe care nu-l v\u0103d pe aici. Se poate s\u0103 nu fi fost invitat. Oricum, au devenit din ce \u00een ce mai competitivi, au \u00eenceput s\u0103 se zbat\u0103 s\u0103 ajung\u0103 mai devreme la munc\u0103, unul \u00eenaintea celuilalt. De obicei, trebuie s\u0103 ajung\u0103 la \u015fapte jum\u0103tate, cam a\u015fa ceva. Bine, au ajuns la punctul \u00een care \u00eentr-o diminea\u021b\u0103 se chinuiau s\u0103 intre cu ma\u015fina \u00een parcare unul \u00eenaintea celuilalt pe la cinci f\u0103r\u0103 zece. \u2014Cinci f\u0103r\u0103 zece? Se poate face ceva la ora aia? \u2014P\u0103i, bursa din Tokio este deschis\u0103. Oricum, cel pe care \u021bi l-am ar\u0103tat a ajuns la poart\u0103 primul \u015fi a parcat chiar acolo, pentru a-l bloca pe cel\u0103lalt. Al doilea tip nu putea s\u0103-\u015fi lase ma\u015fina acolo \u00een strad\u0103, a\u015fa c\u0103 a trecut de poart\u0103 pe jos, a luat cheia ma\u015finii celuilalt de la portar \u015fi a mutat-o ca s\u0103 poat\u0103 s\u0103-\u015fi duc\u0103 ma\u015fina \u00een\u0103untru. Vezi, a pierdut aproximativ dou\u0103zeci de minute. P\u00e2n\u0103 a ajuns la birou era deja plin de nervi \u2013 s-au b\u0103tut chiar acolo \u00een salon. \u2014Ce s-a \u00eent\u00e2mplat? Simon a ridicat din umeri. \u2014Ambii \u015ftiu s\u0103 se bat\u0103, a\u015fa c\u0103 nimic special nu s-a \u00eent\u00e2mplat. Marcus i-a mu\u015ftruluit ni\u021bel pe am\u00e2ndoi, nimic grav, zise, z\u00e2mbindu-mi vag. Genul \u0103sta de pove\u015fti m-a pus pe g\u00e2nduri \u00een ultima perioad\u0103. Ca s\u0103 nu mai vorbesc despre conversa\u021bia noastr\u0103 de mai demult. M-am g\u00e2ndit la via\u021ba mea \u015fi dac\u0103 chiar vreau s\u0103 mai tr\u0103iesc a\u015fa, cu genul \u0103sta de persoane \u00een jurul meu. \u00centrebarea cea mare. \u2014E din cauza a ce am spus eu? M\u0103 \u00eendoiam de asta. Nu eram at\u00e2t de profund\u0103 \u00eenc\u00e2t s\u0103 afectez alte persoane. \u2014Nu chiar. A tras tare din \u021bigar\u0103. \u2014A fost mai mult dec\u00e2t doar ce am vorbit eu cu tine, ceva din exterior, \u015fi mi-am dat seama apoi c\u0103 ai acceptat chestia cu Dan destul de bine, nu a p\u0103rut c\u0103 te opui \u00een vreun fel. Am \u00eenceput s\u0103 m\u0103 \u00eentreb dac\u0103 m\u0103 aflam \u00een locul potrivit \u2013 metaforic, vreau s\u0103 spun \u2013 pentru a ob\u021bine ceea ce vreau de la via\u021b\u0103. \u015ei, uit\u00e2ndu-m\u0103 \u00een jurul meu la dragii mei colegi, zise el, cuprinz\u00e2nd cu o privire \u00een\u021beleg\u0103toare spectacolul indulgen\u021bei excesive de la Sloane oferindu-ni-se chiar \u00een fa\u021ba noastr\u0103, m\u0103 \u00eendoiesc c\u0103 sunt. Am dat din cap \u00een\u021beleg\u00e2ndu-l, presupun\u00e2nd c\u0103 Simon se referea la faptul c\u0103 a continua s\u0103 tr\u0103iasc\u0103 \u00een ambian\u021ba curent\u0103 ar \u00eensemna s\u0103-\u015fi nege sexualitatea sau s\u0103 fie nevoit s\u0103 \u00eendure glumele compromi\u021b\u0103toare \u015fi poate intimidante care ar ap\u0103rea. Cum ar putea, de exemplu, s\u0103 aduc\u0103 la o astfel de petrecere un iubit? Dar aceasta era via\u021ba pe care el o \u015ftia, mediul \u00een care fusese crescut. L-am privit cu \u00een\u021belegere. \u2014Poate c\u0103 nu m\u0103 crezi, dar sunt chiar ambi\u021bios, a spus Simon cu o voce seac\u0103. Dac\u0103 s-ar afla, nu cred c\u0103 mi-ar distruge cariera, dar to\u021bi s-ar uita la mine ciudat. Nu a\u015f reu\u015fi niciodat\u0103 s\u0103-mi ating ambi\u021biile. Ceea ce m\u0103 face s\u0103 m\u0103 \u00eentreb de ce a\u015f vrea s\u0103 r\u0103m\u00e2n aici. \u2014De ce \u00ee\u021bi pierzi timpul cu \u0103\u015ftia, Simon? l-am \u00eentrebat. Surorile Fine \u015fi prietenii lor? Adic\u0103 \u015ftiu c\u0103 Sebastian este prieten cu tine, dar de ce ai petrecut at\u00e2ta timp cu Charles? A z\u00e2mbit, un z\u00e2mbet mic cu doar o mic\u0103 urm\u0103 de amuzament. \u2014Speram s\u0103 ob\u021bin vreo informa\u021bie despre el care ar anula-o pe cea pe care o are el despre mine. Ca s\u0103 o spun sincer. \u2014\u015ei ai reu\u015fit? am \u00eentrebat, g\u00e2ndindu-m\u0103 c\u0103 poate aceasta era explica\u021bia c\u0103 \u015fi James voise at\u00e2t de mult s\u0103 fac\u0103 parte din acest cerc. A dat din cap. \u2014Am vrut s\u0103 aflu de unde \u00ee\u015fi lua drogurile. M\u0103 \u00eentrebam dac\u0103 f\u0103cea trafic, de\u015fi asta p\u0103rea \u00eentotdeauna un lucru riscant pentru cineva at\u00e2t de prudent precum Charles. \u2014\u015ei ai aflat? am zis, inima b\u0103t\u00e2ndu-mi cu putere. S-a uitat la mine \u015fi a ezitat pentru un moment. Apoi a r\u0103spuns, cu o inflexie aproape involuntar\u0103: \u2014De unde \u00ee\u015fi lua drogurile? Nu, nu am reu\u015fit. \u00cel credeam. Dar, \u00een acela\u015fi timp, eram destul de sigur\u0103 c\u0103 nu asta avea de g\u00e2nd s\u0103 spun\u0103. \n\nL-am v\u0103zut pe James travers\u00e2nd camera \u00een timp ce vorbeam cu Simon, dar acum se pare c\u0103 disp\u0103ruse din nou. Mi-am f\u0103cut loc prin salon, trec\u00e2nd pe l\u00e2ng\u0103 Genevi\u00e8ve Planchet care era l\u00e2ng\u0103 bolul cu punch, \u015fi am ie\u015fit pe punte. Barele albe \u015fi decora\u021biunile str\u0103luceau \u00een soare, capt\u00e2nd lumina \u015fi orbindu-ne. Un grup de b\u0103rba\u021bi tineri \u00een maiouri \u015fi cu \u00eenceput de bur\u021bi se zbenguiau cu una dintre vestele de salvare, arunc\u00e2nd-o de la unul la altul ca pe un Frisbee gigantic, cu fe\u021bele ro\u015fii de soare \u015fi b\u0103utur\u0103. Sebastian vorbea cu un cuplu care p\u0103rea a\u015fezat la casa lui. V\u0103z\u00e2ndu-m\u0103, s-a \u00eendep\u0103rtat un moment, invent\u00e2nd o scuz\u0103, \u015fi a venit la mine, lu\u00e2ndu-m\u0103 de m\u00e2n\u0103 \u015fi str\u00e2ng\u00e2nd-o cu afec\u021biune. \u2014Este totul \u00een ordine? m-a \u00eentrebat z\u00e2mbind. \u2014Acum sunt bine. Sebastian s-a al\u0103turat cuplului \u015fi eu m-am \u00eendreptat direct c\u0103tre parter pentru a examina \u00een intimitatea unei toalete private con\u021binutul micului pachet pe care tocmai mi-l l\u0103sase \u00een palm\u0103. Din fericire, nu era v\u00e2nt \u015fi ambarca\u021biunea era foarte stabil\u0103, dar tot mi-a luat un timp mai \u00eendelungat dec\u00e2t de obicei s\u0103 a\u015fez ni\u015fte cocain\u0103 pe rezervorul toaletei \u015fi s\u0103 o trag pe nas printr-o bancnot\u0103 de cinci lire. S-a g\u00e2ndit bine c\u00e2nd mai \u00eent\u00e2i a t\u0103iat-o. Astfel ar fi fost chiar mult mai greu. Cocaina a fost foarte bun\u0103. Mi-am pus \u00een g\u00e2nd s\u0103-l \u00eentreb pe Sebastian unde a tras-o el pe nas. \u00cenviorat\u0103 \u015fi cu mintea clar\u0103, am b\u0103gat pachetul \u00een fundul gen\u021bii \u015fi am tras apa. Nicola Walters era singura persoan\u0103 care se sp\u0103la pe m\u00e2ini \u00een chiuvet\u0103 c\u00e2nd am ie\u015fit. M-a v\u0103zut \u00een oglind\u0103 \u015fi \u015fi-a prelungit \u015federea, cu ochii m\u0103ri\u021bi. \u2014Ce Dumnezeu faci aici? m-a \u00eentrebat. Probabil m\u0103 vedea ca pe unul dintre acei agen\u021bi secre\u021bi din serialele televiziunii americane care reu\u015fesc \u00eentr-un fel s\u0103-\u015fi ascund\u0103 lucrurile cele mai intime cu scuze dintre cele mai slabe. Trebuia s\u0103 o dezam\u0103gesc. \u2014P\u0103i sunt aici cu Sebastian Shaw, i-am r\u0103spuns pentru a m\u0103 scuza. \u00cel \u015ftii? \u2014Bine\u00een\u021beles. To\u021bi \u00eel \u015ftim pe Sebastian, a spus cu un ton amuzat. Nu mi-am dat seama. Scuz\u0103-m\u0103. Revenindu-\u015fi, a scos o mic\u0103 perie din geant\u0103 \u015fi a trecut-o \u00eencet prin p\u0103r, firele rebele a\u015fez\u00e2ndu-se la locul lor. Nu \u015fi-a retu\u015fat machiajul, c\u0103ci nu era nimic de retu\u015fat. Tr\u0103s\u0103turile ei inteligente \u015fi puternice nu aveau nevoie. \u2014Te distrezi? m-a \u00eentrebat politicos. \u2014Este mai mult interesant dec\u00e2t pl\u0103cut. Nu \u00eei am prea mult la suflet pe colegii t\u0103i. \u2014Nici eu. Dar a spus-o foarte simplu; era pre\u021bul pe care trebuia s\u0103-l pl\u0103teasc\u0103 pentru a-\u015fi atinge \u021belurile. Era sigur\u0103 pe sine \u015fi pe ceea ce \u00ee\u015fi dorea \u00eentr-un fel \u00een care Simon Grenville nu mai era. \u2014Ai reu\u015fit s\u0103 mai afli ceva despre\u2026 despre unde ar putea fi dosarul lui Charles? mi-a zis, ochii ei \u00eent\u00e2lnindu-i pe ai mei \u00een oglind\u0103. \u2014Nu \u015ftiu unde este, i-am r\u0103spuns \u00eencet. Dar cred c\u0103 am o vag\u0103 idee la cine este. \u2014Este la altcineva? A amu\u021bit. \u2014La cine? Am dat din cap. \u2014Asta nu pot s-o spun \u00eenc\u0103. Este doar o b\u0103nuial\u0103. Dar nu cred c\u0103 va p\u0103\u021bi ceva acolo unde este. \u2014Dar vei face rost de el? Adic\u0103, cel pu\u021bin de documentele mele. Vei face rost de ele? \u2014Cred c\u0103 da. O s\u0103 te anun\u021b eu. I-am z\u00e2mbit misterios \u015fi am ie\u015fit din toalet\u0103, sim\u021bindu-m\u0103 precum un spion care terminase cu succes o \u00eent\u00e2lnire. Sau poate cocaina era de vin\u0103. Mi-am zis s\u0103 nu m\u0103 consider invulnerabil\u0103. Unul dintre pericolele cocainei era c\u0103 te putea face extrem de obraznic. \u015ei exact cum m\u0103 g\u00e2ndisem, acest vas nu era tocmai locul potrivit de f\u0103cut prea mul\u021bi du\u015fmani. Tamisa p\u0103rea lini\u015ftit\u0103, de parc\u0103 a \u00eenota spre \u021b\u0103rm ar fi la fel de u\u015for precum c\u00e2teva lungimi de bazin olimpic, dar \u015ftiam c\u00e2t de \u00een\u015fel\u0103toare puteau fi aparen\u021bele. Poate eram paranoic\u0103, dar asta nu \u00eensemna c\u0103 nu erau oameni care c\u0103utau s\u0103 m\u0103 prind\u0103. P\u00e2n\u0103 acum, se pare c\u0103 nimeni nu-\u015fi d\u0103duse seama c\u0103 aveam ceva de-a face cu articolul din ziar, lucru pentru care \u00eei mul\u021bumesc lui Dumnezeu \u015fi tuturor micilor Lui \u00eengeri devota\u021bi. Am ajuns la cap\u0103tul culoarului \u015fi prima persoan\u0103 pe care am v\u0103zut-o era Genevi\u00e8ve Planchet, singur\u0103, sprijinindu-se de cap\u0103tul sc\u0103rilor, sorbind un Pimms. Era ceva ciudat \u00een leg\u0103tur\u0103 cu asta \u015fi mi-am dat imediat seama despre ce era vorba: \u00een general, la astfel de ie\u015firi \u00een societate, ea era \u00een continu\u0103 mi\u015fcare, vorbind cu invita\u021bii, f\u0103c\u00e2nd prezent\u0103rile, fiind, pe scurt, gazda perfect\u0103. Cel pu\u021bin pentru un timp se pare c\u0103-\u015fi dusese la cap\u0103t responsabilit\u0103\u021bile. \u00cemi aduceam aminte de c\u00e2te ori o v\u0103zusem l\u00e2ng\u0103 bolul cu punch. Era beat\u0103 sau oricum numai ame\u021bit\u0103, dar clar b\u0103use c\u00e2teva pahare mai mult dec\u00e2t de obicei. \u2014Bun\u0103, Sam, mi-a spus \u00een timp ce urcam pe sc\u0103ri. Te sim\u021bi bine? \u2014Oh, da, i-am r\u0103spuns cu diploma\u021bie. Ziua perfect\u0103 de duminic\u0103. A fost foarte dr\u0103gu\u021b din partea lui Sir Richard s\u0103 m\u0103 invite. \u2014Richard este a\u015fa dr\u0103gu\u021b de obicei, a zis, mai degrab\u0103 cu un ton pe care f\u0103cea un anun\u021b. Eu trebuie s\u0103 \u015ftiu mai bine. Cu siguran\u021b\u0103 nu \u015ftiu ce a\u015f fi f\u0103cut dac\u0103 nu l-a\u015f fi \u00eent\u00e2lnit pe el. \u2014Te referi la momentul \u00een care \u021bi-ai p\u0103r\u0103sit so\u021bul? Dac\u0103 nu altceva, cocaina m\u0103 f\u0103cea cu siguran\u021b\u0103 direct\u0103. Dar nu a deranjat-o pe Genevi\u00e8ve. Din moment ce \u00ee\u015fi terminase sarcinile sociale, nu sim\u021bea nevoia s\u0103 fac\u0103 o conversa\u021bie. \u2014Da, despre asta vorbeam, a spus, cu un accent francez mai pronun\u021bat, acum c\u0103 b\u0103use c\u00e2teva pahare \u00een plus, de\u015fi engleza ei era perfect\u0103, ca \u00eentotdeauna. S-a purtat minunat cu noi. Dominic avea doar trei ani c\u00e2nd l-am p\u0103r\u0103sit pe Alain, \u015fi Richard l-a crescut ca pe copilul lui. A suspinat. \u2014Dintotdeauna mi-am dorit s\u0103 \u00eei spun\u0103 lui Richard \u201etat\u0103\u201c, dar asta nu s-a \u00eent\u00e2mplat niciodat\u0103. Cred c\u0103 este de \u00een\u021beles. \u2014Poate dac\u0103 v-a\u021bi fi c\u0103s\u0103torit ar fi f\u0103cut-o. \u2014Oh, asta nu a fost niciodat\u0103 posibil, a zis, ridic\u00e2ndu-\u015fi spr\u00e2ncenele \u00eengrijite. Niciodat\u0103. Alain nu mi-ar fi dat divor\u021bul. Este foarte de mod\u0103 veche \u00een ceea ce prive\u015fte lucrurile astea. \u2014Chiar dac\u0103 ar fi vrut s\u0103 se c\u0103s\u0103toreasc\u0103 din nou? \u2014Catolicii precum Alain nu se mai c\u0103s\u0103toresc niciodat\u0103. Sigur c\u0103-\u015fi are amantele sale, dar asta nu se pune. \u015ei nu am fi putut s\u0103 ne judec\u0103m cu el prin tribunale. G\u00e2nde\u015fte-te la scandalul pe care l-am fi provocat. M-am aplecat peste balcon, confuz\u0103. \u2014\u00cemi pare r\u0103u, nu \u00een\u021beleg. Sigur\u2026 Vreau s\u0103 spun\u2026 \u2014 Am \u00eencercat s\u0103 m\u0103 g\u00e2ndesc la un mod frumos de a o spune \u015fi m-am dat b\u0103tut\u0103. Dar faptul c\u0103 tr\u0103ie\u015fti a\u015fa cu Sir Richard nu a fost considerat mai scandalos dec\u00e2t un divor\u021b contestat? Genevi\u00e8ve p\u0103rea foarte amuzat\u0103. \u2014V\u0103d c\u0103 nu \u00een\u021belegi deloc, draga mea. Totul este s\u0103 faci aparen\u021bele s\u0103 arate bine \u015fi s\u0103 nu st\u00e2rne\u015fti un scandal. Richard \u015fi cu mine am fost dintotdeauna discre\u021bi. Av\u00e2nd case al\u0103turate, genul acesta de lucruri. Bine\u00een\u021beles c\u0103 toat\u0103 lumea \u015ftia c\u0103 suntem un cuplu, dar, dac\u0103 nu atragi aten\u021bia asupra ta, b\u00e2rfa dispare mai repede dec\u00e2t crezi \u015fi \u00een cur\u00e2nd situa\u021bia este acceptat\u0103 \u00een societate. \u015etiam regulile. \u00cen compara\u021bie cu dezastrul acela de divor\u021b, cu Alain care s-ar fi zb\u0103tut p\u00e2n\u0103 la cap\u0103t, cu Richard citat drept complice la adulter\u2026 A \u00eenchis ochii \u015fi a dat din cap hot\u0103r\u00e2t\u0103. \u2014\u00cen nici un caz. Se \u00eente\u021bise pu\u021bin v\u00e2ntul, iar vasul se mi\u015fca u\u015for \u00eenainte \u015fi \u00eenapoi. Ne-am \u021binut imediat de bar\u0103, briza ridic\u00e2ndu-mi p\u0103rul de pe g\u00e2t de parc\u0103 ar fi fost m\u00e2na cuiva. \u2014\u00cen plus, Richard a fost minunat cu mine, a spus Genevi\u00e8ve, \u00eentorc\u00e2ndu-se la subiectul ini\u021bial, sorbind ultimii stropi de Pimms. Minunat. Nu l-a\u015f fi putut pune s\u0103 treac\u0103 prin a\u015fa ceva, nici m\u0103car pentru Dominic. Scandalul i-ar fi d\u0103unat extraordinar \u00een carier\u0103. \u2014Nici pentru Dominic? am \u00eentrebat ca un ecou. A ridicat din umeri, acea mic\u0103 \u015fi \u00een\u021beleg\u0103toare mi\u015fcare a sa. \u2014Oh, ar fi preferat s\u0103 fie mai respectat \u00een adolescen\u021b\u0103. Totu\u015fi, asta nu i-a f\u0103cut r\u0103u deloc. S\u0103 sper\u0103m c\u0103 totul se va aranja acum a\u015fa cum vrem. Dominic pentru Suki, \u015fi Belinda \u2013 p\u0103i, mul\u021bumesc lui Dumnezeu c\u0103 cel pu\u021bin Charles nu ne mai st\u0103 \u00een cale. \u2014Nu \u00eel pl\u0103ceai? Se pare c\u0103 num\u0103rul mai mare de pahare avea efectul de a-i deschide gura. Dar poate c\u0103 \u015fi soarele a contribuit la asta; te f\u0103cea s\u0103 te sim\u021bi mai ame\u021bit dec\u00e2t erai. Genevi\u00e8ve a \u00eenchis ochii \u015fi a dat din nou din cap. Era modul ei de a spune un \u201enu\u201c, categoric mai puternic dec\u00e2t ar fi putut spune prin cuvinte. Englezii nu erau nici pe jum\u0103tate la fel de buni la mimic\u0103. \u2014Nu am avut niciodat\u0103 \u00eencredere \u00een el. C\u0103uta s\u0103 ob\u021bin\u0103 numai ce voia, un nemernic, care urm\u0103rea doar s\u0103 urce \u00een societate. Cererea Belindei \u00een c\u0103s\u0103torie f\u0103cea parte din asta. A v\u0103zut un avantaj \u015fi a profitat de el. \u015etii, aveam de g\u00e2nd s\u0103-i verific titlul, a ad\u0103ugat cu r\u0103utate. Nu credeam nici c\u0103 era ceea ce spunea el. S-a uitat \u00een jos la pahar \u015fi p\u0103rea a fi dezam\u0103git\u0103 c\u0103 este gol. M-a\u015f fi oferit s\u0103 i-l umplu, dar nu am vrut s\u0103 \u00eentrerup convorbirea. Pentru un moment, am crezut c\u0103 o s\u0103 plece, dar apoi a spus: \u2014Era \u015fi curios, c\u0103ut\u00e2nd \u015fi b\u0103g\u00e2ndu-\u015fi nasul peste tot \u00een jur dup\u0103 ceea ce \u00eel interesa. Cred c\u0103 era una dintre acele persoane care vor s\u0103 \u015ftie c\u00e2t mai multe despre ceilal\u021bi; simt c\u0103 asta le d\u0103 un avantaj. L-am prins odat\u0103 \u00een biroul lui Richard. Oh, avea o scuz\u0103 foarte plauzibil\u0103 pentru prezen\u021ba lui acolo, dar tot nu l-am crezut. Pot spune c\u0103 a fost din instinct. A fr\u0103m\u00e2ntat \u00een m\u00e2ini paharul gol, uit\u00e2ndu-se \u00een jos la el \u015fi, c\u00e2nd a vorbit din nou, vocea \u00eei era mult mai calm\u0103. \u2014Merg p\u00e2n\u0103 \u00een p\u00e2nzele albe pentru a m\u0103 asigura c\u0103 Richard nu este sup\u0103rat sau \u00eengrijorat. Munca este teritoriul lui. Dar casa este teritoriul meu. \u015ei acolo vreau s\u0103 m\u0103 asigur c\u0103 \u00eel ap\u0103r de orice sup\u0103rare pot. \u015ei-a ridicat ochii, privindu-m\u0103. \u2014Precum articolul din Herald, a zis. L-a sup\u0103rat mult pe Richard. Este exact genul de publicitate pe care \u00eencearc\u0103 s\u0103-l evite. M-am g\u00e2ndit la fotografia Belindei \u015fi a lui Suki pe podium, bete turt\u0103; Tim reu\u015fise s\u0103 arate c\u00e2t de rebele fuseser\u0103 gemenele \u00een trecut, f\u0103r\u0103 \u00eens\u0103 a spune nimic exact, pentru a nu fi dat \u00een judecat\u0103. M-am str\u00e2mbat. \u2014Asta nu m\u0103 surprinde, i-am spus cu sinceritate. \u2014Nu \u015ftii nimic \u00een leg\u0103tur\u0103 cu asta, nu? Genevi\u00e8ve cu siguran\u021b\u0103 nu era proast\u0103. \u2014\u015etiu c\u0103 mi-au sunat agentul pentru a afla mai multe despre mine \u015fi pentru a cere o poz\u0103 de-a mea, i-am r\u0103spuns. Dar nu aveam idee c\u0103 era pentru ceva de propor\u021bia aceasta, c\u0103 altfel v-a\u015f fi anun\u021bat. Nu \u015ftiu dac\u0103 Genevi\u00e8ve m\u0103 crezuse sau nu; nu-\u015fi luase ochii de pe chipul meu. \u2014Pot s\u0103-\u021bi aduc \u00eenc\u0103 un pahar de Pimms? am zis. \u2014Nu, mul\u021bumesc, Sam, mi-a r\u0103spuns. M\u0103 duc chiar eu. S\u0103-\u021bi aminte\u015fti ceea ce \u021bi-am spus, da? Nu vreau s\u0103-l mai v\u0103d pe Richard \u00eengrijorat de lucrul acesta. Vorbesc serios. I-am urm\u0103rit umerii \u00eengu\u015fti \u00een rochia de in f\u0103c\u00e2ndu-\u015fi drum prin mul\u021bimea de agen\u021bi de burs\u0103, \u00een ciuda be\u021biei \u015fi zgomotului lor, care se d\u0103deau imediat la o parte pentru a o l\u0103sa s\u0103 treac\u0103. M\u0103 g\u00e2ndeam c\u0103 ar fi f\u0103cut asta \u015fi dac\u0103 nu ar fi fost so\u021bia \u015fefului lor din toate punctele de vedere, mai pu\u021bin cu numele. Era ceva \u00een felul lui Genevi\u00e8ve care te f\u0103cea s\u0103 o respec\u021bi imediat. M-am g\u00e2ndit la avertismentul pe care de-abia mi-l d\u0103duse \u015fi m-am dat \u00eenapoi un pic. Speram, \u00een numele lui Dumnezeu, ca Genevi\u00e8ve s\u0103 nu afle vreodat\u0103 cine era cu adev\u0103rat responsabil de acel articol. Eram sigur\u0103 c\u0103 m\u00e2nia ei ar fi fost imens\u0103. \n", " 22tc \"Capitolul 22\" \u2014Sam, drag\u0103! s\u0103ri Baby pe mine ca o pas\u0103re de prad\u0103 osoas\u0103. Fusesem at\u00e2t de distrat\u0103 \u00eenc\u00e2t uitasem s\u0103 fiu atent\u0103 \u00een jur. Speram s\u0103 nu fie o premoni\u021bie. Nu puteam \u00een\u021belege cum reu\u015fise s\u0103 mearg\u0103, mai ales s\u0103 fug\u0103 cu acele cizme p\u00e2n\u0103 la genunchi, cu tocul \u00eenalt, pe acest vas care se balansa \u00eencet, \u00eenainte \u015fi \u00eenapoi. \u2014Am decis ca la urm\u0103toarea mea petrecere s\u0103 avem Pimms, mi-a declarat entuziasmat\u0103. Este chiar fantastic! \u2014Ce \u00ee\u021bi mai face iubitul, Baby? am \u00eentrebat \u00eencerc\u00e2nd s\u0103 fiu prietenoas\u0103. Trebuie s\u0103 \u00eei mul\u021bumesc pentru acele poze pe care mi le-a f\u0103cut. Fruntea lui Baby s-a \u00eencre\u021bit de uimire. \u2014Iubit? a repetat. Nu putea fi at\u00e2t de b\u0103ut\u0103. Nu ar mai putea s\u0103 stea \u00een picioare. \u2014Tony Muldoon, i-am spus. Fotograful. \u2014Ah, el! A scos un r\u00e2set pi\u021big\u0103iat. \u2014Era absolut imposibil. I-am spus s\u0103 se \u00eentoarc\u0103 la fosta prieten\u0103. Decodat, cred c\u0103 asta \u00eensemna c\u0103 nu avusese inten\u021bii serioase \u00een leg\u0103tur\u0103 cu Baby. \u00cen spatele nostru, be\u021bivii care se jucau Frisbee cu vesta de salvare acum \u00ee\u015fi desf\u0103cuser\u0103 pantalonii \u015fi \u00ee\u015fi scosese penisurile. At\u00e2rnau \u00een jos trist, precum ni\u015fte viermi care nu se prea bucurau c\u0103 ie\u015fiser\u0103 la soare. Probabil le era fric\u0103 de pesc\u0103ru\u015fi. Sper c\u0103 fuseser\u0103 date cu lo\u021biune din bel\u015fug. Suki Fine ar trebui s\u0103 le atrag\u0103 aten\u021bia \u00een leg\u0103tur\u0103 cu asta dintr-un minut \u00een altul. \u2014Era doar un drogat, spunea Baby. Vreau s\u0103 spun, seringi peste tot pe jos. Dac\u0103 a\u015f fi c\u0103lcat pe una a\u015f fi putut lua Dumnezeu \u015ftie ce. Exhibi\u021bioni\u015ftii st\u0103teau acum \u00een cerc, cu m\u00e2inile pe \u00eenf\u0103ptuitorii de iubire, d\u00e2nd din \u015folduri \u00een fa\u021b\u0103 \u015fi \u00een spate, cu penisurile s\u0103rind \u00een sus \u015fi jos la mi\u015fc\u0103rile lor. Se poate s\u0103 fi fost vreun fel de dans al fertilit\u0103\u021bii de la Sloane. Cred c\u0103 un terorist social ar fi interpretat acest comportament ca o declara\u021bie hot\u0103r\u00e2t\u0103 despre lipsa de importan\u021b\u0103 a b\u0103rbatului \u00een societatea contemporan\u0103, o \u00eencercare \u00eendr\u0103znea\u021b\u0103 de a se confrunta cu realitatea ei. Din nu \u015ftiu ce motiv, cuv\u00e2ntul \u201epatetic\u201c \u00eemi p\u0103rea foarte u\u015for de rostit. \u2014Vreau s\u0103 spun c\u0103 este totul \u00een regul\u0103 dac\u0103 nu faci sex cu acea persoan\u0103, a continuat Baby, nerealiz\u00e2nd c\u0103 aten\u021bia \u00eemi era \u00eendreptat\u0103 spre altceva. Nu am prejudec\u0103\u021bi \u00een leg\u0103tur\u0103 cu genul acesta de lucruri. Adic\u0103, este foarte la mod\u0103 acum. Toat\u0103 lumea o face. Dar exist\u0103 ni\u015fte limite. Doamne, \u00eemi amintesc atunci c\u00e2nd eram la \u015fcoal\u0103 c\u0103 \u00eencercam tot ceea ce exista, eu \u015fi Belinda. Ea venea cu ceva nou \u00een fiecare zi \u015fi ne f\u0103cea pe to\u021bi s\u0103 \u00eencerc\u0103m. Un \u021bip\u0103t s-a auzit dintr-odat\u0103 din grupul fertilizatorilor. James urca sc\u0103rile \u015fi \u00een spatele lui era Susie, recep\u021bionera. Ambii erau ro\u015fii \u015fi ciufuli\u021bi. Din fericire pentru James, Jordan nu era aici. \u2014He-he, he-he, he-he, c\u00e2nta trupa de penisuri flasce, mi\u015fc\u00e2ndu-se pentru a-i \u00eenconjura pe James \u015fi pe Susie \u015fi f\u0103c\u00e2nd gesturi smucite care p\u0103reau mai ostentative dec\u00e2t \u00eenainte. Dac\u0103 un antropolog ar fi fost prezent aici, aceasta ar fi fost pentru el o zi pe teren. \u2014Doamne, uita\u021bi-v\u0103 la asta, a spus Belinda Fine, apropiindu-se de noi. Ce patetic! \u00cen sf\u00e2r\u015fit, Belinda \u015fi cu mine eram de acord asupra unui fapt. I-am z\u00e2mbit. \u2014Mai ales c\u00e2nd au m\u0103rimile acelea, am ad\u0103ugat. S-a uitat la mine f\u0103r\u0103 s\u0103 \u00een\u021beleag\u0103. \u2014Ah, vorbe\u015fti de b\u0103ie\u021bii care \u015fi-au scos viermi\u015forii afar\u0103! Vor numai s\u0103 se dea mari. A\u015fa fac de obicei c\u00e2nd se enerveaz\u0103. Tati crede c\u0103 este extrem de amuzant. At\u00e2ta timp c\u00e2t nu \u00eencep s\u0103 geam\u0103. Asta ar fi pu\u021bin prea mult. Nu, eu spuneam de James \u015fi de Susie. I-o trage secretarei \u00een toalet\u0103 la petreceri. C\u00e2t de comun! \u2014M-am decis s\u0103 servesc Pimms la urm\u0103toarea mea petrecere, a informat-o Baby. Va fi extraordinar. Vreau s\u0103 lansez un nou trend. James \u015fi Susie s-au desprins de grupul de exhibi\u021bioni\u015fti \u015fi au \u00eenceput s\u0103 mearg\u0103 nesiguri de-a lungul pun\u021bii. James \u021binea \u00een m\u00e2n\u0103 un pahar mare plin pe jum\u0103tate \u015fi \u00eencerca s\u0103 nu-l verse; Susie, ag\u0103\u021bat\u0103 de cealalt\u0103 m\u00e2n\u0103 a lui, chicotea, ceea ce nu era deloc de ajutor. Dominic \u015fi Sebastian, care se aplecau peste balustrad\u0103, erau c\u00e2t pe ce s\u0103 fie arunca\u021bi peste bord de o \u00eencercare nesigur\u0103 a lui James de a-\u015fi salva paharul. Din moment ce nu avea m\u00e2ini libere cu care s\u0103 se echilibreze, nu i-a fost u\u015for; a fost o \u00eencurc\u0103tur\u0103 \u00een care paharul era gata s\u0103 zboare. Sebastian l-a prins exact la timp. L-au \u00eendreptat destul de greu pe James \u015fi l-au trimis mai departe s\u0103-\u015fi vad\u0103 de drum. Dominic, uit\u00e2ndu-se dup\u0103 el, \u015fi-a l\u0103rgit buzele \u00een bine-cunoscutul lui z\u00e2mbet cinic \u015fi a spus ceva care l-a f\u0103cut pe Sebastian s\u0103 r\u00e2d\u0103. James \u015fi Susie au disp\u0103rut \u00een salon. Le urm\u0103ream drumul, de\u015fi speran\u021ba mea de a-l g\u0103si pe James singur \u015fi destul de treaz pentru a putea discuta cu el p\u0103rea a fi aproape pierdut\u0103. S-au oprit la Suki, Sir Richard \u015fi Genevi\u00e8ve, care vorbeau cu un cuplu necunoscut. James \u015fi-a a\u015fezat paharul jos pentru a face cuno\u015ftin\u021b\u0103 cu str\u0103inii, cu Susie care \u00eenc\u0103 se \u021binea de m\u00e2na lui st\u00e2ng\u0103 precum un scai. Aten\u021bia mi s-a \u00eentors la ceea ce \u00eei spunea Baby Belindei. \u2014\u2026 c\u00e2nd i-a spus c\u0103 acele culori asem\u0103n\u0103toare cu pielea nu mai erau la mod\u0103. Roz-portocaliu sau nimic. \u015ei, oricum, buzunarele din dreptul s\u00e2nilor erau at\u00e2t de demodate! El a fost fantastic, ei nu \u00eei puteau repro\u015fa nimic. \u2014\u015ei au scos-o din colec\u021bie? \u2014Ah, bine\u00een\u021beles! James \u015fi Susie, dup\u0103 multe smucituri, ie\u015fir\u0103 din salon, cl\u0103tin\u00e2ndu-se \u00eencet \u00een direc\u021bia noastr\u0103. \u2014B\u2019linda! a exclamat James. Drag\u0103 B\u2019linda! Minunat\u0103 petrecere! Susie a f\u0103cut efortul de a-\u015fi aranja buclele cochete, dar s-a oprit din asta uit\u00e2ndu-se de parc\u0103 o durea m\u00e2na. Paharul din m\u00e2na lui James p\u0103rea mai pu\u021bin plin dec\u00e2t \u00eenainte. \u2014Ai grij\u0103, a spus, uit\u00e2ndu-se \u00een jos la el. Ai grij\u0103 cu acest whisky. Oops! Susie \u015fi-a prins tocul \u00eenalt \u00een podeaua de lemn \u015fi s-a \u00eempiedicat, tr\u0103g\u00e2ndu-l \u015fi pe James dup\u0103 ea. Eu am prins-o pe Susie, iar Belinda \u015fi Baby l-au prins pe James, repun\u00e2ndu-i pe picioare. Nu \u015ftiu nici m\u0103car de ce ne-am obosit. Cred c\u0103 din instinct. \u2014Mul\u021bumesc, fetelor, a spus neclar James. Dr\u0103gu\u021be fete. Mul\u021bumesc. Susie, spune mul\u021bumesc. \u2014Mul\u021bumesc, a chicotit Susie. James \u015fi-a l\u0103sat capul pe spate \u015fi a dus paharul la gur\u0103. \u2014Ce miros ciudat, a spus, morm\u0103ind. Ah, pe g\u00e2t cu el. A b\u0103ut whisky-ul dintr-o \u00eenghi\u021bitur\u0103 \u015fi s-a uitat \u00eemprejur, z\u00e2mbind. Apoi, paharul i-a picat din m\u00e2n\u0103. \u2014Ah, pentru Dumnezeu, James, a zis Belinda iritat\u0103. Uite ce dezastru ai f\u0103cut aici! Sticla spart\u0103 murd\u0103rea podeaua de lemn din jurul picioarelor lui James. \u00ce\u015fi cobor\u00ee capul parc\u0103 pentru a se uita la asta. Apoi capul i s-a r\u0103sucit \u015fi a scos un sunet ca \u015fi c\u00e2nd nu ar mai fi putut respira. \u2014\u015ei nu face pe prostul, a spus Belinda t\u0103ios. Dar James \u00eenc\u0103 se sufoca. Cealalt\u0103 m\u00e2n\u0103 sc\u0103pase dintr-a lui Susie \u015fi acum era dobor\u00e2t la p\u0103m\u00e2nt, \u021bin\u00e2ndu-se de stomac. \u2014Jamie! a urlat Susie. \u2014E bine? a \u00eentrebat Baby, prinz\u00e2ndu-se \u00eentr-un final. \u2014Bine\u00een\u021beles c\u0103 nu e! am r\u0103spuns. James se zv\u00e2rcolea ca \u015fi cum se sufoca, de parc\u0103 nu putea scoate nimic din el. \u2014Este doar b\u0103ut, a spus f\u0103r\u0103 griji Belinda. Ignor\u00e2nd-o, l-am apucat pe James de umeri, tr\u0103g\u00e2ndu-l \u00een sus ca s\u0103 \u00eei pot vedea fa\u021ba. Mirosul m-a lovit dintr-odat\u0103, dar nu \u00eel recunoscusem \u00eenc\u0103. \u2014James, ce este? Ce te doare? S-a b\u0103tut pe piept \u015fi stomac. O m\u00e2n\u0103 era \u00een jurul g\u00e2tului. \u2014M\u0103 arde\u2026 arde\u2026 nu pot respira\u2026 a spus. Ochii \u00eei erau \u00eengrozi\u021bi. Sub m\u00e2inile mele, umerii \u00eei erau calzi precum c\u0103rbunii. Pic\u0103turi de sudoare i se formau pe fa\u021b\u0103 ca lacrimile. Nu l-am mai putut \u021bine drept. Picioarele i s-au \u00eenmuiat \u015fi s-a pr\u0103bu\u015fit pe punte. Uit\u00e2ndu-m\u0103 disperat\u0103 \u00een jurul meu, le-am f\u0103cut semn lui Sebastian \u015fi lui Dominic, care deja se uitau curio\u015fi \u00een aceast\u0103 direc\u021bie. \u2014Pentru Dumnezeu, Sam, d\u0103-te la o parte! O s\u0103 verse \u015fi tu vei fi \u00een prima linie, a \u021bipat Dominic, d\u00e2ndu-se la o parte. \u2014A fost otr\u0103vit! am urlat. Aduce\u021bi-mi un pahar cu lapte. Am\u00e2ndoi, repede! Fa\u021ba lui Sebastian se schimb\u0103 brusc, de la uluire la \u00eendoial\u0103 \u015fi \u015foc. \u2014Haide, pentru Dumnezeu! i-a spus lui Dominic, \u00eendrept\u00e2ndu-se spre salon. James se zv\u00e2rcolea acum, cu bra\u021bele \u00een laturi, cu sudoarea scurg\u00e2ndu-se pe hain\u0103, cu fa\u021ba \u00een agonie, \u00eencerc\u00e2nd s\u0103 respire, dar \u015fi vom\u00e2nd \u00een acela\u015fi timp. Ar\u0103ta precum cineva care alergase \u00eentr-o curs\u0103 \u015fi aproape se omor\u00e2se \u00een acest fel. Susie \u021bipa, lucru destul de normal, o serie de \u021bipete scurte, oribile, deoarece ar fi fost amuzante \u00een alte circumstan\u021be. \u2014Lua\u021bi-o de aici, le-am spus lui Baby \u015fi Belindei, dar erau am\u00e2ndou\u0103 \u00eencremenite \u015fi p\u0103rea c\u0103 nu m-au auzit. Se forma o mul\u021bime \u00een jurul nostru \u015fi am v\u0103zut-o pe Genevi\u00e8ve Planchet acolo. Am ar\u0103tat c\u0103tre Susie, strig\u00e2nd la Genevi\u00e8ve: \u2014Lua\u021bi-o de aici, pentru Dumnezeu! Am v\u0103zut-o cu col\u021bul ochiului pe Genevi\u00e8ve duc\u00e2ndu-se la Susie \u015fi spun\u00e2ndu-i ceva, pentru a o face s\u0103 se \u00eentoarc\u0103. \u00deipetele s-au domolit. Sebastian s-a \u00eentors \u00een fug\u0103 cu un pahar plin pe jum\u0103tate cu lapte. \u2014Asta este tot ce mai aveau, mi-a spus, d\u00e2ndu-mi-l. Restul este fri\u015fc\u0103. Pot s\u0103 fac rost dac\u0103 mai vrei. \u2014James, James, bea asta. Am \u00eendreptat paharul spre el. \u2014Te va ajuta. A dat la o parte paharul, aproape v\u0103rs\u00e2nd laptele. \u2014\u00deine-i capul, i-am spus lui Sebastian. S-a a\u015fezat \u00een genunchi l\u00e2ng\u0103 mine \u015fi l-a \u021binut pe James. \u2014James, b\u0103tr\u00e2ne. Bea asta. \u00ce\u021bi va face bine. Haide. Se pricepea la asta mai bine dec\u00e2t mine. James s-a a\u015fezat \u00een fund, ridic\u00e2ndu-\u015fi fa\u021ba \u00eengrozit\u0103, ro\u015fie \u015fi \u00een agonie, transpirat\u0103, cu ochii \u00eencremeni\u021bi. A reu\u015fit s\u0103 bea laptele \u015fi i-a \u00eenapoiat paharul lui Sebastian. \u2014Cum te sim\u021bi? a \u00eentrebat repede Sebastian. \u2014Mai bine\u2026 mai r\u0103corit\u2026 James a inspirat ad\u00e2nc \u015fi toat\u0103 lumea din jur a r\u0103suflat u\u015furat\u0103. \u2014Mai bine, a bolborosit James, nu mai doare at\u00e2t de tare\u2026 Apoi, de parc\u0103 fusese lovit \u00een stomac, s-a pr\u0103bu\u015fit din nou, vom\u00e2nd \u00eencontinuu. Genevi\u00e8ve, cu m\u00e2na \u00eemprejurul lui Susie, \u00eencerca s\u0103 o conving\u0103 s\u0103 bea ceva \u2013 cred c\u0103 un coniac \u2013, dar Susie refuza isteric\u0103, \u00eendep\u0103rt\u00e2nd paharul. Nimeni nu putea s\u0103 o \u00eenvinov\u0103\u021beasc\u0103. Dominic a ie\u015fit din salon, aproape \u00een fug\u0103. \u2014Am vorbit cu c\u0103pitanul vasului, ne-a spus, aplec\u00e2ndu-se. Ar trebui s\u0103 ne oprim \u00een cur\u00e2nd. Va chema serviciile de urgen\u021b\u0103 \u015fi o ambulan\u021b\u0103. \u2014S\u0103-i aduc ni\u015fte fri\u015fc\u0103 s\u0103 bea? m-a \u00eentrebat Sebastian disperat. \u2014Nu poate s\u0103-i fac\u0103 r\u0103u, am zis, morm\u0103ind. James era \u00eencol\u0103cit pe podea \u015fi se sufoca. Cercul de oameni din jurul nostru se dublase; majoritatea \u00ee\u015fi d\u0103duser\u0103 deja seama c\u0103 se \u00eent\u00e2mplase ceva. Genevi\u00e8ve reu\u015fise s\u0103 o conving\u0103 pe Susie s\u0103 ias\u0103 din mul\u021bime, de\u015fi nu \u015ftiam dac\u0103 reu\u015fise s\u0103 o conving\u0103 \u015fi s\u0103 bea coniacul. Sir Richard Fine \u00ee\u015fi f\u0103cu loc \u00een fa\u021b\u0103. L\u00e2ng\u0103 el mai era un b\u0103rbat pe care l-am recunoscut apoi ca fiind Marcus Samson, a c\u0103rui onomastic\u0103 o s\u0103rb\u0103toream. \u2014Doamne! a zis Richard Fine. Ce naiba s-a \u00eent\u00e2mplat cu el? Nu este un nenorocit de epileptic, nu? \u2014Rattray-Potter este obi\u015fnuit cu b\u0103utura, a ad\u0103ugat Marcus Samson, morm\u0103ind. \u2014Se pare c\u0103 cineva i-a f\u0103cut-o mai tare, le-a r\u0103spuns Sebastian. Sir Richard s-a uitat \u00eemprejur imediat. \u2014Shaw, a spus cu voce joas\u0103, adun\u0103-i pe clien\u021bi \u015fi du-i \u00een salon. Serve\u015fte-i cu ni\u015fte coniac, ca un b\u0103iat bun ce e\u015fti. Spune-le c\u0103 el a b\u0103ut un pic cam mult. Se \u00eent\u00e2mpl\u0103 tot timpul. \u2014Ce naiba a luat? a explodat Marcus Samson. Parc\u0103 ar fi fost otr\u0103vit. Pantofii lui James se loveau de podea, prad\u0103 convulsiilor. \u015ei-a deschis gura pentru a voma \u015fi am v\u0103zut cu oroare c\u0103 limba \u015fi buzele i se \u00eenvine\u021beau. Dumnezeu \u015ftia c\u00e2nd aveam s\u0103 acost\u0103m \u015fi s\u0103-l ducem la un spital. Pe m\u0103sur\u0103 ce timpul trecea, era din ce \u00een ce mai periculos pentru el. Dominic era l\u00e2ng\u0103 Sir Richard Fine, vorbind ceva despre o ambulan\u021b\u0103. Era singura persoan\u0103 care vorbea. Grupul de spectatori t\u0103cuse c\u00e2nd le venise \u015feful, iar cuvintele lui Samson precedaser\u0103 o t\u0103cere care era \u00eentrerupt\u0103 doar de zgomotele pe care le f\u0103cea James. Cuv\u00e2ntul \u201eotr\u0103vit\u201c r\u0103m\u0103sese \u00een aer deasupra capului lui James. Oamenii s-au dat c\u00e2\u021biva pa\u015fi \u00eenapoi, de parc\u0103 le era fric\u0103 s\u0103 nu fie contamina\u021bi. Departe de privirea mea, departe de mul\u021bime, Susie pl\u00e2ngea cu sughi\u021buri, cu suspine lungi, terifiante, panicat\u0103 la culme, fiind parc\u0103 un punct de sprijin pentru gemetele agonizante ale lui James. Toat\u0103 lumea se uita la Marcus Samson de parc\u0103 el era purt\u0103torul lor de cuv\u00e2nt. Dar el nu se uita dec\u00e2t la James \u015fi era alb ca varul. Cred c\u0103 nu mai v\u0103zuse niciodat\u0103 pe cineva murind. \n", " 23tc \"Capitolul 23\" Era pentru prima dat\u0103 c\u00e2nd o vedeam pe Baby acoperit\u0103 \u00eentr-un mod decent. Purta un tricou b\u0103rb\u0103tesc care at\u00e2rna larg peste blugi \u015fi cu care ar fi ar\u0103tat mult mai bine dec\u00e2t \u00eei st\u0103tea de obicei \u00een \u00eembr\u0103c\u0103mintea str\u00e2mt\u0103 dac\u0103 nu ar fi fost cearc\u0103nele vinete de sub ochii ei. Faptul c\u0103 nu s-a chinuit s\u0103 le acopere cu machiaj spunea multe. Fuma \u015fi era tras\u0103 la fa\u021b\u0103. \u2014Nu am mai v\u0103zut a\u015fa ceva niciodat\u0103, a spus pentru a mia oar\u0103, m\u00e2inile tremur\u00e2ndu-i pe \u021bigar\u0103. Nu am putut s\u0103 dorm toat\u0103 noaptea din cauz\u0103 c\u0103 mi-am amintit tot. \u2014Dar de ce ai venit la serviciu? \u2014Avem o promo\u021bie foarte important\u0103 \u015fi eu sunt singura care \u015ftie despre asta, mi-a spus, uimitor, f\u0103r\u0103 nici o urm\u0103 de importan\u021b\u0103. Baby fusese at\u00e2t de \u015focat\u0103 de moartea lui James \u00eenc\u00e2t \u00eencepuse s\u0103 se comporte normal. Dar nu m\u0103 \u00eendoiesc c\u0103 este doar temporar. A aprins \u00eenc\u0103 o \u021bigar\u0103, de\u015fi cealalt\u0103 era doar pe jum\u0103tate fumat\u0103. \u2014Se vedea c\u0103 o s\u0103 moar\u0103, a zis, tremur\u00e2nd. Dup\u0103 felul \u00een care se uita\u2026 dup\u0103 sunetele pe care le scotea\u2026 \u2014Dac\u0103 nu am fi fost pe vas ar fi supravie\u021buit, am corectat-o. Unul dintre doctori sunase la Guy \u2013 acolo au o unitate special\u0103 pentru cazurile de otr\u0103vire \u015fi i-au spus ce tip de antidot s\u0103 foloseasc\u0103. Deja \u00eel aveau preg\u0103tit \u015fi \u00eel a\u015fteptau s\u0103 vin\u0103 la spital. Numai c\u0103 a fost prea t\u00e2rziu. A murit \u00een ambulan\u021b\u0103. Baby fusese mult prea isteric\u0103 ieri ca s\u0103-\u015fi dea seama de ce se \u00eent\u00e2mpla. A trebuit s\u0103 i se dea un calmant. \u015ei nu a fost singura. \u2014Ce a fost? a \u00eentrebat acum. Ce luase? \u2014Un stimulent. L-am mirosit imediat. \u2014Stimulent? Am dat din cap. \u2014Dac\u0103 bei nitrat de amil \u00ee\u021bi intr\u0103 \u00een s\u00e2nge \u015fi \u00ee\u021bi arde organele interne. De aceea i-am dat lapte, pentru a-i umple stomacul. L-a ajutat. Dar nu a fost de ajuns. \u2014Cum de ai \u015ftiut ce s\u0103 faci? \u2014Acela\u015fi lucru l-a p\u0103\u021bit o prieten\u0103 a mea \u00eentr-un club, cu ani \u00een urm\u0103. Un \u00eencep\u0103tor pe care tocmai \u00eel refuzase i-a aranjat b\u0103utura. Ar fi murit dac\u0103 o tip\u0103 de acolo nu i-ar fi dat lapte. Chiar \u015fi a\u015fa, s-ar putea s\u0103 aib\u0103 probleme serioase cu ficatul, \u015fi i-a dat de furc\u0103 r\u0103u de tot cu sistemul imunitar. \u2014Doamne! \u2014L-am b\u0103tut m\u0103r pe \u0103la c\u00e2teva zile mai t\u00e2rziu. Nu va mai \u00eencerca asta cu nimeni altcineva. M-am ridicat. \u2014Mul\u021bumesc mult c\u0103 mi-ai r\u0103spuns la \u00eentreb\u0103ri, Baby. Mi-ai fost foarte de ajutor. Cred c\u0103 vrei s\u0103 te \u00eentorci \u015fi tu la munc\u0103. \u2014Da, chiar ar trebui. Nu c\u0103 a\u015f avea chef. Baby s-a ridicat \u015fi ea. \u00cen spatele ei, recep\u021bionera se uita la noi curioas\u0103. Vorbisem \u00eencet, dar era clar c\u0103 aceast\u0103 conversa\u021bie fusese serioas\u0103. \u2014Ai primit c\u00e2teva telefoane, Baby, i-a spus. Baby a ridicat m\u00e2na, \u00een semn c\u0103 mesajele pot a\u015ftepta, uit\u00e2ndu-se \u00eenc\u0103 la mine. A bolborosit: \u2014Crezi\u2026 vreau s\u0103 spun\u2026 crezi\u2026 ce m-ai \u00eentrebat acum\u2026 Vocea i-a cobor\u00e2t. Nu voia s\u0103 o spun\u0103 tare. \u015ei nici nu voia s\u0103 m\u0103 priveasc\u0103 \u00een fa\u021b\u0103. \u2014Trebuie s\u0103 plec, a spus. Ai grij\u0103 de tine. Apoi, pe nea\u015fteptate, m-a \u00eembr\u0103\u021bi\u015fat, \u021bin\u00e2ndu-m\u0103 pentru un moment, \u00eenainte s\u0103 plece pe coridorul care ducea la biroul ei. M-am uitat dup\u0103 ea, sim\u021bindu-m\u0103 ridicol de impresionat\u0103. Tot ce voiam era s\u0103 stau jos pe canapea \u015fi s\u0103 frunz\u0103resc paginile revistelor ilustrate \u015fi s\u0103 uit de ceea ce trebuia s\u0103 fac. Mi-a fost greu s\u0103 ies pe u\u015f\u0103, s\u0103 merg pe strad\u0103, s\u0103 descui dubi\u021ba \u015fi s\u0103 conduc mai departe. Frumuse\u021bea zilei m\u0103 mole\u015fise \u015fi ea, c\u0103lduroas\u0103 \u015fi \u00eenmiresmat\u0103, cu cerul albastru \u015fi senin. Birourile firmei de rela\u021bii cu publicul la care lucra Baby erau pe o alee mic\u0103 de pe strada Bond. Am trecut peste pia\u021ba Grosvenor \u015fi \u00een josul str\u0103zii Park Lane, sim\u021bindu-m\u0103 ca o mumie, cu m\u00e2inile pe volan, picioarele pe pedale, de parc\u0103 a\u015f fi fost pe pilot automat. \u00cemi trecu un fior rece pe spatele g\u00e2tului \u015fi, \u00een ciuda soarelui care \u00eemi atingea pielea, se sim\u021bea rece, ca ceva ce fusese resuscitat la morg\u0103. Am trecut pe Knightsbridge, \u00een josul str\u0103zii Sloane, pe King\u2019s Road. P\u00e2n\u0103 c\u00e2nd am parcat \u015fi am sunat la sonerie, inima \u00eemi b\u0103tea deja nepl\u0103cut de repede \u015fi r\u0103coarea nu disp\u0103ruse. Suki Fine a deschis u\u015fa \u015fi p\u0103rea foarte mul\u021bumit\u0103 s\u0103 m\u0103 vad\u0103. \u2014Sam! Intr\u0103! Doamne, ce m\u00e2ini reci ai! Oricum, era bine s\u0103 \u015ftiu c\u0103 nu aveam halucina\u021bii. Am intrat \u00een cas\u0103, Suki a \u00eenchis u\u015fa \u00een urma mea \u015fi m-a b\u0103gat \u00een buc\u0103t\u0103rie. \u00cen tot acest timp m-am sim\u021bit deta\u015fat\u0103, de parc\u0103 era un perete de sticl\u0103 \u00eentre mine \u015fi restul lumii. Lumina soarelui, b\u0103t\u00e2nd \u00een vopseaua galben\u0103 a buc\u0103t\u0103riei, punea \u00een acord bunul-gust al podelei de teracot\u0103 manufacturat\u0103 \u015fi p\u0103rul blond al Belindei Fine, care st\u0103tea la tejgheaua de o\u021bel inoxidabil \u015fi t\u0103ia un m\u0103r. Purta o rochie roz de m\u0103tase, avea picioarele goale, iar toc\u0103torul era din lemn de m\u0103slin. Mintea \u00eemi era ascu\u021bit\u0103, observ\u00e2nd fiecare detaliu, indiferent c\u00e2t de lipsit de importan\u021b\u0103. \u2014E\u015fti bine? \u00eentreb\u0103 Suki. Ar\u0103\u021bi ciudat. \u2014M\u0103 simt ciudat. S-a a\u015fezat pe unul dintre scaunele din jurul mesei din buc\u0103t\u0103rie \u015fi mi-a ar\u0103tat c\u0103tre un altul. Am dat din cap. Era o cafetier\u0103 pe mas\u0103, pe jum\u0103tate plin\u0103 cu o cafea neagr\u0103 parfumat\u0103. Suki \u015fi-a turnat un pic. \u2014Vrei ni\u015fte cafea, Sam? Bells? \u2014Am luat deja, a r\u0103spuns Belinda cu gura plin\u0103 de fructe. \u2014Sunte\u021bi singure? am \u00eentrebat. Suki, nedumerit\u0103, a dat din cap \u00een semn c\u0103 da. \u2014Doamna Hermesetas vine doar diminea\u021ba. \u2014Bine, am zis. Deoarece vreau s\u0103 vorbesc cu voi am\u00e2ndou\u0103. Sau mai degrab\u0103 cu Belinda. \u2014Ce vrei s\u0103 o \u00eentrebi pe Belinda? a spus Suki, s\u0103rindu-i imediat \u00een ap\u0103rare. Belinda i-a f\u0103cut semn s\u0103 nu-\u015fi fac\u0103 griji. \u2014Nu te \u00eengrijora, Suki. Dup\u0103 mine, poate s\u0103 \u00eentrebe ce vrea. P\u0103i, ce este? S-a uitat fix la mine, iar ochii \u00eei erau lumino\u015fi, provoc\u00e2ndu-m\u0103. Era ca \u015fi cum \u015ftia ce am de spus \u015fi se amuza anticip\u00e2nd asta. \u2014Sora ta a \u00eencercat din greu s\u0103-i conving\u0103 pe to\u021bi c\u0103 Charles era cel care te-a corupt la lucruri necurate, nu? i-am spus, nem\u0103sur\u00e2ndu-mi vorbele. Charles era cel care lua droguri, cel care \u00ee\u021bi d\u0103dea heroina. Asta ai spus Poli\u021biei, \u015fi asta cred \u015fi oamenii. Am crezut asta atunci, dar, cu c\u00e2t m\u0103 g\u00e2ndeam mai mult, cu at\u00e2t \u00eemi p\u0103rea a fi mai pu\u021bin adev\u0103rat. Charles era at\u00e2t de organizat, at\u00e2t de controlat, \u00eenc\u00e2t ar fi putut s\u0103 fac\u0103 o afacere prosper\u0103 din \u015fantaj ca un al doilea serviciu pe l\u00e2ng\u0103 banc\u0103. Dar era greu de crezut c\u0103 ar face ceva at\u00e2t de stupid precum a o convinge pe fata \u015fefului s\u0103 ia droguri. \u00cens\u0103 ar fi perfect de \u00een\u021beles dac\u0103 era invers. L-ai ispitit pe Charles peste puterile lui. Era un om care c\u0103uta s\u0103 urce pe scara social\u0103, folosind un titlu pe care probabil nu-l avea; c\u0103lc\u00e2iul lui Ahile erai tu. Cred c\u0103 \u021bi-a pl\u0103cut la nebunie s\u0103-l \u00eempingi la ce nu voia numai ca s\u0103-\u021bi fac\u0103 pe plac. Era doar o b\u0103nuial\u0103, dar Belinda nu a negat nimic din ce am spus eu. Suki a fost cea care a spus: \u2014\u015eantaj! Bells, ce este asta? Spune-i c\u0103 nu este adev\u0103rat! Charles a fost cel care te-a f\u0103cut s\u0103 iei droguri, nu? Nici una dintre noi nu o asculta. Ochii \u00eemi erau fixa\u021bi pe Belinda \u015fi ai ei pe mine. Am continuat. \u2014Dar Charles, oric\u00e2t de mult i-ar fi pl\u0103cut \u2013 \u015fi presupun c\u0103 i-a pl\u0103cut, altfel nu ar fi f\u0103cut ceva at\u00e2t de prostesc cum a fost s\u0103 trag\u0103 pe nas la petrecerea de logodn\u0103 \u2013, nu a putut l\u0103sa s\u0103-i scape o \u015fans\u0103 de a face ni\u015fte bani \u00een plus. A aflat de unde \u00ee\u021bi luai drogurile, nu? Descoperirea asta nu i-ar fi f\u0103cut r\u0103u lui \u2013 ar fi negat c\u0103 folose\u015fte a\u015fa ceva \u015fi ar fi ar\u0103tat precum un erou care te salva de la o soart\u0103 mai rea ca moartea. Dar furnizorul t\u0103u ar fi fost \u00een pericol. \u00dei-a spus c\u0103 Charles avea de g\u00e2nd s\u0103-i cear\u0103 o gr\u0103mad\u0103 de bani, nu? Tu ai fost cea care i-a dat lui Charles heroina; trebuie ca tu s\u0103 fi fost. Charles nu ar fi avut \u00eencredere \u00een el. Nu era prost. Sau poate era prost, pentru c\u0103 a avut \u00eencredere \u00een tine. Am f\u0103cut o pauz\u0103 un moment, amintindu-mi c\u0103 Sebastian mi-a dat ieri cocain\u0103. Parc\u0103 a trecut at\u00e2t de mult de-atunci. \u2014Te-am v\u0103zut pe tine \u015fi pe Charles \u021bin\u00e2ndu-v\u0103 de m\u00e2n\u0103 pentru un moment la petrecerea de logodn\u0103. I-o pasai, nu-i a\u015fa, \u00een fa\u021ba tuturor, f\u0103r\u0103 ca nimeni s\u0103 \u015ftie asta\u2026 \u2014Bells nu a \u015ftiut! a s\u0103rit Suki din scaun, aproape d\u0103r\u00e2m\u00e2nd masa. Nu a \u015ftiut c\u0103 asta \u00eel va omor\u00ee, jur! A fost total \u00eengrozit\u0103 c\u00e2nd l-a g\u0103sit pe Charles, nu avea idee ce era ceea ce \u00eei d\u0103duse! \u2014Taci naibii din gur\u0103! Belinda a s\u0103rit la sora ei. Nu vezi c\u0103 \u00eencearc\u0103 s\u0103 ne fac\u0103 s\u0103 vorbim? Dar Suki era de neoprit, ap\u0103r\u00e2ndu-\u015fi sora cu o pasiune conving\u0103toare. \u2014Deja \u00eel scosese din toalet\u0103 \u015fi \u00eel adusese pe coridor c\u00e2nd am g\u0103sit-o eu. Eram \u00eengrijorat\u0103 de ce o fi f\u0103c\u00e2nd, fusese plecat\u0103 ceva timp, a\u015fa c\u0103 m-am dus jos s\u0103 o caut, \u015ftiam unde se duseser\u0103 s\u0103 o fac\u0103\u2026 A tras aer \u00een piept \u015fi a continuat: \u2014\u015ei deja era prea t\u00e2rziu, se vedea c\u0103 fusese mutat, iar seringa \u00eei c\u0103zuse din bra\u021b \u015fi se rupsese. Eu am vrut s\u0103-l las acolo, dar Belinda era hot\u0103r\u00e2t\u0103 s\u0103-l trag\u0103 sub instala\u021bie \u015fi s\u0103-i dea drumul peste el, credea c\u0103 o s\u0103-i deruteze pe to\u021bi destul timp pentru ca ea s\u0103 ias\u0103 basma curat\u0103. Dac\u0103 s-ar fi aflat imediat c\u0103 erau implicate droguri, ar fi ie\u015fit un dezastru\u2026 \u2014Suki! Taci! s-a \u00eentors Belinda furioas\u0103 la sora ei. \u2014\u2026 a fost at\u00e2t de \u00eensp\u0103im\u00e2nt\u0103tor, a trebuit s\u0103 urc \u015fi s\u0103 desfac lan\u021bul, aproape c\u0103 mi-am l\u0103sat amprentele peste tot, numai c\u0103 mi-am amintit la timp, \u015fi apoi c\u00e2nd urcam pe sc\u0103ri l-am v\u0103zut pe Simon \u00een spatele nostru \u015fi eram sigure c\u0103 \u015fi el ne v\u0103zuse, dar nu se poate s\u0103 ne fi v\u0103zut. Doamne, eram at\u00e2t de \u00eengrozit\u0103, dar atunci nu \u015ftiam c\u0103 totul fusese inten\u021bionat, c\u0103 altfel nu a\u015f mai fi ajutat-o \u2013 am crezut c\u0103 a fost un accident, c\u0103 doza fusese prea mare. P\u0103i, se mai \u00eent\u00e2mpl\u0103, nu? a spus Suki patetic, cu o voce care implora. Totul mergea at\u00e2t de bine, Felix o trata pe Bells \u015fi p\u0103rea s\u0103 fie mult mai bine, \u015fi atunci am crezut c\u0103 va fi uitat tot. Iar apoi a murit James, Doamne, iar acum nu \u00een\u021beleg ce se \u00eent\u00e2mpl\u0103\u2026 \u2014Chiar nu \u015ftii, nu? am \u00eentrebat-o, uit\u00e2ndu-m\u0103 la ea cu mil\u0103. Chiar nu \u015ftii de unde \u00ee\u015fi lua Belinda drogurile? De unde \u015fi le-a luat dintotdeauna? Suki a \u00eenceput s\u0103 pl\u00e2ng\u0103, \u00eengrozitor, cu sunete \u00eenalte ca o pas\u0103re \u00een pericol. \u015ei-a pus m\u00e2inile la urechi. \u2014Nu-mi spune. Nu-mi spune\u2026 \u2014Taci odat\u0103! Belinda a traversat camera, fo\u015fnind m\u0103tasea rochiei, \u015fi a plesnit-o pe sora ei peste fa\u021b\u0103. Suki a inspirat cu un icnet \u015fi pl\u00e2nsetele s-au oprit la fel de repede cum au \u00eenceput. \u00cen t\u0103cere, Belinda mi-a spus, cu ochii m\u00e2nio\u015fi: \u2014Este numai o b\u0103nuial\u0103 de-a ta. Nu \u015ftii nimic ce-ar trebui \u015ftiut. \u2014Am vorbit cu Baby, i-am zis. A spus c\u0103 la \u015fcoal\u0103 tu erai fata cu care to\u021bi voiau s\u0103 fie prieteni, deoarece tu \u00eentotdeauna erai aprovizionat\u0103 cu tot ce voiau. Erai foarte atent\u0103 s\u0103 nu spui nim\u0103nui de unde veneau, dar, \u00eentr-o noapte, voi dou\u0103 v-a\u021bi \u00eemb\u0103tat \u015fi a\u021bi luat prea mult\u0103 cocain\u0103, iar tu i te-ai confesat despre minunatul t\u0103u frate vitreg care are aceste restaurante non-stop, acoperirea perfect\u0103 pentru a vinde multe droguri pentru tipi boga\u021bi de la Sloane, care nu aveau nimic mai bun de f\u0103cut\u2026 M\u00e2inile lui Suki au c\u0103zut pe l\u00e2ng\u0103 corp. Fa\u021ba \u00eei era palid\u0103 ca o foaie de h\u00e2rtie, f\u0103c\u00e2nd ca semnul ro\u015fu unde o plesnise Belinda s\u0103 ias\u0103 \u00een eviden\u021b\u0103 ca o pat\u0103 de vin. Se uita la mine fix, dar apoi ochii \u015fi-au schimbat direc\u021bia u\u015for \u00een spatele \u015fi deasupra mea. M-am \u00eentors, dar nu destul de repede. Dou\u0103 m\u00e2ini puternice m-au apucat de bra\u021be, oprindu-m\u0103 din drum \u015fi \u00eentorc\u00e2ndu-m\u0103 cu fa\u021ba spre camer\u0103. \u2014Cred c\u0103 te a\u015ftep\u021bi s\u0103 spun un cli\u015feu, nu, precum: \u201eC\u00e2t de ingenios din partea ta, domni\u015foar\u0103 Jones, dar nu destul de inteligent?\u201c. Vocea de om educat a lui Dominic Planchet curgea \u00een urechea mea. * Venise pe coridorul din spatele meu f\u0103r\u0103 s\u0103 scoat\u0103 un sunet. Nici m\u0103car nu m-am obosit s\u0103 m\u0103 cert singur\u0103 c\u0103 m-am l\u0103sat prins\u0103 ca o proast\u0103. Aveam alte lucruri la care s\u0103 m\u0103 g\u00e2ndesc. \u2014Bine\u00een\u021beles, nu ai nici o dovad\u0103, spunea cu bun\u0103voin\u021b\u0103. Cred c\u0103 se poate s\u0103 fi \u00eenregistrat convorbirea. Nu c\u0103 ar putea fi considerat\u0103 o dovad\u0103. O s\u0103 o pun pe Belinda s\u0103 verifice dac\u0103 ai vreun microfon sau altceva de genul acesta. \u2014Dominic! a spus Suki, \u00eenc\u0103 \u00eencremenit\u0103, cu urma de palm\u0103 arz\u00e2ndu-i pe obraz. F\u0103r\u0103 a-\u015fi lua privirea de la el, i-a spus Belindei: \u2014Spune-mi c\u0103 nu este adev\u0103rat, Bells. \u2014Normal c\u0103 este, a r\u0103spuns Belinda enervat\u0103. Numai cineva at\u00e2t de prost ca tine nu \u015fi-ar fi dat seama. Doamne, nici m\u0103car nu ai \u015ftiut c\u0103 luam droguri de at\u00e2\u021bia ani. Puteam veni jos, chicotind \u00eencontinuu, \u015fi tot ce ai fi f\u0103cut ar fi fost s\u0103 m\u0103 \u00eentrebi dac\u0103 m\u0103 simt bine. Suki nu p\u0103rea s\u0103 poat\u0103 accepta asta; se g\u00e2ndea la cu totul altceva. Dup\u0103 un timp, i-a spus lui Dominic: \u2014De unde ai venit acum? \u2014Din gr\u0103din\u0103, a spus. V-am auzit pe voi, fetele, vorbind \u015fi am venit prin fa\u021b\u0103\u2026 \u2014Nu, nu ai venit pe acolo. Cred c\u0103 ai cobor\u00e2t pe sc\u0103rile principale. Am fi auzit u\u015fa de la intrare dac\u0103 ai fi venit pe acolo. Unde ai fost? \u2014Ah, pentru Dumnezeu, Suki, nu mai face at\u00e2ta caz din asta! \u2014Dom a fost cu mine, dac\u0103 \u00eentr-adev\u0103r vrei s\u0103 \u015ftii, da? Ne-am tras-o de ne-au s\u0103rit capacele. E\u015fti mul\u021bumit\u0103 acum? Fa\u021ba lui Suki s-a \u00eenro\u015fit, de parc\u0103 Belinda ar fi plesnit-o din nou. \u2014Nu i-ai spus, nu? a zis \u00eencet, uit\u00e2ndu-se la Dominic. \u2014Ce s\u0103-mi spun\u0103? a \u00eentrebat Belinda curioas\u0103. Am sim\u021bit cum Dominic a ridicat din umeri, dar m\u00e2inile de pe bra\u021bele mele nu au sl\u0103bit str\u00e2nsoarea. \u00cencepuse s\u0103 doar\u0103. Totu\u015fi, \u00eenc\u0103 nu voiam s\u0103 m\u0103 mi\u015fc. Voiam s\u0103 aud ceea ce aveau s\u0103 spun\u0103. \u2014Ah, este o povestioar\u0103 trist\u0103, a spus cu u\u015furin\u021b\u0103 Dominic. Suki \u015fi cu mine am avut o aventur\u0103 \u00een copil\u0103rie \u015fi, din nefericire, a r\u0103mas gravid\u0103. Nici unul dintre noi nu s-a g\u00e2ndit c\u0103 s-ar putea \u00eent\u00e2mpla a\u015fa ceva. Genevi\u00e8ve a trimis-o la o clinic\u0103 particular\u0103 \u015fi totul s-a sf\u00e2r\u015fit c\u00e2t ai clipi, dar, de atunci, Suki se simte extrem de vinovat\u0103. Tot \u00eencearc\u0103 s\u0103 m\u0103 conving\u0103 s\u0103 vorbim dac\u0103 am f\u0103cut lucrul potrivit \u015fi tot felul de chestii din astea sentimentale. De aceea Genny \u015fi Richard vor ca noi s\u0103 ne c\u0103s\u0103torim. S\u0103 ne redescoperim unul pe cel\u0103lalt, s\u0103 facem copii \u015fi s\u0103 \u00eei salv\u0103m sufletul lui Suki \u015fi toate astea. \u2014Nu am \u015ftiut niciodat\u0103 de asta! Belinda p\u0103rea mai degrab\u0103 jignit\u0103, de parc\u0103 fusese l\u0103sat\u0103 pe dinafar\u0103. \u2014Nu am avut o aventur\u0103, i-a r\u0103spuns Suki cu voce joas\u0103. Aveam numai 14 ani. Tu m-ai violat. A\u015fa o nume\u015fte psihologul meu \u015fi are dreptate. \u2014Ce p\u0103cat c\u0103 nu e\u015fti catolic\u0103, a ad\u0103ugat Dominic. Ai putea s\u0103 te duci la spovedanie. Chiar \u015fi a\u015fa, ar trebui s\u0103-\u021bi mic\u015forezi capul. Ai fost dintotdeauna nevrotic\u0103, Suki. Ai vrut-o la fel de mult ca mine \u00een acel moment. \u2014Voiam ca tu s\u0103 te opre\u015fti! Te-am implorat, dar nu m-ai ascultat! \u2014Ei, haide, ai avut parte de ceva frumos. F\u0103ceai doar pe nebuna. S-a ad\u0103ugat la distrac\u021bie, nu? \u2014Nu este adev\u0103rat! Voiam ca tu s\u0103 te opre\u015fti! a \u021bipat Suki la el, cu chipul o masc\u0103 de durere. Erai gelos pe tati, erai furios c\u00e2nd ai aflat c\u0103 nu este tat\u0103l t\u0103u adev\u0103rat! De aceea mi-ai f\u0103cut-o mie, pentru c\u0103 eram s\u00e2nge din s\u00e2ngele lui! \u015ei de aceea i-ai dat droguri \u015fi lui Bells, nu? Totul a fost din r\u0103zbunare, ca s\u0103 ne tragi la fund\u2026 Atinsese un punct slab. Str\u00e2nsoarea lui Dominic a sl\u0103bit u\u015for \u00een timp ce a urlat la ea. \u2014Destul cu imagina\u021bia ta\u2026 Mi-am \u00eendoit genunchii repede, aplec\u00e2ndu-m\u0103, degetele lui desprinz\u00e2ndu-se de m\u00e2necile tricoului meu, \u015fi am f\u0103cut c\u00e2\u021biva pa\u015fi rapizi \u00een fa\u021b\u0103 \u00eenainte s\u0103 m\u0103 poat\u0103 prinde din nou. \u2014Dominic, nu este nevoie de asta, i-am spus. Dup\u0103 cum ai spus, nu am nici o dovad\u0103\u2026 \u2014Tu l-ai omor\u00e2t \u015fi pe James! a zis Suki, d\u00e2ndu-\u015fi seama dintr-odat\u0103 de ceea ce fusese evident pentru ceilal\u021bi de ceva timp. De ce l-ai omor\u00e2t? \u2014Aflase c\u0103 Charles se droga, a r\u0103spuns Belinda. Charles lua bani de la el \u015fi lui James nu-i convenea. I-a spus lui Charles c\u0103 nu mai pl\u0103te\u015fte pentru c\u0103 acum erau chit, \u015fi \u00ee\u015fi voia banii \u00eenapoi. C\u00e2nd a murit Charles, James a venit la mine. Ghicise totul \u00een leg\u0103tur\u0103 cu Dominic. Auzise din gre\u015feal\u0103 o conversa\u021bie pe care o avuseser\u0103m noi \u015fi a pus totul cap la cap. Voia ca Dominic s\u0103-i pl\u0103teasc\u0103 ceea ce Charles \u00eei datora. \u2014Doar c\u0103 nu cred \u00een r\u0103spl\u0103tirea \u015fantajului, a zis Dominic \u00eencet. James ar fi trebuit s\u0103-\u015fi \u00eenve\u021be lec\u021bia din ceea ce p\u0103\u021bise Charles. S-a uitat la mine, ochii lui negri lic\u0103rind. \u2014\u015ei ce vrea domni\u015foara Samantha Jones? Nu cred c\u0103 bani, nu? Cred c\u0103 domni\u015foara Jones vrea dreptate. Dar, din p\u0103cate, nu prea mai ai parte de a\u015fa ceva \u00een ziua de azi. F\u0103cu o pauz\u0103 pentru un moment. \u2014\u015ei cred c\u0103 mai vrea ceva. Vrea s\u0103-\u015fi \u00eenve\u021be lec\u021bia, a\u015fa cum \u015fi-au \u00eenv\u0103\u021bat-o \u015fi Charles, \u015fi James, ca s\u0103-\u015fi \u021bin\u0103 gura \u00eenchis\u0103 despre ceea ce \u015ftie. Credeam c\u0103 modul \u00een care a murit James i-ar fi de ajuns, dar se pare c\u0103 este \u00eenc\u0103p\u0103\u021b\u00e2nat\u0103. \u015ei cred c\u0103 tu ai ceea ce eu \u015fi Belinda tot c\u0103utam. Cred c\u0103 ai dosarul lui Charles \u015fi acum o s\u0103-mi spui frumos unde naiba este. Ar fi trebuit s\u0103-l lovesc pe Dominic c\u00e2nd avusesem \u015fansa. \u00cencepuse s\u0103 mearg\u0103 \u00een direc\u021bia mea, \u00eencet, bucur\u00e2ndu-se de asta; \u015ftiu c\u0103 ar fi vrut s\u0103 m\u0103 vad\u0103 pe jos, implor\u00e2nd. Eram \u00een mare bucluc. Dominic era ceva mai greu ca mine \u015fi, dup\u0103 str\u0103lucirea din ochii lui, dup\u0103 pozi\u021bia b\u0103rbiei, nimic din ce aveam s\u0103-i spun nu l-ar fi oprit. Voia s\u0103-mi fac\u0103 r\u0103u. Prinsese gustul acum. Poate c\u0103 dup\u0103 ce omor\u00e2se dou\u0103 persoane de la distan\u021b\u0103 acum voia ceva \u00een care s\u0103 se implice direct. \u2014Ai de g\u00e2nd s\u0103-mi dai dosarul ca o feti\u021b\u0103 bun\u0103 ce e\u015fti? a spus \u00eencet. Sunt mult mai dr\u0103gu\u021b cu fetele care se comport\u0103 frumos. \u00centreab-o pe Suki. Chiar atunci s-a auzit soneria. Sunetul ne-a speriat, dar Dominic, mai puternic \u015fi mai mare dec\u00e2t mine, avea mai pu\u021bine de pierdut dac\u0103 ar fi fost z\u0103p\u0103cit \u015fi \u015fi-a permis s\u0103 se \u00eentoarc\u0103 pentru un moment spre u\u015fa de la intrare. Profit\u00e2nd de \u015fans\u0103, am p\u0103\u015fit spre el \u015fi l-am pocnit peste urechi cu toat\u0103 puterea, sim\u021bind cum pumnii mei \u015fi-au atins \u021binta, de\u015fi nu destul de tare \u00eenc\u00e2t s\u0103-i sparg timpanele. Era prea \u00eenalt pentru asta. Eram gata s\u0103-mi prind m\u00e2inile una de alta \u015fi s\u0103-i dau una cu fiecare cot, pe r\u00e2nd, \u00eenainte s\u0103 sar \u00eenapoi, \u00een afara razei lui de ac\u021biune. S-a azv\u00e2rlit dup\u0103 mine, lovindu-m\u0103 \u00eentr-o parte a fe\u021bei. Mi-am dat seama de asta \u015fi m-am aruncat odat\u0103 cu pumnul lui, dar \u015fi a\u015fa a fost puternic \u015fi a durut la fel de tare, \u015fi m-a aruncat \u00eentr-o parte, iar \u00eenainte s\u0103 reac\u021bionez m-a prins de mijloc, lovindu-m\u0103 cu pumnul \u00een timp ce eu m\u0103 zb\u0103team. Dac\u0103 nu l-a\u015f fi lovit peste urechi, lupta s-ar fi terminat deja; m-ar fi lovit at\u00e2t de tare \u00eenc\u00e2t m-ar fi dobor\u00e2t. Dar era \u00eenc\u0103 ame\u021bit, probabil urechile \u00eei \u021biuiau, \u00ee\u015fi pierduse echilibrul, \u015fi dac\u0103 a\u015f fi putut s\u0103 m\u0103 bazez numai pe asta\u2026 A venit din nou la mine, iar acum ochii \u00eei sticleau a nervozitate \u015fi, mic\u015fora\u021bi de furie; nu putea \u00een\u021belege de ce nu m\u0103 dobor\u00e2se \u00eenc\u0103. Dac\u0103 mi-ar fi dat acum un pumn, m-ar fi terminat. Era destul de puternic pentru a m\u0103 omor\u00ee. Respira\u021bia \u00eei \u015fuiera printre din\u021bi, singurul zgomot din camer\u0103 \u00een afar\u0103 de soneria u\u015fii. S-a aruncat iar spre mine, dar a fost lent \u015fi a lovit de departe, iar eu m-am aplecat din nou; tejgheaua era \u00een spatele meu, dar aveam destul spa\u021biu s\u0103 m\u0103 mi\u015fc. Apoi piciorul mi s-a \u00eempiedicat de ceva care nu trebuia s\u0103 fie acolo. M-am balansat pu\u021bin, reu\u015find aproape s\u0103-mi revin, dar acel ceva mi-a lovit glezna \u015fi am c\u0103zut. \u00cen timp ce picam, mi-am dat seama ce era. Belinda Fine \u00ee\u015fi a\u015fezase piciorul \u00een spatele meu \u015fi \u00eemi pusese piedic\u0103. Nu era timp s\u0103 sar \u00eenapoi \u00een picioare; Dominic deja m\u0103 lovea, cu o expresie furioas\u0103 pe chip. Sprijinindu-m\u0103 \u00een m\u00e2ini, \u00eei blocam loviturile cu propriile mele lovituri, f\u0103r\u0103 s\u0103-l las s\u0103 ajung\u0103 la mine, f\u0103r\u0103 s\u0103-mi \u00eeng\u0103dui s\u0103 simt c\u00e2t de tare m\u0103 r\u0103nea, p\u00e2n\u0103 am ajuns la locul potrivit. \u00cen acest timp, una dintre lovituri mi-a aterizat pe coaps\u0103, dar mul\u021bumesc lui Dumnezeu c\u0103 a fost pe cea st\u00e2ng\u0103, cea slab\u0103. Chiar \u015fi a\u015fa durea destul de tare. Jum\u0103tatea fe\u021bei unde m\u0103 lovise se umflase, str\u00e2ng\u00e2ndu-mi ochiul, a\u015fa c\u0103 trebuia s\u0103 privesc chior\u00e2\u015f ca s\u0103 v\u0103d, \u015fi mai bine nu m\u0103 g\u00e2ndeam la ce p\u0103\u021biser\u0103 coastele mele. \u00cendep\u0103rt\u00e2nd orice g\u00e2nd, m-am concentrat cu totul asupra unui strop de agresivitate \u015fi i-am dat un \u015fut prin rotire, care a ajuns fix deasupra genunchiului drept, d\u00e2ndu-l \u00eentr-o parte \u00een timp ce glezna mea dreapt\u0103 s-a \u00eentors spre spatele gleznei lui drepte, arunc\u00e2nd-o \u00een cealalt\u0103 direc\u021bie, for\u021b\u00e2ndu-l s\u0103 cad\u0103 pentru a nu-\u015fi rupe \u00eencheietura genunchiului. C\u00e2nd l-am lovit, am scos ceva \u00eentre un groh\u0103it \u015fi un \u021bip\u0103t \u015fi am sim\u021bit cum lovitura \u015fi-a atins \u021binta. Pentru un moment, am crezut c\u0103 nu o s\u0103 pice \u015fi m-am aruncat peste el, adun\u00e2ndu-mi toat\u0103 greutatea pe care o aveam pe genunchiul lui drept, \u00eencerc\u00e2nd s\u0103-l rup, s\u0103-l zdrobesc, av\u00e2nd \u00een minte o imagine a \u00eencheieturii care se fr\u00e2nge ca un b\u0103\u021b, r\u0103sucind-o sub el p\u00e2n\u0103 c\u00e2nd piciorul i-a alunecat \u015fi l-am dobor\u00e2t. \u00cen ultimul moment, s-a prins de mas\u0103 pentru a-\u015fi amortiza c\u0103derea, dar a fost prea t\u00e2rziu. Masa a c\u0103zut cu el, sticl\u0103 \u015fi por\u021belan alunec\u00e2nd pe podea \u015fi peste noi. Nu-mi p\u0103sa c\u00e2tu\u015fi de pu\u021bin de sticla spart\u0103. Aveam piciorul lui blocat sub corpul meu, cu genunchiul r\u0103sucit sub piciorul meu drept, a\u015fa ca s\u0103-l pot rupe dac\u0103 voiam \u015fi m\u0103 ridicam deasupra lui, f\u0103r\u0103 s\u0103-i dau timp s\u0103 se \u00eentoarc\u0103, nimic nu m\u0103 mai oprea acum. Mi-am \u00eempreunat pumnii \u015fi l-am lovit \u00een fa\u021b\u0103 o dat\u0103, de dou\u0103 ori, de trei ori, cu toat\u0103 puterea \u00een cotul drept, cu ambele m\u00e2ini \u00een spate, nel\u0103s\u00e2ndu-l s\u0103 scape, lovindu-l \u00een fa\u021b\u0103, picioarele \u00eenc\u0103 \u021bin\u00e2ndu-i coapsa ca o menghin\u0103, \u015fi cu c\u00e2t urcam, cu at\u00e2t el \u00ee\u015fi tr\u0103gea genunchiul sub greutatea corpurilor noastre, \u021bintuindu-l la p\u0103m\u00e2nt, pun\u00e2nd o presiune \u00eengrozitoare asupra lui. De fiecare dat\u0103 c\u00e2nd \u00eel loveam, scoteam un sunet greoi, r\u0103gu\u015fit, care umplea aerul din jurul nostru. Lumea mea p\u0103rea c\u0103 se redusese la corpurile noastre, \u00eencol\u0103cite \u00eentr-o parodie de intimitate, dar toate sim\u021burile \u00eemi erau \u00eenc\u0103 ascu\u021bite la maximum. C\u00e2nd Belinda s-a mi\u015fcat, am auzit-o. \u2014R\u0103m\u00e2i acolo unde e\u015fti sau \u00eei rup piciorul! am \u021bipat, f\u0103r\u0103 s\u0103-mi iau privirea de la Dominic, a c\u0103rui fa\u021b\u0103 s\u00e2ngera. Spune-i, pentru Dumnezeu s\u0103 stea acolo, Dominic, sau \u00ee\u021bi rup piciorul! M-am ap\u0103sat mai tare peste genunchiul lui. M\u0103 durea \u015fi pe mine, dar \u00eel f\u0103cea pe el s\u0103 pl\u00e2ng\u0103 de durere. \u2014Belinda, stai deoparte! a strigat. M\u0103 descurc singur cu nenorocita asta mic\u0103. Naiba s\u0103-l ia, acela a fost ultimul strop. Ajunsesem l\u00e2ng\u0103 tejghea, cu corpurile prinse l\u00e2ng\u0103 ea; uit\u00e2ndu-m\u0103 \u00een sus dup\u0103 o arm\u0103, am v\u0103zut toc\u0103torul pe care \u00eel folosise Belinda s\u0103-\u015fi taie m\u0103rul exact l\u00e2ng\u0103 margine. \u00cen grab\u0103, m-am \u00eentins dup\u0103 el, l-am apucat \u015fi l-am aruncat fix \u00een capul lui Dominic, \u00eentr-o parte. Am l\u0103sat toc\u0103torul s\u0103 cad\u0103. Capul i-a alunecat \u00eentr-o parte. Nu se pref\u0103cea. \u00cel lovisem destul de tare ca s\u0103-l las incon\u015ftient pentru cel pu\u021bin zece minute. \u2014L-ai omor\u00e2t! a \u021bipat Belinda. \u2014Nu fi proast\u0103. Mi-am tras r\u0103suflarea, desprinz\u00e2ndu-mi corpul de al lui Dominic, \u015fi m-am ridicat u\u015for, \u021bin\u00e2nd \u00eenc\u0103 \u00een m\u00e2n\u0103 toc\u0103torul \u00een caz c\u0103 Belinda mai avea vreo idee str\u0103lucit\u0103. M\u0103 durea piciorul drept ca naiba, dar nu era rupt, ceea ce nu se putea spune \u015fi despre c\u00e2teva dintre coastele mele. Mi-am atins u\u015for fa\u021ba. Durerea era \u00eengrozitoare, dar oasele erau la locul lor. Soneria insistent\u0103 se auzea prin s\u00e2ngele din urechile mele. Mi-am dat seama c\u0103 sunase \u00een tot acest timp. Oricine ar fi fost \u00eencepuse \u015fi s\u0103 bat\u0103 \u00een u\u015f\u0103. \u2014Deschide u\u015fa, i-am spus lui Suki. Haide, du-te! S-a uitat la mine pentru o secund\u0103 \u015fi s-a conformat. Dup\u0103 pustietatea din ochii ei puteam vedea c\u0103 intrase \u00een stare de \u015foc, ca o mumie; s-ar fi supus oricui i-ar fi dat primul ordinul. A disp\u0103rut pe coridor \u015fi apoi am auzit o voce ridicat\u0103 pe care am recunoscut-o, cineva care \u00eencerca s\u0103 treac\u0103 rapid de Suki \u015fi care alerga prin cas\u0103, spre buc\u0103t\u0103rie. Sebastian a ap\u0103rut \u00een prag \u015fi s-a oprit \u00eencremenit, de parc\u0103 intrase \u00eentr-un perete. \u2014Sam, fa\u021ba ta\u2026 L-am v\u0103zut trec\u00e2nd de Dominic, care z\u0103cea la picioarele mele, de masa pe care o r\u0103sturnase el \u00een c\u0103dere, de vesela de pe ea care era spart\u0103 pe jos, cu mirosul de cafea \u00een jurul nostru din cauza cafetierei zdrobite \u015fi cioburi de sticl\u0103 amestecate cu za\u021b de cafea aruncate pe podea. Apoi a v\u0103zut-o pe Belinda, care st\u0103tea \u00eenghe\u021bat\u0103 l\u00e2ng\u0103 peretele dep\u0103rtat. Ochii lui au revenit din nou asupra mea, ne\u00eencrez\u0103tori. \u2014M-ai \u00eengrijorat, a spus pur \u015fi simplu. \u015etiam c\u0103 te duci s\u0103 vorbe\u015fti cu Baby, a\u015fa c\u0103 am sunat-o \u015fi mi-a spus c\u0103 ea crede c\u0103 ai venit \u00eencoace. Am venit c\u00e2t de repede am putut s\u0103 v\u0103d dac\u0103 e\u015fti bine\u2026 S-a uitat din nou \u00een jos la Dominic. Cuvintele nu-i puteau ie\u015fi din gur\u0103. \u2014Nu a\u015f fi fost \u00een regul\u0103 dac\u0103 nu ai fi sunat la u\u015f\u0103, i-am r\u0103spuns. M-ar fi dobor\u00e2t. \u2014Sam\u2026 Doamne fere\u015fte, fa\u021ba ta! A venit spre mine. \u2014Nu m\u0103 atinge! i-am spus repede, d\u00e2ndu-m\u0103 \u00eenapoi. Cred c\u0103 am una sau dou\u0103 coaste rupte. \u2014Dumnezeule\u2026 \u2014Dominic a fost cel de la care \u00ee\u021bi tot luai cocaina, nu? Trebuia s\u0103 te \u00eentreb cu mult timp \u00eenainte. Mai multe piese s-au asamblat. Probabil te-ai g\u00e2ndit c\u0103 era periculos. A dat din cap. \u2014Am \u00eenceput s\u0103 pun totul cap la cap. Cum se uita la James ieri, c\u00e2nd acesta murea\u2026 am avut o b\u0103nuial\u0103. Dar nici o dovad\u0103. \u2014Bine ai venit printre noi. Ceea ce ne trebuie este un martor. Ce spui, Suki? m-am uitat la ea. Vrei s\u0103 depui m\u0103rturie \u00eempotriva lui? Voi avea grij\u0103 s\u0103 fii \u00eengrijit\u0103. Po\u021bi s\u0103 stai la mine dac\u0103 vrei. Vei fi \u00een siguran\u021b\u0103 acolo. Nu va putea ajunge nimeni la tine dec\u00e2t dac\u0103 vrei tu. \u00ce\u021bi promit asta. Suki se uita fix la m\u00e2na pe care o \u00eentindeam spre ea. \u00cei urm\u0103ream privirea, vr\u00e2nd ca ea s\u0103 accepte. \u2014Ai \u00eencredere \u00een mine, nu? Uit\u0103-te la ceea ce de-abia am f\u0103cut. Vei fi \u00een siguran\u021b\u0103 cu mine. Te pot proteja. El nu va putea s\u0103 te r\u0103neasc\u0103. Am pus tot ceea ce mai aveam \u00een acea privire \u015fi probabil c\u0103 \u015fi-a dat seama c\u0103 vorbesc serios. A \u00eenceput s\u0103 mearg\u0103 \u00eencet \u00eenspre mine prin buc\u0103t\u0103rie, cu picioarele care zdrobeau sticla spart\u0103 \u015fi por\u021belanul. \u2014Suki! Ce faci? a exclamat Belinda. Nu po\u021bi s\u0103 te duci cu ea! Suki continua s\u0103 se uite la mine. \u2014Haide, Suki, i-am spus \u00eencet, calm, de parc\u0103 \u00eembl\u00e2nzeam un cal. \u00cenc\u0103 pu\u021bin. Eram sigur\u0103 c\u0103 imediat ce mi-ar fi luat m\u00e2na ar fi fost a mea. \u2014Suki! ridic\u0103 vocea Belinda. Suki, nu te po\u021bi duce! Nu po\u021bi face asta! G\u00e2nde\u015fte-te la scandal! Tati s-ar enerva la culme! A \u00eenaintat, a trecut de Sebastian, \u00eenfrunt\u00e2nd-o pe Suki direct, cu m\u00e2inile la gur\u0103. \u2014Haide s\u0103 plec\u0103m, Suki, i-am spus. Putem s\u0103 vorbim \u00een ma\u015fin\u0103. \u2014Nu! a intervenit Belinda. D\u00e2ndu-\u015fi seama c\u0103 metodele ei nu erau eficiente, le-a schimbat, \u00eenmuindu-\u015fi vocea ca miorl\u0103itul unei feti\u021be. \u2014Nu te las! Trebuie s\u0103 r\u0103m\u00e2i \u015fi s\u0103 m\u0103 \u00eengrije\u015fti, nu m\u0103 po\u021bi p\u0103r\u0103si, nu po\u021bi! Suki, nu po\u021bi face asta, dintotdeauna ai avut grij\u0103 de mine! Privirea lui Suki a c\u0103zut \u00een p\u0103m\u00e2nt, de parc\u0103 evita privirea insistent\u0103 a Belindei. Era a\u015fa de aproape \u00eenc\u00e2t o puteam atinge. Iar apoi a spus, \u015foptind: \u2014Bells, uit\u0103-te ce de sticl\u0103 este pe jos. Te vei t\u0103ia. Ar trebui s\u0103 fii mai atent\u0103. \u2014Suki\u2026 am \u00eencercat pentru ultima dat\u0103. Belinda \u015fi-a \u00eentors capul spre mine, \u015ftiind c\u0103 \u015fi-a c\u00e2\u015ftigat sora. \u2014Iar voi pute\u021bi s\u0103 ie\u015fi\u021bi de aici! Ie\u015fi\u021bi afar\u0103! a \u021bipat. Ie\u015fi\u021bi din casa t\u0103ticului meu! \u2014Da, a rostit Suki dintr-odat\u0103, vocea urc\u00e2ndu-i de isterie. Face\u021bi ce spune Belinda, ie\u015fi\u021bi, ie\u015fi\u021bi, ie\u015fi\u021bi! Am\u00e2ndou\u0103 \u021bipau acum la noi, fe\u021bele lor frumoase str\u00e2mb\u00e2ndu-se cu expresii de ur\u0103, la fel de veninoase precum \u015ferpii. Buzele Belindei \u00eei dezveleau din\u021bii, avea m\u00e2inile ridicate deasupra mea, unghiile ei precum ghearele azv\u00e2rlite asupra fe\u021bei mele. Era \u00eengrozitoare aceast\u0103 transformare rapid\u0103 \u2013 mai ales a lui Suki, care aproape se eliberase pentru ca apoi s\u0103 e\u015fueze \u00een ultimul moment \u015fi acum respingea persoana care putea s\u0103 o salveze \u2013 dac\u0103 m-ar fi l\u0103sat. Dar acum venea \u00eenspre mine, cu fa\u021ba plin\u0103 de s\u00e2nge, arunc\u00e2ndu-ne printre din\u021bii \u00eencle\u015fta\u021bi: \u2014Ie\u015fi\u021bi! Ie\u015fi\u021bi! Cred c\u0103 a\u015fa ar\u0103tau menadele. Nu m\u0103 puteam mi\u015fca. Sebastian a fost cel care m-a salvat, tr\u0103g\u00e2ndu-m\u0103 \u00een spate \u015fi t\u00e2r\u00e2ndu-m\u0103 de-a lungul coridorului. \u2014Ie\u015fi\u021bi \u015fi nu v\u0103 mai \u00eentoarce\u021bi niciodat\u0103! Suki \u021bipa ca un disc stricat. Te ur\u0103sc! Te ur\u0103sc! Ie\u015fi\u021bi din casa t\u0103ticului meu! Nu era vorba despre ceea ce spunea, care era at\u00e2t de terifiant, ci fa\u021ba ei, descompus\u0103 \u015fi torturat\u0103 de nervi, umflat\u0103 din cauza lacrimilor. Sebastian, \u00een spatele meu, se lupta cu \u00eencuietoarea u\u015fii din fa\u021b\u0103. Belinda a \u00eencercat s\u0103 m\u0103 zg\u00e2rie, cu ochii plini de ur\u0103, \u015fi a trebuit s\u0103 o blochez cu o m\u00e2n\u0103. Nu a\u015f fi fost surprins\u0103 dac\u0103 ar fi aruncat cu otrav\u0103 \u00een noi. \u2014Ie\u015fi\u021bi! \u021bipau. Ie\u015fi\u021bi din casa noastr\u0103, ie\u015fi\u021bi, ie\u015fi\u021bi! Sebastian m-a tras afar\u0103 pe u\u015f\u0103, tr\u00e2ntind-o \u00een spatele nostru. Soarele ne-a lovit \u00een fa\u021b\u0103, orbindu-m\u0103 pentru un moment, \u015fi cred c\u0103 de aceea am \u00eenceput s\u0103 pl\u00e2ng, din cauza luminii soarelui, din cauza contrastului dintre aceast\u0103 luminozitate \u015fi \u00eentunericul cu care m\u0103 confruntasem \u00eenainte. De\u015fi asta nu are nici o logic\u0103 acum c\u00e2nd \u00eemi amintesc. Deloc. \n", " 24tc \"Capitolul 24\" \u2014Unde \u00eel pitise Charles? am \u00eentrebat, uit\u00e2ndu-m\u0103 \u00een jos la dosarul pe care \u00eel \u021bineam \u00een m\u00e2n\u0103. \u2014Chiar sub biroul lui, a r\u0103spuns Simon. T\u0103iase o bucat\u0103 de carpet\u0103, l\u00e2ng\u0103 mufa de la calculator, \u015fi \u00eel strecurase \u00een\u0103untru. Mi-a luat o gr\u0103mad\u0103 s\u0103-l g\u0103sesc. \u2014Iar apoi l-ai pitit \u015fi tu \u015fi ai urcat pe scara de incendiu, sper\u00e2nd ca nimeni s\u0103 nu observe c\u0103 ai fost plecat de la petrecere. Le-ai auzit pe Suki \u015fi pe Belinda? Cred c\u0103 erau pu\u021bin mai sus dec\u00e2t tine. \u015etii, ele te-au v\u0103zut. A\u015fa mi-am dat seama \u00eentr-un final la cine este dosarul \u2013 mi-am dat seama c\u0103 ai profitat de \u015fans\u0103 la petrecere pentru a-i c\u0103uta \u00een birou lui Charles. Simon s-a str\u00e2mbat. \u2014Le-am auzit, a\u015fa c\u0103 m-am ascuns dup\u0103 sc\u0103ri. De fapt, eu am crezut c\u0103 ele nu m-au v\u0103zut, a\u015fa c\u0103, atunci c\u00e2nd ele nu au spus nimic, am crezut c\u0103 sunt \u00een siguran\u021b\u0103. \u2014Cred c\u0103 ai f\u0103cut pe tine de fric\u0103 atunci c\u00e2nd ai auzit c\u0103 Charles este mort. Simon a dat din cap. \u00ceng\u00e2ndurarea pe care o v\u0103zusem la el \u00een urm\u0103 cu c\u00e2teva zile disp\u0103ruse de pe tr\u0103s\u0103turile lui fine; p\u0103rea mult mai relaxat, de parc\u0103 a-mi \u00eenm\u00e2na dosarul mie \u00eei luase ceva greu de pe suflet. S-a uitat pu\u021bin la bandajele mele \u015fi a continuat. Deja \u00eel descurajasem \u00een orice \u00eencercare de a \u00eentreba cum m\u0103 simt. Eram retras\u0103 \u00een atelierul meu, ref\u0103c\u00e2ndu-m\u0103, p\u00e2n\u0103 c\u00e2nd aveam s\u0103 m\u0103 simt preg\u0103tit\u0103 s\u0103 ies \u015fi s\u0103 \u00eenfrunt lumea. \u2014Poli\u021bia nu c\u0103uta h\u00e2rtii, ci numai droguri, a continuat Simon. Eram destul de \u00een siguran\u021b\u0103, c\u00e2t timp nu se uita cineva mai atent. Am b\u0103tut cu un deget pe dosar. \u2014Voi trimite h\u00e2rtiile acelora c\u0103rora le apar\u021bin. Fierb\u00e2nd de curiozitate, l-am deschis. Era mai sub\u021bire dec\u00e2t m\u0103 a\u015fteptam. Erau fotografii ale Nicolei Walters \u015fi ale celorlal\u021bi de pe list\u0103, fiecare cu documenta\u021bia prins\u0103 de spatele pozei, cu formulare de debit direct, \u00een\u021belegeri s\u0103 restituie \u00eemprumuturi, \u015fi tot a\u015fa. Cel mai trist lucru era scrisoarea care \u00eel informa pe Charles c\u0103 Bill fusese dat afar\u0103 din armat\u0103 din cauz\u0103 c\u0103 fusese g\u0103sit b\u0103ut \u00een post. S\u0103racul Bill, c\u00e2t de mult ar fi ur\u00e2t ca asta s\u0103 se afle. M-am oprit \u015fi la poza lui David Stronge care \u00ee\u015fi umplea ma\u015fina cu benzin\u0103. Lipite de ea erau \u00een\u021belegerea de \u00eemprumut \u015fi formularul de debit direct, f\u0103cut \u00een numele lui David, dar nesemnat \u00eenc\u0103. Dac\u0103 Charles ar fi murit c\u00e2teva zile mai t\u00e2rziu, David Stronge ar fi ap\u0103rut de asemenea pe lista pe care mi-o trimisese Tim. \u2014Uit\u0103-te mai de aproape la poz\u0103, a spus Simon sec. Era \u00eentuneric, dar, uit\u00e2ndu-m\u0103 mai bine, am deslu\u015fit pe altcineva \u00een spate, l\u00e2ng\u0103 perete, privindu-l pe David \u00een timp ce muncea. I-am studiat mai atent tr\u0103s\u0103turile. Originalul era chiar l\u00e2ng\u0103 mine pe canapea. \u2014\u00dei-a\u015f fi spus, mi-a zis Sebastian scuz\u00e2ndu-se. Eram destul de beat \u00eentr-un bar \u015fi am dat peste David, \u015fi nu \u015ftiu din ce motiv a p\u0103rut o idee bun\u0103 s\u0103-i dau foc la ma\u015fin\u0103. Practic, nu am f\u0103cut-o eu. Dar \u00eel po\u021bi numi suport moral. \u2014A \u00eencercat Charles s\u0103 te \u015fantajeze \u015fi pe tine? \u2014Bine\u00een\u021beles c\u0103 a \u00eencercat. I-am spus s\u0103 c\u00e2nte la alt\u0103 mas\u0103. Nici nu era ma\u015fina mea. I-am spus c\u0103 \u00eei voi zice lui Richard ce a \u00eencercat s\u0103 fac\u0103 dac\u0103 o s\u0103 mai aud vreun cuv\u00e2nt despre asta. Asta i-a \u00eenchis gura imediat. Am \u00eentors poza. Numele lui David \u015fi al lui Sebastian erau scrise pe ea; peste ultimul, Charles tr\u0103sese o linie clar\u0103. I-am aruncat-o, spun\u00e2ndu-i: \u2014Ce amintire! \u00centorc\u00e2ndu-m\u0103 la Simon, am zis: \u2014Presupun c\u0103 tu \u021bi-ai luat deja de aici ceea ce era al t\u0103u. A dat din cap. \u2014Poze de-ale mele \u00een intimitate, poze cu Dan \u2013 doctorul Goldman \u2013 numere de pe interfon. \u2014Doctorul Goldman? am \u00eenceput eu. Vrei s\u0103 spui \u2013 Doamne, ce \u00eenceat\u0103 eram. Vrei s\u0103 spui c\u0103 te vedeai cu un psiholog? \u2014P\u0103i, bine\u00een\u021beles! Este terapeutul meu! Credeam c\u0103 \u015ftii despre asta\u2026 Am retras tot ce aveam s\u0103 zic. Fusesem o proast\u0103 \u00eenc\u0103 o dat\u0103. De ce altceva s\u0103 se duc\u0103 oamenii la NW3, dac\u0103 nu s\u0103 fie analiza\u021bi? \u2014Despre ce credeai c\u0103 vorbesc? m-a \u00eentrebat Simon ne\u00een\u021beleg\u00e2nd. \u2014Hmm\u2026 nu mai conteaz\u0103. Dar uite, nu \u00een\u021beleg, i-am zis repede, \u00eenainte s\u0103 m\u0103 mai \u00eentrebe despre acest subiect. De ce mersul la psiholog te-ar fi dat afar\u0103 de la banc\u0103? Simon \u015fi Sebastian au f\u0103cut schimb de priviri. \u2014Vorbe\u015fti serios? Ar pune la \u00eendoial\u0103 toat\u0103 stabilitatea lui mental\u0103! a r\u0103spuns Sebastian. L-ar fi numit nebun. \u2014Dar asta este o nebunie! Vreau s\u0103 spun, cineva este mult mai stabil dac\u0103 recunoa\u015fte c\u0103 are o problem\u0103 dec\u00e2t dac\u0103 \u00ee\u015fi ascunde capul \u00een nisip\u2026 Vocea mea a \u00eencheiat totul. Ambii b\u0103rba\u021bi se uitau la mine cu \u00een\u021belegere. \u2014Tu chiar nu \u00een\u021belegi cum sunt treburile \u00een ora\u015f, Sam, a spus Sebastian. \u2014Plec de la banc\u0103 \u015fi r\u0103m\u00e2n cu Dan, a zis Simon. Pare a fi lucrul cel mai \u00een\u021belept. \u00cenc\u0103 z\u0103p\u0103cit\u0103, am continuat s\u0103 m\u0103 uit prin dosar. \u2014Nu ai ajuns la partea cea mai bun\u0103 \u00eenc\u0103, a mai spus Simon. Am s\u0103pat mai ad\u00e2nc \u00een dosar \u015fi, pe ultima pagin\u0103, st\u0103tea noroiul. Poze de-ale lui Dominic \u015fi de-ale Belindei \u00eempreun\u0103, nu cu foarte multe haine pe ei, \u00eentin\u015fi pe ceea ce am recunoscut a fi podeaua din dormitorul Belindei, cu masa de sticl\u0103 \u00een fa\u021ba lor plin\u0103 cu droguri, ni\u015fte folie de buc\u0103t\u0103rie, rupt\u0103, resturi r\u0103mase din fumatul drogurilor \u015fi un pachet desf\u0103cut de o h\u00e2rtie aderent\u0103, plus o oglind\u0103 cu c\u00e2teva linii pe ea, deja preg\u0103tite. \u2014Ale ei \u015fi ale lui, am comentat. Nu-l v\u0103d pe Dominic drog\u00e2ndu-se, dar nu se \u015ftie niciodat\u0103. Cum o fi reu\u015fit s\u0103 fac\u0103 pozele alea? I le-am dat lui Sebastian. \u2014Cred c\u0103 a avut o cheie de la cas\u0103, a sugerat. I-o fi dat Belinda una sau o fi f\u0103cut o copie dup\u0103 a ei f\u0103r\u0103 ca ea s\u0103 \u015ftie. A cr\u0103pat u\u015fa \u00een timp ce ei erau ocupa\u021bi \u015fi a f\u0103cut c\u00e2teva poze. \u2014C\u00e2t a riscat! \u2014De\u015fi nu a fost singurul risc pe care \u015fi l-a asumat, nu? \u2014Voi trimite astea lui Sir Richard, anonim, am spus. Asta ar trebui s\u0103-i fac\u0103 ceva probleme lui Dominic. Se pare c\u0103 partenerul de afaceri al lui Dominic este suspectat de import de heroin\u0103. O s\u0103 se organizeze ni\u015fte raiduri la birourile companiei. \u015ei se poate s\u0103-i prind\u0103 prin declara\u021biile de avere. \u015ei Dominic, \u015fi partenerul lui au cheltuit mult mai mult dec\u00e2t au declarat. \u2014Nici o \u015fans\u0103 s\u0103 fie arestat pentru uciderea lui Charles \u015fi a lui James? a \u00eentrebat Simon. Am dat din cap. \u2014Unde sunt dovezile? Chiar \u015fi cu declara\u021bia lui Suki ar fi fost destul de greu. Iar acum\u2026 Am ajuns \u00eentr-un punct mort. \u2014Pari obosit\u0103, mi-a spus Simon, care era plin de tact, av\u00e2nd \u00een vedere circumstan\u021bele, consider\u00e2nd c\u0103 partea aceea a fe\u021bei \u00eenc\u0103 \u00eemi era umflat\u0103 \u015fi plin\u0103 de v\u00e2n\u0103t\u0103i precum ceva care c\u0103zuse dintr-un copac toamna trecut\u0103, iar coastele erau bandajate at\u00e2t de str\u00e2ns \u00eenc\u00e2t m\u0103 durea chiar \u015fi numai din cauza presiunii. \u2014Da, mul\u021bumesc, am spus cu recuno\u015ftin\u021b\u0103. \u2014Vrei s\u0103 plec \u015fi eu? m-a \u00eentrebat Sebastian. Am dat din cap \u00een semn c\u0103 da, de\u015fi m\u0103 durea s\u0103-mi mi\u015fc fa\u021ba. Sebastian f\u0103cuse tot ce putuse pentru a m\u0103 \u00eengriji c\u00e2teva zile \u015fi m\u0103 c\u0103lca deja pe nervi. P\u0103rea \u00eendatoritor, dar, mul\u021bumesc lui Dumnezeu, nu a f\u0103cut din \u021b\u00e2n\u021bar arm\u0103sar, doar m-a s\u0103rutat pe un col\u021b al gurii care nu era umflat ca un balon \u015fi mi-a spus s\u0103-l sun \u00een cur\u00e2nd. M\u0103 \u00eentrebam dac\u0103 o s\u0103 fac asta. Am \u00eencuiat u\u015fa \u00een urma lor \u015fi m-am \u00eentors mul\u021bumit\u0103 la canapea. Era timpul s\u0103-mi iau calmantele. Le-am dat pe g\u00e2t cu ni\u015fte vodc\u0103 \u015fi mi-am a\u015fezat capul pe perne. \u00cen cealalt\u0103 parte a camerei st\u0103tea Planeta plutitoare, \u015fi mai paradit\u0103 dec\u00e2t mine, f\u0103r\u0103 nici o substan\u021b\u0103 care s\u0103-i alunge durerea. C\u00e2\u021biva antreprenori din lumea artei, alerta\u021bi de Tim, \u00eel sunaser\u0103 pe Duggie s\u0103-l \u00eentrebe dac\u0103 a\u015f putea s\u0103 vin la expozi\u021bia pe care voiau s\u0103 o numeasc\u0103 \u201eArta care este ucis\u0103\u201c. Ar fi un punct pus pe i, din moment ce sculptura mea nu fusese cea care \u00eel omor\u00e2se pe Charles, dar nu p\u0103reau a fi deranja\u021bi de asta. P\u0103i, era ceva la care s\u0103 m\u0103 g\u00e2ndesc c\u00e2nd aveam s\u0103 m\u0103 fac bine. Precum \u015fi la expozi\u021bia personal\u0103 pe care mi-o promisese Duggie la anul\u2026 \u00cenchiz\u00e2nd ochii, m-am cufundat \u00eentre perne. \u00cen \u00eentunericul din spatele pleoapelor mi-a ap\u0103rut fa\u021ba lui Suki Fine exact ca ultima dat\u0103 c\u00e2nd o v\u0103zusem, desfigurat\u0103 \u015fi umflat\u0103, complice a tot ceea ce ura, \u015fi mi s-a f\u0103cut r\u0103u. D\u0103dusem gre\u015f. Nu reu\u015fisem s\u0103 o scot dintre cioburile de sticl\u0103. Belinda nu m\u0103 interesa; probabil avea s\u0103 se drogheze p\u00e2n\u0103 la moarte, \u015fi cu c\u00e2t mai repede, cu at\u00e2t mai bine pentru mine. Calmantele \u00eemi r\u0103m\u0103seser\u0103 blocate \u00een g\u00e2t, trimi\u021b\u00e2nd valuri de gust amar, acid, \u00een timp ce se dizolvau. Tu\u015find, m-am a\u015fezat din nou \u015fi am mai luat o gur\u0103 de vodc\u0103 \u015fi \u00eenc\u0103 una, p\u00e2n\u0103 c\u00e2nd s-au dus ad\u00e2nc \u00een stomac. Gustul tot a r\u0103mas, amar precum cel de aloe. Am luat o ultim\u0103 \u00eenghi\u021bitur\u0103 din sticl\u0103, destul c\u00e2t s\u0103-mi dea temporar un moment de fericire. Am sim\u021bit treptat cum pilulele \u00ee\u015fi fac efectul, cu valuri de somnolen\u021b\u0103 care m\u0103 \u00een\u0103bu\u015feau, \u015fi m-am a\u015fezat din nou \u015fi am \u00eenchis ochii, fiind \u00eenc\u0103 suficient de con\u015ftient\u0103 c\u00e2t s\u0103 \u00eemi aranjez pernele sub cap, destul de sus ca s\u0103 nu m\u0103 \u00eenec. \u00centunericul a c\u0103zut asupra mea la fel de u\u015for precum o perdea de catifea pe un pat cu baldachin, iar eu eram foarte recunosc\u0103toare pentru asta. A\u015f fi fost recunosc\u0103toare pentru orice s-ar fi \u00eenchis deasupra capului meu, care s\u0103 m\u0103 ia de aici \u015fi care s\u0103 m\u0103 \u00eempiedice s\u0103-mi mai amintesc. \n"]}